<doc id="308710" url="https://pl.wikipedia.org/wiki?curid=308710" title="Hansi Kürsch">
Hansi Kürsch

Hansi Kürsch właściwie Hans Jürgen Kürsch (ur. 10 sierpnia 1966 w Lank-Latum) – niemiecki muzyk, wokalista i autor tekstów, znany przede wszystkim z występów w zespole Blind Guardian. Wraz z amerykańskim gitarzystą Jonem Schafferem współtworzy także zespół Demons &amp; Wizards. Muzyk gościł ponadto na płytach m.in. takich zespołów jak: Gamma Ray, Grave Digger, Iron Savior, Edguy, Therion, Rage, Angra, czy Ayreon.
Kürsch uchodzi za duchowego lidera Blind Guardian, zafascynowanego fantastyką, m.in. twórczością Johna R.R. Tolkiena i Stephena Kinga. Początkowo w zespole grał także na gitarze basowej. W 1997 roku jego obowiązki przejął muzyk sesyjny - Oliver Holzwarth. Utwory Kürscha charakteryzują się zwykle zastosowaniem overdubbingu. Partie wokalne nagrywane są przez jedną osobę w wielu wersjach, po czym nakłada się je na siebie. Technikę tę stosował także m.in. Freddie Mercury, którego Kürsch jest wielkim fanem. Połączenie overdubbingu z bardzo szeroką skalą głosu Niemca sprawia, że jego nagrania do złudzenia przypominają śpiew chóru.
Hansi Kürsch jest żonaty, ma syna Jonasa. 

</doc>
<doc id="308711" url="https://pl.wikipedia.org/wiki?curid=308711" title="Trzecia prędkość kosmiczna">
Trzecia prędkość kosmiczna



</doc>
<doc id="308712" url="https://pl.wikipedia.org/wiki?curid=308712" title="Czwarta prędkość kosmiczna">
Czwarta prędkość kosmiczna



</doc>
<doc id="308715" url="https://pl.wikipedia.org/wiki?curid=308715" title="Prywatne Nauczycielskie Kolegium Języków Obcych w Bielsku-Białej">
Prywatne Nauczycielskie Kolegium Języków Obcych w Bielsku-Białej

Prywatne Nauczycielskie Kolegium Języków Obcych – założone w 1992 r. kolegium nauczycielskie w Bielsku-Białej, kształcące na poziomie licencjackim. Kolegium jest szkołą niepubliczną o uprawnieniach publicznych. Patronat nad nią sprawuje Uniwersytet Śląski. Współpracuje z Wyższą Szkołą Ekonomiczno-Humanistyczną.
Działalność.
Prywatne Nauczycielskie Kolegium Języków Obcych posiada dwie filie: w Krakowie i Katowicach. W ramach kolegium działa również "Centrum Doskonalenia Zawodowego i Języków Obcych".
Uczelnia jest członkiem "FEDE - Europejskiej Federacji Szkół", bierze udział w pracach "Sosnowiec Cluster Regional Examinations Board" (zajmuje się standaryzacją egzaminów z praktycznej znajomości języka angielskiego), a od lutego 2005 r. jest licencjonowanym ośrodkiem "TELC (The European Language Certificates)".
Kolegium organizuje również kursy językowe i szkolenia dla pracowników instytucji i przedsiębiorstw z zakresu języka biznesu.
Kierunki.
Prywatne Nauczycielskie Kolegium Języków Obcych kształci na następujących specjalnościach:
Siedziba.
Prywatne Nauczycielskie Kolegium Języków Obcych dysponuje dwoma nowoczesnymi budynkami ("Alfa" i "Beta") w Bielsku-Białej przy ul. gen. Wł. Sikorskiego 4. Znajdują się w nich: aula (ok. 250 miejsc), sale wykładowe, sale ćwiczeniowe, sale seminaryjne, pracownia komputerowa, laboratorium językowe, 10 pomieszczeń administracyjnych, samorząd słuchaczy, księgarnia, klubokawiarnia oraz obiekty sportowo-rekreacyjne. Integralną częścią uczelni jest biblioteka z przyszło 12. tys. woluminów.
Krakowska filia mieściła się przy ul. Karmelickiej 3, a katowicka przy ul. Dyrekcyjnej 5.

</doc>
<doc id="308722" url="https://pl.wikipedia.org/wiki?curid=308722" title="Uczelnia Korczaka">
Uczelnia Korczaka

Uczelnia Korczaka (dawniej Wyższa Szkoła Pedagogiczna im. Janusza Korczaka, Wyższa Szkoła Pedagogiczna TWP) – uczelnia niepubliczna z siedzibą w Warszawie przy ul. Pandy 13 (w dzielnicy Ochota na Szczęśliwicach). Powstała decyzją Ministra Edukacji Narodowej z dnia 30 kwietnia 1993 roku.
Historia.
W 1992 roku w gronie działaczy Towarzystwa Wiedzy Powszechnej zrodził się pomysł powołania niepublicznej szkoły wyższej. Od samego początku zakładali oni, że uczelnia będzie dostępna dla osób z niezamożnych środowisk wiejskich i małomiasteczkowych. Obszarem funkcjonowania szkoły i procesem studiów zajął się prof. dr hab. Lucjan Olszewski, sferą ekonomiczną zaś prof. dr hab. Julian Auleytner. Uczelnię tworzono regionalnie, wynikało to z terytorialnej struktury TWP posiadającej na początku lat 90. około 30 oddziałów. Część z nich chciała założyć własne szkoły wyższe o tym samym profilu kształcenia, co pierwsza z nich. Ówczesny wiceminister edukacji przychylił się do opinii, że lepiej mieć jedną dużą uczelnię z instytutami, niż sześć małych uczelni wymagających odrębnych kontroli MEN-u.
Struktura.
Struktura uczelni (2022):
Wydziały:
Inne jednostki organizacyjne:
Edukacja.
Uczelnia kształci na następujących kierunkach:
Szkoła posiada uprawnienia do kształcenia na poziomie studiów I stopnia – licencjackich, studiów II stopnia – magisterskich uzupełniających oraz jednolitych studiów magisterskich. W ofercie edukacyjnej znajdują się również studia podyplomowe oraz szkolenia otwarte i warsztaty organizowane w ramach projektów współfinansowanych ze środków Unii Europejskiej. Obok tradycyjnych form nauczania prowadzone są także zajęcia przy użyciu metod i technik kształcenia na odległość (KnO), przede wszystkim za pomocą platformy e-learningowej, co daje możliwość wyboru czasu i miejsca studiowania oraz indywidualnego dopasowania tempa nauki. Jest to zatem model kształcenia wolny od ograniczeń czasowych i przestrzennych. Uczelnia wdrożyła również system edukacji oparty na metodach tutoringu, mentoringu i coachingu.
Główne nurty specjalizacji Uczelni oscylują wokół pedagogiki, tematyki europejskiej polityki społecznej, aktywnej pracy socjalnej i gospodarki społecznej.
Uczelnia Korczaka posiada własne wydawnictwo, bibliotekę główną oraz biblioteki na wydziałach i w instytutach.
Władze.
Władze uczelni (2022):

</doc>
<doc id="308726" url="https://pl.wikipedia.org/wiki?curid=308726" title="Wyższa Szkoła Umiejętności Społecznych im. prof. Michała Iwaszkiewicza w Poznaniu">
Wyższa Szkoła Umiejętności Społecznych im. prof. Michała Iwaszkiewicza w Poznaniu

Wyższa Szkoła Umiejętności Społecznych im. prof. Michała Iwaszkiewicza w Poznaniu – uczelnia niepubliczna założona w 1997 roku w Poznaniu, kształcąca na kierunkach społecznych i artystycznych.
Historia.
W dniu 11 września 1997 Minister Edukacji Narodowej udzielił zezwolenia na utworzenie Wyższej Szkoły Umiejętności Społecznych w Poznaniu. WSUS zostało wpisane do wykazu uczelni niepublicznych pod numerem 134. W tym samym roku pierwsi studenci rozpoczęli kształcenie na kierunku „Zarządzanie i marketing”. W dniu 29 września 1999 decyzją Ministra Edukacji Narodowej Uczelnia uzyskała zezwolenie na kształcenie na poziomie wyższych studiów zawodowych na kierunku „Dziennikarstwo i komunikacja społeczna”, a decyzją z dnia 21 grudnia 2001 zezwolenie na utworzenie Wydziału Zamiejscowego w Katowicach prowadzącego studia na tym samym kierunku. 10 lipca 2003 decyzją Ministra Edukacji Narodowej i Sportu Uczelnia uzyskała uprawnienia do prowadzenia studiów magisterskich na kierunku „Dziennikarstwo i komunikacja społeczna”. Dnia 14 maja 2004 decyzją Ministra Edukacji Narodowej i Sportu Szkoła uzyskała zezwolenie na kształcenie na poziomie wyższych studiów zawodowych na kierunku „Ochrona dóbr kultury”, ze specjalnością „Ochrona prawna dóbr kultury” a 5 lipca zezwolenie na kształcenie na poziomie wyższych studiów zawodowych na kierunku „Informacja naukowa i bibliotekoznawstwo”. Decyzją z dnia 22 czerwca 2006 Szkoła uzyskała pozwolenie na uruchomienie Wydziału Artystycznego, w którego ramach kształci studentów na studiach pierwszego stopnia (3,5 letnich) na kierunkach: Wzornictwo i Architektura Wnętrz a 4 sierpnia pozwolenia na kształcenie na studiach pierwszgo stopnia na Wydziale Zamiejscowym w Koninie na kierunku „Stosunki międzynarodowe”. Uchwałą Państwowej Komisji Akredytacyjnej z dnia 7 września 2006 nadano Wydziałowi Zamiejscowemu w Kutnie uprawnienia do prowadzenia kształcenia na kierunku „Prawo” oraz nadano także Wydziałowi Zamiejscowemu w Katowicach uprawnienia do prowadzenia kształcenia na kierunku „Stosunki międzynarodowe”. Od roku 2007 WSUS otrzymała pozwolenie na prowadzenie studiów II-go stopnia na Wydziale Artystycznym (kierunek Wzornictwo). Natomiast 31 lipca 2008 decyzją Ministra Nauki i Szkolnictwa Wyższego Uczelnia otrzymała pozwolenie na prowadzenie jednolitych studiów magisterskich na kierunku „Prawo” w Poznaniu.
Kształcenie.
Wyższa Szkoła Umiejętności Społecznych daje możliwość podjęcia studiów pierwszego i drugiego stopnia na ośmiu kierunkach prowadzonych w ramach czterech wydziałów w tym jednego zamiejscowego.
Uczelnia prowadzi również studia podyplomowe na trzynastu kierunkach.

</doc>
<doc id="308747" url="https://pl.wikipedia.org/wiki?curid=308747" title="Wyższa Szkoła Humanistyczna w Katowicach">
Wyższa Szkoła Humanistyczna w Katowicach

Wyższa Szkoła Humanistyczna w Katowicach – niepubliczna szkoła wyższa z siedzibą w Katowicach. Upadła w 2009. Pomimo iż władze uczelni zapewniały o dobrej kondycji finansowej szkoły, okazało się, że nie dysponuje ona środkami finansowymi na bieżącą działalność. Przeciwko władzom uczelni i właścicielowi toczy się kilka postępowań sądowych.
Kierunki i specjalności.
Uczelnia prowadzi studia na kierunku Dziennikarstwo w następujących specjalnościach:

</doc>
<doc id="308750" url="https://pl.wikipedia.org/wiki?curid=308750" title="Adam Stanisław Sapieha">
Adam Stanisław Sapieha

Adam Stanisław Sapieha książę herbu Lis (ur. 4 grudnia 1828 w Warszawie, zm. 21 lipca 1903 w Bad Reichenhall) – polski działacz społeczny i polityk, w latach 1861, 1868–1872 i 1883–1895 poseł na Sejm Krajowy, w latach 1875–1899 prezes Galicyjskiego Towarzystwa Gospodarskiego; kawaler Orderu Złotego Runa.
Życiorys.
Był synem arystokratów Leona i Jadwigi z Zamoyskich (córki Stanisława Kostki). Wczesne dzieciństwo spędził z matką w Paryżu. Od 1832 mieszkał w Galicji. W 1847 ukończył gimnazjum we Lwowie. Rozpoczął studia w Londynie, ale przerwał je wraz z wybuchem Wiosny Ludów, podczas której wrócił do ojca. Po wygaśnięciu rewolucji osiadł w Krasiczynie. W 1852 ożenił się z Jadwigą z Sanguszków, z którą miał dziewięcioro dzieci. Jednocześnie przez wiele lat miał romans z siostrą żony, Heleną Sanguszkówną.
Był członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864.
Zaangażował się w uwieńczone sukcesem starania o autonomię Galicji. W 1861 został wybrany do Sejmu Krajowego z kurii wielkiej własności. W 1863 stał na czele Komitetu Obywatelskiego Galicji Wschodniej i odegrał poważną rolę w zmontowaniu wyprawy Antoniego Jeziorańskiego w Lubelskie. Podczas powstania styczniowego zaangażował się w propagowanie sprawy polskiej na Zachodzie. W tym czasie został naczelnikiem obwodów przemyskiego i sanockiego wobec braku odpowiednich kandydatów. Aresztowany przez Austriaków, zbiegł wkrótce z więzienia we Lwowie za granicę, gdzie w 1864 r. pełnił funkcję Komisarza Rządu Narodowego na Francję i Anglię.
W 1865 uzyskał amnestię od cesarza Franciszka Józefa i mógł wrócić do rodzinnego majątku. W 1868 ponownie wszedł do Sejmu Krajowego podczas wyborów uzupełniających. Prezentował program niepodległościowy w opozycji do ugodowego programu federacyjnego. W 1870 po raz kolejny odnowił swój mandat poselski. W 1872 wycofał się na pięć lat z czynnej polityki, na rzecz pracy organicznej. W latach 1877–1878 wystąpił jeszcze raz w sprawach konspiracji niepodległościowej związanej z wojną rosyjsko-turecką, w ramach Konfederacji Narodu Polskiego i tzw. Rządu Narodowego.
Po śmierci ojca w 1879 odziedziczył jego miejsce w Izbie Panów w Wiedniu. W 1883 wrócił także do Sejmu Krajowego. Wśród ziemian miał opinię „radykała”, a dla demokratów pozostawał „magnatem”.
W 1890 był właścicielem części dóbr tabularnych Borszczów.
Był członkiem i działaczem Galicyjskiego Towarzystwa Gospodarskiego, członkiem jego Komitetu (6 lutego 1860 – 24 czerwca 1874) jego wiceprezesem (20 czerwca 1874 – 18 czerwca 1875) oraz prezesem (18 czerwca 1875 – 30 czerwca 1900). Był naczelnikiem rady zawiadowczej Krajowego Związku Ochotniczych Straży Pożarnych w Galicji i Lodomerii z Wielkim Księstwem Krakowskim. W 1880 stanął na czele spółki obywatelskiej, która wykupiła z rąk żydowskich Truskawiec „z zamiarem podniesienia upadającego zdrojowiska i zapewnienia mu pomyślnego rozwoju”. Do końca życia był prezesem lwowskiego Towarzystwa uczestników powstania 1863.
Otrzymał honorowe obywatelstwa miast: Lwowa (4 października 1894), Przemyśla (11 października 1894), Gorlice (25 października 1894), Sanoka (29 listopada 1894, „za zasługi, trudy, zabiegi i pracę dla kraju i ojczyzny”), Brodów, Gródka (1894), Jarosławia (29 listopada 1894, „w uznaniu zasług położonych dla kraju, a szczególnie przez urządzenie wystawy krajowej”), Dobromila (ok. 1895), Jasła, Buczacza, Kołomyi, Rzeszowa, Tarnopola, Trembowli, Czortkowa, Brzeżan (oba w 1894) i in.
Zmarł 21 lipca 1903 w Bad Reichenhall w Bawarii.
Twarz księcia Adama Stanisława nosi książę Witold na obrazie Jana Matejki Bitwa pod Grunwaldem
22 kwietnia 1852 poślubił księżniczkę Jadwigę Klementynę Sanguszko-Kowelską (1830–1918). Ich dziećmi byli:
Utrzymywał wieloletni romans ze swoją szwagierką, Heleną Sanguszkówną, w wyniku którego urodziło się dwoje dzieci: córkę oddano na wychowanie nieznanej rodzinie we Francji, syna (Jana Piotra ur. 1865) uznała za swojego i wychowywała jego żona Jadwiga.

</doc>
<doc id="308751" url="https://pl.wikipedia.org/wiki?curid=308751" title="Roździeń">
Roździeń

Roździeń (niem. "Rosdzin") – część jednostki pomocniczej Szopienice-Burowiec, położona we wschodniej części Katowic, nad Rawą, od 1930 roku połączona z Szopienicami, a od 1959 roku włączona do Katowic.
Historia Roździenia sięga XIV wieku, gdy była po raz pierwszy wzmiankowana jako wieś na ziemi mysłowickiej. Była osadą wiejską, a także rozwijała się jako znaczący ośrodek kuźniczy – tu urodził się Walenty Roździeński. Od lat 30. XIX wieku rozwija się tu przemysł hutniczy, a także powstają pierwsze kopalnie węgla kamiennego. W 1846 roku do Roździenia dociera kolej. W 1930 połączono dwie wsie: Roździeń i Szopienice w jedną gminę, a w 1959 roku Roździeń zostaje włączony do Katowic jako jej dzielnica. Po likwidacji przemysłu ciężkiego w latach 90. XX wieku rozwijają się inne gałęzie gospodarki, a Roździeń pozostaje ośrodkiem wielofunkcyjnym.
Geografia.
Roździeń pod względem administracyjnym położony jest w województwie śląskim i stanowi część jednostki pomocniczej Katowic – Szopienice-Burowiec. Graniczy on od zachodu z Zawodziem, od północy z Burowcem i kolonią Borki, od wschodu z Szopienicami, natomiast od południa z terenami dawnej kolonii Bagno i dalej z Janowem.
Według podziału fizycznogeograficznego Jerzego Kondrackiego Roździeń znajduje się w mezoregionie Wyżyna Katowicka (341.13), natomiast pod względem historycznym znajduje się we wschodniej części Górnego Śląska.
Pod względem budowy geologicznej Roździeń położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). W Roździeniu powierzchniowe utwory karbonu występują wzdłuż ul. Korczaka, a także w na obszarze położonym na północ od ul. Wandy, przy granicy z Burowcem. Na pozostałym obszarze utwory karbońskie są prawie w całości przykryte przez warstwy pochodzące z czwartorzędu (z plejstocenu i holocenu), składające się z piasków i żwirów glacjalnych i fluwioglacjalnych. Utwory te powstały pod wpływem trwających w plejstocenie zlodowaceń, natomiast warstwy holoceńskie w postaci osadów rzecznych wypełniają dolinę Rawy.
Najwyższy punkt Roździenia, położony na ul. Korczaka, wznosi się powyżej 270 m n.p.m. Obszar ten znajduje się w jednostce morfologicznej Wyżyna Siemianowicka, natomiast środkowa część osady położona jest w Obniżeniu Rawy. Tam też znajduje się najniżej położony punkt – przy granicy z Szopienicami, wynoszący około 255 m n.p.m. Gleby Roździenia posiadają IV klasę bonitacyjną.
Klimat Roździenia nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961–2005 dla stacji w Muchowcu wynosiła 8,1 °C. Średnie roczne usłonecznienie w wieloleciu 1966–2005 wynosiło 1474 godziny, a średnia roczna suma opadów dla wielolecia 1951–2005 wynosiła 713,8 mm.
Przez Roździeń z zachodu na wschód przepływa Rawa, która jest położona w dorzeczu Wisły. W zlewni Rawy położona jest większa część Roździenia, natomiast rejon kolonii Borki znajduje się w zlewni Brynicy. Znaczna część obszaru Roździenia jest silnie przekształcona przez człowieka, zwłaszcza w rejonie ul. Roździeńskiej i zachodniej części ul. 11 Listopada, gdzie występuje przeważnie roślinność ruderalna. W Roździeniu występuje szereg parków i obszarów urządzonych, w tym skwery: Ernesta Prittwitza, Edmunda Gryglewicza, Walentego Roździeńskiego i Hilarego Krzysztofiaka, natomiast we wschodniej części, w sąsiedztwie z Szopienicami położony jest Park Olimpijczyków i Skwer Janusza Sidły.
Nazwa.
Według niemieckiego językoznawcy Heinricha Adamy’ego nazwa wywodzi się od polskiego określenia "rozdziału", "rozdzielenia". W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia "Rozdzien" podając jej znaczenie "Geteilter, absgetrennter Ort" czyli w języku polskim "Podzielona, rozdzielona miejscowość". Nazwa została później fonetycznie zgermanizowana na "Rosdzin" i utraciła swoje pierwotne znaczenie. Do nazwy nawiązuje herb miejscowości ukazujący dwa ule.
Historia.
Początki i okres do XIX wieku.
Wieś Roździeń i sąsiadująca z nią wieś Szopienice powstały około XIII wieku, a pierwsza wzmianka na ich temat to akt darowizny z 1360 roku, kiedy to książę raciborski Mikołaj II opawski podarował kilka wsi w rejonie Mysłowic (w tym Szopienic i Roździenia) Ottonowi z Pilicy. W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Rozdien". Osada wówczas rozwijała się wzdłuż dzisiejszej ul. Obrońców Westerplatte, która przez długi okres była głównym szlakiem Roździenia.
Roździeń często zmieniał swoją przynależność. W 1474 roku Roździeń poszedł w zastaw przez Wacława III rybnickiego do Jakuba Dembińskiego – wojewody sandomierskiego, a w 1536 roku właścicielem Roździenia stał się Stanisław Salomon. Wówczas to, w dniu 22 lutego Jan Torzo sprzedał mu miasto Mysłowice i siedem wsi, w tym Roździeń i Szopienice. W 1656 roku na licytacji Krzysztof Mieroszewski nabył na licytacji Roździeń i Szopienice. Dobra Mieroszewskiego w 1678 roku zostały przekształcone w ordynację mysłowicką
Do połowy XVI wieku Roździeń był wolnym sołectwem, kiedy to w 1546 roku Stanisław Salomon wykupił je. W tym samym roku powstała w Roździeniu nad Roździanką (Rawą) i stawem Żabińcem kuźnica, założona przez kuźnika imieniem Szych. Kuźnik otrzymał od Stanisława Salomona prawo m.in. na wieczne dziedziczenia sołectwa, a także prawo do korzystania z lasów celem wybudowania mielerzy do wypalania węgla drzewnego. Drugim kuźnikiem był prawdopodobnie ojciec Walentego Roździeńskiego – Jakub Brusiek. Z Roździenia pochodzi też pierwszy polski i jeden z pierwszych podręczników metalurgicznych Europy, autorstwa śląskiego "kuźnika" Walentego Roździeńskiego pt. "Oficcina ferraria abo hutá i warstat z kuźniami szlachetnego dzieła żelaznego" (wydana w Krakowie w 1612 roku). Walenty Roździeński w 1595 roku stał się właścicielem kuźni w Roździeniu, lecz próbując uzyskać prawa szlacheckie skonfliktował się z Katarzyną Salomonową i rok później w Roździeniu pozostała tylko żona i siostry Walentego Roździeńskiego. Kuźnica pozostała czynna do 1830 roku. Znajdowała się ona przy dzisiejszej ul. Obrońców Westerplatte.
Okres rewolucji przemysłowej (XIX wiek).
W 1783 roku w Roździeniu mieszkało 114 osób. Trzydzieści lat później wieś liczyła 225, a w 1830 roku 392 osoby. Znaczny przyrost liczby ludności nastąpił II połowie XIX wieku. Wówczas to w 1855 roku Roździeń zamieszkiwało 1457 osób, a w 1910 roku było ich około 12000. Wzmożony przyrost ludności związany był z rewolucją przemysłową, trwającą w Roździeniu od I połowy XIX wieku. W tamtym czasie w rejonie Roździenia i okolicy powstały: huta cynku "Wilhelmina" i żelaza "Dietrich" (w miejscu dawnej Kuźnicy Roździeńskiej, w rejonie obecnego skrzyżowania ul. Obrońców Westerplatte, ul. Bednarskiej i ul. Morawa), a także kopalnie węgla kamiennego: "Louisensglück", "Elfriede" i "Guter Traugott".
W 1826 roku powstała pierwsza szkoła w Roździeniu, do której chodzili również uczniowie z sąsiednich Szopienic. Wzniesiono również kolonie robotnicze. W latach 1860–1865 powstaje kolonia Morawa, a w 1890 roku w rejonie ul. Lwowskiej i Wałowej osiedle familoków.
W 1868 roku otwarto na w rejonie granicy Szopienic i Roździenia stację kolejową Szopienice Północne na linii Kolei Prawego Brzegu Odry łączącej Wrocław z Dziedzicami (ob. Czechowice-Dziedzice) przez Olesno, Tarnowskie Góry, Bytom, Siemianowice. Pszczynę. Dwa lata później powstaje także przystanek kolejowy Szopienice Południowe na wcześniej już otwartej linii Katowice – Mysłowice / Sosnowiec. W 1900 roku do Roździenia doprowadzono linię tramwajową łączącą Królewską Hutę przez Hajduki (obecnie Chorzów Batory), Katowice i Zawodzie do Mysłowic.
W latach 1882–1887 w Roździeniu znajdowała się dyrekcja zarządzająca hutami i kopalniami spółki "Georg von Giesches Erben". W latach 1906–1908 powstał przy ul. Korczaka szpital hutniczy dla 110 łóżek, posiadający oddział chirurgiczny, ginekologiczny, wewnętrzny i chorób zakaźnych. Budynek ten został zaprojektowany został przez Jerzego i Emila Zillmanów. Pod koniec XIX wieku powstaje duży browar w rejonie ulic Bednorza i Obrońców Westerplatte. Jego właścicielem był mieszkaniec Roździenia – Mokrski.
1 lipca 1871 roku erygowano rzymskokatolicką parafię roździeńską (od 1920 roku szopienicką). Dnia 15 października 1884 roku odbyła się uroczystość poświęcenia kamienia węgielnego pod budowę kościoła św. Jadwigi Śląskiej na granicy Szopienic i Roździenia. Jej budowę ukończono w 1887 roku, natomiast kościół konsekrowano 1 maja 1902 roku. W 1888 roku założono cmentarz ewangelicki, a 13 marca 1899 roku w Roździeniu rozpoczęła się budowa ewangelickiego kościoła Zbawiciela. 25 kwietnia 1899 odbyła się uroczystość poświęcenia kamienia węgielnego, a 6 marca 1901 roku poświęcono kościół. W przełomie XIX i XX wieku dochodzi do integracji dwóch sąsiednich osad – Szopienic i Roździenia. Pomiędzy nimi rozwija się wspólne centrum w rejonie ulic: Lwowskiej, Bednorza i Kantorówny, gdzie prócz kościołów powstaje również szkoła i centrum handlowe.
XX wiek.
Mieszkańcy Roździenia aktynie brali udział w powstaniach śląskich. Podczas plebiscytu 5696 mieszkańców głosowało za przyłączeniem Górnego Śląska do Polski, natomiast powstańcy z Roździenia w trakcie III powstania śląskiego walczyli m.in. nad Odrą i pod Górą św. Anny.
Z powodu wielkiego kryzysu gospodarczego w latach trzydziestych XX wieku unieruchomiono wiele zakładów przemysłowych, co doprowadziło do wzrostu bezrobocia i strajków. Do jednego z większych strajków doszło w 1935 roku w reaktywowanej w 1933 roku kopalni "Szczęście Luizy", kiedy to górnicy okupujący kopalnię żądali wypłacenia zaległych zarobków i niezamykania kopalni.
Mimo iż Szopienice i Roździeń przez stulecia miały tych samych właścicieli i leżały w bezpośrednim sąsiedztwie, ich połączenie administracyjne nastąpiło dopiero w 1930 pod wspólną nazwą Roździeń-Szopienice, a od 1934 pod nazwą Szopienice. W 1951 roku nadano Szopienicom prawa miejskie, a 31 grudnia 1959 roku włączono je do Katowic.
Gospodarka.
Roździeń przed rewolucją przemysłową był znaczącym ośrodkiem kuźniczym. Tutaj, w 1546 roku nad obecną Rawą powstała kuźnia, która pozostawała czynna do 1830 roku. Znajdowała się ona przy dzisiejszej ul. Obrońców Westerplatte. Ponadto pod koniec XIV wieku powstał folwark o powierzchni 3859 morgów, a czego większość obszarów to były lasy. W połowie XVIII wieku specjalizował się on w hodowli owiec. Folwark znajdował się na końcu dzisiejszej ul. Bednorza.
W I połowie XIX wieku Roździeń przekształca się w osadę przemysłową. W tamtym czasie w rejonie Roździenia i Szopienic powstałe huta cynku "Wilhelmina" (w 1834 roku) i żelaza "Dietrich" (1836 rok), a także kopalnie węgla kamiennego: "Louisensgluck" (1838 rok; od 1922 roku "Szczęście Luizy"; pierwszym właścicielem zakładu był Józef Heintze z Dębu), "Elfriede" (1839 rok; właścicielem był Franz von Winckler) i "Guter Traugott" (rok wcześniej). Właścicielem hut była rodzina Wincklerów.
W 1856 roku powstaje kopalnia "Wildensteinssegen", a w 1875 roku prażalnia blendy cynkowej oraz pierwsza fabryka kwasu siarkowego "Huta Recke". Około dwadzieścia lat później powstała huta "Bernhardi". Spółka "Georg von Giesches Erben" wykupiła do 1865 roku kopalnie "Elfriede" i "Wildensteinssegen", które włączyli w 1883 roku do kopalni "Giesche" (obecnie "Wieczorek").
W Roździeniu rozwijał się też przemysł piwowarski. Pod koniec XIX wieku został duży browar w rejonie ulic Bednorza i Obrońców Westerplatte. Jego właścicielem był mieszkaniec Roździenia – Mokrski. Zakład został zamknięty przed I wojną światową z powodu dużej konkurencji ze strony browarów tyskich.
W 1927 roku rozpoczęła działalność Polska Wytwórnia Sygnałów Kolejowych "Ropag", która znajdowała się przy dzisiejszej ul. Bednorza. Zatrudniała ona około 120 pracowników. W 1935 roku zakład zbankrutował. Z powodu wielkiego kryzysu gospodarczego w latach trzydziestych XX wieku unieruchomiono wiele zakładów przemysłowych, w tym huty "Wilhelmina" i "Bernhardi", a także prażalnię "Lieres" i fabrykę kwasu siarkowego "Huta Recke". W 1933 roku wznowiono wydobycie w kopalni węgla kamiennego "Szczęście Luizy".
Po 1989 roku gospodarka w Roździeniu przeszła restrukturyzację. Zakłady przemysłowe obecnie zlokalizowane są głównie w rejonie dawnej kolonii Bagno oraz przy ul. Obrońców Westerplatte (zachodni odcinek). Według stanu z września 2020 roku, z większych zakładów zlokalizowane są tu następujące przedsiębiorstwa: 
Transport.
Układ drogowy Roździenia jest nieregularny. Główną drogą o zasięgu ponadlokalnym przebiegającą przez dzielnicę jest ul. Bagienna (). Biegnie ona w południowej części Roździenia, w rejonie dawnej kolonii Bagno, w kierunku wschód-zachód. Zapewnia ona połączenie dzielnicy w kierunku zachodnim z Chorzowem i Bytomiem, a w kierunku wschodnim z Mysłowicami, Jaworznem, Chrzanowem i Krakowem. Przy skrzyżowaniu z ul. Obrońców Westerplatte, Krakowskiej i 1 Maja tworzy duży węzeł drogowy z bezkolizyjnymi zjazdami.
W ruchu wewnątrzmiejskim podstawowe znaczenia mają drogi zbiorcze. Spośród nich, przez Roździeń biegną następujące ulice:
Na granicy Szopienic i Roździenia znajduje się centralny punkt, w którym krzyżują się najważniejsze wewnętrzne drogi (Obrońców Westerplatte, Wiosny Ludów, Lwowska i Bednorza) obydwu części Katowic – jest nim plac Powstańców Śląskich. Ponadto stanowi on lokalny ośrodek usługowo-handlowy Szopienic i Roździenia. Na placu znajduje się m.in. stacja rowerów miejskich City by bike.
Do pozostałych ważniejszych dróg znajdujących się w Roździeniu należą ulice:
Pierwszą linę kolejową do Roździenia oddano do użytku 3 października 1846 roku (obecnie fragment ) w ramach budowy linii kolejowej łączącej Wrocław Mysłowicami przez spółkę Kolej Górnośląska. Znajdowała się tu otwarta w 1870 roku stacja Szopienice Południowe (obecnie przystanek osobowy Katowice Szopienice Południowe). Roździeń zyskał jeszcze jedno połączenie w ramach oddzielnej linii, wybudowanej przez Kolej Prawego Brzegu Odry. Łączyła ona Tarnowskie Góry z Pszczyną. Oddano ją do użytku 15 listopada 1868 roku, a na granicy Roździenia i Szopienic wybudowano na niej osobną stację (obecnie Katowice Szopienice Północne). Obecnie dla ruchu pasażerskiego wykorzystywany jest przystanek osobowy Katowice Szopienice Południowe. Wg stanu ze stycznia 2021 roku kursują tu pociągi Kolei Śląskich w kierunku Częstochowy, Gliwic, Kluczborka, Oświęcimia, Tychów i Krakowa. Polregio również organizuje połączenia w kierunku Krakowa oraz do Kielc, Sędziszowa, Buska-Zdroju i Rzeszowa.
Tramwaje przez Roździeń kursują od 1900 roku w ramach budowy trasy z Królewskiej Huty przez Hajduki (Chorzów Batory), Katowice, Szopienice i Mysłowice. Koncesję na wybudowanie linii uzyskała spółka "Górnośląskie Tramwaje Parowe", która 31 października tego samego roku oddała linię do użytku. Do 1975 roku przy ul. Bednorza funkcjonowała zajezdnia tramwajowa. Wg stanu ze stycznia 2021 roku, organizacją publicznego transportu zbiorowego w Roździeniu zajmuje się Zarząd Transportu Metropolitalnego. Kursują tu autobusy i tramwaje. W Szopienicach i Roździeniu znajduje się łącznie 14 przystanków, z czego z przystanku Szopienice Kościół, zlokalizowanego na granicy obydwu dzielnic odjeżdża 9 linii autobusowych (w tym jedna nocna), a także 4 linie tramwajowe. Autobusy zapewniają połączenia Roździenia z większością dzielnic w Katowicach, a także z sąsiednimi miastami: Mysłowicami, Chorzowem, Siemianowicami Śląskimi i Mikołowem. Tramwaje łączą Roździeń z Mysłowicami, Sosnowcem, a także Chorzowem przez dzielnice Katowic: Zawodzie, Śródmieście i Załęże.
Architektura i urbanistyka.
Obszar Roździenia został zabudowany w dużej mierze w przełomie XIX i XX wieku, z czego część powstałych wówczas budynków jest wpisana do rejestru zabytków. Najstarsze, istniejące obecnie budynki koncentrują się w zachodniej części ul. Morawa, Bednorza, Obrońców Westerplatte i w kolonii Borki. Do 1922 roku powstała znaczna część obecnej zabudowy. W latach międzywojennych powstawały pojedyncze obiekty, głównie wzdłuż ul. Obrońców Westerplatte, w tym wzniesiony w latach 1931–1932 roku budynek o numerze 17, gdzie mieści się Urząd Pocztowy Katowice 14. Projektantami gmachu byli warszawscy architekci – Jan Najman i Julian Puterman-Sadłowski. W latach 1945–1989 nowa zabudowa była lokalizowana głównie na terenach przemysłowych oraz w zachodniej części ul. Bednorza i ul. Wańkowicza. Przy tych dwóch ostatnich ulicach budynku powstały w latach 50. i 60. XX wieku. Rozbudowano również ul. Korczaka w rejonie nr. 22-40 (głównie w latach 50. XX wieku). Po 1989 roku powstało niewiele nowych budynków. Wśród nich są trzy czterokondygnacyjne budynki mieszkalne przy ul. Obrońców Westerplatte, oddane do użytku w listopadzie 2017 roku.
W Roździeniu znajdują się następujące obiekty wpisane do rejestru zabytków:
Oświata.
Pierwsza szkoła powszechna została oddana do użytku w 1826 roku. Uczęszczali do niej również uczniowie z pobliskich Szopienic. Była ona budynkiem drewnianym. Nowa, murowana szkoła, znajdująca się przy dzisiejszej ul. Bednorza, powstała w 1857 roku (budynek szkoły wyburzono prawdopodobnie w pierwszej połowie XX wieku). Wówczas to językiem wykładowym był język polski, natomiast niemiecki był językiem pomocniczym. W tym samym roku założono prywatną szkołę ewangelicką, gdzie wykładano w języku niemieckim. Znajdowała się ona przy ul. Bednorza.
W dniu 18 listopada 1902 roku otwarto uroczyście do użytku Katolicką Szkołą Powszechną nr 2 w Roździeniu na rogu ulic Korczaka i Siewnej (obecnie Szkoła Podstawowa nr 45 im. Kornela Makuszyńskiego). O konieczności jej budowy przesądziło kilka czynników, w tym wzrastająca liczba mieszkańców Roździenia oraz przepełnienie szkoły w Borkach przy obecnej ul. Korczaka 95. Szkołę w latach 1908–1909 rozbudowano o nowy budynek na rogu ul. Korczaka i Wandy. W 1914 roku w Roździeniu znajdowały się cztery szkoły katolickie, w których uczyło 44 nauczycieli oraz jedna szkoła ewangelicka z pięcioma nauczycielami.
Dnia 3 sierpnia 1949 roku powołano Szkołę Przemysłową Śląskich Zakładów Przemysłu Tłuszczowego i Chemicznego, a w 1951 roku oddano do użytku nowy budynek szkolny przy ul. Bednorza 15 (obecnie Zespół Szkół Przemysłu Spożywczego im. Józefa Rymera – I Wojewody Śląskiego). Przy ul. Bednorza 13 znajduje się również Szkoła Podstawowa nr 55 Specjalna. Powstała ona w 1936 roku, a rok później rozpoczyna edukację w obecnym budynku szkoły. Początkowo, powstały na początku XX wieku budynek był szkołą ewangelicką, do której uczęszczały dzieci z Janowa, Szopienic, Roździenia i Dąbrówki Małej. Do 1976 roku w budynku przy ul. Bednorza 1 funkcjonowała Szkoła Podstawowa nr 41, po czym budynek przekształcono w dom handlowy.
Kultura.
Pierwsze organizacje kulturalne, wspólne dla mieszkańców Roździenia i Szopienic, powstawały w II połowie XIX wieku. W latach 1882–1889 funkcjonowało Katolickie Kasyno, które wystawiało w sąsiednich miejscowościach liczne sztuki teatralne. W 1909 roku zespół zagrał spektakl w Teatrze Ludowym w Krakowie. W 1910 roku w sąsiednich Szopienicach powstał chór mieszany im. Stanisława Wyspiańskiego, który działał również w Roździeniu. W 1904 roku powołano w Roździeniu gniazdo "Sokoła", reaktywowane po I wojnie światowej w grudniu 1918 roku.
Od 1994 roku w Roździeniu i Szopienicach funkcjonowała fundacja PRO-EKO Szopienice, która została powołana z inicjatywy Szopienickiego Komitetu Obywatelskiego. Od 1995 do 2017 roku wydawała ona miesięcznik Roździeń. Organizowała ona też liczne wydarzenia kulturalne, w tym Dni Szopienic, wystawy fotograficzne czy wydanie pocztówek z widokami Szopienic i Roździenia. Fundacja została zlikwidowana w 2019 roku. Od 2016 roku w Szopienicach działa Fundacja z Pasją, która prowadzi warsztaty teatralne i wydaje od 2018 roku nowe czasopismo – Miesięcznik Roździeński
Na granicy Szopienic i Roździenia, przy ul. Obrońców Westerplatte 10, zlokalizowany jest Filia nr 1 Miejskiego Dom Kultury "Szopienice-Giszowiec", a także Filia nr 19 Miejskiej Biblioteki Publicznej w Katowicach.
Religia.
Teren Roździenia podlega parafii Zbawiciela Kościoła Ewangelicko-Augsburskiego w RP. Parafia należy do diecezji katowickiej. Posiada ona swoją siedzibę przy ul. Bednorza 20. Parafia powstała w 1885 roku jako filiał Roździeń Parafii Ewangelicko-Augsburskiej w Mysłowicach. Pierwotnie nabożeństwa odbywały się w wynajmowanych salach. Dopiero w 1899 roku rozpoczęto budowę kościoła ewangelickiego, którego poświęcenie nastąpiło 6 marca 1901 roku.
Na terenie Roździenia, przy ul. Siewnej znajduje się rzymskokatolicki kościół Matki Bożej Nieustającej Pomocy. Inicjatywę budowy kościoła podjęto 25 marca 1957 roku. Wówczas to w parafii św. Jadwigi zebrał się komitet budowy kościoła. 13 maja 1958 roku postawiono krzyż na placu budowy, a 31 maja tego roku oddano do użytku drewnianą kaplice, którą erygowano 12 czerwca. Kaplice rozbudowywano, a zezwolenie na budowę kościoła uzyskano w maju 1979 roku. 25 maja 1980 roku erygowano parafię, natomiast budowę kościoła zakończono w całości 28 czerwca 1987 roku, kiedy to arcybiskup Damian Zimoń konsekrował górny kościół. Parafia Matki Bożej Nieustającej Pomocy znajduje się w dekanacie Katowice-Bogucice archidiecezji katowickiej.

</doc>
<doc id="308753" url="https://pl.wikipedia.org/wiki?curid=308753" title="Karabin RSC Mle 1917">
Karabin RSC Mle 1917

Fusil Automatique Mle 1917 (FA Mle 1917, RSC Mle 1917, Selbstlade-Gewehr 310(f)) – francuski karabin samopowtarzalny. Pierwszy typ karabinu samopowtarzalnego produkowanego w dużych ilościach, wprowadzonego na uzbrojenie europejskiej armii.
Historia.
W roku 1914, w chwili wybuchu I wojny światowej armia francuska była uzbrojona w karabiny powtarzalne Lebel Mle 1886 i Berthier Mle 1907. Pomimo testowania przed wojną kilku typów broni samopowtarzalnej i automatycznej do uzbrojenia wprowadzono wyłącznie ciężki karabin maszynowy St Etienne Mle 1907. Uzbrojeniem indywidualnym pojedynczych żołnierzy miały pozostać karabiny powtarzalne, ponieważ obawiano się, że wyposażenie ich w broń o większej szybkostrzelności spowoduje nadmierne zużycie amunicji.
Pierwsze miesiące wojny wykazały, że siła ognia piechoty jest zdecydowanie zbyt mała. Zakupienie lekkich karabinów maszynowych Hotchkiss Mle 1909 i ręcznych karabinów maszynowych Chauchat poprawiło sytuację, ale pierwsze ataki na gniazda niemieckich ciężkich karabinów maszynowych MG08 wykazały, że nadal jest ona daleka od ideału.
Po pierwszych próbach frontalnych ataków na stanowiska broni maszynowej które skończyły się olbrzymimi stratami, opracowano taktykę polegającą na atakowaniu stanowisk ciężkich karabinów maszynowych małymi grupami żołnierzy, z różnych stron. Poszczególne grupy starały się podejść do stanowiska karabinu maszynowego wykorzystując martwe pola ostrzału i ostatecznie zniszczyć je przy pomocy granatów ręcznych. Doświadczenia wykazały, że piechota stosująca tego rodzaju taktykę strzelała rzadko (przez większość czasu żołnierze starali się skrycie zbliżyć do stanowiska ciężkiego karabinu maszynowego), ale prowadzony ogień musi być bardzo intensywny. Jak się okazało karabiny powtarzalne miały zbyt niską szybkostrzelność praktyczną i ich przydatność do tego rodzaju zadań jest niewielka.
W tej sytuacji postanowiono wprowadzić do uzbrojenia karabiny samopowtarzalne. Prototypy tego rodzaju broni były testowane we Francji od 1894, ale żadnego modelu nie wprowadzono do uzbrojenia ponieważ żaden nie strzelał przepisowym francuskim nabojem karabinowym 8 × 50 mm R. Dopiero po wybuchu wojny zakupiono w Stanach Zjednoczonych dużą ilość samopowtarzalnych sztucerów Winchester M1907 i M1910 (kalibru .35SL i .401SL) w które uzbrojono załogi samolotów.
Zadania skonstruowania karabinu samopowtarzalnego strzelającego przepisowym, francuskim nabojem karabinowym podjęli się inżynierowie Ribeyrolle i Sutter oraz pułkownik Chauchat. Zgodnie z francuską tradycją starali się w maksymalnym stopniu wykorzystać elementy już eksploatowanych typów broni. Wykonany w 1915 r. prototyp wykorzystywał części drewniane i magazynek rurowy karabinu Lebel Mle 1889 i lufę karabinu Berthier Mle 1907. W nowej konstrukcji magazynek rurowy stał się rurą gazową w której poruszał się tłok gazowy. Karabin był wyposażony w nowy zamek ryglujący lufę przez obrót i komorę zamkową. Zarówno zamek jak i komora zamkowa były wzorowane na zastosowanych w przedwojennych karabinach samopowtarzalnych skonstruowanych przez inżynierów Ribeyrolle i Sutter.
Nowy karabin został oficjalnie przyjęty do uzbrojenia w maju 1916 r. jako "Fusil Automatique Mle 1917". Seryjna produkcja z powodu kłopotów technicznych rozpoczęła się w kwietniu 1917 r. W produkcję karabinu było zaangażowane kilka francuskich fabryk: 
Końcowy montaż karabinów Mle 1917 odbywał się w zakładach MAS (tysiąc karabinów zmontowano w zakładach MAC). Karabiny Mle 1917 były produkowane w trzech odmianach różniących się drobnymi szczegółami (kształt rękojeści przeładowania i tym podobne).
Wyprodukowane karabiny były dostarczane jednostkom w ilości 16 na kompanię. Z reguły uzbrajano w nie dowódców plutonów i najlepszych strzelców. Doświadczenia wojenne dowiodły, że FA Mle 1917 wymagają starannej obsługi, ale w rękach dobrze wyszkolonych żołnierzy są bronią znacznie skuteczniejszą od karabinów powtarzalnych. Za ich największą wadę można uznać niewielki, zaledwie pięcionabojowy magazynek ładowany przy pomocy ładowników (ładowniki FA Mle 1917 miały identyczną pojemność, ale były niewymienne z ładownikami karabinu Berthier Mle 1907).
We wrześniu 1918 r. produkcję karabinów Mle 1917 wstrzymano. W tym samym roku rozpoczęto modyfikację wyprodukowanych karabinów. Zmodyfikowane karabiny oznaczone jako Mle 1918 miały skrócone lufy i były ładowane przy pomocy standardowych ładowników karabinu Berthier Mle 1907. Zmodyfikowano 4000 karabinów Mle 1917 do standardu Mle 1918. W 1935 r. część pozostałych karabinów Mle 1917 została poddana kuriozalnej modyfikacji w wyniku której przekształcono je w karabiny powtarzalne (poprzez zaślepienie otworu gazowego w lufie). Dużą część niezmodyfikowanych karabinów Mle 1917 wycofano z uzbrojenia i zniszczono.
Wyprodukowane karabiny były używane w okresie międzywojennym podczas wojny o Rif w Maroku.
Karabin RSC Mle 1917 był używany podczas kampanii francuskiej w 1940 r. Używany przez słabo wyszkolonych i często zdemoralizowanych żołnierzy często się zacinał. Zdobyte karabiny Mle 1918 otrzymały niemieckie oznaczenie "Selbstlade-Gewehr 310(f)", ale ze względu na nietypową amunicję i konieczność starannej obsługi prawdopodobnie nie były używane przez Niemców.
Opis.
Karabin RSC Mle 1917 był indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Mechanizm spustowy umożliwiał strzelanie ogniem pojedynczym. Dźwignia bezpiecznika po prawej stronie komory zamkowej. Zasilanie ze stałego magazynka pudełkowego ładowanego przy pomocy pięcionabojowych ładowników. Ładowniki były wkładane do magazynka po odchyleniu jego pudełka do przodu. Przyrządy celownicze mechaniczne, składały się z muszki i celownika schodkowo-ramkowego. Łoże i kolba stała drewniane. Broń była wyposażona w czworograniasty bagnet-szpadę mocowany przy pomocy rękojeści.

</doc>
<doc id="308754" url="https://pl.wikipedia.org/wiki?curid=308754" title="VeloMazovia">
VeloMazovia

VeloMazovia – sieć szlaków rowerowych w województwie mazowieckim opracowana przez stowarzyszenie Zielone Mazowsze.
Sieć szlaków VeloMazovia została opracowana tak, aby połączyć wszystkie największe ośrodki miejskie oraz tereny atrakcyjne turystycznie i przyrodniczo na Mazowszu, a także zapewnić dojazdy do szkół i miejsc pracy. Przyjęte rozwiązania oparte zostały o podobne trasy istniejące m.in. w Holandii, Danii, Szwajcarii, Wielkiej Brytanii, Belgii, Szwecji, Finlandii oraz Czechach.
Zaprojektowane trasy.
W sumie zaprojektowanych zostało 21 tras o łącznej długości 2 376 km.
Realizacja.
Powiat legionowski.
W 2004 roku w powiecie legionowskim zostało opracowane studium tras rowerowych na terenie powiatu, uwzględniające trasy zaproponowane przez Zielone Mazowsze. 
W ciągu dwu kolejnych lat oznaczono na terenie powiatu legionowskiego 5 fragmentów tras VeloMazovia:
 Liwiecka (VM-L),
 Nadwiślańska Prawobrzeżna (VM-NP),
 Narwiańska (VM-N),
 Obwodowa (VM-O),
 Pułtuska (VM-P).
Pojezierze gostynińskie.
Stowarzyszenie Gmin Turystycznych Pojezierza Gostynińskiego oznakowało na terenie Gostynińsko-Włocławskiego Parku Krajobrazowego oraz w okolicznych gminach szlak ponadregionalny o nazwie "Velomazovia nr 20", nie pokrywający się z żadnym ze szlaków opracowanych przez Zielone Mazowsze.
 Szlak VeloMazovia nr 20 został oznakowany na trasie: Witkowice (Kampinoski Szlak Rowerowy) – Mistrzewice - Młodzieszyn – Budy Stare - Budy Iłowskie - Łaziska - Miękini - Iłów – Grzybów - Słubice - Grabowiec - Wólka Wysoka - Mocarzewo - Sanniki - Czyżew - Topólno - Gąbin – Zdwórz - Łąck – Sendeń - Białe - Klusek - Murowanka - Skrzynki - Kukawy - Warząchewka Polska - Pinczata - Włocławek.
VeloMazovia w kontekście transeuropejskich tras EuroVelo.
Przez Mazowsze planowany jest przebieg dwu tras EuroVelo: Szlak Stolic (EV2), oraz Szlak Europy Wschodniej (EV11). Według propozycji Zielonego Mazowsza:

</doc>
<doc id="308755" url="https://pl.wikipedia.org/wiki?curid=308755" title="Kolej transwersalna">
Kolej transwersalna



</doc>
<doc id="308756" url="https://pl.wikipedia.org/wiki?curid=308756" title="Konstytucja (chemia)">
Konstytucja (chemia)

Konstytucja cząsteczek chemicznych jest definiowana przez liczbę i rodzaj atomów oraz liczbę i rodzaj wiązań chemicznych, które je z sobą łączą. 
Związki chemiczne posiadające tę samą liczbę i rodzaj atomów, ale inaczej połączonych nie mają tej samej konstytucji i dlatego nazywa się je izomerami konstytucyjnymi. Nie wszystkie związki chemiczne, które posiadają tę samą konstytucję są identyczne, gdyż posiadają inną konfigurację przestrzenną lub konformację.
Istnieją różne metody pozwalające na ustalenie konstytucji związków chemicznych:

</doc>
<doc id="308758" url="https://pl.wikipedia.org/wiki?curid=308758" title="Rększowice">
Rększowice

Rększowice – wieś sołecka o charakterze ulicówki w gminie Konopiska w powiecie częstochowskim w województwie śląskim. 
Do 1952 roku istniała gmina Rększowice. W latach 1975–1998 miejscowość położona była w województwie częstochowskim.
Historia.
Historia Rększowic sięga roku 1369, kiedy to król Kazimierz III Wielki nadał wsi sołectwo. W 1564 roku istniała tu kuźnica i mieszkało 10 kmieci, sołtys i młynarz, a we wsi były dwa stawy rybne. W 1789 roku wieś zamieszkiwało już 23 kmieci, włodarz, dwóch leśnych i wójt Krzanowski. 
W Królestwie Polskim wieś Rękoszewice wchodziła w skład dóbr rządowych ekonomii Poczesna, jednej z pięciu w regionie częstochowskim. W 1854 roku miała powierzchnię 1760 mórg.
W 1888 roku w miejscowości było 45 domów, 300 mieszkańców i folwark z jednym domem i jedenastoma mieszkańcami. W miejscu gdzie kończy się obóz harcerski, na polach znajduje się niewielkie wzniesienie, na którym znajdował się szpital oraz kościół pod wezwaniem św. Jana dla chorych na zarazę. Po wygaśnięciu epidemii w roku 1786, kościół rozebrano a miejsce popadło w zapomnienie. 
Pająk zaś był klasztorną osadą młyńską z jednym domem i siedmioma mieszkańcami.
Instytucje.
Na terenie Rększowic znajduje się: kościół i parafia pw. Najświętszego Serca Pana Jezusa, Zespół Szkół (Szkoła Podstawowa im. T. Kościuszki i Przedszkole), stacja benzynowa, tartak, straż pożarna oraz sala przyjęć okolicznościowych, która znajduje się na piętrze w budynku straży.

</doc>
<doc id="308766" url="https://pl.wikipedia.org/wiki?curid=308766" title="Karst">
Karst



</doc>
<doc id="308767" url="https://pl.wikipedia.org/wiki?curid=308767" title="Galicyjska Kolej Transwersalna">
Galicyjska Kolej Transwersalna

Galicyjska Kolej Transwersalna () – państwowa linia kolejowa, otwarta w 1884 w Galicji w Austro-Węgrzech. Przebiega równoleżnikowo z zachodu na wschód przez górskie obszary Karpat, równolegle do oddanej w roku 1851 drogi 28. Jej łączna długość wynosiła około 800 km. Linia kolejowa przecięła doliny najważniejszych rzek karpackich, stąd jej nazwa, od łacińskiego – poprzeczna.
Historia.
Powstała w celu połączenia już istniejących tras o przebiegu równoleżnikowym i stworzenia nieprzerwanego ciągu komunikacji kolejowej z zachodu na wschód. Jej budowa miała głównie cel militarny – wybudowanie linii alternatywnej wobec głównej Kraków – Lwów Kolei galicyjskiej im. Karola Ludwika na wypadek wojny z Rosją. Miała również przyczynić się do zaktywizowania słabo rozwiniętych obszarów górskich. Stacjami końcowymi były Czadca na Węgrzech (obecnie na Słowacji) i Husiatyn (obecnie na Ukrainie). Główne dworce kolejowe znajdowały się w Żywcu, Suchej, Nowym Sączu, Jaśle, Krośnie, Sanoku, Zagórzu, Chyrowie, Samborze, Drohobyczu, Stryju i Stanisławowie.
Przed rozpoczęciem projektu Kolei Transwersalnej istniały trasy kolejowe:
W ramach Kolei Transwersalnej w 1884 otwarto linie kolejowe o łącznej długości 577 km:
Cały szlak liczył łącznie 768 km.
Stan obecny.
Polska.
Obecnie (2021) ruch pasażerski odbywa się na liniach:
Ruch pasażerski został wstrzymany na liniach:
Ukraina.
Ruch pasażerski odbywa się na liniach:
Wyłączono z ruchu pasażerskiego odcinki:
Odcinek Stanisławów – Buczacz został fizycznie zlikwidowany przez hitlerowców w lecie 1944.
Odniesienia.
Poeta Janusz Szuber napisał wiersz "Kolej Transwersalna 1884" wydany w tomiku poezji "Pan Dymiącego Zwierciadła" z 1996.

</doc>
<doc id="308768" url="https://pl.wikipedia.org/wiki?curid=308768" title="Anghel Iordanescu">
Anghel Iordanescu



</doc>
<doc id="308769" url="https://pl.wikipedia.org/wiki?curid=308769" title="ASRR">
ASRR



</doc>
<doc id="308770" url="https://pl.wikipedia.org/wiki?curid=308770" title="Organizacja nieformalna">
Organizacja nieformalna

Organizacja nieformalna - typ organizacji powstający na obrębie organizacji formalnej w celu uzupełnienia efektywności i uzyskania marginesu swobody.
Cechą specyficzną organizacji nieformalnej są silne więzi osobowe powodujące spontaniczne działania mogące dać lepsze efekty niż sztywne działanie zgodnie z przyjętymi zasadami. Czynnikami kształtującymi organizację nieformalną są przede wszystkim: sieć stosunków osobistych i motywacja pozaekonomiczna. Bardzo często mają one charakter zbliżony do grup pierwotnych.
Do organizacji nieformalnych można zaliczyć zarówno grupy koleżeńskie, jak również gangi czy kliki. Mogą one działać zgodnie z celami organizacji formalnej lub też wytwarzać własne cele, sprzeczne z celami organizacji formalnej. Zazwyczaj przywództwo w takiej organizacji ma charakter charyzmatyczny. Struktura organizacji nieformalnej jest elastyczna i powstaje spontanicznie.
Po raz pierwszy zwrócono uwagę na istnienie organizacji nieformalnych podczas badań w Hawthorne w połowie lat 20. XX wieku po zauważeniu korelacji między wydajnością pracy a spontanicznymi działaniami pracowników wynikającymi z poczucia dowartościowania. Obecnie kładzie się duży nacisk na tworzenie w formalnych organizacjach struktur przypominających organizacje nieformalne, takich jak struktury macierzowe czy zespoły pracownicze ze względu na ich użyteczność w zmieniającym się otoczeniu organizacji.

</doc>
<doc id="308773" url="https://pl.wikipedia.org/wiki?curid=308773" title="Widmo promieniowania elektromagnetycznego">
Widmo promieniowania elektromagnetycznego



</doc>
<doc id="308775" url="https://pl.wikipedia.org/wiki?curid=308775" title="Anghel Iordănescu">
Anghel Iordănescu

Anghel „Puiu” Iordănescu (wym. ; ur. 4 maja 1950 w Bukareszcie) – rumuński piłkarz, występujący na pozycji pomocnika lub napastnika, oraz trener piłkarski, generał i senator. Z wykształcenia jest ekonomistą, absolwentem Akademii Ekonomicznej w Bukareszcie.
Na przestrzeni dwudziestu trzech lat trzykrotnie był selekcjonerem reprezentacji Rumunii, którą doprowadził do ćwierćfinału Mundialu 1994 (najlepszy wynik w historii). Ponadto brał z nią udział w Euro 1996 (runda grupowa), Mundialu 1998 (1/8 finału) i Euro 2016 (runda grupowa). W drugiej połowie lat 80. ze Steauą Bukareszt, czyli klubem, w którym spędził niemal całą karierę piłkarską, zdobył cztery tytuły mistrza Rumunii, Superpuchar Europy oraz awansował z nią do finału Pucharu Europejskich Mistrzów Krajowych. W przerwie pracy z rumuńską kadrą prowadził – z sukcesami – zespoły z krajów Zatoki Perskiej, a także krótko reprezentację Grecji. Angażował się w działalność polityczną: w latach 2008–2012 był senatorem najpierw z ramienia Partii Socjaldemokratycznej, a później – Narodowego Związku na rzecz Rozwoju Rumunii.
W rankingu IFFHS na najlepszego trenera piłkarskiego na świecie w latach 1996–2010 zajął 46. miejsce, "ex aequo" ze swoim rodakiem Mirceą Lucescu, z kolei w klasyfikacji obejmującej okres 1996–2012 był – także razem z Lucescu – 51. Często przedstawiany jako najlepszy rumuński trener piłkarski XX wieku.
Kariera piłkarska.
Kariera klubowa.
Iordănescu urodził się w Bukareszcie i jest wychowankiem stołecznej Steauy, w której barwach grał niemal przez całą piłkarską karierę. Zapisał się do tego klubu w wieku dwunastu lat. Tu także rozpoczynał w drugiej połowie lat 80. pracę szkoleniową.
Po raz pierwszy w zespole Steauy wystąpił w listopadzie 1968, w spotkaniu ligowym z Politehniką Jassy (1:2), kiedy trenerem klubu był Ștefan Kovács. Jako młody zawodnik grał u boku ówczesnych lub przyszłych reprezentantów Rumunii: bramkarza Vasile’a Iordache’a (który wiele lat później będzie przez jakiś czas członkiem jego sztabu szkoleniowego), obrońców Lajosa Sătmăreanu i Teodora Angheliniego oraz napastnika Marcela Răducanu. Mimo iż był nominalnym pomocnikiem, to należał do najskuteczniejszych graczy w lidze rumuńskiej: raz – w sezonie 1981–1982 – wywalczył koronę króla strzelców (20 bramek), a łącznie w ekstraklasie strzelił 155 goli. Jest tym samym najlepszym strzelcem Steauy w jej historii; jeśli zaś chodzi o liczbę meczów – 317 – zajmuje w klubowej klasyfikacji trzecie miejsce. Był szczególnie znany z precyzyjnego wykonywania rzutów wolnych. Porównując skuteczność Iordănescu ze znacznie lepszymi dokonaniami Dudu Georgescu i Rodiona Cămătaru, polski dziennikarz napisał: „Wprawdzie strzelił mniej goli od zdobywców Złotego Buta redakcji „France Football”, ale w odróżnieniu od nich nie była to reżyserowana sztuka dla sztuki, wątpliwej zresztą reputacji. Każda z jego bramek dawała Steaule punktowe zyski”. W latach 1980–1982 Iordănescu był kapitanem Steauy.
W okresie gry Iordănescu Steaua nie należała do liderów ligi. W latach 1968–1982, czyli w czasie występów piłkarza w drużynie seniorskiej, klub zdobył tylko dwa tytuły mistrza kraju, jedno wicemistrzostwo i cztery razy wygrywał w rozgrywkach o Puchar Rumunii. Jednak na początku lat 80. zainteresowali się nim rodzina dyktatora Nicolae Ceaușescu (prezesem został jego adoptowany syn Valentin) i przedstawiciele rumuńskiego wojska, którzy zainwestowali środki finansowe, aby wzmocnić Steauę i uczynić z niej konkurenta dla – popieranego przez MSW i Securitate – Dinama Bukareszt. Znaczące osiągnięcia przyszły wraz z ponownym pojawieniem się w Steaule trenera Emerica Jeneia w 1984.
Jednak Iordănescu ostatni mecz ligowy rozegrał 12 czerwca 1982. Niedługo później zdecydował się na pierwszy w swojej karierze transfer zagraniczny. W ciągu dwuletniego pobytu – w latach 1982–1984 – w OFI 1925 jako jedyny gracz rozegrał w pierwszym sezonie wszystkie 34 mecze ligowe. Tak jak w Steaule występował w roli ofensywnego pomocnika i organizatora gry; jego współpraca z napastnikiem Thalisem Tsirimokosem zaowocowała szesnastoma bramkami tego ostatniego.
W 1984 Iordănescu powrócił do Bukaresztu, jednak od tej pory skupiał się na zadaniach szkoleniowych. Zakończył karierę i został asystentem Jeneia. Ma jednak swój piłkarski udział w największym sukcesie Steauy w jej historii: zdobyciu Pucharu Europejskich Mistrzów Krajowych (1985/1986). Po drodze klub pokonał drużyny mistrzów Danii (Vejle BK), Węgier (Budapest Honvéd FC), Finlandii (FC Kuusysi), Belgii (RSC Anderlecht), a w finale – po rzutach karnych (0:0, k. 2:0) – FC Barcelonę, prowadzoną przez Anglika Terry’ego Venablesa. 36-letni Iordănescu, dwa lata po wycofaniu się z profesjonalnego uprawiania futbolu, w tym ostatnim meczu pojawił się na boisku, zmieniając w '72 minucie Luciana Bălana.
Zapytany po latach o ocenę własnej kariery piłkarskiej, powiedział, że o jego skuteczności decydowały ciężka praca i dyscyplina, w mniejszym stopniu talent:
Kariera reprezentacyjna.
W reprezentacji Rumunii debiutował w wieku dwudziestu jeden lat, 18 kwietnia 1971, w meczu kwalifikacyjnym do Igrzysk Olimpijskich z Albanią (2:1). W tym spotkaniu strzelił także swojego pierwszego gola dla drużyny narodowej.
Występował w niej przez dziesięć lat, jednak w tym okresie Rumuni przegrywali wszystkie eliminacje do mistrzostw świata i Europy. W kwalifikacjach do Mundialu 1974 wyprzedzili ich minimalnie (o jeden punkt) piłkarze ze Wschodnich Niemiec, później byli słabsi trzykrotnie od Hiszpanów (1976, 1978 i 1980) oraz Jugosłowian (1980), Węgrów i Anglików (1982). Jak pisał polski dziennikarz: „Piłkarz Iordănescu urodził się nie w porę. Na Mundial 1970 był za młody, a Euro 1984 przypadło na rok, gdy zawieszał buty na kołku”.
Iordănescu przez dekadę odgrywał w drużynie narodowej istotną rolę. Rozegrał w niej 64 mecze (w tym siedem w grach olimpijskich, nie zawsze uwzględnianych w klasyfikacjach meczów reprezentacyjnych), w których zdobył 26 goli, i do dziś zajmuje szóste miejsce w rankingu jej najskuteczniejszych strzelców. Występował w kadrze z innymi graczami, którzy później – podobnie jak on – osiągnęli sukcesy w pracy szkoleniowej; jego partnerami w latach 70. byli m.in. rozgrywający Ladislau Bölöni, pomocnik Ilie Balaci, a także Cornel Dinu, którego w 1993 zastąpił na stanowisku selekcjonera reprezentacji. W swojej karierze reprezentacyjnej Iordănescu trzykrotnie grał przeciwko Polsce (w latach 1978–1981); dwa razy strzelił w tych spotkaniach bramki.
Po raz ostatni w kadrze wystąpił w meczu eliminacji do Mundialu 1982 ze Szwajcarią (1:2), 10 października 1981. Było to ostatnie spotkanie za selekcjonerskiej kadencji Ștefana Kovácsa, którego Iordănescu znał ze wcześniejszej wspólnej pracy w Steaule. W prowadzonej przez niego reprezentacji pełnił rolę rozgrywającego i atakującego pomocnika. U nowego trenera drużyny narodowej, Mircei Lucescu, 31-letni piłkarz nie zagrał ani razu.
Iordănescu, porównując warunki, w jakich sam grał w piłkę nożną w okresie komunizmu, z tym, co nastało po jego obaleniu, powiedział w 1994:
Kariera szkoleniowa.
1984–1993: Steaua Bukareszt i Anorthosis Famagusta.
Latem 1984, po powrocie z OFI 1925 do Steauy Bukareszt, 34-letni Iordănescu został włączony do sztabu szkoleniowego przez Emerica Jeneia. Był jego asystentem w jednym z najlepszych okresów w historii klubu; w ciągu dwu lat drużyna dwukrotnie zdobyła mistrzostwo, jeden Puchar kraju, a także – w sezonie 1985–1986 – jako pierwsza z Rumunii wygrała Puchar Europejskich Mistrzów Krajowych. Iordănescu, wspominając to osiągnięcie po dwudziestu pięciu latach, powiedział, że:
Krótko po tym wydarzeniu Jenei został selekcjonerem reprezentacji Rumunii, a na jego następcę w Steaui wybrano Iordănescu. Kilka miesięcy po objęciu tego stanowiska zdobył – po zwycięstwie 1:0 nad Dynamem Kijów – Superpuchar Europy.
Ze starego składu Steauy powoli zaczęli odchodzić najważniejsi piłkarze: z powodów zdrowotnych piłkarską karierę zakończył bramkarz Helmuth Duckadam, klub zmienili pomocnicy Ladislau Bölöni i Mihai Majearu oraz obrońcy Miodrag Belodedici i Ilie Bărbulescu. Iordănescu musiał postawić na zdolną młodzież, pokolenie graczy urodzonych w połowie lat 60. Z pomocą władz państwowych, które popierały wojskową Steauę, sprowadzono więc wyróżniających się młodych zawodników ze słabszych klubów: Gheorghe Hagiego ze Sportulu Studențesc oraz Dana Petrescu i Ilie Dumitrescu z wypożyczenia w Olcie Scornicești. Wszyscy trzej byli później liderami trzech formacji (defensywy, pomocy i ataku) w prowadzonej przez Iordănescu reprezentacji Rumunii. Najlepszych piłkarzy Rumunii do Steauy przyciągały wysokie zarobki wynoszące nawet do 50 tysięcy lei miesięcznie przy średniej krajowej 2-3 tysiące oraz parasol polityczny klanu Ceaușescu, pomagający w utrzymaniu dominacji klubu w lidze.
Steaua w tym okresie kontynuowała – rozpoczęte w 1985 – pasmo zwycięstw w ekstraklasie rumuńskiej. Zdobyła tytuł mistrza kraju trzy razy z rzędu (1986–1987, 1987–1988 i 1988–1989); za każdym razem kończyła sezon, nie zaznając ani jednej porażki. W tym czasie wywalczyła także trzy Puchary Rumunii. W finale tych rozgrywek trzykrotnie wygrywała z Dinamem Bukareszt. Chociaż w kolejnych latach wielokrotnie podważano uczciwość tych osiągnięć, a działaczom klubu zarzucano kupno meczów, to nikomu nic nie udowodniono. O kradzieży tytułów mistrzowskich mówił otwarcie Mircea Lucescu, który w tamtym okresie był trenerem Dinama. Od czerwca 1986 do września 1989 roku Steaua nie przegrała 104 meczów z rzędu w krajowej lidze, co jest do dzisiaj rekordem Europy pod tym względem, a do 1994 był to także rekord świata (rekord został wówczas pobity przez zespół z Wybrzeży Kości Słoniowej ASEC Mimosas, który nie przegrał w lidze 108 meczów).
Klub dobrze radził sobie także w meczach o Puchar Europejskich Mistrzów Krajowych: w pierwszych dwóch sezonach pracy Iordănescu dochodził odpowiednio do II rundy (porażka z Anderlechtem, 1986–1987) i półfinału (1987–1988), w którym przegrał z Benfiką Lizbona (0:0 i 0:2). Najlepiej jednak zaprezentował się w rozgrywkach 1988–1989, kiedy – podobnie jak trzy lata wcześniej – dotarł do finału. Po drodze pokonał Spartę Praga, Spartak Moskwa, IFK Göteborg i Galatasaray SK. W finale uległ jednak 0:4 A.C. Milanowi, w którego barwach grali wówczas m.in. Marco van Basten, Ruud Gullit, Frank Rijkaard, Carlo Ancelotti i Paolo Maldini. Mecz, rozegrany w Barcelonie, oglądało 100 tysięcy widzów.
Jeden z piłkarzy ówczesnej Steauy, Ilie Dumitrescu, zapytany po latach o przyczyny jej sukcesów w drugiej połowie lat 80., odpowiedział, że jej największą wartością było połączenie doświadczenia starszych zawodników ze świeżością i energią piłkarskiej młodzieży. Natomiast polski dziennikarz zasugerował, że duży wpływ na osiągnięcia klubu miała sytuacja wewnętrzna w kraju rządzonym przez Nicolae Ceaușescu: „Nie bez znaczenia wydaje się także niski poziom życia i trudności gospodarcze Rumunii. Sprawia to, że uprawianie tak popularnej dyscypliny stanowi dla wielu młodych ludzi nie tylko wielką atrakcję, ale także życiową szansę”.
Niedługo po rewolucji 1989 roku, kiedy z Rumunii zaczęli wyjeżdżać najlepsi piłkarze, a Steaua – pierwszy raz od sześciu lat – przegrała rywalizację o mistrzostwo kraju, Iordănescu przyjął propozycję prowadzenia Anorthosisu Famagusta. Dwukrotnie zdobył z tą drużyną, której największą gwiazdą był wówczas Nigeryjczyk Michael Obiku, wicemistrzostwo Cypru (1991 i 1992). W rozgrywkach Pucharu UEFA 1991–1992 Anorthosis spotkał się w pierwszej rundzie ze Steauą; po dwumeczu (1:2 i 2:2) do dalszych gier awansował były klub Rumuna.
Ponownie zjawił się w Steaule w 1992, kiedy żadnemu z jego następców (Costică Ștefănescu, Bujor Hălmăgeanu, Emeric Jenei i Victor Pițurcă) nie udało się wywalczyć mistrzostwa kraju. Iordănescu odzyskał tytuł mistrzowski, mimo iż w składzie drużyny nie było już Hagiego i Petrescu, którzy po upadku komunizmu wyjechali za granicę. Trener postawił na innych młodych graczy, którzy później także występowali w prowadzonej przez niego reprezentacji; w kadrze Steauy na sezon 1992–1993 znajdowali się m.in. Daniel Prodan, Anton Doboș, Iulian Filipescu, Constantin Gâlcă i Ion Vlădoiu. W tym okresie Iordănescu kontynuował również współpracę z 48-letnim Dumitru Dumitriu, byłym piłkarzem Steauy, który w latach 1988–1990 i 1992–1993 był jego asystentem. Dumitriu pomagał mu także w pracy z kadrą do Mundialu 1994.
1993–1998: reprezentacja Rumunii (I).
43-letni Iordănescu został selekcjonerem reprezentacji Rumunii w połowie eliminacji do Mundialu 1994, kiedy po przegranej 2:5 z Czechosłowacją zwolniono Cornela Dinu. Propozycję przyjął dopiero po trzeciej rozmowie; według różnych wersji domagał się albo większych zarobków, albo większej samodzielności w prowadzeniu kadry. Rumuni wciąż liczyli się w walce o awans. Do tego czasu zanotowali cztery zwycięstwa (z Walią, Wyspami Owczymi i dwukrotnie z Cyprem), jeden remis (z Czechosłowacją) i dwie porażki (z Belgią i Czechosłowacją). Aby zapewnić sobie miejsce na mistrzostwach musieli wygrać trzy ostatnie mecze, w tym spotkanie z najgroźniejszymi rywalami, Belgami. Tak się właśnie stało, dzięki czemu podopieczni Iordănescu zajęli pierwsze miejsce w grupie eliminacyjnej.
Mundial 1994: ćwierćfinał.
Przygotowując się do startu w Mundialu, trener zrezygnował z trzech doświadczonych graczy, którzy byli w tym okresie bez formy: Iona Timofte, Dorina Mateuța i Mariusa Lăcătușa. Postawił na młodsze pokolenie piłkarzy, którzy urodzili się w drugiej połowie lat 60., na czele z Gheorghe Hagim, Florinem Răducioiu, Gheorghem Popescu i Ioanem Lupescu. W przeciwieństwie do uczestników mistrzostw świata czy Europy w latach poprzednich, najważniejsi zawodnicy rumuńscy grali w tym czasie w klubach zagranicznych, co zresztą skłoniło niektórych dziennikarzy do nazywania drużyny narodowej „reprezentacją wielkiej emigracji”. Kilku z nich osiągnęło niemałe sukcesy, np. Miodrag Belodedici w barwach Crveny zvezdy Belgrad sięgnął w 1991 po Puchar Mistrzów i Puchar Interkontynentalny. Dlatego też oczekiwania wobec Rumunów były duże; już po wywalczeniu awansu prasa rumuńska pisała, że „na mistrzostwach w USA zagra najlepsza ekipa w historii naszego futbolu”.
Na Mundialu 1994 Rumuni awansowali do ćwierćfinału, co do dzisiaj jest najlepszym wynikiem rumuńskiej kadry. Podopieczni Iordănescu przegrali w meczu grupowym ze Szwajcarami (1:4), pokonali zwycięzców eliminacji południowoamerykańskich Kolumbijczyków (3:1), gospodarzy turnieju Amerykanów (1:0) oraz aktualnych wicemistrzów świata Argentyńczyków (3:2); ulegli dopiero Szwedom po rzutach karnych (2:2, k. 4:5). W tym meczu w dogrywce prowadzili 2:1, ale, jak pisał relacjonujący dziennikarz, poczuli się zbyt pewnie, poza tym błąd na przedpolu popełnił bramkarz Florin Prunea – i w efekcie Rumuni stracili gola, a potem przestrzelili dwa karne.
Wcześniej duże wrażenie zrobili, zwyciężając wysoko Kolumbię, która według Brazylijczyka Pelé była jednym z faworytów do wygrania turnieju. Po tym spotkaniu prasa rumuńska pisała o „tworzeniu nowej historii piłki nożnej”; w jednym z tytułów mówiono także, że „Drakula powstaje z grobu w osobie Gheorghe Hagiego”. Mimo iż Rumuni nie zajęli medalowego miejsca, to zyskali dużą sympatię amerykańskich kibiców oraz szacunek wielu obserwatorów; Michel Platini po meczu z Argentyną powiedział, że nie ma w Europie drużyny o lepszym wyszkoleniu technicznym niż Rumunia. Właśnie na tym turnieju z dobrej strony pokazał się kapitan zespołu, Hagi, który wystąpił we wszystkich meczach, strzelił trzy bramki, a na koniec został wybrany do najlepszej jedenastki mistrzostw. Po spotkaniu 1/8 finału z Argentyną Iordănescu wyraził opinię, że to największy sukces Rumunii od czasu rewolucji 1989 roku.
Jego zdaniem pewną rolę w tym osiągnięciu odegrał także Bóg. Dziennikarze zauważyli, że trener często w czasie meczów ściskał w dłoni krzyżyk. W wywiadach podkreślał, że religia odgrywa w jego życiu ważną rolę:
Dobrym wynikom towarzyszyło kilka drobnych skandali. Zawodnicy byli oskarżani o złe traktowanie dziennikarzy; FIFA zagroziła nawet ukaraniem piłkarzy i sztabu szkoleniowego za lekceważenie mediów. Samego Iordănescu rodzima prasa krytykowała początkowo o faworyzowanie Ilie Dumitrescu, który – chociaż w eliminacjach strzelił osiem z dziewięciu goli – był przed mistrzostwami bez formy. Zaufanie trenera jednak się opłaciło; zawodnik zdobył decydującą bramkę w meczu z Argentyną. Dochodziło także do publicznych spięć między selekcjonerem a niektórymi działaczami związku. Po powrocie do kraju Iordănescu, który był pułkownikiem rumuńskiej armii (stopień otrzymał z rąk Nicolae Ceaușescu), został awansowany przez prezydenta Iona Iliescu na generała.
Euro 1996: runda grupowa.
Z nowymi asystentami (Dumitru Dumitriu, który został trenerem Steauy, zastąpili Costică Ștefănescu i Gavril Balint), trener wywalczył awans z pierwszego miejsca na Euro 1996; Rumuni w kwalifikacjach, w których zanotowali tylko jedną porażkę, wyprzedzili m.in. Francję, Polskę i Słowację. Iordănescu wciąż stawiał na tych samych piłkarzy, którzy jednak mieli kłopoty z grą w pierwszych jedenastkach swoich klubów; dotyczyło to filarów kadry, m.in. Dana Petrescu, Miodraga Belodeciciego, Ilie Dumitrescu, natomiast kapitan Hagi przez całe eliminacje zmagał się z kontuzją. Co więcej, trzy miesiące przed turniejem selekcjoner – od kilku miesięcy skonfliktowany z działaczami Rumuńskiego Związku Piłki Nożnej – oskarżył swojego pracodawcę o przymykanie oka na panującą w piłce ligowej korupcję. Powiedział:
Od razu też złożył dymisję. Władze związku wyznaczyły już jego następcę (miał nim zostać Mircea Lucescu), jednak w sprawę zaangażował się osobiście prezydent Ion Iliescu, który przekonał obie strony, aby się pogodziły. Zakończeniem reprezentacyjnej kariery zagroził także lider kadry, Hagi. Komentatorzy podkreślali, że dzięki temu Iordănescu nie tylko wzmocnił swój autorytet wśród piłkarzy, którzy także go poprali, ale również jako jeden z pierwszych odważył się publicznie powiedzieć o nieprawidłowościach panujących w rumuńskiej piłce.
Iordănescu poprowadził Rumunów na mistrzostwach Europy, jednak nie był to występ udany; jego podopieczni przegrali wszystkie trzy mecze (po 0:1 z Francją i Bułgarią i 1:2 z Hiszpanią). Trener tłumaczył, że winę za przedwczesne odpadnięcie jego drużyny ponosi sędzia spotkania z Bułgarią, Duńczyk Peter Mikkelsen, który nie uznał gola strzelonego prawidłowo przez Dorinela Munteanu. Niektórzy obserwatorzy podkreślali, że Rumuni przegrali te mistrzostwa pechowo; bramki tracili albo po złej decyzji arbitra albo też po indywidualnych błędach piłkarzy. Tak było w przypadku spotkania z Bułgarią (Christo Stoiczkow zdobył gola, po tym, jak Belodedici poślizgnął się przed swoim polem karnym) i Francją (słaba dyspozycja bramkarza Bogdana Stelei). Inni jednak zwracali uwagę na to, że trener popełnił błędy w selekcji i przesadnie przywiązał się do najstarszych graczy, którzy tym razem byli bez formy. Po Euro Iordănescu pozostał na swoim stanowisku, chociaż początkowo poważnie rozważał przyjęcie propozycji z AEK Ateny; chciał nawet połączyć pracę w tym klubie z opieką nad reprezentacją, ale na takie rozwiązanie nie zgodzili się działacze związku. Do pozostania na stanowisku zachęcił go nowy kontrakt z pensją 100 tysięcy dolarów. Wcześniej, w czerwcu 1995, odrzucił propozycję prowadzenia reprezentacji Zjednoczonych Emiratów Arabskich.
Mundial 1998: 1/8 finału.
Rumuni pod jego opieką przystąpili do kolejnych eliminacji, do Mundialu 1998. Podobnie jak dwoje poprzednich – wygrali je. Nie zanotowali ani jednej porażki, a w dziesięciu meczach stracili tylko cztery bramki; pokonali m.in. Irlandczyków i Litwinów. Do mistrzostw świata zakwalifikowali się jako pierwsi. Skuteczna gra reprezentacji została odnotowana w rankingu FIFA: we wrześniu 1997 Rumunia awansowała w nim na trzecie miejsce (rekord), a w latach 1994–1998 nie spadła niżej niż na 23. pozycję (lipiec 1996), najczęściej pozostając w drugiej dziesiątce. Dobre wyniki sprawiły, że na koniec roku 1997 Iordănescu zajął piąte miejsce w rankingu IFFHS na najlepszych trenerów drużyn narodowych na świecie. W tym czasie także Gheorghe Hagi ustanowił dwa rekordy krajowe: w roli kapitana poprowadził kadrę po raz 46. oraz strzelił trzydziestą pierwszą bramkę w karierze (mecz z Islandią), czym pobił – ustanowiony jeszcze w okresie międzywojennym – rekord strzelecki Iuliu Bodoli (30 goli).
Mimo dobrych wyników, podobnie jak w czasie poprzednich mistrzostw świata, zawodnicy byli skonfliktowani z rumuńskimi dziennikarzami, a selekcjoner musiał często występować w roli mediatora. Z kolei sam Iordănescu publicznie krytykował działaczy, w tym prezesa Mirceę Sandu, za sabotowanie jego pracy; narzekał, że zamiast zgrupowania w Szwajcarii zorganizowali mu obóz przygotowawczy w położonej na wysokości 1100 metrów n.p.m. miejscowości Poiana Brașov i potem w okolicach Bukaresztu w ośrodku federacji, gdzie piłkarze znajdowali się pod ciągłym nadzorem rodzin i mediów. Skarżył się też, że na towarzyski mecz z Belgią powołał 22 graczy, ale związek zgodził się tylko na 20 ze względów finansowych. Przed wyjazdem do Francji trener dostał od czarownika Iuliana Bonei magiczną nalewkę do smarowania twarzy, która miała zapewnić drużynie same zwycięstwa.
Mimo presji opinii publicznej Iordănescu nie dokonał wielu zmian w kadrze i wciąż stawiał głównie na graczy, którzy cztery lata wcześniej dotarli do ćwierćfinału Mundialu. Dlatego na mistrzostwa do Francji Rumuni jechali jako jeden z najbardziej doświadczonych zespołów; średnia wieku ich drużyny wynosiła 28 lat. Wielu kluczowych zawodników straciło miejsca w jedenastkach swoich klubów, np. Tibor Selymes w RSC Anderlecht, Viorel Moldovan w Coventry City, Gheorghe Craioveanu w Real Sociedad czy Iulian Filipescu w Galatasaray SK. Z kolei Florin Răducioiu, Ioan Lupescu i Ion Vlădoiu pokłócili się z Iordănescu i zrezygnowali z występów w reprezentacji.
Na mistrzostwach Rumuni wprawdzie nie powtórzyli osiągnięcia sprzed czterech lat, ale – po zwycięstwie w grupie nad Anglią (2:1) i Kolumbią (2:0) oraz remisie z Tunezją (1:1) – awansowali do drugiej rundy z pierwszego miejsca, gdzie spotkali się z debiutującą na mistrzostwach Chorwacją. Przegrali 0:1, jednak – podobnie jak dwa lata wcześniej – kontrowersje wzbudziła postawa sędziego; zwycięski gol padł po rzucie karnym, który według prasowych komentarzy został podyktowany niesłusznie. Piłkarze rumuńscy wzbudzili w tym meczu duże zainteresowanie mediów, gdyż wszyscy przefarbowali włosy na żółto, trener zaś ogolił się na łyso; był to rezultat zakładu między zawodnikami a Iordănescu, który nie wierzył, że Rumuni będą w stanie wygrać trudną grupę. Po mistrzostwach selekcjoner przyznał, że mogło się to przyczynić do zlekceważenia rywala i – w efekcie – porażki.
Zgodnie z zapowiedziami, po Mundialu 1998 Iordănescu, najbardziej utytułowany trener-selekcjoner w historii rumuńskiej kadry, podał się do dymisji. Już pół roku przed turniejem ogłosił, że po jego zakończeniu będzie opiekował się piłkarzami drużyny narodowej Grecji. Odejście do innej reprezentacji oraz słabszy niż oczekiwano wynik na Mundialu sprawiły, że po zakończeniu mistrzostw trener znalazł się w ogniu krytyki dziennikarzy i działaczy; odebrano mu nawet na jakiś czas przywileje związane ze stopniem generalskim. Jego następcą w kadrze Rumunii został dawny kolega ze Steauy Bukareszt, Victor Pițurcă. Iordănescu swoje odejście uzasadniał tak:
Kilka lat później piłkarz Dan Petrescu, zapytany o fenomen pokolenia piłkarzy rumuńskich startujących w wielkich turniejach w latach 90., powiedział: „Uwielbialiśmy swoje towarzystwo. Razem wychodziliśmy, razem jedliśmy. My tylko graliśmy w piłkę, nic innego nas nie interesowało. Dzisiaj nie ma takiej generacji i nie będzie”. Za dowód bliskich relacji, jakie łączyły tamtych zawodników i trenerów, może służyć historia o gabinecie dentystycznym, jaki w 1995 otworzył w Bukareszcie Gheorghe Hagi ze swoimi wspólnikami. Pierwszym przebadanym pacjentem został trener Iordănescu, a po nim na fotelu usiedl zaproszeni piłkarze.
1998–1999: reprezentacja Grecji.
Iordănescu kontrakt z reprezentacją Grecji wart około 700 tysięcy dolarów podpisał pół roku przed Mundialem 1998. Kilka lat wcześniej był bliski zatrudnienia w AEK Ateny, ale na przeszkodzie stanęła ważna umowa z reprezentacją Rumunii. Z Grecją związany był już jako piłkarz; swoją piłkarską karierę kończył w klubie OFI 1925. Później, jak twierdził, obiecał działaczom, że poprowadzi kadrę, i kiedy ponowili propozycję – nie wypadało mu odmówić. W momencie, w którym obejmował stanowisko selekcjonera, Grecy zajmowali 66. miejsce w rankingu FIFA (najgorsze w historii). Kilka miesięcy wcześniej przegrali eliminacje do Mundialu 1998 (z Danią i Chorwacją), a na wielkim turnieju nie grali od 1994; wówczas, podczas Mundialu 1994, przegrali wszystkie mecze i nie strzelili ani jednego gola.
Swoja pierwsze spotkanie z greckimi kadrowiczami Iordănescu wspominał tak:
Zadaniem rumuńskiego szkoleniowca był awans do Euro 2000. Przeciwnikami Greków w grupie eliminacyjnej byli Norwegowie, Słoweńcy, Łotysze, Gruzini i Albańczycy. Za kadencji Iordănescu reprezentacja zanotowała w kwalifikacjach dwa remisy, jedno zwycięstwo i porażkę. Kiedy w marcu 1999, po przegranej 0:2 z Norwegią, trener podawał się do dymisji, Grecy zajmowali czwarte miejsce w tabeli, ze stratą dwu punktów do lidera. Przyczynę rezygnacji Iordănescu tłumaczył w następujący sposób:
Jednak do końca eliminacji zostało jeszcze sześć meczów i – wbrew temu, co mówił Iordănescu – korzystne rezultaty w tych spotkaniach mogły przynieść Grekom awans do turnieju. Dlatego prawdziwym powodem dymisji był – według prasowych komentarzy – konflikt trenera z działaczami związku. Część z nich od początku była przeciwna zatrudnianiu obcokrajowca. Dodatkowo jesienią 1998 szkoleniowiec otrzymał propozycję przejścia do AEK Ateny, gdzie oferowano mu dwukrotność pensji, jaką dostawał w reprezentacji. Związek nie zgodził się na łączenie przez niego pracy w klubie z prowadzeniem drużyny narodowej i przedstawił ultimatum: albo klub albo kadra.
W ciągu krótkiej, trwającej pół roku kadencji Iordănescu, reprezentacja Grecji zanotowała cztery zwycięstwa (m.in. w towarzyskim spotkaniu z Chorwacją, brązowym medalistą Mundialu 1998), dwa remisy i jedną porażkę. W kadrze grało wówczas sześciu zawodników, którzy w 2004 zdobyli mistrzostwo Europy: Teodoros Zagorakis, Demis Nikolaidis, Stelios Janakopulos, Wasilis Tsiartas, Nikos Dambizas oraz Janis Gumas, który wtedy debiutował.
1999–2002: Rapid Bukareszt i kluby Zatoki Perskiej (I).
Niedługo po rozstaniu Iordănescu z reprezentacją Grecji zwolniła się posada opiekuna piłkarzy rumuńskich po tym, jak selekcjoner Victor Pițurcă po wywalczeniu awansu do Euro 2000 został odwołany z inicjatywy Gheorghe Hagiego i innych starszych piłkarzy. Iordănescu wyraził chęć powrotu do pracy z reprezentacją, jednak działacze wybrali tym razem 63-letniego Emerica Jeneia. W tym samym okresie jego nazwisko pojawiało się także w kontekście następcy Janusza Wójcika na stanowisku selekcjonera reprezentacji Polski.
Zamiast tego został trenerem jednego z najbardziej utytułowanych klubów w Arabii Saudyjskiej, Al-Hilal. Rumun spędził w Al-Hilal tylko jeden rok, jednak był to jeden z lepszych sezonów w historii tego zespołu. Z drużyną, w której barwach grało wówczas wielu reprezentantów Arabii Saudyjskiej (na Mundial 1998 pojechało pięciu przedstawicieli Al-Hilal), Iordănescu zdobył pierwszy od ośmiu lat i drugi w historii klubu Azjatycki Puchar Mistrzów. W drodze do tego triumfu jego podopieczni pokonali m.in. mistrzów Kazachstanu Irtysz Pawłodar (2:0), Korei Południowej Suwon Samsung Bluewings (1:0), a w finale po dogrywce (3:2) ograli japoński Júbilo Iwata. Gwiazdą zespołu był brazylijski napastnik Sergio Ricardo, który strzelił w tych rozgrywkach cztery bramki, w tym wszystkie trzy w spotkaniu finałowym. Do tego osiągnięcia zespół dołożył zwycięstwa w prestiżowych grach krajowych, o Puchar Króla Arabii Saudyjskiej (po 3:0 nad Al-Szabab Rijad) i o Puchar Federacji Arabii Saudyjskiej (po 2:1 nad Al-Szabab Rijad). O wiele słabiej Al-Hilal zaprezentował się w rozgrywkach ligowych, w których zajął dopiero piąte miejsce. Jednak Iordănescu nie miał już okazji, aby nadrobić zaległości ligowe w kolejnym sezonie, bo latem 2000 zrezygnował w posady i powrócił do kraju, gdzie otrzymał propozycję prowadzenia Rapidu Bukareszt.
Został następcą byłego selekcjonera reprezentacji Rumunii, Mircei Lucescu. W kadrze ówczesnego wicemistrza Rumunii byli m.in. Tiberiu Ghioane, Daniel Pancu, Ioan Sabău, Emilian Dolha oraz nastolatkowie, przyszli reprezentanci kraju, Răzvan Raț i Daniel Niculae. Jednak Iordănescu pracował z nimi tylko przez trzy miesiące. Zrezygnował w listopadzie 2000 po tym, jak Rapid zremisował w meczu ligowym 1:1 z przedostatnim w tabeli Ceahlăul Piatra Neamț. Drużyna po dziesięciu spotkaniach, z których wygrała tylko trzy, zajmowała dziewiąte miejsce w lidze. Dymisji szkoleniowca zażądali kibice, którzy od początku byli sceptyczni wobec zatrudniania byłego opiekuna ich lokalnego rywala, Steauy Bukareszt. Pozycji Iordănescu nie wzmocniły także wyniki w grach międzynarodowych; z Pucharu UEFA Rapid odpadł już w pierwszej rundzie, po porażce w dwumeczu (0:1 i 0:0) z przyszłym zwycięzcą tych rozgrywek, Liverpoolem. Jego menedżerem był wówczas Francuz Gérard Houllier, z którym Rumun zaprzyjaźnił się podczas wspólnej pracy w delegacji technicznej UEFA, obserwującej kilka tygodni wcześniej mecze Euro 2000.
Na nową propozycję pracy czekał cztery miesiące. W marcu 2001 powrócił nad Zatokę Perską, tym razem do klubu Al-Ain FC ze Zjednoczonych Emiratów Arabskich, ówczesnego mistrza tego kraju. Nie zdołał wprawdzie obronić z nim tytułu mistrzowskiego, ale zwyciężył w prestiżowych rozgrywkach o Puchar Prezydenta ZEA, międzynarodowym Pucharze Zatoki Perskiej, a w najważniejszych rozgrywkach o Azjatycki Puchar Mistrzów dotarł do drugiej rundy, w której Al-Ain uległ (0:2 i 2:2) Persepolisowi Teheran.
2002–2004: reprezentacja Rumunii (II).
Po przegranych barażach do Mundialu 2002 ze stanowiska selekcjonera reprezentacji Rumunii zrezygnował Gheorghe Hagi. Na jego następcę od razu wybrano Iordănescu, jednak był on do maja 2002 związany kontraktem z Al-Ain FC. Dopiero po skutecznych negocjacjach w sprawie wcześniejszego rozwiązania umowy, Iordănescu mógł w połowie stycznia – po czteroletniej przerwie – powrócić do pracy z drużyną narodową. Ponownie związał się z reprezentacją, aby – jak napisał jeden z zachodnich dziennikarzy – „odbudować jej dawną świetność”. W kadrze grali już jednak piłkarze innego pokolenia: Cosmin Contra, Răzvan Raț, Cristian Chivu, Adrian Mutu, Mirel Rădoi, Paul Codrea i Bogdan Lobonț. Z graczy generacji, pamiętającej Mundial 1994, przy ustalaniu pierwszej jedenastki liczyli się jeszcze tylko Gheorghe Popescu, Dorinel Munteanu (obaj do 2003) i bramkarz Bogdan Stelea (do 2005), a także Viorel Moldovan (do 2005), który był w kadrze na Euro 1996 i Mundial 1998. Trener już na początku kadencji skrytykował poprzedników, przede wszystkim Ladislaua Bölöniego (selekcjonera w latach 2000–2001), który jego zdaniem próbował zbyt radykalnie odmłodzić reprezentację, odsuwając od niej kilku starszych, ale znacznie lepszych piłkarzy. Iordănescu zapowiedział także dalszą walkę z korupcją w rumuńskim futbolu i zaproponował Gheorghe Hagiemu funkcję swojego asystenta; jednak były kapitan drużyny narodowej tę propozycję odrzucił.
Eliminacje do Euro 2004.
Drugą kadencję na stanowisku selekcjonera Iordănescu zaczął od dwu porażek (z mistrzami świata i Europy Francuzami oraz Grekami, z którymi pracował kilka lat wcześniej) i dwu zwycięstw (z Ukrainą i Polską, przygotowującą się do gier na Mundialu 2002) w meczach towarzyskich. Jednak najważniejszym wyzwaniem przed jakim stanął, były eliminacje do Euro 2004. Rywalami Rumunii były drużyny Norwegii, Danii, Bośni i Hercegowiny oraz Luksemburga. Spośród tej piątki w momencie rozpoczęcia kwalifikacji najwyżej w rankingu FIFA rozstawieni byli Duńczycy, a za nimi drużyna Iordănescu. I to właśnie Skandynawowie okazali się najtrudniejszym przeciwnikiem. Zanim doszło do meczu Dania–Rumunia, podopieczni rumuńskiego szkoleniowca ograli 3:0 Bośnię i Hercegowinę, 7:0 Luksemburg i na własnym stadionie przegrali 0:1 z Norwegią. Jednak to mecze z Duńczykami były decydujące dla rozstrzygnięć w tej grupie.
Obie reprezentacje spotkały się 29 marca 2003 na Stadionie Narodowym w Bukareszcie. Była to ich piętnasta konfrontacja w historii; w większości górą byli Duńczycy, którzy zwyciężali siedmiokrotnie. Podobnie było i tym razem: podopieczni Mortena Olsena wygrali 5:2. Była to najwyższa porażka Rumunów od 1993, kiedy to w meczu eliminacji do Mundialu 1994 przegrali takim samym wynikiem z Czechosłowacją; to zresztą właśnie po tym spotkaniu propozycję prowadzenia reprezentacji otrzymał 43-letni Iordănescu. Dziennikarze przypominali także, że w Bukareszcie po raz ostatni rywale strzelili im pięć goli w 1978. Rumuni prowadzili już 2:1, ale w drugiej połowie dali sobie strzelić lub sami sobie strzelili (bramka samobójcza Cosmina Contry) cztery gole. Wszystkie padły po błędach rumuńskich obrońców lub bramkarza Bogdana Lobonța. Trener Iordănescu powiedział po spotkaniu, że nigdy w swojej karierze nie przeżył tak dziwnego meczu; natychmiast zresztą podał się do dymisji. Rezygnacja nie została przyjęta; selekcjoner po rozmowach z prezesem związku ostatecznie po tygodniu ją wycofał. Wysoka przegrana z Duńczykami wymusiła jednak pewne zmiany kadrowe. W kolejnym spotkaniu eliminacyjnym, z Bośnią, zagrało ośmiu uczestników gry z Danią. Dwu z nieobecnych właśnie po tej porażce zakończyło reprezentacyjną karierę: po piętnastu latach występów w reprezentacji odszedł jej 36-letni kapitan Gheorghe Popescu, a miesiąc później z drużyną narodową pożegnał się inny doświadczony obrońca Iulian Filipescu.
Rumunom nie udało się już odrobić strat poniesionych w meczach z Norwegią i Danią. W spotkaniach rewanżowych zanotowali z tymi drużynami remisy (odpowiednio 1:1 i 2:2). Szczególnie istotny okazał się drugi mecz z Duńczykami; Rumuni po bramkach Adriana Mutu i Daniela Pancu prowadzili długo 2:1 i, gdyby taki rezultat utrzymał się do końca, awansowaliby do gier finałowych. W ostatnich minutach zmarnowali co najmniej cztery sytuacje na strzelenie kolejnych goli. Duńczycy zdobyli bramkę wyrównującą w 95 minucie. Rumuńscy kibice mieli po meczu pretensje do sędziego Ursa Meiera, który podyktował dla Danii kontrowersyjny rzut karny i pozwolił grać do 96 minuty, chociaż druga połowa została przedłużona tylko o cztery. Mimo zwycięstw z pozostałymi rywalami, Rumuni ostatecznie zajęli dopiero trzecie miejsce w swojej grupie. Wprawdzie zdobyli tyle samo punktów, co drudzy Norwegowie i tylko o jeden mniej od Duńczyków, ale mieli gorszy bilans bramkowy od tych pierwszych. Pierwszy raz od 1992 nie zakwalifikowali się do finałów mistrzostw Europy, drugi raz z rzędu – do wielkiego turnieju. Po przegranych eliminacjach Iordănescu, który otrzymał propozycję pracy w ukraińskim FK Rostów, po raz drugi złożył dymisję. Podobno w przekonywanie trenera do pozostania na stanowisku zaangażował się nawet ówczesny premier Rumunii, Adrian Năstase. Ostatecznie Iordănescu zdecydował się poprowadzić drużynę w kolejnych eliminacjach; swoją decyzję uzasadniał następująco:
Eliminacje do Mundialu 2006.
Przed rozpoczęciem kwalifikacji do Mundialu 2006 Rumuni rozegrali w 2004 sześć meczów towarzyskich: wygrali pięć z nich, zanotowali jedną porażkę (z Irlandią). Najcenniejszym zwycięstwem sparingowym było 5:1 nad przygotowującą się do występu na Euro 2004 reprezentacją Niemiec, odniesione niemal dokładnie rok po wysokiej przegranej z Duńczykami. Niemiecki kapitan i bramkarz Oliver Kahn przyznał po meczu, że to „wielki wstyd dla niemieckiej piłki”, a minister spraw wewnętrznych, Otto Schily, określił spotkanie mianem „mizernego widowiska, blamażu”. Komentatorzy podkreślali, że Rumuni wygrali, mimo iż w ich składzie zabrakło – z powodu kontuzji – najlepszego napastnika Adriana Mutu i obrońcy Cristiana Chivu. Dobre wyniki sprawiły, że Rumunia w ciągu dwu miesięcy awansowała w rankingu FIFA o dziewięć miejsc.
Iordănescu dokonał zasadniczych zmian w kadrze: w pierwszych meczach eliminacyjnych grali zawodnicy o niewielkim dorobku reprezentacyjnym (Ionel Dănciulescu, Flavius Stoican, Cosmin Bărcăuan, Adrian Iencsi, Florin Șoavă, Florin Cernat, Nicolae Dică, Ciprian Marica) lub debiutanci (Gabriel Caramarin). Z bardziej doświadczonych graczy selekcjoner postawił na Răzvana Rața, Daniela Pancu, Mariusa Niculae, Bogdana Lobonța oraz Adriana Mutu, mimo iż ten z powodu siedmiomiesięcznej dyskwalifikacji za zażywanie kokainy nie mógł występować w klubie. Taka polityka personalna przyniosła początkowo korzyści: Rumuni wygrali trzy pierwsze spotkania kwalifikacyjne. Pokonali zespoły Finlandii (2:1), Macedonii (2:1) i Andory (5:1). W czwartym jednak przegrali 0:1 z Czechami, którzy mieli za sobą udane Euro 2004, gdzie zdobyli brązowy medal. Czesi zagrali bez swoich liderów: Karela Poborský'ego, Vladimíra Šmicera (obaj byli kontuzjowani) oraz Pavla Nedvěda (zakończył karierę reprezentacyjną), a jedyną bramkę strzelili po kontrowersyjnym rzucie karnym.
Atmosfera wokół kadry stawała się coraz gorsza: prasa rumuńska zarzucała selekcjonerowi nie tylko porażkę z osłabionymi Czechami czy promowanie zawieszonego Mutu, ale także to, że znacznie więcej czasu niż na pracę z reprezentacją poświęcał na przygotowania do wyborów parlamentarnych. Iordănescu postanowił w nich wystartować jako kandydat Partii Socjaldemokratycznej. Miesiąc później Rumuni zanotowali remis 1:1 z Armenią, która wtedy zajmowała 123. miejsce w rankingu FIFA. Po tym spotkaniu Iordănescu przeprosił kibiców za złą grę reprezentacji i – po raz trzeci w tej kadencji – zrezygnował ze stanowiska. Tym razem dymisja została przyjęta. Nowym selekcjonerem, tak jak sześć lat wcześniej, został Victor Pițurcă. Bilans Iordănescu: 30 meczów, 17-4-9.
2004–2006: kluby Zatoki Perskiej (II).
Po zakończeniu drugiej kadencji na stanowisku opiekuna drużyny narodowej, Iordănescu – podobnie jak pięć lat wcześniej – znalazł pracę w zespole z Zatoki Perskiej, chociaż w mediach sugerowano, że otrzymał także ofertę zastąpienia Dariusza Kubickiego w Legii Warszawa. Pod koniec 2004 przyjął jednak propozycję od ówczesnego mistrza Arabii Saudyjskiej, Ittihad FC; było to druga próba – pierwsza udana – zatrudnienia rumuńskiego szkoleniowca przez ten klub. Na determinację szefów Al-Ittihad wpływ miały dobre wyniki, jakie Iordănescu osiągnął z Al-Hilal w latach 1999–2000. Według rumuńskiej prasy trener miał podpisać kontrakt wart 1,2 miliona dolarów.
Pół roku po rozpoczęciu przez niego pracy drużyna wygrała – pierwszy raz – rozgrywki Arabskiej Ligi Mistrzów (z tunezyjskim Club Sportif Sfaxien). Jednak najważniejszym wydarzeniem roku 2005 dla Al-Ittihad był udział w znacznie bardziej prestiżowej Azjatyckiej Lidze Mistrzów. Saudyjczycy, zwycięzcy tych rozgrywek w 2004, bronili tytułu. I jako czwarta drużyna w historii obronili go. W drodze do finału zanotowali wysokie zwycięstwa z wicemistrzem Chin Shandong Luneng Taishan (1:1 i 7:2) oraz zdobywcą Pucharu Korei Południowej Busan I’Park (5:0 i 2:0). Na ostatnim etapie ograli 5:3 (1:1 i 4:2) mistrza Zjednoczonych Emiratów Arabskich Al-Ain FC, którego trenerem był Czech Milan Máčala. Sukcesom na arenie międzynarodowej nie towarzyszyły jednak osiągnięcia w rozgrywkach krajowych; w rywalizacji o mistrzostwo kraju podopieczni Iordănescu w 2005 zajęli dopiero trzecie miejsce, a z Pucharu Króla Arabii Saudyjskiej odpadli w półfinale.
W grudniu 2005 piłkarze Al-Ittihad, jako zwycięzcy Azjatyckiej Ligi Mistrzów, reprezentowali Azję w klubowych mistrzostwach świata, które odbywały się w Japonii. Ostatecznie zajęli w tych rozgrywkach czwarte miejsce, po wygranej w ćwierćfinale z Al-Ahly Kair (1:0) i porażkach z São Paulo FC (2:3) w półfinale oraz Deportivo Saprissa (2:3) w meczu o trzecie miejsce. Spotkaniu półfinałowemu towarzyszyło kilka wydarzeń; w zespole Al-Ittihad z powodu kontuzji nie mogło zagrać aż pięciu podstawowych graczy, a sędzia spotkania nie podyktował dwu rzutów karnych za faule na Saudyjczykach. W tym turnieju w składzie saudyjskiego klubu zagrał – oprócz kilku reprezentantów Arabii Saudyjskiej, którzy wykorzystali mistrzostwa do przygotowań do Mundialu 2006 – doświadczony Kameruńczyk Joseph-Désiré Job. Dobre wyniki Al-Ittihad w 2005 sprawiły, że w rankingu najlepszych trenerów klubowych tego roku na świecie, przygotowanym przez IFFHS, Iordănescu zajął dziesiąte miejsce.
Na początku 2006 klub zanotował kilka słabszych meczów w lidze, po których stracił szansę na zdobycie tytułu mistrzowskiego; kiedy w marcu nie potrafił wygrać żadnego z trzech spotkań ligowych, Iordănescu został zwolniony i zastąpiony przez byłego reprezentanta Arabii Saudyjskiej, Mohameda Amina Dabo. Rozstając się z Rumunem, szefowie Al-Ittihad podkreślali, jak duże sukcesy trener osiągnął z tym klubem.
Iordănescu pozostawał bez pracy tylko dwa miesiące. W maju został szkoleniowcem Al-Ain FC, czyli klubu, w którym pracował w latach 2001–2002 oraz który, jako trener Al-Ittihad, pokonał w finale Azjatyckiej Ligi Mistrzów. Rumun obejmował to stanowisko tuż przed meczami 1/4 finału kolejnej edycji Ligi Mistrzów. Jednak z zespołem ze Zjednoczonych Emiratów Arabskich nie powtórzył osiągnięcia z poprzedniego sezonu i po porażce w dwumeczu (2:2 i 0:3) z Al Qadsia zakończył swoją czwartą przygodę z tymi rozgrywkami na ćwierćfinale. Niewiele lepiej powodziło mu się w grach krajowych; na siedem meczów ligowych Al-Ain pod jego wodzą wygrał tylko jedno spotkanie. W listopadzie 2006, po siedmiu miesiącach pracy, Rumun otrzymał wymówienie. Bezpośrednią przyczyną dymisji była ligowa porażka 2:4 z Al-Wasl Dubaj, która sprawiła, że Al-Ain spadło na dwunaste miejsce w tabeli.
2007: rezygnacja z pracy szkoleniowej.
We wrześniu 2007, prawie rok po zakończeniu pracy z Al-Ain FC i dwadzieścia jeden lat od zdobycia pierwszego trofeum w roli trenera (Superpucharu Europy ze Steauą Bukareszt), 57-letni Iordănescu ogłosił, że kończy karierę szkoleniową i zamierza poświęcić się działalności biznesowej. Powiedział:
Rumun długo pozostawał konsekwentny, chociaż jego nazwisko czasem pojawiało się przy okazji spekulacji na temat zatrudnienia nowego trenera w różnych klubach. W marcu 2009 – podobno – otrzymał propozycję powrotu do Al-Hilal. Natomiast kiedy latem 2011 ze stanowiska selekcjonera reprezentacji Rumunii, zrezygnował – w połowie eliminacji do Euro 2012 – Răzvan Lucescu, media obiegła informacja, że jego następcą zostanie zwolniony niedawno z Galatasaray SK Gheorghe Hagi. Pomagać mu mieli Viorel Moldovan (jako asystent) oraz Iordănescu (jako dyrektor sportowy wszystkich reprezentacji). Jednak Hagi odmówił, a trenerem kadry – po raz trzeci w karierze – został Victor Pițurcă. Pięć miesięcy później prezes Steauy Bukareszt, Gigi Becali, powiedział, że będzie starał się o zatrudnienie Iordănescu w roli trenera lub menedżera.
Iordănescu nie planował powrotu do zawodu szkoleniowego, ale kilku jego wychowanków, zawodników ze złotego pokolenia, rozpoczęło już działalność trenerską: Gheorghe Hagi i Bogdan Stelea pracowali z reprezentacją (pierwszy jako selekcjoner, drugi jako asystent Răzvana Lucescu), Dorinel Munteanu z Oțelul Gałacz zdobył w 2011 mistrzostwo Rumunii, a kilka lat wcześniej podobne osiągnięcie zanotował Dan Petrescu z Unireą Urziceni. Ten ostatni, zapytany o to, kto ma największy wpływ na to, że dziś jest trenerem, odpowiedział: „Anghel Iordănescu – najwybitniejszy trener, jakiego miała kiedykolwiek Rumunia”. Pracy szkoleniowej poświęcił się także najstarszy syn Iordănescu, Eduard (ur. 1978).
2014–2016: wznowienie pracy szkoleniowej i powrót do reprezentacji Rumunii (III).
Pod koniec października 2014 kierownictwo Rumuńskiego Związku Piłki Nożnej ogłosiło, że nowym selekcjonerem reprezentacji zostanie – po raz trzeci w karierze – 64-letni Iordănescu, wówczas dyrektor techniczny federacji. Nominacja miała miejsce dwadzieścia lat po sukcesie na Mundialu 1994 i dziesięć lat od czasu zakończenia drugiej kadencji. Iordănescu, który przez ostatnie osiem lat zajmował się działalnością polityczną i pracą w charakterze działacza sportowego, nie był pierwszym wyborem związku: wcześniej propozycję otrzymali Mircea Lucescu i Dorinel Munteanu, ale obaj odmówili, tłumacząc się koniecznością wypełnienia kontraktów w swoich klubach. Asystentami nowego selekcjonera zostali byli piłkarze Viorel Moldovan, Daniel Isăilă i Ionuţ Badea. Zadaniem tej czwórki był awans do Euro 2016. W momencie, w którym Iordănescu rozpoczynał pracę selekcjonera, kadra zajmowała drugie miejsce w grupie eliminacyjnej z siedmioma punktami, zdobytymi w trzech meczach: poprzedni selekcjoner Victor Pițurcă, który odszedł z reprezentacji po tym, jak otrzymał korzystniejszą finansowo ofertę z Arabii Saudyjskiej, poprowadził drużynę do zwycięstw z Grecją (1:0) i Finlandią (2:0) oraz remisu z Węgrami (1:1). Iordănescu udanie dokończył eliminacje. Jego drużyna nie przegrała ani jednego meczu, co więcej w siedmiu spotkaniach dała sobie strzelić tylko jednego gola. Rumuni awansowali na mistrzostwa Europy po ośmiu latach nieobecności i dwadzieścia lat po tym, jak na tym turnieju (Euro 1996) reprezentację prowadził Iordănescu.
Euro 2016: runda grupowa.
Przed mistrzostwami drużyna Iordănescu nie była wysoko oceniana. Pisano, że „Rumunia wystawia personalnie najsłabszy zespół w historii swoich startów w tego typu turniejach”. Za największy atut uważano solidną obronę (w eliminacjach Rumuni stracili tylko dwa gole), szczególnie bramkarza Cipriana Tătărușanu, zawodnika ACF Fiorentina i laureata nagrody dla najlepszego piłkarza w Rumunii w roku 2015. Pozostali gracze byli raczej nieznani – Iordănescu zabrał tylko dwóch uczestników Euro 2008 (Răzvan Raț i Cosmin Moți), czyli ostatniego turnieju, na którym grali Rumuni. Także ich kluby nie zaliczały się do europejskiej czołówki: po dwu zawodników występowało na co dzień we Włoszech i Hiszpanii, jeden w Anglii, ale pozostali przyjechali m.in. z Arabii Saudyjskiej, Bułgarii, Chorwacji, Izraela, Kataru, Rumunii i Turcji. Na mistrzostwach do braku doświadczenia i wyrazistych osobowości doszedł kolejny problem, znany już z poprzednich turniejów, na których kadrę prowadził Iordănescu: napięte relacje z mediami. Selekcjoner publicznie oskarżył dziennikarza "Gazety Sporturilor" o kłamstwo po tym, jak ten napisał o nieporozumieniach między piłkarzami a sztabem szkoleniowym. Chodziło o to, że jeden z trenerów rzekomo przyłapał napastnika Denisa Alibeca na paleniu papierosów w czasie pierwszego meczu z Francją.
Wszystkie te kłopoty przełożyły się na wynik Rumunów, którzy zdobyli jeden punkt i zajęli ostatnie miejsce w tabeli grupy A. W pierwszym meczu pechowo – zwycięska bramka padła w 89 minucie – przegrali po wyrównanym meczu 1:2 z gospodarzami turnieju Francuzami. Mimo porażki gra podopiecznych Iordănescu została oceniona wysoko. W drugim spotkaniu zremisowali 1:1 ze Szwajcarami, a w ostatnim, decydującym o awansie do 1/8 finału, ulegli 0:1 debiutującej na mistrzostwach Albanii, z którą nigdy wcześniej nie przegrali. Iordănescu w każdym meczu wystawiał inny skład, w sumie na boisku pojawiło się dziewiętnastu (z dwudziestu trzech) graczy. Część tych zmian była wymuszona kontuzjami – przeciwko Albanii z powodu urazów nie mogli zagrać Răzvan Raț, Mihai Pintilii i Steliano Filip. Najwyżej oceniono występ Bogdana Stancu, strzelca wszystkich dwu goli dla Rumunii; napastnik Gençlerbirliği Ankara stał się trzecim w historii graczem mistrzostw Europy, który skutecznie wykonał dwa rzuty karne. Z kolei w spotkaniu z Albanią zawiódł ten, na którego najbardziej liczono, czyli bramkarz Tătărușanu, który popełnił błąd przy golu Armando Sadiku.
Po niespodziewanej porażce z Albańczykami jeszcze bardziej zaostrzyły się relacje Iordănescu z dziennikarzami, którzy pisali o „hańbie stulecia”. Media kwestionowały taktykę i dobór zawodników. Do krytyków dołączył też piłkarz Constantin Budescu, pominięty przez selekcjonera przy ustalaniu kadry na mistrzostwa, który powiedział, że „ciężko jest, kiedy jedzie się na turniej bez trenera”. Iordănescu tłumaczył, że wpływ na wynik w ostatnim meczu miały błędy indywidualne w defensywie oraz decyzja UEFA o przeniesieniu treningów na inny stadion z powodu opadów deszczu w Lyonie. Miała ona zaburzyć normalny rozkład dnia piłkarzy i, jak sugerował trener, wytrącić ich z koncentracji. Ponadto według selekcjonera do niezadowalającego występu we Francji przyczynił się brak ogrania zawodników, którzy w swoich klubach nie zawsze mieścili się w podstawowym składzie.
Goryczy porażki nie osłodziło nawet to, że w meczu z Albanią Iordănescu świętował prywatny jubileusz: poprowadził kadrę po raz setny, takim wynikiem mogło się pochwalić w tamtym czasie tylko dwudziestu dziewięciu selekcjonerów na świecie. Było to zarazem jego ostatnie spotkanie w tej roli. Tydzień po odpadnięciu z mistrzostw prezes związku piłkarskiego Răzvan Burleanu podziękował Iordănescu za prawie dwa lata pracy z drużyną narodową. Wyraził nadzieję, że Iordănescu będzie nadal współpracował z krajową federacją. Następcą został Niemiec Christoph Daum, pierwszy od 1934 zagraniczny szkoleniowiec na stanowisku selekcjonera reprezentacji Rumunii. Pod koniec roku 2016 Iordănescu został zaliczony do trenerów, których praca najbardziej rozczarowała.
Kariera polityczna: senator (2008–2012).
Iordănescu jest sympatykiem rumuńskiej lewicy. W wyborach parlamentarnych w 2004 startował z list opozycyjnej Partii Socjaldemokratycznej do senatu, co zresztą miało wpływ na to, że przedwcześnie zrezygnował z funkcji selekcjonera reprezentacji Rumunii jesienią 2004. Mandatu jednak nie uzyskał. Mimo to jeszcze w tej kadencji znalazł się w senacie po tym, jak ze swojego mandatu w lutym 2008 zrezygnował Teodor Filipescu. Iordănescu przez jedenaście miesięcy – aż do rozpoczęcia pracy nowego parlamentu – pracował w komisjach współpracy z Chorwacją, Grecją i Marokiem, a także w stałej komisji ds. edukacji i sportu.
Wziął udział również w wyborach parlamentarnych w 2008 i tym razem zdobył wystarczającą liczbę głosów. Chociaż ponownie startował z list Partii Socjaldemokratycznej, to w październiku 2009 opuścił jej szeregi. Swoją decyzję o odejściu tłumaczył niezgodą na wyrzucenie jednego z liderów, Gabriela Oprei, zamieszanego w skandal korupcyjny. Przez rok był senatorem niezależnym, a w 2010 przeszedł do założonej przez Opreę centrolewicowej partii Narodowy Związek na rzecz Rozwoju Rumunii.
Iordănescu pracował w dwu stałych komisjach: praw człowieka i mniejszości religijnych oraz ds. Rumunów mieszkających poza granicami kraju. Po rozstaniu z socjalistami musiał opuścić komisję ds. edukacji i sportu, której był wiceprzewodniczącym. W czasie wyborów prezydenckich w 2009 otwarcie poparł kandydaturę urzędującego prezydenta, Traiana Băsescu.
W kwietniu 2012 został kandydatem Narodowego Związku na rzecz Rozwoju Rumunii na burmistrza Bukaresztu w wyborach lokalnych, które odbyły się 10 czerwca. W czasie kampanii często odwoływał się do swoich doświadczeń piłkarskich. Powiedział:
Jednak w wyborach Iordanescu zdobył tylko 1,4% głosów i zajął piąte miejsce "ex aequo" z Gigim Becalim, posłem do Parlamentu Europejskiego i właścicielem Steauy Bukareszt. Osiem miesięcy później nie startował w wyborach parlamentarnych i po prawie pięciu latach zakończył sprawowanie funkcji senatora.
Kariera działacza: dyrektor techniczny reprezentacji (2013–2014).
Niedługo potem w mediach rumuńskich pojawiła się informacja, że Iordănescu będzie w 2014 startował w wyborach na prezesa Rumuńskiego Związku Piłki Nożnej. Sam zainteresowany przyznał, że się nad tym zastanawiał. Jednak kiedy usłyszał, że jego konkurentem będzie były podopieczny z drużyny narodowej, Gheorghe Popescu (którego poparl byli reprezentanci Gheorghe Hagi i Ilie Dumitrescu), powiedział, że nie czuje się na siłach, aby z nim rywalizować. Latem 2013 ogłosił więc, że nie weźmie udziału w wyborach, co więcej – że jest gotów udzielić swojego poparcia Popescu. Zimą tego samego roku Iordănescu – po dziewięcioletniej przerwie – powrócił do pracy w związku, tym razem na stanowisko dyrektora technicznego, co powszechnie zostało odebrane jako wotum nieufności dla selekcjonera Victora Pițurki, który kilka tygodni wcześniej przegrał baraże do Mundialu 2014.
Sukcesy.
Kariera piłkarska
Kariera szkoleniowa

</doc>
<doc id="308779" url="https://pl.wikipedia.org/wiki?curid=308779" title="Roman Darowski">
Roman Darowski

Roman Darowski (ur. 12 sierpnia 1935 w Szczepanowicach, zm. 15 stycznia 2017) – polski jezuita, filozof, profesor nauk humanistycznych, nauczyciel akademicki i długoletni dziekan Wydziału Filozoficznego Akademii Ignatianum w Krakowie.
Życiorys i działalność.
Do zakonu jezuitów wstąpił w 1951, zaś święcenia kapłańskie przyjął w 1961 w Warszawie.
Studiował filozofię na Wydziale Filozoficznym Towarzystwa Jezusowego w Krakowie (1955–1958), następnie teologię na Wydziale Teologicznym warszawskiego Bobolanum (1958–1962), a później znowu filozofię na Uniwersytecie Gregoriańskim w Rzymie (1963–1966), gdzie w 1966 uzyskał doktorat z filozofii na podstawie pracy pt. "La théorie marxiste de la vérité". Następnie studiował filozofię na Uniwersytecie w Monachium (1966/67). Habilitował się w 1990 na Wydziale Filozoficznym PAT w Krakowie na podstawie oceny dorobku naukowego i rozprawy pt. "Filozofia w szkołach jezuickich w Polsce w XVI wieku". Od 1969 był profesorem nadzwyczajnym, a od 1990 profesorem zwyczajnym.
W pracy naukowej zajmował się głównie filozofią człowieka oraz historią filozofii w Polsce, szczególnie filozofią jezuitów. W swej filozofii znajdował inspirację w tradycji arystotelesowsko-tomistycznej, uwzględniając jednak nowszą myśl filozoficzną, zwłaszcza nurtu personalistycznego i aksjologicznego, oraz osiągnięcia nauk przyrodniczych.
Zmarł 15 stycznia 2017, w 82. roku życia, 66. powołania zakonnego i 56. kapłaństwa. Został pochowany na Cmentarzu Rakowickim w Krakowie (pas 37, płd.).

</doc>
<doc id="308782" url="https://pl.wikipedia.org/wiki?curid=308782" title="Far Cry">
Far Cry

Far Cry – strzelanka pierwszoosobowa, wyprodukowana przez Crytek Studios oraz wydana przez Ubisoft w 2004 roku.
Fabuła.
Gra opowiada o byłym żołnierzu sił specjalnych Jacku Carverze, który po odejściu z jednostki utrzymywał się z oferowania transportu łodzią. Został wynajęty przez dziennikarkę Valerie Constantine, która chciała zobaczyć jeden z archipelagów Mikronezji. W czasie rejsu ich łódka zostaje zniszczona przez rakietę wystrzeloną z plaży, dziennikarka znika, a on sam ledwo uchodzi z życiem. Świadomość odzyskuje w bunkrze, z którego jak najszybciej musi się wydostać i dowiedzieć się za sprawą pierwszego kontaktu w grze, tajemniczego Harlana Doyle'a, co tu robi oraz jak może przetrwać.
Rozgrywka.
Jako że Jack Carver ma doświadczenie wojskowe, bronią zdobytą w grze posługuje się tak jak każdy weteran służby wojskowej. Potrafi korzystać z maczety, broni palnej, wyrzutni rakiet, granatów, pojazdów i dodatkowego wyposażenia, takiego jak lornetki, latarki i paralotnie.
Produkcja.
Studio Crytek do stworzenia Far Cry'a i zaistnienia w świecie gier komputerowych wykorzystało autorski, nowoczesny silnik graficzny CryEngine, pozwalający na wyświetlenie dużej połaci terenu otwartego z bardzo wysokiej jakości teksturami, oferujący fizykę pozwalającą na przesuwanie bądź niszczenie dużej ilości elementów na planszy (wprawdzie nie można demolować terenu z drzewami, jednak wszystko inne jest dosyć plastyczne i możliwe do zburzenia). AI przeciwników też ma wysoką jakość: najemnicy, będący głównymi przeciwnikami gracza, potrafią oflankować gracza, wzywać innych na pomoc, korzystać z osłon, reagować na różne odgłosy i porozumiewać się ze sobą. Snajperzy starają się pozostać niezauważonymi przez gracza, rażąc go z dużych odległości. Robotnicy natychmiast zawiadamiają najemników w obliczu zagrożenia bezpieczeństwa, itp. Mutanty zaś (jak się okazuje – stworzone przez kontrowersyjnego naukowca Kriegera) przeprowadzają jeden szybki, skuteczny atak, mający na celu szybkie zabicie bohatera. Wraz z grą udostępniono narzędzie CryEngine Sandbox służące do tworzenia własnych map i modów do gry.
Wersje na konsole.
W 2004 Crytek sprzedał prawa do nazwy "Far Cry" wydawcy Far Cry'a – Ubisoftowi. Ubisoft ogłosił produkcję "Far Cry Instincts" na Xboxa oraz na PlayStation 2. Z czasem wersja na PS2 została anulowana ze względu na zbyt duże wymagania gry, a "Far Cry: Instincts" został wydany na Xboksa 27 września 2005 w USA. 28 marca 2006 była premiera "Far Cry: Instincts Evolution" na konsolę Xbox oraz "Far Cry: Instincts Predator" na konsolę Xbox 360.
11 lutego 2014 zadebiutowało wydanie gry na konsole Xbox 360 i PlayStation 3 pod nazwą "Far Cry Classic" – ukazało się ono w dystrybucji cyfrowej. Natomiast 21 lutego została wydana pudełkowa kompilacja pt. "Far Cry: The Wild Expedition", w której znajduje się reedycja pierwszej części z serii.
Film.
Entuzjasta gier komputerowych, Uwe Boll, (reżyser m.in. "" oraz "Domu śmierci") nabył prawa do filmu. Początek zdjęć zapowiadany był na czerwiec 2007. Sam film ukazał się już w październiku 2008 w Niemczech.

</doc>
<doc id="308791" url="https://pl.wikipedia.org/wiki?curid=308791" title="Teleport (fantastyka)">
Teleport (fantastyka)



</doc>
<doc id="308795" url="https://pl.wikipedia.org/wiki?curid=308795" title="Finały NBA">
Finały NBA

Finały NBA – finałowa faza rozgrywek NBA, wyłaniająca mistrza NBA, rozgrywana w systemie "best-of-seven play-off" (najlepszy w siedmiu finałowych meczach). Występuje w niej najlepszy zespół z Konferencji Wschodniej (Eastern Conference) i Konferencji Zachodniej (Western Conference).
Historia.
"Na żółto zostali oznaczeni mistrzowie."
"Źródło:"
Mistrzowskie składy.
pogrubienie – oznacza MVP finałów NBA

</doc>
<doc id="308798" url="https://pl.wikipedia.org/wiki?curid=308798" title="Galeria Szyb Wilson">
Galeria Szyb Wilson

Galeria Szyb Wilson – galeria sztuki współczesnej w Katowicach przy ul. Oswobodzenia 1, na terenie jednostki pomocniczej Janów-Nikiszowiec, otwarta w 2001 roku w zrewitalizowanym budynku cechowni i łaźni szybów Wilson kopalni "Wieczorek", którego historia sięga 1826 roku.
Twórcami galerii są Monika Paca-Bros i Johann Bros. Głównym celem galerii obok rewitalizacji społecznej dzielnicy jest promocja młodych, zaangażowanych twórców oraz prezentacja polskiej i światowej sztuki współczesnej. W galerii oprócz wystaw sztuki, festiwali odbywają się koncerty, spektakle teatralne, warsztaty artystyczne i konferencje. Jest miejscem spotkań i poszerzania dyskursu publicznego.
Galeria Szyb Wilson jest największą polską prywatną galerią sztuki, jej powierzchnia wystawiennicza liczy blisko 2500 m².

</doc>
<doc id="308799" url="https://pl.wikipedia.org/wiki?curid=308799" title="US Open 2001">
US Open 2001

US Open 2001 – ostatni, czwarty w sezonie tenisowy turniej wielkoszlemowy, który odbywał się pomiędzy 27 sierpnia a 9 września, na twardych kortach nowojorskiego USTA Billie Jean King National Tennis Center. Była to 121. edycja rozgrywek.
Na obiekcie Flushing Meadows nowym mistrzem został Lleyton Hewitt, który pokonał mającego wówczas cztery zwycięstwa w turnieju Pete'a Samprasa. Dla Hewitta był to pierwszy tytuł w zawodach tej rangi. Venus Williams wygrała rozgrywki gry pojedynczej kobiet, broniąc tym samym mistrzostwa z 2000 roku. Turniej deblowy u mężczyzn zakończył się triumfem Wayne'a Blacka i Kevina Ullyetta. Dla obu tenisistów były to pierwsze tytuły kategorii wielkoszlemowej. Debel kobiecy zwyciężyły Lisa Raymond wspólnie z Rennae Stubbs. Zawodniczki zdobyły puchar US Open po raz pierwszy, a dodatkowo był to ich trzeci wielkoszlemowy końcowy sukces.

</doc>
<doc id="308804" url="https://pl.wikipedia.org/wiki?curid=308804" title="US Open 2000">
US Open 2000

US Open 2000 – ostatni, czwarty w sezonie tenisowy turniej wielkoszlemowy, który odbywał się pomiędzy 28 sierpnia a 10 września, na twardych kortach nowojorskiego USTA Billie Jean King National Tennis Center. Była to 120. edycja rozgrywek.
Nowym mistrzem turnieju został Marat Safin, dla którego był to pierwszy tytuł tej rangi. Rosjanin zarazem stał się pierwszym reprezentantem swojego kraju, który odniósł końcowy sukces w turnieju. Wśród zmagań u kobiet najlepsza była Venus Williams. Amerykanka zdobyła tym samym drugie mistrzostwo wielkoszlemowe w karierze, a pierwsze w Stanach Zjednoczonych. W zawodach gry podwójnej u mężczyzn triumfowali Lleyton Hewitt i Maks Mirny. Obaj tenisiści zdobyli swoje pierwsze tytuły wielkoszlemowe oraz stali się pierwszą nierozstawioną w historii parą, która wygrała imprezę na obiekcie Flushing Meadows. Rozgrywki deblowe wśród kobiet zakończyły zwycięstwem Julie Halard-Decugis i Ai Sugiyama, które również po raz pierwszy wzniosły trofeum wielkoszlemowe.

</doc>
<doc id="308806" url="https://pl.wikipedia.org/wiki?curid=308806" title="STS-112">
STS-112

STS-112 (ang. "Space Transportation System") – 10-dniowa misja wahadłowca Atlantis do Międzynarodowej Stacji Kosmicznej w październiku 2002 roku. Był to dwudziesty szósty lot promu kosmicznego Atlantis i sto jedenasty programu lotów wahadłowców.
Cel misji.
Piętnasty lot wahadłowca na stację kosmiczną ISS – dostarczenie segmentu S1 kratownicy ITS.

</doc>
<doc id="308809" url="https://pl.wikipedia.org/wiki?curid=308809" title="Mircea Lucescu">
Mircea Lucescu

Mircea Lucescu (wym. ; ur. 29 lipca 1945 w Bukareszcie) – rumuński piłkarz, w czasie kariery zawodniczej występujący na pozycji napastnika, oraz trener piłkarski. Z wykształcenia jest ekonomistą, absolwentem Akademii Ekonomicznej w Bukareszcie.
Jako zawodnik przez czternaście lat bronił barw Dinama Bukareszt. Po zakończeniu piłkarskiej kariery rozpoczął pracę szkoleniową. Pierwsze kroki w tym zawodzie stawiał jako selekcjoner reprezentacji Rumunii, z którą jako pierwszy w historii awansował do mistrzostw Europy, oraz trener Dinama Bukareszt (mistrzostwo Rumunii). Od lat 90 XX wieku pracuje głównie za granicą. Przez prawie osiem lat prowadził drużyny z Włoch (w tym Inter Mediolan), jednak największe osiągnięcia zanotował z zespołami z Turcji i Ukrainy. Zdobył z nimi mistrzostwa tych krajów (łącznie siedem) oraz wygrywał rozgrywki międzynarodowe. Z Galatasaray SK wywalczył Superpuchar UEFA, a z Szachtarem Donieck Puchar UEFA.
W rankingu IFFHS na najlepszego trenera piłkarskiego na świecie w latach 1996–2010 zajął 46. miejsce, "ex aequo" ze swoim rodakiem Anghelem Iordănescu. W podobnym zestawieniu, obejmującym lata 2001–2010, był 31.
Jest ojcem Răzvana Lucescu, byłego piłkarza i trenera, selekcjonera reprezentacji Rumunii w latach 2009–2011.
Kariera szkoleniowa.
Dość niespodziewanie, bez wcześniejszego doświadczenia w pracy szkoleniowej, został w 1982 roku selekcjonerem reprezentacji Rumunii. Dwa lata później świętował z nią pierwszy w historii awans do mistrzostw Europy. Mimo słabego występu na Euro 1984, niespełna 40 letni szkoleniowiec zachował stanowisko, głównie dlatego, że cieszył się ogromnym poparciem piłkarzy i kibiców. Z posady trenera kadry został zwolniony w 1986 roku po przegranych eliminacjach do Mistrzostw Świata 1986.
Przez cztery lata był szkoleniowcem Dinama Bukareszt, z którym w 1990 roku, zdobywając mistrzostwo Rumunii, przełamał trwającą od kilku lat ligową hegemonię Steauy Bukareszt.
Od 1990 roku pracuje za granicą (z krótkimi epizodami w Rapidzie Bukareszt). Lata 90 XX w. spędził we Włoszech, ale w kraju nad Tybrem powodziło mu się różnie. Dwukrotnie prowadzone przez niego drużyny spadały z Serie A (Pisa Calcio w sezonie 1990-91 i Brescia Calcio w sezonie 1992-93), ale i dwukrotnie do włoskiej ekstraklasy awansował z Brescią. W 1999 roku został trenerem Interu. W Mediolanie spędził jednak niespełna cztery miesiące i po słabych wynikach został zastąpiony przez Anglika Roya Hodgsona.
Największy sukces w karierze według Mircei: nie Galatasaray czy Szachtar, ale zwycięstwo nad Włochami w 1983.
W czasie pracy w Brescii miał także sprowadzić innego swojego rodaka, Florin Răducioiu.
1981–1986: reprezentacja Rumunii.
36 letni Lucescu otrzymał nominację na selekcjonera kadry jesienią 1981, kiedy jego poprzednikowi, Valentinowi Stănescu, nie udało się awansować do Mundialu 1982. Rumuni w eliminacjach do tego turnieju zajęli trzecie miejsce, za Węgrami i Anglią, z którą wprawdzie wygrali w Bukareszcie 2:1, ale z powodu słabszych występów w pozostałych meczach nie awansowali na mistrzostwa. Lucescu w roli trenera kadry zadebiutował w ostatnim spotkaniu kwalifikacji: zremisowanym 0:0 ze Szwajcarią.
1985–1990: Dinamo Bukareszt.
W listopadzie 1985 Lucescu, który był jeszcze selekcjonerem reprezentacji Rumunii, został zatrudniony w charakterze trenera klubowego w Dinamie Bukareszt. Jego władzom zależało na znanym i związanym z drużyną szkoleniowcu, bo coraz ostrzejsza w połowie lat 80 XX w. stawała się rywalizacja ze Steauą Bukareszt. Oba kluby były popierane i finansowane przez konkurujące ze sobą czynniki polityczne: Steauę wspierała rodzina dyktatora Nicolae Ceaușescu i przedstawiciele rumuńskiego wojska, a Dinamo MSW i Securitate. Kiedy w 1985 Steaua odzyskała po siedmioletniej przerwie tytuł mistrza kraju, działacze Dinama postanowili wzmocnić zespół nowymi piłkarzami oraz trenerem Lucescu, cieszącym się dużą popularnością w Rumunii i nie związanym z rodziną Ceaușescu. Kilka miesięcy później, we wrześniu 1986, mimo dobrych wyników drużyny narodowej, Lucescu został zwolniony z funkcji selekcjonera. Jego miejsce zajął były trener Steauy Emeric Jenei. Lucescu oraz niektórzy obserwatorzy sugerowali, że za dymisją szkoleniowca stała rodzina Ceauşescu.
Kilka tygodni przed otrzymaniem wypowiedzenia Lucescu zdobył pierwsze trofeum jako trener Dinama. Po pokonaniu Steauy 1:0 klub wygrał Puchar Rumunii. W kolejnych latach tym rozgrywkom towarzyszyły rozmaite kontrowersje. Trzy razy z rzędu w meczach finałowych mierzyły się ze sobą Dinamo i Steaua, i za każdym razem zwyciężali ci ostatni. Jednak kilkakrotnie podważano uczciwość tych wyników, zarzucając działaczom Steauy kupno meczów. Podobne oskarżenia formułowano w kontekście spotkań ligowych: Steaua zdobyła tytuł mistrza kraju trzy razy z rzędu (1986–1987, 1987–1988 i 1988–1989); za każdym razem kończyła sezon, nie zaznając ani jednej porażki. Dinamo zawsze było drugie. Lucescu od kilku lat mówi wprost, że mistrzostwa Rumunii zostały mu ukradzione przez Steauę. Powiedział m.in.:
Hegemonię Steauy udało się przełamać dopiero po upadku Ceauşescu: Dinamo odzyskało – po sześcioletniej przerwie – mistrzostwo kraju w sezonie 1989–1990. Te rozgrywki były zresztą najbardziej udane w całym okresie pracy Lucescu w tym klubie. Po wysokim zwycięstwie (6:4) nad Steauą Rumun zdobył wtedy drugi w swojej trenerskiej karierze Puchar Rumunii, a także zanotował pierwszy poważny sukces międzynarodowy. W rozgrywkach Pucharu Zdobywców Pucharów 1989–1990 Dinamo dotarło do półfinału. Po drodze pokonało albański Dinamo Tirana, grecki Panathinaikos Ateny oraz jugosłowiański Partizan Belgrad, w którego barwach grali wówczas m.in. Predrag Mijatović i Zlatko Zahovič. W dwumeczu półfinałowym klub Lucescu okazał się słabszy od belgijskiego RSC Anderlechtu (0:1 i 0:1). Obok półfinału Pucharu Europy Mistrzów Klubowych 1983–1984 jest to najlepszy wynik w historii Dinama. Chociaż rozgrywki 1989–1990 okazały się najlepsze, to klub z Bukaresztu pod wodzą Lucescu już wcześniej dobrze sobie radził w grach międzynarodowych: w pierwszych czterech latach jego pracy dochodził odpowiednio do 1/16 finału (1986–1987 i 1987–1988) oraz ćwierćfinału (1988–1989) Pucharu Zdobywców Pucharów.
W okresie pracy w Dinamie Lucescu zbudował zespół w dużej mierze wokół reprezentantów Rumunii, z którymi współpracował jako selekcjoner. Spośród uczestników Euro 1984 w Dinamie w latach 1985–1990 grali: bramkarz Dumitru Moraru, obrońcy Ioan Andone, Mircea Rednic, Michael Klein i Ion Zare, napastnicy Rodion Cămătaru, Marin Dragnea i Ionel Augustin. Rumun wprowadzał do pierwszej jedenastki także zawodników młodego pokolenia: w kadrze Dinama na sezon 1989–1990 znaleźli się bramkarz Bogdan Stelea, pomocnik Ioan Lupescu i napastnik Florin Răducioiu, czyli zawodnicy z podstawowego składu reprezentacji na Mundial 1994, na którym Rumunia doszła do ćwierćfinału. Gwiazdą w tym okresie był jednak Cămătaru, który zasłynął tym, że w 1987 zdobył Europejski Złoty But za strzelenie 44 bramek w 33 meczach; w późniejszych latach wielokrotnie zresztą podważano uczciwość tego wyczynu. Asystentem Lucescu był w tym okresie Florin Cheran, były piłkarz Dinama.
W późniejszych latach kilkakrotnie pojawiały się informacje, że Lucescu powróci do pracy w Dinamie. Według mediów władze klubu były blisko pozyskania Rumuna jesienią 2008, kiedy Lucescu był o krok od zwolnienia z Szachtara Donieck. Miano mu zaoferować olbrzymie pełnomocnictwa, w tym decydowanie o transferach i udział w akcjonariacie klubu, a w zamian Lucescu miał awansować z klubem do Ligi Mistrzów. Trener powiedział, że jest skłonny przyjąć tę propozycję, jednak najpierw musi wypełnić kontrakt z Szachtarem, który obowiązywał do lata 2009. Wtedy jednak ukraińska drużyna zdobyła Puchar UEFA i oferta z Dinama straciła na aktualności. Chociaż wówczas wyraził zainteresowanie powrotem do Dinama, to już dwa lata później stanowczo stwierdził, że nie wyobraża sobie ponownej pracy w tym klubie.
1998–1999: Inter Mediolan.
Zatrudnieniu Rumuna w Interze Mediolan w grudniu 1998 towarzyszyły kontrowersje. Lucescu zastąpił bowiem na stanowisku pierwszego trenera 60-letniego Luigiego Simoniego w tym samym dniu, w którym otrzymał on nagrodę dla najlepszego trenera Serie A. Simoni doprowadził Inter do zwycięstwa w finale Pucharu UEFA 1998. Kiedy odchodził, klub był na piątym miejscu w tabeli włoskiej ekstraklasy ze stratą siedmiu punktów do lidera, ACF Fiorentiny. Kilka dni wcześniej jego podopieczni zapewnili sobie awans do ćwierćfinałów Pucharu Włoch oraz Ligi Mistrzów, po zwycięstwie 3:1 z Realem Madryt. Oficjalną przyczyną niespodziewanego zwolnienia Simoniego był mało efektowny styl gry Interu.
Dziennikarze przypominali, że w żadnym z poprzednich włoskich zespołów Lucescu sobie nie poradził. Rumun odpierał te zarzuty, mówiąc, że należy go oceniać po obecnych wynikach. Według umowy, jaką zawarł z prezesem Interu, Massimo Morattim, miał prowadzić klub przez pół roku, do lipca 1999, a potem zostać szkoleniowcem drużyny młodzieżowej. Jego miejsce w pierwszym zespole miał zająć Marcello Lippi.
Lucescu otrzymał szansę pracy w klubie, w którym w sezonie 1998–1999 grali m.in. reprezentanci Włoch (Gianluca Pagliuca, Giuseppe Bergomi i Roberto Baggio), Francji (Youri Djorkaeff), Argentyny (Diego Simeone i Javier Zanetti), Chile (Iván Zamorano) i Portugalii (Paulo Sousa). Gwiazdą zespołu był 23-letni Brazylijczyk Ronaldo, wicemistrz świata z 1998. Piłkarzem, z którym Rumun szczególnie dobrze się rozumiał, był Roberto Baggio; zaprosił go nawet do Rumunii na polowanie na gęsi. Lucescu od razu zapowiedział, że od swoich zawodników będzie wymagał większej skuteczności i widowiskowości, zmienił także ustawienie na bardziej ofensywne 3-4-3 lub 3-5-2. Z dwoma napastnikami Inter wystąpił w pierwszym meczu pod wodzą Lucescu; na San Siro jego podopieczni w spotkaniu ligowym wygrali 4:1 z AS Romą. Dziennikarze zauważyli, że doszło wtedy do niecodziennej sytuacji, ponieważ oba włoskie kluby prowadzili trenerzy ze wschodu Europy (szkoleniowcem Romy był Czech Zdeněk Zeman).
Jednak w kolejnych grach Inter wygrywał znacznie rzadziej; od stycznia do marca 1999 klub z Mediolanu rozegrał trzynaście meczów w Serie A, z czego zwyciężył tylko w czterech (trzy remisy i sześć porażek). Z głównymi rywalami w walce o mistrzostwo kraju piłkarze Lucescu albo przegrywali (0:1 z S.S. Lazio) albo remisowali (0:0 z Juventusem i 2:2 z A.C. Milanem). Chociaż wyniki nie były najlepsze, to raczej nie kwestionowano efektownego stylu gry; jak pisał polski dziennikarz po zwycięstwie Interu 5:2 nad S.S. Lazio w ćwierćfinale Pucharu Włoch: „Lucescu obiecywał kibicom widowiskową grę i słowa dotrzymał”. W zwycięskich spotkaniach ligowych mediolańczycy wygrywali dużą ilością bramek (4:1 z Romą, 6:2 z AC Venezią, 5:1 z Cagliari Calcio i 5:1 z FC Empoli).
Do słabych występów doszły także problemy dyscyplinarne. Lucescu wyrzucił z drużyny Portugalczyka Paulo Sousę, który powiedział mediom, że piłkarze nie wiedzą właściwie, jak mają grać. Także dziennikarze zwracali uwagę na to, że „Inter posiada wielu gwiazdorów światowego futbolu, ale nie tworzą oni rozumiejącego się kolektywu”. Kilka dni po wyrzuceniu Sousy, 21 marca 1999, zawodnicy przegrali 0:4 w meczu ligowym z Sampdorią; trener natychmiast podał się do dymisji. Zostawił Inter na dziewiątym miejscu w tabeli. Inter nie tylko zawodził w lidze, ale także odpadł – po porażce w dwumeczu z Manchesterem United (0:2 i 1:1) – z ćwierćfinału Ligi Mistrzów. Jedynym osiągnięciem Rumuna w czasie jego trzymiesięcznej pracy w Mediolanie był awans do półfinału Pucharu Włoch. Po latach trener przyznał, że w całej swojej karierze żałuje najbardziej rozstania z Interem.
Dla Lucescu było to jednocześnie pożegnanie z Serie A, bo już nigdy później nie pracował w żadnym włoskim klubie. O futbolu z Italii nie ma zresztą dobrego zdania. W 2003 powiedział:
2000–2004: Galatasaray SK i Beşiktaş JK.
Latem 2000 Lucescu przyjął propozycję Galatasaray SK, czyli klubu, który kilka tygodni wcześniej – jako pierwszy z Turcji – wygrał rozgrywki międzynarodowe (Puchar UEFA). Jego poprzednik Fatih Terim po czterech udanych latach pracy w Stambule wyjechał do Włoch i został szkoleniowcem ACF Fiorentiny. Według dziennikarzy Rumun miał zarabiać tyle, co Terim, czyli blisko 1 milion marek niemieckich. W porównaniu z drużyną, którą prowadził Turek, z najważniejszych graczy zdecydował się odejść tylko napastnik Hakan Şükür (do Interu Mediolan), ale jego miejsce zajął utytułowany Brazylijczyk Mário Jardel z FC Porto. W Stambule pozostali bramkarz Cláudio Taffarel, reprezentanci Turcji (Emre Belözoğlu, Bülent Korkmaz, Ümit Davala i Hasan Şaş) oraz rodacy Lucescu, Gheorghe Hagi i Gheorghe Popescu. Zresztą – jak sugerowali niektórzy dziennikarze – Rumun został trenerem Galatasaray właśnie z rekomendacji Hagiego i Popescu, bowiem początkowo faworytem działaczy był Francuz Luis Fernández. Wzbudziło to obawy, czy ich wpływ na szkoleniowca nie będzie zbyt duży i czy dominacja Rumunów nie zakończy się tak, jak przygoda Lucescu z Brescią Calcio (spadek do Serie B).
Początek pracy Lucescu w Stambule był bardzo dobry; w jednym tygodniu klub awansował do fazy grupowej Ligi Mistrzów oraz wygrał 2:1 z Realem Madryt w meczu o Superpuchar Europy. Galatasaray zdobył to trofeum jako pierwszy w historii zwycięzca Pucharu UEFA. Lucescu powiedział, że zespół turecki wygrał zasłużenie, choć wyraźnie sprzyjało mu szczęście. Odniósł się także do swojego poprzednika:
Dobrą passę klub utrzymał przez całą jesień 2000. Awansował do drugiej rundy Ligi Mistrzów, wyprzedzając Rangers i AS Monaco, a w lidze tureckiej po rundzie jesiennej zajmował pierwsze miejsce, mimo porażki w meczu derbowym (1:3) z Beşiktaşem JK. Dotarł też do półfinału Pucharu Turcji (ostatecznie przegrał w nim po rzutach karnych z Fenerbahçe SK). Ostatecznie wyniki w grach Ligi Mistrzów okazały się najlepsze w całej historii Galatasaray; klub wygrał rozgrywki grupowe drugiej rundy (wyprzedził A.C. Milan i Paris Saint-Germain) i zagrał w ćwierćfinale. Jego rywalem był Real Madryt, w którego składzie grali wówczas m.in. Iker Casillas, Roberto Carlos, Raúl, Steve McManaman i Luís Figo. W pierwszym meczu turecki zespół po pierwszej połowie przegrywał 0:2, ale – jak pisał dziennikarz – „po zmianie stron podopieczni Lucescu pokazali klasę i charakter”, i strzelili trzy bramki. Jednak w spotkaniu rewanżowym w Madrycie przegrali 0:3. Nigdy później żadnemu innemu trenerowi Galatasaray nie udało się dojść z tym klubem tak wysoko w Lidze Mistrzów.
Dobrym występom na arenie europejskiej nie towarzyszyły udane mecze w lidze. Galatasaray po raz pierwszy od pięciu lat nie zdołał obronić tytułu mistrzowskiego, ponadto w ciągu sezonu piłkarze tego klubu byli bohaterami kilku skandali. Mário Jardel głośno domagał się wpisania na listę transferową (otrzymał propozycję przejścia do Benfiki Lizbona), a kapitan Gheorghe Hagi w spotkaniu z Gençlerbirliği SK opluł i znieważył sędziego. Sam Lucescu zasłynął z ostrych wypowiedzi o arbitrach; kiedy po meczu drugiej rundy Ligi Mistrzów z Deportivo La Coruña Niemiec Hartmut Strampe pokazał czerwoną kartkę dla tureckiego piłkarza i podyktował rzut karny dla Hiszpanów, Rumun powiedział, że „to nie Strampe prowadził mecz, lecz tłum kibiców na trybunach”.
Niepowodzenie w rozgrywkach ligowych spowodowało, że z klubu zaczęli odchodzić najważniejsi do tej pory piłkarze. W okresie przygotowawczym do sezonu 2001–2002 Galatasaray sprzedało bramkarza Cláudia Taffarela, napastnika Mário Jardela, rozgrywającego Emre Belözoğlu, a nieco później także Gheorghe Popescu, Ümita Davalę i Hakana Ünsala. Latem 2001 piłkarską karierę zakończył natomiast Gheorghe Hagi. Lucescu był jednym z trzech byłych selekcjonerów (obok Anghela Iordănescu i Emerica Jeneia), prowadzących reprezentację Rumunii przeciw Reszcie Świata w jego pożegnalnym benefisie. Listę nowych zawodników otwierał rodak trenera, Radu Niculescu, oraz trzech Kolumbijczyków: Faryd Mondragón, Jersson González i Gustavo Victoria.
W czasie meczu Ligi Mistrzów 2001–2002 z AS Roma doszło do zamieszek na stadionie. Miał w nich ucierpieć także trener Lucescu, uderzony przez jednego z włoskich policjantów.
Kilka miesięcy później jego nazwisko pojawiło się w kontekście pracy selekcjonera reprezentacji Rumunii po tym, jak zdymisjonowano Victora Pițurkę, mimo iż wywalczył on awans do Euro 2000. Trener został odwołany z inicjatywy Gheorghe Hagiego i innych starszych piłkarzy. W gronie jego następców wymieniano Lucescu, Anghela Iordănescu i Ladislaua Bölöniego, jednak działacze wybrali 63-letniego Emerica Jeneia.
2004–2016 Szachtar Donieck.
Na początku pracy w Szachtarze wyraził zainteresowanie sprowadzeniem swojego rodaka, Adriana Mutu, który został zawieszony przez Chelsea FC za stosowanie narkotyków.
W Szachtar bardzo duże pieniądze inwestował Rinat Achmetow; przed sezonem 2006–2007 tylko na transfery wydał ponad 100 milionów dolarów. Jak mówił Mariusz Lewandowski, Polak grający w Szachtarze w latach 2001–2010, „zwycięstwa na Ukrainie przestały Achmetowowi wystarczać. Mieliśmy pokazać się w Europie, sprawić, żeby o Doniecku było głośno nie tylko na wschodzie.”.
Lucescu długo nie potrafił przekonać do siebie właściciela Szachtara, Rinata Achmetowa. Wielokrotnie w mediach pojawiały się informacje o planach jego zwolnienia. Najbliżej dymisji Rumun był jesienią 2008, kiedy Szachtar odpadł z Ligi Mistrzów, a w lidze po rundzie jesiennej zajmował dopiero piąte miejsce. Dziennikarze przypominali, że podobna sytuacja miała miejsce rok wcześniej, kiedy Szachtar zajął ostatnie miejsce w grupie w Lidze Mistrzów, a piłkarze publicznie mówili o „braku atmosfery w drużynie”. Lucescu przetrwał na stanowisku oba te kryzysy.
Dziennikarze podkreślali, że Lucescu buduje Szachtar według wzorca: napastników i ofensywnych pomocników sprowadza z Brazylii, a bramkarzy, obrońców i pomocników defensywnych z Europy Środkowo-Wschodniej. Szachtar dotarł do ćwierćfinału Ligi Mistrzów 2010–2011, w którym przegrał z późniejszym zwycięzcą rozgrywek, FC Barceloną (1:5 i 0:1). Była to już piąta konfrontacja między tymi zespołami w ostatnich latach.
Po niespodziewanej dymisji Myrona Markewicza ze stanowiska selekcjonera reprezentacji Ukrainy jesienią 2010, Lucescu był jednym z głównych kandydatów na jego następcę.
21 maja 2016 roku po wygraniu w ostatnim meczu sezonu Pucharu Ukrainy opuścił doniecki klub.
2016–2017 Zenit Petersburg.
24 maja 2016 roku podpisał dwuletni kontrakt z zespołem rosyjskiej ligi – Zenitem. W maju 2017 roku rozstał się z klubem z powodu niewystarczających wyników zespołu.
Od 2017 reprezentacja Turcji.
W sierpniu 2017 Lucescu został oficjalnie ogłoszony selekcjonerem reprezentacji Turcji.
Sukcesy.
Kariera piłkarska
Kariera szkoleniowa

</doc>
<doc id="308810" url="https://pl.wikipedia.org/wiki?curid=308810" title="Lincz we Włodowie">
Lincz we Włodowie

Samosąd we Włodowie (także: „lincz we Włodowie”) – samosąd (w postaci pobicia i zabójstwa) dokonany 1 lipca 2005 r. przez mieszkańców wsi Włodowo (województwo warmińsko-mazurskie) na nękającym ich recydywiście Józefie Ciechanowiczu (ps. "Ciechanek"). 18 grudnia 2009 r. winni zabójstwa zostali ułaskawieni przez prezydenta Rzeczypospolitej Polskiej Lecha Kaczyńskiego.
Tło wydarzeń.
Charakterystyka ofiary.
Ofiara linczu – Józef Ciechanowicz (ps. "Ciechanek") urodził się 10 maja 1945 r. w Kondraciszkach. Wychowując się w dysfunkcyjnej rodzinie, już w okresie szkolnym stwarzał poważne problemy wychowawcze, oraz zaniedbywał naukę. W wieku dziecięcym i młodzieńczym zauważono występowanie u niego negatywnych cech osobowościowych takich jak odrzucanie autorytetów, egoizm, chłód uczuciowy, impulsywność oraz skłonność do agresji. Cechy te miały się pogłębiać w późniejszym okresie jego życia.
W wieku 15–17 lat ze względu na trudną sytuację rodzinną został umieszczony w ośrodku wychowawczym. Rok po jego opuszczeniu popadł w konflikt z prawem czego efektem był pierwszy wyrok sądowy i pobyt w zakładzie karnym. 
Dalszą część życia Ciechanowicza stanowiła głównie seria pobytów w zakładach karnych na terenie całego kraju. W latach 1963–2004 skazywany był 13 krotnie (łącznie na ponad 27 lat pozbawienia wolności), stając się recydywistą. Spośród działalności kryminalnej Ciechanowicza wymienić można między innymi: groźby karalne, kradzieże, włamania, znęcanie się nad rodziną (psychiczne i fizyczne), pobicia, chuligaństwo, napaści z użyciem niebezpiecznych narzędzi (nóż, siekiera) z zamiarem spowodowania ciężkiego lub średniego uszczerbku na zdrowiu, napaści na funkcjonariuszy policji.
Jako osadzony Ciechanowicz sprawiał ogromne problemy w zakładach karnych, przez co wielokrotnie był karany dyscyplinarnie. Nie podporządkowywał się więziennemu rygorowi oraz przejawiał agresję wobec funkcjonariuszy służby więziennej, wychowawców, lekarzy oraz współosadzonych (w tym dopuszczał się pobić). Wielokrotnie podejmował również głodówki.
Na podstawie badań psychiatrycznych, w wieku około poborowym Ciechanowicz został zwolniony z odbywania zasadniczej służby wojskowej, a w związku z popełnianymi przestępstwami był później wielokrotnie poddawany kolejnym badaniom psychiatrycznym. W opinii biegłych sądowych psychiatrów Ciechanowicz nie cierpiał na aktywne choroby psychiczne ani niedorozwój umysłowy, przez co nie kwestionowano jego poczytalności. Wskazywano jednak na występowanie u niego ograniczonych zaburzeń osobowości (w postaci charakteropatii) oraz nieznacznych zmian organicznych w centralnym układzie nerwowym. Ciechanowicz był również osobą uzależnioną od alkoholu, co miało istotny wpływ na jego zachowanie. W czasie odbywania kary w 2003 r. zdiagnozowano u niego silne zaburzenia osobowości typu dyssocjalnego (permanentne lekceważenie i łamanie norm społecznych, niezdolność utrzymywania trwałych relacji, brak empatii, impulsywność, agresywność, bezwzględność, brak poczucia winy) i skierowano na oddział terapeutyczny dla skazanych z zaburzeniami psychicznymi lub upośledzonymi psychicznie, celem podjęcia leczenia (które nie przyniosło rezultatów).
Relacje ofiary z mieszkańcami Włodowa.
Historia zatargów Józefa Ciechanowicza z mieszkańcami Włodowa sięgała na wiele lat wstecz przed kulminacyjnym momentem jakim stało się jego zabójstwo. Skonfliktowany był on z niemal całym swoim otoczeniem, a jego relacje z mieszkańcami wsi opierały się głównie na niechęci, nienawiści i strachu. Mimo iż nie zamieszkiwał on na stałe we Włodowie, był tam jednak częstym gościem, a jego wizyty prowadziły do wytwarzania kolejnych antagonizmów. Spowodowane było to jego agresywnym zachowaniem, połączonym z częstym nadużywaniem alkoholu, przejawiającym się groźbami, zastraszeniami, wymuszeniami i pobiciami. Atmosferę zagrożenia wśród mieszkańców potęgował dodatkowo fakt, iż Ciechanowicz często przemieszczał się po wsi z niebezpiecznymi narzędziami (np. nóż, siekiera), z których używania w bójkach był znany. Według niektórych niepotwierdzonych relacji mieszkańców, wobec Ciechanowicza już wcześniej stosowano działania noszące znamiona samosądów, w czasie których dochodziło do jego pobicia.
Sytuacja przed samosądem.
W okresie bezpośrednio przed zabójstwem, konflikt pomiędzy Ciechanowiczem a mieszkańcami Włodowa rozgorzał na nowo. 
Po opuszczeniu zakładu karnego we wrześniu 2004 r. zamieszkał on wraz ze swoją konkubiną w pobliskim Brzydowie. Tam regularnie psychicznie i fizycznie znęcał się nad kobietą, o czym wiedziała jej córka Jadwiga Rybak (spokrewniona z przyszłymi zabójcami Ciechanowicza – braćmi Winkami). Gdy po jednej z awantur w maju 2005 r. konkubina Ciechanowicza w wyniku odniesionych obrażeń została hospitalizowana, policja wszczęła przeciwko niemu nową sprawę, a pokrzywdzona wyprowadziła się do córki mieszkającej we Włodowie.
Po rozstaniu z konkubiną (co wiązało się z utratą dostępu do jej dochodów w postaci renty), Ciechanowicz zaczął coraz częściej pojawiać się we Włodowie, nachodząc pokrzywdzoną oraz jej rodzinę. Wiązało się to z wielokrotnymi groźbami (w tym o pozbawieniu życia) oraz zastraszaniem (także przy użyciu noża). Z czasem sytuacja eskalowała do przemocy fizycznej: 29 czerwca w czasie jednej z awantur Ciechanowicz uderzył butelką w głowę Jadwigę Rybak, po czym zbiegł przed przyjazdem wezwanej na miejsce policji; natomiast 30 czerwca, na dzień przed samosądem, zaatakował na ulicy jej syna, w wyniku czego doszło do szarpaniny.
Przebieg wydarzeń.
Wydarzenia poprzedzające.
Rankiem 1 lipca 2005 r. Ciechanowicz znajdując się pod wpływem alkoholu kolejny raz pojawił się we Włodowie, zachowując się przy tym agresywnie (wykrzykiwał groźby przemieszczając się po wsi z nożem). Około godziny 17 nadal pijany Ciechanowicz napotkał Jadwigę Rybak udającą się do domu rodziny Winków. Podążył za nią, a po wtargnięciu na posesję wywołał awanturę z mieszkającym tam Tomaszem Winkiem, w czasie której Jadwiga Rybak uciekła do swojego domu. Pod groźbą wyrzucenia siłą Ciechanowicz oddalił się, jednak już po kilku minutach powrócił, ponownie wdając się w kłótnię z gospodarzem, który ostatecznie kopnął go w krocze i wyrzucił za ogrodzenie.
Po kilku minutach Ciechanowicz po raz kolejny wtargnął na posesję, tym razem uzbrojony w 25–30 cm tasak, wymachując nim i grożąc domownikom śmiercią. Gdy zbliżył się do Tomasza Winka ten uciekł ze schodów swojego domu na podwórko, chwytając leżący tam kij w celu obrony przed napastnikiem.
W toku starcia obaj mężczyźni znaleźli się po pewnym czasie na drodze przed domem. Winek cały czas próbując przepędzić napastnika i wytrącić mu broń z ręki, w pewnym momencie potknął się i przewrócił. Zostało to wykorzystane przez Ciechanowicza, który wymierzył cios tasakiem w głowę leżącego, temu udało się jednak w porę osłonić ręką czego skutkiem była rana ramienia. Przed dalszymi ciosami Winek został ocalony przez obserwującego całą sytuację sąsiada, który gdy starcie przeniosło się na drogę ruszył na pomoc i zdążył przy pomocy sztachety wytrącić Ciechanowiczowi tasak z ręki. W tej sytuacji napastnik zaczął uciekać, zabierając jednak po drodze tasak i grożąc przy tym, że wróci i zabije członków obu rodzin (zarówno Winków jak i ich sąsiadów).
Po ucieczce Ciechanowicza, niezwłocznie zawiadomiono o całej sytuacji policję i poproszono o interwencję. Odbierający telefon policjant oświadczył jednak, że nie wyśle na miejsce radiowozu ponieważ bierze on już udział w innej interwencji. Poprzestał na pouczeniu, o możliwości ponownego zgłoszenia na policję gdyby napastnik powrócił, nie podejmując jednocześnie żadnych innych kroków w tej sprawie.
W związku ze zignorowaniem zgłoszenia telefonicznego, w godz. 17:30–18:00 małżeństwo Winków udało się do komisariatu w Dobrym Mieście, celem osobistego ponowienia zawiadomienia. Na miejscu dyżurny policjant zbagatelizował całe zajście oraz obrażenia pokrzywdzonego, stwierdzając iż załoga komisariatu jest zbyt nieliczna i zajmuje się „ważniejszymi sprawami”, a on sam jest zmęczony. Następnie pouczył zgłaszających aby najpierw udali się do szpitala a potem wrócili.
Po zszyciu i opatrzeniu ran na pogotowiu, małżeństwo wróciło na komisariat a ich relacji wysłuchał inny policjant. Ten również zbagatelizował zajście, nie decydując się na podjęcie żadnych działań wobec Ciechanowicza, jednocześnie nie sporządzając protokołu oraz nie kopiując karty z pogotowia dotyczącej obrażeń. Policjant pouczył jedynie pokrzywdzonych, iż mogą założyć przeciwko Ciechanowiczowi sprawę cywilną oraz jeśli sytuacja się powtórzy ponownie powiadomić policję, która „o ile będzie to możliwe” interweniuje. Na komisariacie z ust policjanta padło również stwierdzenie iż „są gorsze sprawy, a tu cała wieś nie da rady jednemu mężczyźnie”, co mogło zostać uznane za zachętę do „wzięcia sprawy w swoje ręce”.
Samosąd.
Po godzinie 18 małżeństwo Winków powróciło do domu, gdzie zdało relację mieszkańcom wsi o nieskutecznych próbach zainteresowania sprawą policji, wyrażając wątpliwość czy jej ponowne wzywanie odniesie jakikolwiek skutek. Ok. godziny 19 w pobliżu posesji ponownie pojawił się Ciechanowicz, grożąc zgromadzonym w okolicy mieszkańcom śmiercią, podkreślając również iż zabije znajdujące się tam dzieci – w tym czasie na podwórku posesji bawił się 4-letni syn Winków oraz dzieci sąsiadów. 
Dalszy przebieg wypadków jak i liczba faktycznie uczestniczących w nich osób były jednak trudne do ustalenia i do dziś pozostają niepewne, ze względu na różnice w zeznaniach, niechęć potencjalnych świadków do współpracy z prowadzącymi dochodzenie, jak i wykazywaniem przez nich solidarności z późniejszymi oskarżonymi. Dalszy ciąg wypadków został przedstawiony za najbardziej prawdopodobną wersją przyjętą przez sąd w trakcie procesu.
Ponowne przybycie Ciechanowicza oraz charakter jego gróźb wywołały wśród zgromadzonych agresję, mężczyźni zgromadzeni na podwórku posesji Winków, chwycili kije i zaczęli zmierzać w jego kierunku. Wobec takiego obrotu sytuacji, Ciechanowicz zaczął uciekać a mieszkańcy rozpoczęli pościg, do którego spontanicznie dołączały kolejne osoby. Podczas gdy większość osób goniła Ciechanowicza pieszo, Tomasz Winek oraz Rafał W. uzbrojeni w kij i łom wsiedli do samochodu i pojechali za uciekającym, który zdołał w tym czasie oddalić się już na odległość 200–300 m. Po drodze do samochodu wsiadł również sąsiad Winka uzbrojony w młotek. W tym samym czasie za uciekającym ruszył również drugi samochód z zamiarem przecięcia drogi jego ucieczki.
Ciechanowiczowi udało chwilowo ukryć się przed pościgiem w przydrożnych krzakach, niebawem został jednak dostrzeżony przez jadących pierwszym samochodem, co poskutkowało kontynuowaniem pogoni, tym razem pieszo przez pola. Sąsiad Winka pozostał przy samochodzie, on zaś chwycił pióro resora i razem z Rafałem W., dalej uzbrojonym w łom, podążyli za Ciechanowiczem. Rafałowi W. udało się dogonić ofiarę i uderzyć ją łomem w nogę, w odpowiedzi na co Ciechanowicz odwrócił się i zaczął wymachiwać nożem co chwilowo powstrzymało napastnika. W tym czasie Tomasz Winek rzucił w niego resorem jednak nie trafiając, jednocześnie wzywając na pomoc swoich braci – Krzysztofa i Mirosława Winków, którzy w tym momencie pracowali nieopodal przy naprawie drogi. Ciechanowicz kontynuował ucieczkę a do pościgu dołączyli dwaj bracia uzbrojeni w szpadle.
W ostatniej fazie pościgu Ciechanowicz wbiegł do wąwozu porośniętego zagajnikiem. Tam pierwsi dopadli go Mirosław i Krzysztof Winkowie atakując go szpadlami i powalając na ziemię. Bracia zaczęli kopać oraz uderzać szpadlami leżącą ofiarę po całym ciele (w tym w okolice głowy). Niebawem na miejsce dobiegli Tomasz Winek i Rafał W. (przy czym ten ostatni zaczął krzyczeć aby nie bić ofiary po głowie, obawiając się, iż może to zakończyć się jej śmiercią). Następnie Tomasz Winek wziął od jednego z braci szpadel i zaczął nim wielokrotnie uderzać w głowę Ciechanowicza, po czym podniósł upuszczony przez niego nóż i zadał co najmniej jeden cios w okolice jego głowy/barku. Efektem działań sprawców była śmierć Ciechanowicza.
Pomiędzy zabójstwem Ciechanowicza a przyjazdem policji (ok. 2 godzin), na miejsce zbrodni przychodzili okoliczni mieszkańcy, doszło tam również do znieważenia zwłok (uderzanie kijami) co udowodniono jednak tylko Stanisławowi M. i Wiesławowi K. Ok. 20:45 we Włodowie pojawił się patrol policji, który został poinformowany przez Jadwigę Rybak oraz sąsiada Winków, iż Ciechanowicz został pobity, leży w zagajniku i może potrzebować pomocy. Wezwany wkrótce na miejsce lekarz potwierdził zgon Ciechanowicza.
Na podstawie późniejszej autopsji, stwierdzono, że w chwili śmierci Ciechanowicz próbował się bronić zasłaniając się rękoma, a zadawane mu ciosy wykonywane były z dużą siłą. Wśród obrażeń wymieniono między innymi:
Bezpośrednią przyczyną śmierci było uszkodzenie mózgu w wyniku urazu zadanego tępym lub tępokrawędzistym narzędziem, co spowodowało zgon w ciągu kilkudziesięciu sekund.
Śledztwa i procesy.
Sprawa zabójstwa, pobicia i znieważenia zwłok.
Po stwierdzeniu zgonu Ciechanowicza, miejscowa policja rozpoczęła czynności dochodzeniowe, jednocześnie ściągając posiłki z Olsztyna. W nocy z 1 na 2 lipca rozpoczęto aresztowania mieszkańców Włodowa, wobec których istniały podejrzenia iż mogą być zamieszani w sprawę, starano się przy tym jednak nie podsycać panującego we wsi wzburzenia w obawie przed wybuchem zamieszek. Mieszkańcy otwarcie wyrażali solidarność z zatrzymanymi czego wyrazem było powołanie „komitetu pomocy zatrzymanym” w celu zebrania środków na ich obronę. Ponadto 67 mieszkańców złożyło na policji oświadczenia w których oceniali ofiarę zabójstwa w skrajnie negatywny sposób, podkreślając iż stanowiła ona zagrożenie dla otoczenia. Policja napotkała również opór we współpracy potencjalnych świadków, którzy nie chcieli pogrążać możliwych uczestników zdarzenia.
Prowadząca dochodzenie policja, popełniła ponadto szereg zaniedbań w trakcie zbierania materiału dowodowego. Przede wszystkim nie zabezpieczono obszaru otaczającego miejsca znalezienia zwłok, na którym rozgrywały się wydarzenia – trasa pościgu, miejsce wejścia i wyjścia podejrzanych na miejsce zbrodni itp. – przez co osoby postronne systematycznie zadeptywały ślady. Nie zabezpieczono również śladów na potencjalnych narzędziach zbrodni, przez co nie można było włączyć z nich śladów krwi i próbek DNA do materiału dowodowego.
W toku śledztwa wyłoniono podejrzanych: Krzysztofa, Mirosława i Tomasza Winków (o zabójstwo), Rafała W. (o udział w pobiciu), Stanisława M. i Wiesława K. (o znieważenie zwłok). Według prokuratury liczba osób biorących udział w samosądzie była jednak prawdopodobnie większa, niż faktycznie udało się udowodnić – tyczy się to zarówno okoliczności pobicia, zabójstwa i bezczeszczenia zwłok.
Podejrzani o pobicie i zabójstwo zostali zwolnieni z aresztu 7 listopada 2005 r. decyzją prokuratora.
W pierwszym procesie prokurator wniósł o wymierzenie wobec trzech oskarżonych o zabójstwo Józefa Ciechanowicza braci Krzysztofa, Mirosława i Tomasza Winków, kar po 10 lat pozbawienia wolności. Dla Rafała W., oskarżonego o pobicie pokrzywdzonego z użyciem niebezpiecznego narzędzia oskarżyciel zażądał roku pozbawienia wolności, a dla oskarżonych o znieważenie zwłok Stanisława M. i Wiesława K. po sześć miesięcy pozbawienia wolności.
23 października 2007 r. Sąd Okręgowy w Olsztynie skazał trzech oskarżonych Krzysztofa, Mirosława i Tomasza Winków na karę 2 lat pozbawienia wolności z warunkowym zawieszeniem jej wykonania na trzy lata. Z kolei Rafał W. został skazany na karę roku pozbawienia wolności z warunkowym zawieszeniem jej wykonania na trzy lata, a Stanisław M. i Wiesław K. zostali skazani na kary po sześć miesięcy pozbawienia wolności z warunkowym zawieszeniem jej wykonania na trzy lata. Prokurator złożył apelacje w części dotyczącej kwalifikacji i wymiaru kary.
27 marca 2008 r. Sąd Apelacyjny w Białymstoku uchylił wyrok pierwszej instancji i przekazał sprawę do powtórnego rozpoznania. Sąd drugiej instancji uznał, że Sąd Okręgowy dopuścił się błędów w ustaleniach faktycznych, m.in. miejsca znalezienia zwłok, stanu zmarłego po pobiciu przez oskarżonych braci. Sąd wyraził również wątpliwość (w związku z pominiętymi dowodami świadczącymi przeciwko oskarżonym) co do celu działania skazanych za znieważenie zwłok.
15 lipca 2008 r. rozpoczął się ponowny proces oskarżonych o samosąd. 15 stycznia 2009 r. Sąd Okręgowy w Olsztynie skazał uczestników zdarzenia:
19 czerwca 2009 r. Sąd Apelacyjny utrzymał ten wyrok w mocy.
18 grudnia 2009 r. Prezydent RP Lech Kaczyński, w związku z prośbą obwinionych, podpisał akt łaski wobec braci Winków skazanych za zabójstwo we Włodowie.
1 września 2010 r. Sąd Najwyższy w Warszawie ostatecznie zakończył postępowanie sądowe przed polskim wymiarem sprawiedliwości w tej sprawie, oddalając kasacje obrońców skazanych, którzy wnosili o przekazanie sprawy do ponownego rozpoznania przez sąd I instancji. W mocy pozostał tym samym wyrok Sądu Apelacyjnego w Białymstoku. Wcześniejszą decyzją Lecha Kaczyńskiego w ramach ułaskawienia wykonanie kar pozbawienia wolności warunkowo zawieszono skazanym za zabójstwo na okres 10 lat próby.
Sprawa niedopełnienia obowiązków służbowych.
Po zabójstwie Ciechanowicza, Komenda Wojewódzka Policji w Olsztynie rozpoczęła bezzwłoczne dochodzenie celem wyjaśnienia i oceny postępowania policjantów z Dobrego Miasta, ze względu na możliwość dopuszczenia się przez nich naruszenia dyscypliny służbowej. Postępowanie zaowocowało postawieniem w stan oskarżenia dwóch policjantów:
Postępowanie wykazało również szereg poważnych nieprawidłowości w funkcjonowaniu komisariatu w Dobrym Mieście, wśród których można wymienić między innymi: poważne braki kadrowe (do dyspozycji komisariatu dostępny był tylko jeden patrol zmotoryzowany), złe warunki pracy i problemy w jej organizacji, przepracowanie i braki w wyszkoleniu funkcjonariuszy, problemy techniczne w funkcjonowaniu centrali telefonicznej (np. przekierowywanie zgłoszeń do komisariatu z innych rewirów, co nadmiernie obciążało dyżurnego).
Sąd Rejonowy w Olsztynie, uznał obu policjantów winnymi zarzucanych im czynów i skazał ich na karę 6 miesięcy pozbawienia wolności z jej warunkowym zawieszeniem na okres 2 lat. Ponadto oskarżonym wymierzono karę grzywny po 1000 zł.
Szykanowanie sprawców przez policję.
W styczniu 2012 r. bracia Winkowie zostali ponownie zatrzymani przez miejscową policję w związku z zaginięciem jednego z mieszkańców wsi. Zostali tam przesłuchani w charakterze świadków i zwolnieni bez postawienia zarzutów po 48 godzinach. W czerwcu Sąd Okręgowy w Olsztynie uznał zatrzymanie za bezpodstawną i nieuzasadnioną manifestację siły, przyznając zatrzymanym odszkodowanie.

</doc>
<doc id="308812" url="https://pl.wikipedia.org/wiki?curid=308812" title="Kościoły ewangelicko-unijne">
Kościoły ewangelicko-unijne

Kościoły ewangelicko-unijne – Kościoły protestanckie powstałe na mocy unii kościelnych. Tworzone są z połączenia Kościołów wywodzących się z pokrewnych lub różnych tradycji protestanckich. Początkowo zjawisko unii dotyczyło głównie zjednoczenia Kościoła ewangelicko-augsburskiego (luterańskiego) i Kościoła ewangelicko-reformowanego (kalwińskiego) w jeden Kościół krajowy.
Historia.
Pierwszym protestanckim aktem zjednoczeniowym na świecie była zgoda sandomierska, zawarta w 1570 roku. Dotyczyła ona Kościołów luterańskiego, kalwińskiego i czeskobraterskiego w Rzeczypospolitej Obojga Narodów. Unia ta nie przetrwała długo, ale stała się wzorem do naśladowania dla innych wspólnot.
W XVIII wieku idee Kościoła unijnego głosił Nikolaus von Zinzendorf i wspierana przez niego Ewangelicka Jednota Braterska. Za właściwy początek rozwoju Kościołów ewangelicko-unijnych przyjmuje się jednak 1817 rok, gdy król pruski Fryderyk Wilhelm III Hohenzollern odgórnie zarządził zjednoczenie w Królestwie Prus wszystkich zborów ewangelickich pod jedną administracją (Ewangelicki Kościół Unii Staropruskiej) i wprowadził ujednolicony dla kalwinistów i luteran porządek nabożeństw.
Największy rozkwit protestanckich unii kościelnych nastąpił w XX wieku, a zwłaszcza po zakończeniu II wojny światowej. Najczęściej były to zjednoczenia w ramach jednej wspólnoty Kościołów tradycji ewangelicko-reformowanej. Prym wiodły tutaj wspólnoty prezbiteriańskie, metodystyczne i kongregacjonaliści.

</doc>
<doc id="308815" url="https://pl.wikipedia.org/wiki?curid=308815" title="Kraby">
Kraby

Kraby (Brachyura, z języka greckiego "krótki odwłok/ogon") – grupa krótkoodwłokowych skorupiaków z rzędu dziesięcionogów (Decapoda).
Kraby są najliczniejszą (opisano 10 500 gatunków) grupą dziesięcionogów, u której pierwsza para odnóży krocznych przekształciła się w szczypce. Wielkość ciała bardzo zróżnicowana, o rozpiętości odnóży od kilku milimetrów ("Pinnotheres pisum") do prawie 4 m (japoński krab pacyficzny).
Głowotułów jest szeroki, okrągławy lub trapezowaty, okryty twardym pancerzem (karapaks). Czułki obu par silnie skrócone. Odwłok zredukowany, krótki i wąski, podwinięty pod głowotułów. Brak uropodiów, odnóża odwłokowe służą do podtrzymywania jaj (pleopodia) lub jako narządy kopulacyjne (gonopody).
Kraby są bardzo zwinne. Mogą poruszać się do przodu, do tyłu lub bokiem. Chelipedy (szczypce) nie są wykorzystywane w lokomocji. Większość gatunków nie potrafi pływać, ale członkowie rodziny Portunidae wykazują tę zdolność, a zwłaszcza kalinek błękitny ("Callinectes sapidus"), który jest najlepszym pływakiem spośród skorupiaków.
Kraby zasiedlają wszystkie typy środowisk morskich na wszystkich głębokościach, oraz środowiska słodkowodne i lądowe. Większość żyje w ciepłych morzach, nieliczne zasiedliły wody słodkie i zimne morza, natomiast w tropikach wiele gatunków żyje w wilgotnych środowiskach lądowych, wracając do morza tylko na okres rozrodu.
Odżywianie.
Otwór gębowy otoczony przydatkami położony jest na brzusznej stronie ciała. Kraby mogą być padlinożercami, roślinożercami, żywić się detrytusem lub polować. Ich ofiarami często padają duże bezkręgowce. Szczypce krabów wykazują przystosowanie do przeważającej diety danego gatunku. Przykładowo, wiele krabów ma szczypce różniące się rozmiarem – jest to przystosowanie do polowania na mięczaki – duże chelipedy służą do kruszenia skorupy ofiary, zaś małe – do cięcia. Gatunki detrytusożerne, np. z rodzaju "Uca", filtrują muł przydatkami gębowymi.
Krótki przełyk prowadzi do żołądka podzielonego na przestronną część wpustową i mniejszą część odźwiernikową, oddzieloną zastawką. W części wpustowej występują oskórkowe zęby, które mechanicznie rozdrabniają pokarm. Ich praca regulowana jest zestawem mięśni otaczających żołądek. Część odźwiernikowa ma połączenie z dużym gruczołem trzustkowo-wątrobowym, wydzielającym enzymy trawienne. Do wnętrza gruczołu przechodzi tylko rozdrobniony pokarm, który jest następnie trawiony i wchłaniany. Materiał niedostatecznie rozdrobniony przechodzi przez jelito i jest wydalany przez odbyt.
Wymiana gazowa.
Wymiana gazowa zachodzi poprzez skrzela. Są one ukryte w komorach pod pancerzem, co chroni je przed wysychaniem i pozwala na bytowanie w strefie pływów, a nawet prowadzenie wodno-lądowego trybu życia. Wejście do komory skrzelowej znajduje się po obu stronach ciała koło podstaw szczypiec. Prąd omywający skrzela wytwarzany jest przez przewiewniki – wyrostki drugiej pary szczęk. Aby uchronić delikatne narządy oddechowe przed zabrudzeniem, wiele krabów co jakiś czas odwraca kierunek przepływu wody przez skrzela w celu oczyszczenia ich. Oprócz tego na szczękonóżach są specjalne wyrostki – epipodity, służące do usuwania osadu ze skrzeli.
Transport wewnętrzny.
Otwarty układ krwionośny. Serce ma trzy pary ostii. Opuszcza je 5 tętnic. Każda rozgałęzia się i zaopatruje w krew organy wewnętrzne. Następnie krew wylewa się do hemocelu, dostaje się do brzusznej zatoki żylnej, skąd udaje się do skrzeli, gdzie dochodzi do wymiany gazowej. Ze skrzeli krew wędruje do zatoki okołosercowej i serca. Kompletny obieg krwi u dużych Decapoda trwa około 40 do 60 sekund. Krew zawiera wiele rodzajów komórek, m.in. zdolne do fagocytozy amebocyty oraz komórki wyrzucające czynnik powodujący krzepnięcie w miejscach zranienia. Barwnik oddechowy hemocyjanina jest rozpuszczony w osoczu. U dużych, ruchliwych form transportuje 90% tlenu dostarczanego do organizmu.
Wydalanie.
Kraby, tak jak reszta skorupiaków, są amonioteliczne, co oznacza, że wydalają amoniak. Do jego usuwania dochodzi poprzez skrzela i nefrydia. Nefrydialne organy wydalnicze – tzw. gruczoły czułkowe, inaczej zwane zielonymi, składają się z kanalika i pofałdowanego worka, który jest otoczony kanałami hemocelu. Tworzy się duża powierzchnia styku, przez którą zachodzi aktywny transport produktów przemiany materii do wnętrza narządów wydalniczych. Kanaliki wyprowadzające w części końcowej rozszerzają się w pęcherzyk moczowy i znajdują ujście w nefrydioporze u podstawy drugiej pary czułków.
Układ nerwowy.
Mózg położony jest nad przełykiem i składa się z trzech płatów (protocerebrum, deutocerebrum i tritocerebrum). Z mózgu wychodzą nerwy wzrokowe i unerwiające pierwszą i drugą parę czułków. Tritocerebrum opuszcza para konektyw okołoprzełykowych łączących mózg ze zwojami brzusznymi. Układ nerwowy krabów wykazuje największą pośród skorupiaków koncentrację – wszystkie zwoje brzuszne połączone są w jeden duży zespół komórek nerwowych. Mózg nie kontroluje wszystkich złożonych czynności krabów. Eksperymentalnie stwierdzono, że takie czynności jak pobieranie pokarmu czy kopulacja mogą być wykonywane po usunięciu mózgu. Dzieje się tak dlatego, że ośrodki je kontrolujące znajdują się w zwojach brzusznych. Ponadto występuje też część autonomiczna układu nerwowego, unerwiająca serce i układ pokarmowy.
Rozmnażanie.
Kraby są rozdzielnopłciowe. Gonady są parzyste, znajdują się w centralnej części głowotułowia. Zapłodnienie wewnętrzne, do kopulacji służą przystosowane do tego celu odnóża odwłokowe (gonopody). Kraby wykazują złożone zachowania godowe. Samce z rodzaju "Uca" wykonują tańce godowe polegające na wymachiwaniu większymi z pary szczypiec. Toczą też ze sobą walki o samicę. Samice opiekują się jajami aż do wyklucia młodych. Trzymają je na odnóżach odwłokowych (pleopodiach).
Znaczenie gospodarcze.
Stanowią do 20% połowów morskich skorupiaków. Roczne światowe połowy wynoszą ponad 1,5 mln ton, z tego 20% przypada na "Portunus trituberculatus" poławiany u wybrzeży Chin.
Kraby w Polsce.
W Morzu Bałtyckim spotykane są 3 gatunki krabów. Krab brzegowy ("Carcinus maenas") oraz zachodzące w górę polskich rzek krab wełnistoszczypcy ("Eriocheir sinensis") zawleczony z Chin oraz krabik amerykański ("Rhithropanopeus harrisii") zawleczony z Ameryki Północnej, znany w Polsce głównie z Martwej Wisły.
Systematyka.
Do krabów zalicza się około 70 rodzin (połowę wszystkich wśród dziesięcionogów), grupowanych w sekcjach Dromiacea i Eubrachyura, obejmujących nadrodziny:
Obecność w kulturze.
Krab jest przywoływany w metaforze znanej jako "mentalność kraba", obrazującej sposób działania grupy w przypadku wyróżniających się osiągnięć członków.

</doc>
<doc id="308817" url="https://pl.wikipedia.org/wiki?curid=308817" title=".cs">
.cs

.cs – domena internetowa przypisana dla czechosłowackich stron internetowych począwszy od 1990 roku. Ze względu na rozpad kraju w 1993 roku na Czechy (.cz) i Słowację (.sk) domena straciła ważność w 1995 roku.
Domena .cs miała być domeną Serbii i Czarnogóry, lecz przed jej przydzieleniem państwo podzieliło się na Serbię (.rs) i Czarnogórę (.me).

</doc>
<doc id="308819" url="https://pl.wikipedia.org/wiki?curid=308819" title="E. M. Forster">
E. M. Forster



</doc>
<doc id="308820" url="https://pl.wikipedia.org/wiki?curid=308820" title=".kp">
.kp

.kp – krajowa domena internetowa najwyższego poziomu zarezerwowana dla Korei Północnej, już przydzielona do tego kraju. Została zatwierdzona 24 września 2007 roku.

</doc>
<doc id="308822" url="https://pl.wikipedia.org/wiki?curid=308822" title="EM Forster">
EM Forster



</doc>
<doc id="308823" url="https://pl.wikipedia.org/wiki?curid=308823" title=".dd">
.dd

.dd – domena internetowa przypisana do Niemieckiej Republiki Demokratycznej, skrót pochodzi od niemieckiej nazwy .
Domena nie była nigdy używana i nie została zarejestrowana na serwerach DNS. Od czasu zjednoczenia Niemiec w 1990 cały kraj używa jednej domeny .de.

</doc>
<doc id="308825" url="https://pl.wikipedia.org/wiki?curid=308825" title=".kr">
.kr

.kr jest domeną internetową przypisaną do południowokoreańskich stron internetowych.

</doc>
<doc id="308828" url="https://pl.wikipedia.org/wiki?curid=308828" title="Park im. Tadeusza Kościuszki w Katowicach">
Park im. Tadeusza Kościuszki w Katowicach

Park im. Tadeusza Kościuszki w Katowicach – największy teren parkowy w granicach administracyjnych miasta. Park rozciąga się między ulicami: T. Kościuszki, Mikołowską i Górnośląską. Zajmuje powierzchnię 72 ha. Dzięki swej lokalizacji na skraju centralnych dzielnic miasta należy do najchętniej odwiedzanych terenów rekreacyjnych.
Stylistyką nawiązuje do ogrodów – parków angielskich, co podkreśla charakter alei róż, a poprzez rozwiązania kompozycji kwiatowych na klombach i pergolach do ogrodów klasycznych. Wzdłuż ul. Kościuszki rosną rododendrony i azalie.
Pierwotny drzewostan parku stanowią głównie brzozy i sosna. Mniej licznie występują zasadzone w późniejszym czasie: grab, buk, lipa drobnolistna, klon pospolity, jawor, czeremcha pospolita, trzmielina pospolita i kalina koralowa oraz gatunki obce: tuja, katalpa, topola, pęcherznica, złotokap, laurowiśnia, wiśnia piłkowana z Chin i inne. W sumie ponad 90 gatunków i odmian drzew i krzewów.
Po zmroku park oświetlają stylowe latarnie.
Historia.
Jego początki sięgają 1888 r., kiedy powstał tutaj park miejski na obszarze 6 ha wydzielonych z podmiejskiego lasku. W latach 1894−1895 zaczęto przekształcać go w "Süd Park" (pol : Park Południowy), dzięki czemu poszerzono zakres uporządkowanych terenów zielonych. Tereny te sięgały aż do Wzgórza Beaty, gdzie w 1903 r. wzniesiono 20-metrową Wieżę Bismarcka, jedną z trzech postawionych w tym czasie na Górnym Śląsku. W 1903 r. miasto wydzierżawiło teren o powierzchni 56 ha od niemieckiego przemysłowca Thiele-Wincklera na 100 lat. W pierwszym okresie wytyczono parę ścieżek spacerowych, posadzono drzewa i ustawiono ławki.
W 1910 r. Magistrat Miasta Katowice udzielił pomocy materialnej na zadrzewienie alei wzdłuż Beatestraße (dzisiejsza ul. T. Kościuszki), zwanej w latach dwudziestych XX wieku Promenadą Kościuszki. Wtedy oprócz pierwotnie tutaj rosnących brzóz i sosen pojawiły się inne gatunki drzew. 14 czerwca 1912 r. połączono Park Południowy z katowickim rynkiem linią tramwajową, która kończyła się z początkiem parku (tuż za obecną Aleją Górnośląską, gdzie po wschodniej stronie ul. Kościuszki powstała zajezdnia tramwajowa). Duże zasługi w rozbudowie i zagospodarowaniu parku miał doświadczony ogrodnik Paul Sallmann, który od 1913 r. przez kilkanaście lat był dyrektorem Ogrodów Miejskich w Katowicach.
W 1925 r. nadano parkowi imię Tadeusza Kościuszki. W tym czasie umieszczono medalion z portretem Naczelnika i tablicę poświęconą Tadeuszowi Kościuszce na Wieży Bismarcka. Zaprzestano też używania nazwy Wieża Bismarcka, zmieniając nazwę na "wieża widokowa". Ostatecznie wieżę rozebrano w 1934 r., a jej elementy wmurowano w fundamenty budowanej właśnie katedry katowickiej. Pod koniec lat 30. XX wieku w rejonie Wzgórza Beaty zaczęto tworzyć zalążek skansenu. Sprowadzono wówczas do parku drewniany spichlerz z 1688 r. wybudowany w Gołkowicach w powiecie wodzisławskim (spalił się w latach 70. XX w.) i drewniany kościółek z Syryni, wsi leżącej również w powiecie wodzisławskim.
W połowie lat 20. XX w. władze miasta zdawały sobie sprawę ze znaczenia posiadania w bezpośrednim sąsiedztwie centrum miasta dużego obszaru publicznej zieleni, dodatkowo dobrze z nim skomunikowanego. W okolicznościowym opracowaniu z 1926 r. pt. "Dzieje i rozwój Wielkich Katowic" pisano bowiem: "Atmosfera węglowa opanowuje chmurami dymu całe miasto i powoduje, że w miesiącach letnich w godzinach wieczornych tysiączne tłumy ludności szukają w małych ogródkach miejskich, w szczególności zaś w Parku Kościuszki, świeżego powietrza i odetchnienia." I dalej, przy okazji omawiania programu rozbudowy miasta: "Park Kościuszki jest jedynym parkiem Katowic, który z dużym nakładem kosztów został doprowadzony do obecnego stanu estetycznego wyglądu, w stosunku jednak do liczby mieszkańców miasta jest on za mały, to też dąży miasto do dalszego rozszerzenia parku" (...).
W 1930 władze miasta planowały założenie na terenie parku zwierzyńca, przenosząc zwierzęta z istniejącego przy ul. Bankowej Miejskiego Ogrodu Naukowego. Zwierzyniec miał zajmować teren ok. 6000 m², a koszty prac przewidywano na 150000 zł. W porze letniej 1929 roku w dni świąteczne park odwiedzało dziennie 30000, zaś w dni powszednie 5000 osób. I odpowiednio w porze zimowej 10000 i 3000. W latach 30. XX wieku w parku znajdował się staw, na którym trzymano: łabędzia, gęsi garbonose, krzyżówki, cyranki oraz kormorana. Istniały również trzy zagrody, w których trzymano: jelenie (samiec zakupiony od Towarzystwa Upiększania Miasta w Bydgoszczy za 300 zł), sarnę (dar proboszcza z Szusca), stadko owiec, cztery osły oraz bociana. W czerwcu 1929 jelenie doczekały się potomstwa, o czym informowała lokalna prasa („Polska Zachodnia”, nr 152, 5 czerwca 1929, str. 5). Projekt przyszłego zwierzyńca przewidywał pawilon dla lwów, niedźwiedzi, wilków i lisów oraz grodzone wybiegi. Skrupulatnie odnotowywano ofiarodawców zwierząt. Część z nich, jak wiewiórki i niektóre ptaki były wolno wypuszczane na terenie parkowym.
W Parku ponadto znajduje się Wieża spadochronowa, w związku z którą rozpowszechniona była legenda, jakoby z wieży 4 września 1939 roku grupa harcerzy podjęła desperacką próbę obrony centrum Katowic przed nacierającymi od południa oddziałami 239 Dywizji Piechoty Wehrmachtu. Ta wersja pochodzi z książki Kazimierza Gołby "". W 2003 wersja Gołby została podważona przez Ryszarda Kaczmarka, profesora Uniwersytetu Śląskiego, które opublikowała katowicka „Gazeta Wyborcza”. Ustalenia te zostały później potwierdzone także przez Grzegorza Bębnika, historyka IPN, w opracowaniu "Katowice we wrześniu '39".
W 1996 roku przy parku odkryto jedyne współczesne stanowisko w Polsce osadniczka gołego.

</doc>
<doc id="308829" url="https://pl.wikipedia.org/wiki?curid=308829" title=".de">
.de

.de – domena internetowa przypisana do niemieckich stron internetowych. Nazwa pochodzi od niemieckiej nazwy kraju, czyli Deutschland.
Początkowo za przydział adresów domeny .de odpowiadał Wydział Informatyki Uniwersytetu w Dortmundzie, stąd też adres internetowy tego uniwersytetu, uni-dortmund.de jest najstarszym zarejestrowanym adresem domeny. Z kolei od stycznia 1994 do końca 1999 domeną zarządzał Instytut Informatyki Uniwersytetu w Karlsruhe.

</doc>
<doc id="308830" url="https://pl.wikipedia.org/wiki?curid=308830" title="FHSS">
FHSS

FHSS (ang. "Frequency-Hopping Spread Spectrum") – metoda rozpraszania widma w systemach szerokopasmowych. W tłumaczeniu wprost jest to „skakanie” sygnału po częstotliwościach w kolejnych odstępach czasu, w dostępnym widmie (paśmie).
Można wyróżnić dwie podstawowe odmiany tej metody: F-FHSS (Fast-FHSS) i S-FHSS (Slow-FHSS). W wersji F-FHSS zmiana częstotliwości następuje kilkukrotnie w czasie trwania bitu. W wersji S-FHSS czas trwania bitu jest krótszy (lub równy) czasowi przebywania na danej częstotliwości.
Przykładem może być tutaj sieć GSM, która pozwala na wykorzystanie FHSS do zmniejszenia ryzyka zakłócania sygnału transmitowanego pomiędzy nadawcą a stacją bazową (BTS).
Zasada działania FHSS.
Mechanizm FHSS umożliwia w prosty sposób jednoczesną pracę wielu systemów łączności w tym samym paśmie częstotliwości. Jednocześnie zapewnia równomierne rozłożenie obciążenia w nośniku. Zasada działania przeskoku częstotliwości (ang. "frequency hopping") polega na tym, że zarówno nadajnik, jak i odbiornik zmieniają w określonych cyklach częstotliwość nośną.
Specyfikacja IEEE 802.11 przewiduje dla FHSS do 79 niepokrywających się pasm częstotliwości, każde o szerokości 1 MHz. Pasma te podzielone są na trzy grupy, każda o 26 wzorach. Kolejność częstotliwości wynika z pewnej sekwencji bazowej, która odpowiada pseudolosowemu łańcuchowi w przedziale 0–78.
Minimalny przeskok częstotliwości wynosi sześć kanałów. Jeżeli sekwencja bazowa wynosi np.
częstotliwość transmisji sekwencji bazowej wynosi wówczas:
Częstotliwość transmisji formula_3-tego wzoru obliczona na podstawie tej sekwencji bazowej ma postać:
W krajach o ograniczonej szerokości pasm ISM (Japonia, Francja, Hiszpania) możliwa gęstość pracujących urządzeń spada wraz z liczbą dostępnych pasm częstotliwości.
Format ramki.
Ramka składa się z preambuły, nagłówka i właściwych danych użytecznych:
Preambuła i nagłówek przesyłane są zasadniczo z szybkością 1 Mb/s, podczas gdy szybkość transmisji pakietów danych może wynosić 1 lub 2 Mb/s. Pierwotny standard IEEE 802.11 z 1997 roku przewidywał szybkość 1 Mb/s dla wszystkich urządzeń. Dopiero później dopisano 2 Mb/s jako opcje. Zwiększenie szybkości transmisji wynika z wielopoziomowej modyfikacji pierwotnej modulacji GFSK. Podwaja ona szybkość poprzez zastosowanie kodowania dwóch bitów na symbol.
Odmianą systemu FHSS jest metoda AFH (ang. "Adaptive Frequency-Hopping spread spectrum"), stosowana w technologii Bluetooth. Przełączanie sygnału z bardziej używanych częstotliwości na mniej zajęte pozwala na zmniejszenie prawdopodobieństwa wystąpienia zakłóceń spowodowanych przez interferencje, generowane przez fale radiowe, emitowane przez inne nadajniki.
Historia.
Pierwsze wzmianki o możliwości powstania systemu komunikacji szerokopasmowej pojawiły się na początku XX w., w książce pioniera radiofonii Jonathana Zanecka. Pionierami w jej zastosowaniu byli Niemcy, którzy wykorzystali go na niewielką skalę przeciwko Brytyjczykom w czasie I wojny światowej. W okresie międzywojennym pomysły stworzenia systemu przedstawili m.in. pracujący dla polskiego wywiadu inż. Leonard Danilewicz i Willem Broertjes, który otrzymał na niego patent US 1,869,659 w 1932 roku.
Podczas II wojny światowej w US Army Signal Corps wynaleziono tajny system komunikacji zwany SIGSALY, który w działaniu wykorzystywał sygnał szerokopasmowy. Najbardziej znany patent, dotyczący systemu komunikacji szerokopasmowej, należy do aktorki Hedy Lamarr i kompozytora Georga Antheila. Ich zamiarem było stworzenie sterowanej radiowo, odpornej na zakłócenia torpedy. W tym celu postanowili wykorzystać metodę, w której sygnał sterujący torpedami można nadawać nie na jednej, lecz na kilku częstotliwościach przełączając je w regularnych odstępach czasu, zarówno w odbiorniku, jak i w nadajniku. Synchronizacja miała być zapewniona przy pomocy kart perforowanych. Wykorzystali system analogiczny do stosowanego w sterowanej papierowymi kartami dziurkowanymi pianoli. Uzyskali na to patent US 2,292,387 w 1942 r. Pomysł okazał się trudny do zrealizowania; do dziś nie wprowadzono do użycia torped sterowanych drogą radiową z uwagi na problemy z propagacją fal radiowych w wodzie. Patent został utajniony do lat 80. ubiegłego wieku. W połowie lat 50. XX wieku armia amerykańska zaczęła praktyczną realizację tego pomysłu, lecz z innym przeznaczeniem.

</doc>
<doc id="308831" url="https://pl.wikipedia.org/wiki?curid=308831" title=".sa">
.sa

.sa jest domeną internetową przypisaną dla stron internetowych z Arabii Saudyjskiej.

</doc>
<doc id="308837" url="https://pl.wikipedia.org/wiki?curid=308837" title="Ram Bahadur Bomjon">
Ram Bahadur Bomjon

Maha Sambodhi Dharma Sangha, właśc.: Ram Bahadur Bomdzian (również: Palden Dordże i Tamang Tulku Rinpocze, pot. Mały Budda; ur. 9 kwietnia 1990 w Ratnapuri) – nepalski święty buddyjski, twórca ruchu religijnego "Bodhi Shravan Dharma Sangha", uważany za Oświeconego, a nawet, przez niektórych, za inkarnację bodhisattwy Maitrei.
Dzieciństwo.
Urodził się w rodzinie rolniczej, w wiosce Ratnapuri w dystrykcie Bara w Nepalu w grupie etnicznej Tamang, która w większości wyznaje buddyzm Wadżrajana. Matka, Maja Devi (takie same imiona nosiła matka Buddy), wyszła bardzo wcześnie za mąż i miała liczne potomstwo (5 synów i 4 córki). Z relacji matki wynika, że w czasie ciąży (gdy nosiła Rama Bahadura Bomdziana) odczuwała wstręt do jedzenia mięsa.
Ram Bahadur Bomdzian wyróżniał się od początku: lubił przebywać w samotności, był łagodny, odmawiał spożywania mięsa i jednakowo traktował zarówno rówieśników, jak i dorosłych. Od małego przejawiał zainteresowania religią buddyjską i preferował towarzystwo lamów. Dostrzegając zapał religijny syna, ojciec wysłał go na naukę do pobliskiego klasztoru, gdzie chłopiec postanowił poświęcić się życiu religijnemu. Nauczyciel duchowy Som Bahadur Lama wspomina, że chłopca bardziej interesowała medytacja niż studiowanie świętych pism. Chłopiec przejawiał naturalną zdolność do głębokiej medytacji. Pod opieką nauczyciela przyjął 5 wskazań buddyjskich ("panca-sila") i otrzymał buddyjskie imię Palden Dordże. Po zakończeniu dwuletniej edukacji udał się na pielgrzymkę do Lumbini – miejsca narodzin Buddy. Ta wizyta zrobiła na nim ogromne wrażenie. Odmówił on powrotu razem z grupą.
Odosobnienie.
Ram Bahadur Bomdzian miał plany kontynuowania religijnej edukacji, jednak dopadła go choroba – niedowład nóg – i został odesłany do domu w celu leczenia. Prosił on rodzinę, aby nie krzywdziła żadnych zwierząt ani nie spożywała alkoholu, gdyż, jego zdaniem, spowoduje to dalsze komplikacje. Wkrótce poczuł się nieco lepiej. Jeszcze kulejąc, potajemnie opuścił dom rodzinny 16 maja 2005 roku.
Zatroskana rodzina rozpoczęła poszukiwania i wkrótce go odnaleziono w okolicznym jarze, jednak odmówił powrotu. Chłopiec pogrążony był w głębokiej medytacji, kiedy zaniepokojeni krewni dotarli do niego ponownie. Z relacji wynika, że jego ciało stawało się wtedy gorące w dotyku. Chłopiec prosił, aby go nie dotykać, gdyż grozi to poważnymi komplikacjami i wydłuży medytację z 6 do 20 lat. Wkrótce Palden Dordże wyruszył w poszukiwaniu spokojnego miejsca do medytacji i zatrzymał się w pobliskim lesie pod drzewem figowym. Po pewnym czasie zaczęli się schodzić ciekawscy ludzie i niektórzy z nich zakłócili jego medytację. Chłopiec zmuszony był szukać nowego miejsca, znów wybrał podobne drzewo w innym miejscu. Mieszkańcy wsi zbudowali dla niego ogrodzenie i zaczęli pilnować, by nikt nie zakłócał jego praktyki. W 75 dniu medytacji Palden Dordże kazał się do siebie zwracać: "Om Namo Guru Budda Gyani" (pol. Pokłon Mistrzowi, który poznał Buddę). Od tego czasu zaczęły się dziać wokół chłopca niewytłumaczalne zjawiska, które niektórzy uznają za nadnaturalne moce "sidhi". Przypisuje się mu spełnienie prośby mieszkańców o sprowadzenie deszczu na obszar dotknięty suszą, przeżycie ukąszenie węża, a nawet przyczynienie do uleczenia młodej dziewczyny, która w jego obecności odzyskała głos. W 2008 roku w miejscu tym, dla upamiętnienia owych wydarzeń, zbudowano stupę.
Niektórzy w swym uwielbieniu zaczęli Rama Bahadura Bomdziana nazywać Buddą, jednak poprosił ich o to, aby go tak nie nazywać, gdyż musi kontynuować medytację. Spowodowało to rozgłos i przykuło uwagę mediów (m.in. lokalnego radia i stacji telewizyjnej Discovery). Stało się tak głównie z powodu pogłosek mówiących, iż przeżył przez ponad sześć miesięcy, medytując pod świętym dla buddystów drzewem Bodhi, bez picia i jedzenia oraz załatwiania innych podstawowych potrzeb fizjologicznych. Jest to historia podobna do relacji z sutr buddyjskich, które opisują medytację Buddy pod drzewem Bodhi.
Dziewięcioosobowy komitet rządowy pod kierunkiem "lamy Gunjamana" przybył na miejsce, aby zbadać fenomen chłopca. Był on obserwowany przez 48 godzin, jednak mogli oni zbliżyć się na odległość niespełna 3 metrów. Wszyscy pielgrzymi przybywający do tego miejsca mogli się zbliżyć jedynie na odległość 50 metrów. W nocy towarzysze 20-latka zasłaniali go kurtyną, przez co lekarze nie mogli potwierdzić jego breatharianizmu. Określili jednak stan chłopca jako "słaby". Ekipa telewizyjna Discovery Channel, która w tym czasie uzyskała zgodę na bezustanne filmowanie chłopca przez okres 96 godzin zarejestrowała materiał pod tytułem "Chłopiec o Boskich Mocach", z którego wynika, że w tym czasie pozostawał on w bezruchu, a tym samym nie wykonywał czynności życiowych takich jak odżywianie czy wydalanie. Opowiadając o tych doświadczeniach po zakończeniu sześcioletniej medytacji, Palden Dordże wspomina:
Sytuacja stawała się trudna do opanowania, toteż Palden Dordże zmuszony był opuścić miejsce swej medytacji. Powiedział wtedy, że nie ma spokoju i że powróci za 6 lat. Z jego własnych wspomnień wynika, że udał się wtedy w głąb dżungli, w miejsce gdzie żyją tygrysy, jak również medytował wewnątrz jaskini. 24 lipca 2010 roku miał miejsce incydent, podczas którego grupa 17 miejscowych osób usiłowała zakłócić jego medytację. Zaczęli oni naśmiewać się z medytującego i próbowali się z nim mocować. Wówczas odepchnął kilku z nich i zażądał przeprosin. Jednak ludzie ci najwyraźniej poczuli się urażeni, gdyż zgłosili na policji pobicie. Przybyłym na miejsce policjantom Palden Dordże wyjaśnił, że ludzie ci kłamią i zostali jedynie kilka razy klepnięci i powstrzymani przed złem. Powiedział również, że nic złego się nie stało, a mógł użyć swych mocy, gdyby próbowali brać odwet i wówczas komuś mogłaby stać się krzywda.
Przyjaciele przygotowali dla niego podziemny bunkier, gdzie mógł w spokoju kontynuować swoje postanowienie.
Pierwsze publiczne przemówienie.
2 sierpnia 2007 roku w dżungli komitet jego zwolenników zorganizował pierwsze publiczne wystąpienie Paldena Dordże, które transmitowane było przez media. Wystąpił on wtedy z "przesłaniem pokoju dla naszego dzisiejszego świata".
Kazanie Gadhi Mai.
30 października 2009 roku, w okręgu Bara, przed zbliżającym się festiwalem Gadhi Mai, podczas którego mają miejsce masowe ofiary ze zwierząt, Palden Dordże wygłosił przemówienie, sprzeciwiając się temu zwyczajowi.
Grupa jego zwolenników, wraz z aktywistami na rzecz praw zwierząt zorganizowała pokojową manifestację na ulicach Katmandu potępiającą okrutne praktyki religijne.
8 Zasad Moralnych dla świata.
8 października 2010 roku w miejscu swej medytacji Palden Dordże – teraz zwany Dharma Sangha – przekazał światu swoje "8 Zasad Moralnych", które – jak twierdzi – otrzymał od Buddów:
Wspomniane zasady brzmią następująco:
Zakończenie sześcioletniej medytacji.
Zgodnie ze swym postanowieniem Dharma Sangha ukończył swoją sześcioletnią medytację. 20 maja 2011 roku odbyły się uroczystości z tej okazji, podczas których wygłosił on przemówienie, komentując zarówno przebieg swej praktyki, jak i jej cele.
Bodhi Shravan Dharma Sangha i dalsze plany.
Z wypowiedzi członków organizacji Bodhi Sravan Dharma Sangha wynika, że Dharma Sangha ma bardzo ambitne plany co do przyszłości, m.in. takie jak wybudowanie wielkiego klasztoru na około 1600 osób, tzw. "Terthup Dharma Hall", według pomysłu Dharma Sanghi lub ochrona pobliskiej dżungli. Prócz tego Dharma Sangha zamierza spisać swoje nauki w formie książki i podróżować po świecie.
Kontrowersje.
Kontrowersje wokół Ram Bahadur Bomjon opisuje jedna z jego ofiar, Marici ze Słowacji.

</doc>
<doc id="308838" url="https://pl.wikipedia.org/wiki?curid=308838" title="Ram Bahadur Banjan">
Ram Bahadur Banjan



</doc>
<doc id="308840" url="https://pl.wikipedia.org/wiki?curid=308840" title="Henry Cabot Lodge (1902–1985)">
Henry Cabot Lodge (1902–1985)

Henry Cabot Lodge (ur. 5 lipca 1902, zm. 27 lutego 1985) – amerykański polityk i dyplomata.
Dziadkiem Lodge’a był Henry Cabot Lodge, wieloletni senator ze stanu Massachusetts i przywódca republikanów w izbie wyższej amerykańskiego Kongresu w okresie prezydentury Woodrowa Wilsona, kiedy to odegrał istotną rolę w zwycięstwie filozofii izolacjonizmu. Również i jego wnuk był republikaninem.
Lodge junior został po raz pierwszy wybrany do senatu z Massachusetts w roku 1936. Zasiadał w ławach senackich do roku 1944, kiedy ochotniczo zasilił szeregi armii, jako pierwszy czynny senator od czasów secesyjnej. Dosłużył się w tym czasie stopnia podpułkownika. Powrócił do izby w roku 1946.
W roku 1952, który był ogólnie rokiem republikanów, kiedy to przejęli po raz pierwszy od 20 lat Biały Dom z rąk demokratów, ale Lodge, ubiegający się o ponowny wybór, został pokonany przez ówczesnego kongresmena Johna F. Kennedy’ego.
Jednakże pozostał na scenie, gdyż prezydent Dwight D. Eisenhower mianował go ambasadorem USA przy ONZ. Ambasador przy ONZ jest jednocześnie członkiem gabinetu. Lodge zajmował to stanowisko do roku 1960.
W wyborczym roku 1960 prezydent Eisenhower nie mógł ubiegać się o trzecią kadencję, więc kandydatem prezydenckim rządzącej partii został wiceprezydent Richard Nixon, który swoim partnerem na liście mianował Lodge’a. Jednakże tandem Nixon-Lodge przegrał wówczas z demokratami Kennedym i Lyndonem B. Johnsonem.
W roku 1963 prezydent Kennedy mianował dawnego rywala ambasadorem w Wietnamie Południowym. Zajmował tę pozycję do roku 1964.
W tym też roku nieoczekiwanie wygrał prawybory republikańskie w stanie New Hampshire, pokonując późniejszego tegorocznego nominata i skrajnego konserwatystę Barry’ego Goldwatera. Liberalne skrzydło republikanów, do którego należeli m.in. Lodge oraz gubernatorzy Nelson Rockefeller z Nowego Jorku czy William Scranton z Pensylwanii, bezskutecznie starało się odebrać Goldwaterowi nominację. Goldwater przegrał we właściwych wyborach z urzędującym prezydentem Johnsonem.
W roku 1965 prezydent Johnson ponownie mianował go ambasadorem w południowym Wietnamie. Lodge pełnił też potem funkcję ambasadora do specjalnych poruczeń(1967–1968), ambasadora w RFN (1968–1969). W roku 1969 prezydent Nixon mianował go szefem delegacji USA na konferencji pokojowej w Paryżu. Jego ostatnią funkcją było stanowisko ambasadora w Watykanie w latach 1970–1977.

</doc>
<doc id="308843" url="https://pl.wikipedia.org/wiki?curid=308843" title="El Hierro">
El Hierro

El Hierro (zwana też Isla del Meridiano, „Wyspą Południkową”) – wyspa w hiszpańskim archipelagu Wysp Kanaryjskich zaliczanym do Makaronezji. Jest położona najdalej na południe i na zachód w archipelagu. Wyspa skalista i górzysta, o powierzchni 278 km², zamieszkana (według danych za 2003) przez 10162 mieszkańców.
Wyspa znajduje się pod administracją hiszpańską od czasu podboju przez Jeana de Béthencourt. W 2000 została uznana przez UNESCO za rezerwat biosfery. W 2014 stała się samowystarczalna pod względem energetycznym wyłącznie dzięki wykorzystaniu odnawialnych źródeł energii.
Nazwa wyspy.
Nazwa wyspy wywodzi się z języka pierwotnych mieszkańców Wysp Kanaryjskich, Guanczów, nazywających ją "Hero"; po hiszpańskich podbojach przekształciła się w "El Hierro", co oznacza po hiszpańsku „żelazo”. Łacińska nazwa żelaza "ferrum" spowodowała, że w innych językach, w tym we francuskim, niemieckim i duńskim, a także na mapach opisanych po łacinie zamiennie używa się dla tej wyspy nazwy "Ferro".
Południk Ferro.
Przez stulecia położenie wyspy uznawano za punkt odniesienia do wykreślania map i dokonywania obliczeń geograficznych, szczególnie dla nie-brytyjskich żeglarzy i geografów. To dlatego, że do czasu aż Krzysztof Kolumb odkrył nowy kontynent, była ona najdalej wysuniętym na zachód skrawkiem lądu w niskich szerokościach geograficznych, który był znany Europejczykom. Już w II wieku naszej ery Ptolemeusz wykorzystał ją jako południk odniesienia, dzięki czemu współrzędne geograficzne wszystkich punktów na znanym świecie były wschodnie i według przyjętej konwencji – „dodatnie”.
W 1634 Ludwik XIII i Richelieu potwierdzili, że południk Ferro powinien być używany na mapach jako południk odniesienia, jako przebiegający przez najdalej na zachód wysunięty ląd „Starego Świata” i – jak uznawano – dokładnie 20 stopni na zachód od Paryża. Mimo że przy dokładniejszych późniejszych pomiarach okazało się, że El Hierro leży dokładnie o 20°23′9″ na zachód od Paryża, to utrzymano zasadę, że Paryż leży dokładnie na 20°0′0″ od południka Ferro, czyli innymi słowy położenie południka odniesienia („zerowego”) zdefiniowano na podstawie położenia Paryża. Natomiast dzisiaj, według powszechnie stosowanego obecnie systemu współrzędnych geograficznych, przyjmujących Greenwich jako południk zerowy, południk Ferro ma położenie 17°39′46″W, natomiast szerokość geograficzna wyspy wynosi 27°45′N.
Zjawiska wulkaniczne w pobliżu wyspy.
Od roku 2010 na wyspie El Hierro notowane są częstsze niż w przeszłości wstrząsy sejsmiczne, a na morzu w okolicy wyspy, kilka kilometrów na południe od niej, widoczne są skutki trwającej pod wodą erupcji wulkanicznej (wzrost temperatury wody, wiry, wydobywający się gaz i wypływające kawałki materiału piroklastycznego). Według wulkanologów zjawiska te wskazują na tworzenie się w tym miejscu nowej wyspy, która w przyszłości może się połączyć z wyspą El Hierro.

</doc>
<doc id="308844" url="https://pl.wikipedia.org/wiki?curid=308844" title="Komisja Standaryzacji Nazw Geograficznych poza Granicami Rzeczypospolitej Polskiej">
Komisja Standaryzacji Nazw Geograficznych poza Granicami Rzeczypospolitej Polskiej

Komisja Standaryzacji Nazw Geograficznych poza Granicami Rzeczypospolitej Polskiej (KSNG) – komisja odpowiedzialna za ustalanie polskich nazw geograficznych świata (egzonimów) oraz za reprezentowanie Polski w kwestiach nazewnictwa geograficznego na arenie międzynarodowej.
Działalność.
Zgodnie z rozporządzeniem Ministra Spraw Wewnętrznych i Administracji do zakresu działania KSNG należy:
Polskie egzonimy, ustalone przez Komisję, są jedynymi poprawnymi formami nazw geograficznych obiektów, leżących poza granicami Polski, zalecanymi do powszechnego użytku, ale obowiązek ich stosowania nałożony jest tylko na podmioty wykonujące w Polsce zadania publiczne. Poprawne formy egzonimów zostały opublikowane w latach 1994-1996 w czterech zeszytach, a bieżące w nich zmiany zamieszczane są na internetowej stronie Komisji. Dotychczas Komisja ustaliła brzmienie ponad 7000 polskich egzonimów. Dodatkowo od roku 2004 Komisja publikuje zeszyty „Nazewnictwa Geograficznego Świata”, zawierające nie tylko nazwy obiektów posiadających polskie egzonimy, ale też i nazwy innych ważniejszych obiektów poszczególnych państw.
Ważną działalnością Komisji jest ustalanie polskich nazw państw (w wersji skróconej i oficjalnej, np. Francja i Republika Francuska) i ich stolic, a ustalenia te publikowane są w wykazie "Nazwy państw świata, ich stolic i mieszkańców", a także reprezentowanie Polski na forum ONZ w Grupie Ekspertów ONZ ds. Nazw Geograficznych.
Historia instytucji.
Komisja została utworzona w 1973 pod nazwą "Komisja Standaryzacji Nazw Geograficznych Świata" z inicjatywy Instytutu Geografii Polskiej Akademii Nauk przy Ministerstwie Nauki, Szkolnictwa Wyższego i Techniki. W 1984 roku zmieniono jej nazwę na "Komisję Standaryzacji Nazw Geograficznych poza Granicami Polski". W okresie od czerwca 1985 do maja 1987 roku działalność Komisji była zawieszona. Komisja działała do listopada 1997 roku.
W marcu 2000 roku została ona powołana na nowo tym razem przy Głównym Geodecie Kraju w resorcie Ministerstwa Spraw Wewnętrznych i Administracji. Komisja działanie rozpoczęła dopiero we wrześniu tego roku po tym, jak Główny Geodeta Kraju powołał jej skład.
Po reformie administracji, w czerwcu 2000 roku Komisja znalazła się, wraz z Głównym Geodetą Kraju, w resorcie Ministerstwa Rozwoju Regionalnego i Budownictwa, a w marcu 2001 roku kolejny raz uległa zmianie nazwa komisji, na obecną formę.
W październiku 2001 roku nastąpiło przeniesienie Głównego Geodety Kraju, a zatem i Komisji do resortu Ministerstwa Infrastruktury, które od października 2005 roku istniało pod nazwą Ministerstwa Transportu i Budownictwa. 5 maja 2006 roku Ministerstwo Transportu i Budownictwa zostało zlikwidowane i Komisja znalazła się przy nowo powołanym Ministerstwie Budownictwa. Od 24 lutego 2007 nadzór nad Głównym Geodetą Kraju sprawował minister spraw wewnętrznych i administracji, a od 18 listopada 2011 roku – minister administracji i cyfryzacji.
Członkowie Komisji.
Członkami Komisji są językoznawcy, geografowie, kartografowie, przedstawiciele urzędów administracji państwowej i wojska. Wśród członków znajdują się m.in. profesorowie: Andrzej Czerny, Janusz Gołaski, Romuald Huszcza, Andrzej Markowski, Andrzej Pisowicz, Ewa Wolnicz-Pawłowska (zaś wśród byłych członków: Stanisław Alexandrowicz, Janusz Danecki, Jerzy Kondracki, Lech Ratajski).

</doc>
<doc id="308845" url="https://pl.wikipedia.org/wiki?curid=308845" title="Payable On Death">
Payable On Death



</doc>
<doc id="308848" url="https://pl.wikipedia.org/wiki?curid=308848" title="Osiedle Stare Sady">
Osiedle Stare Sady

Osiedle Stare Sady – osiedle mieszkaniowe w Wieluniu, wznoszone od 1984 roku. Położone między ulicami: 18 Stycznia, Częstochowską i Nadodrzańską. 54 bloki mieszkalne, od 1993 także segmentowe budownictwo jednorodzinne. W końcu 1997 zamieszkane przez 5109 osób. Na terenie osiedla zlokalizowany jest kościół św. Stanisława Biskupa Męczennika.
Osiedle to wznoszono uprzemysłowioną metodą OWT. 
Według założeń z 1987 roku miało mieć: 
Zakończenie inwestycji planowano na 1992 rok.

</doc>
<doc id="308851" url="https://pl.wikipedia.org/wiki?curid=308851" title="Chapelle-Anthenaise">
Chapelle-Anthenaise



</doc>
<doc id="308852" url="https://pl.wikipedia.org/wiki?curid=308852" title="Chapelle-Basse-Mer">
Chapelle-Basse-Mer



</doc>
<doc id="308853" url="https://pl.wikipedia.org/wiki?curid=308853" title="Chapelle-Craonnaise">
Chapelle-Craonnaise



</doc>
<doc id="308854" url="https://pl.wikipedia.org/wiki?curid=308854" title="Chapelle-Gaugain">
Chapelle-Gaugain



</doc>
<doc id="308855" url="https://pl.wikipedia.org/wiki?curid=308855" title="Chapelle-Hullin">
Chapelle-Hullin



</doc>
<doc id="308856" url="https://pl.wikipedia.org/wiki?curid=308856" title="Chapelle-Huon">
Chapelle-Huon



</doc>
<doc id="308857" url="https://pl.wikipedia.org/wiki?curid=308857" title="Chapelle-Rousselin">
Chapelle-Rousselin



</doc>
<doc id="308858" url="https://pl.wikipedia.org/wiki?curid=308858" title="Chapelle-Rainsouin">
Chapelle-Rainsouin



</doc>
<doc id="308859" url="https://pl.wikipedia.org/wiki?curid=308859" title="Chapelle-Launay">
Chapelle-Launay



</doc>
<doc id="308864" url="https://pl.wikipedia.org/wiki?curid=308864" title="Surčin">
Surčin

Surčin (cyr. Сурчин) – miasto w Serbii, w mieście Belgrad, siedziba gminy miejskiej Surčin. Leży 15 km na zachód od Belgradu. W mieście znajduje się międzynarodowy port lotniczy, obsługujący Belgrad. W 2011 roku liczyło 18 205 mieszkańców.
Do 2004 roku Surčin wchodził w skład gminy miejskiej Zemun.

</doc>
<doc id="308869" url="https://pl.wikipedia.org/wiki?curid=308869" title="Jagodina">
Jagodina

Jagodina (cyr. Јагодина) – miasto w Serbii, stolica okręgu pomorawskiego i siedziba miasta Jagodina. Leży w dolinie Wielkiej Morawy. W 2011 roku liczyło 37 282 mieszkańców.
Przez miasto przebiega linia kolејowa Belgrad – Nisz. Jagodina była celem nalotów NATO podczas wojny w 1998 roku.
Nazwa.
W latach 1946–1992 miasto nosiło nazwę "Svetozarevo" (cyr. Светозарево) na cześć Svetozara Markovicia. Przed tą zmianą nazywało się "Jagodna" (cyr. Јагодна).

</doc>
<doc id="308871" url="https://pl.wikipedia.org/wiki?curid=308871" title="Teatr Korez">
Teatr Korez

Teatr Korez – "Teatr dla ludzi, który bawi, a nie nudzi", prywatny teatr Mirosława Neinerta z siedzibą w Katowicach przy pl. Sejmu Śląskiego 2. 
Historia.
Teatr został założony w 1990 roku przez Michała Brysia, Bogdana Kalusa i Grzegorza Wolniaka, ale wkrótce Brysia (który rozpoczął studia) zastąpił Mirosław Neinert. W 1991 roku teatr otrzymał Złotą Maskę. W 1994 roku aktorzy Korezu wystawili "Lekcję" Eugène’a Ionesco w Starym Teatrze w Krakowie. Od 1997 roku teatr ma swoją siedzibę w tzw. December Palaście (zob. Katowice – Miasto Ogrodów), położonym przy placu Sejmu Śląskiego w Katowicach.
Grupa aktorów Teatru Korez organizuje spektakle zarówno na własnej scenie jak również często jest goszczona przez inne teatry z regionu i kraju.
Scena Teatru Korez należy do jednych z mniejszych scen teatralnych. Odbywają się na niej zarówno przedstawienia własne, występy gościnne jak i występy pozateatralne. Dzięki małej scenie sztuki przedstawiane często przenoszone są pomiędzy publiczność. W teatrze gościli między innymi: Anna Dymna, Maciej Stuhr, Maciej Maleńczuk. Grupa Teatru Korez była niejednokrotnie gościem wielu festiwali. Jako pierwszy śląski teatr wystąpili w krakowskim "Teatrze Starym". Deski "Korezu" to nie tylko przedstawienia, a również wystawy fotograficzne, spotkania literackie i projekcje filmowe. Teatr jest współorganizatorem Letnich Ogrodów Teatralnych w Katowicach, od lipca 2015 przy teatrze działa również galeria, która gości wystawy malarzy, grafików i fotografów.

</doc>
<doc id="308873" url="https://pl.wikipedia.org/wiki?curid=308873" title="Endonim">
Endonim

Endonim (gr. "ἔνδον" „wewnątrz” i "ὄνομα" „nazwa”) – nazwa obiektu geograficznego w jednym z języków używanych na obszarze, gdzie znajduje się ten obiekt. Jeżeli taka nazwa jest zatwierdzona przez organ nazewniczy odpowiedzialny za urzędowe ustalanie nazw danego obszaru, wtedy taka nazwa jest endonimem standaryzowanym.

</doc>
<doc id="308877" url="https://pl.wikipedia.org/wiki?curid=308877" title="Surcin">
Surcin



</doc>
<doc id="308878" url="https://pl.wikipedia.org/wiki?curid=308878" title="Street ball">
Street ball



</doc>
<doc id="308880" url="https://pl.wikipedia.org/wiki?curid=308880" title="Samosąd (imię)">
Samosąd (imię)

Samosąd – staropolskie imię męskie, złożone z członów "Samo-" ("samotny, jedyny") i "-sąd" ("sądzić"). Może oznaczać "ten, kto samodzielnie rozsądza", "ten, kto polega na własnym osądzie".
Samosąd imieniny obchodzi 2 kwietnia.

</doc>
<doc id="308883" url="https://pl.wikipedia.org/wiki?curid=308883" title="Komisja Nazw Miejscowości i Obiektów Fizjograficznych">
Komisja Nazw Miejscowości i Obiektów Fizjograficznych

Komisja Nazw Miejscowości i Obiektów Fizjograficznych (w latach 1934–1948: "Komisja Ustalania Nazw Miejscowości", w latach 1948–2003: "Komisja Ustalania Nazw Miejscowości i Obiektów Fizjograficznych") – organ opiniodawczy w sprawach ustalania, dokonywania
zmian i znoszenia urzędowych nazw miejscowości i ich części oraz obiektów fizjograficznych, działający przy ministrze właściwym do spraw administracji publicznej.
Obsługę administracyjną prac komisji zapewnia urząd obsługujący ministra właściwego do spraw administracji publicznej, a koszty jej działalności są pokrywane z budżetu państwa w części, której dysponentem jest ten minister.
Prace komisji.
Zmiany w nazwach geograficznych.
Nazwy ustalone przez Komisję publikowane są jako rozporządzenia Ministra Spraw Wewnętrznych i Administracji i są jedynymi poprawnymi nazwami tych obiektów. W przypadku sprzeczności z normami językowymi (publikowanymi przez Radę Języka Polskiego) ustalenia dokonane przez Komisję są ważniejsze (np. w kwietniu 2005 roku Rada potwierdziła, że poprawna jest pisownia dwuczłonowych nazw miejscowości zgodna z ustaleniami Komisji (np. Jastrzębie-Zdrój, a nie Jastrzębie Zdrój), nie zaś pisownia stosowana w słownikach ortograficznych).
Ostatnie zatwierdzone przez komisję zmiany w nazwach zostały opublikowane w rozporządzeniu Ministra Spraw Wewnętrznych i Administracji z 23.12.2010 (Dz.U. nr 257, poz. 1741) i weszły w życie z dniem 01.01.2011. Rozporządzenie to wprowadza jedną nową nazwę lasu, dwie nowe nazwy wzgórz, 35 nowych nazw miejscowości, zmienia 47 nazw i 44 określenia rodzajów miejscowości oraz znosi 107 nazw miejscowości.
Wcześniejsze zmiany zatwierdzone rozporządzeniami Ministra SWiA:
Historia.
Okres międzywojenny.
31 maja 1929 r. Rada Ministrów podjęła uchwałę, w której powołano "Komisję dla opracowywania wniosków w sprawie ustalania urzędowej nomenklatury miejscowości w Polsce". Jako organy pomocnicze tej Komisji ustalono okręgowe "Komisje do przedwstępnego przygotowywania materiałów w sprawie ustalania urzędowej nomenklatury miejscowości w Polsce" działające przy urzędach wojewódzkich (poza województwem śląskim). Komisja swoje pierwsze posiedzenie odbyła 15 stycznia 1930 r.
Komisja została powołana "Rozporządzeniem Prezydenta Rzeczypospolitej z dnia 24 października 1934 r. o ustaleniu nazw miejscowości i o numeracji nieruchomości" (rozporządzenie miało moc ustawy) pod nazwą „Komisja Ustalania Nazw Miejscowości”:
Komisja działała do 1939, w tym czasie ustaliła:
od 1945.
Komisja została reaktywowana w 1945 r. przy Ministrze Administracji Publicznej, a jej głównym zadaniem stało się ustalanie polskich nazw na obszarze Ziem Odzyskanych.
Na mocy "Dekretu z dnia 28 lipca 1948 r. o zmianie rozporządzenia Prezydenta Rzeczypospolitej z dnia 24 października 1934 r. o ustalaniu nazw miejscowości i o numeracji nieruchomości" zmieniono nazwę na „Komisja Ustalania Nazw Miejscowości i Obiektów Fizjograficznych”, która to nazwa obowiązywała do 2003, gdy na mocy "Ustawy z dnia 29 sierpnia 2003 r. o urzędowych nazwach miejscowości i obiektów fizjograficznych" zmieniono ją na formę dzisiejszą. Dekretem tym rozszerzono również zakres działalności Komisji – odtąd ustalała również nazwy miejscowości niezamieszkanych i nazwy obiektów fizjograficznych.
Standaryzacyjne prace Komisji były wspomagane pracami dwóch podkomisji (tzw. podkomisji krakowskiej i poznańskiej), a ustalenia nazewnicze podejmowane były na trzydniowych konferencjach Komisji (pierwsza konferencja odbyła się w dniach 2–4 marca 1946 r.). Ustalenia podjęte na konferencjach były następnie publikowane w Monitorze Polskim jako rozporządzenia (początkowo zarządzenia) Ministra Administracji Publicznej lub łącznie Ministra Administracji Publicznej i Ministra Ziem Odzyskanych.
Zadaniem komisji było ponowne nazwanie miejscowości i obiektów fizjograficznych (rzek, jezior, pasm górskich itp.) tak, aby przywrócić – lecz często nadać nową – polską, nazwę.
Na czele komisji stanął prof. Stanisław Srokowski z Warszawy (geograf). W jej składzie znaleźli się trzej językoznawcy: prof. dr Kazimierz Nitsch, prezes Polskiej Akademii Umiejętności, prof. Mikołaj Rudnicki z Poznania, prof. dr Witold Taszycki z Krakowa.
Na pierwszej konferencji ustalono nazwy dla miejscowości liczących powyżej 5000 mieszkańców, podczas drugiej ustalone zostały nazwy miejscowości do 5000 mieszkańców oraz niektórych stacji kolejowych, trzecia konferencja ustaliła nazwy reszty stacji kolejowych oraz miejscowości liczących 500 do 1000 mieszkańców, na czwartej konferencji ustalone zostały nazwy miejscowości liczących od 250 do 500 mieszkańców (dla byłych Prus Wschodnich również części osad liczących 500 do 1000 mieszkańców), piąta konferencja ustaliła nazwy dla wsi liczących poniżej 250 mieszkańców (w przypadku Prus 250 do 500) itd. W latach 1946–1951, w czasie 14 konferencji, przywrócono lub ustalono nowe nazwy polskie dla ok. 32 tys. miejscowości oraz ok. 3 tys. obiektów fizjograficznych. Opracowany wówczas materiał nazewniczy Ziem Odzyskanych ujęty został w publikacji „Słownik Nazw Geograficznych Polski Zachodniej i Północnej” pod redakcją prof. Stanisława Rosponda (również przewodniczącego podkomisji śląskiej). Do 1960 prace polonizacyjne trwały w dalszym ciągu, lecz już z mniejszą intensywnością.
Niejednokrotnie jednak, w przypadku ustalania polskich nazw, z przyczyn politycznych, jak i braku źródeł, częściowo również wskutek słabego przygotowania merytorycznego i pośpiechu, tworzono „potworki językowe” np. niem. "Konradswalde" nazwano Koniecwałdem. Niekiedy tworzono zupełnie nowe nazwy dla uczczenia polskich działaczy narodowych, m.in.:
Od 1950 komisja działała bezpośrednio przy Urzędzie Rady Ministrów, w latach 1978–1985 przy Ministrze Administracji i Gospodarki Terenowej i Ochrony Środowiska, w latach 1986–1996 ponownie przy Urzędzie Rady Ministrów, od 1997 przy Ministrze Spraw Wewnętrznych i Administracji, a od 2011 – przy Ministrze Administracji i Cyfryzacji.
Skład komisji.
Zgodnie z "Ustawą z dnia 29 sierpnia 2003 r. o urzędowych nazwach miejscowości i obiektów fizjograficznych" określającą m.in. zasady działania Komisji Nazw Miejscowości i Obiektów Fizjograficznych w skład Komisji wchodzą:
Skład komisji V kadencji (2021–2025).
Członkowie komisji:
Skład komisji IV kadencji (2017–2021).
Członkowie komisji:
Skład komisji III kadencji (2012–2016).
Członkowie komisji:
Skład komisji w I kadencji (2003–2008).
Skład Komisji w kadencji kończącej się w 2008:

</doc>
<doc id="308886" url="https://pl.wikipedia.org/wiki?curid=308886" title="Jose Luis Chilavert">
Jose Luis Chilavert



</doc>
<doc id="308891" url="https://pl.wikipedia.org/wiki?curid=308891" title="Ramzes I">
Ramzes I

Ramzes I – faraon, władca starożytnego Egiptu, założyciel XIX dynastii. Panował prawdopodobnie w latach od 1306 do 1304 p.n.e. lub od 1292 do 1290 p.n.e.
Nie wywodził się z królewskiego rodu, a jego prawdziwe imię brzmiało "Paramessu". Urodził się w arystokratycznej rodzinie z okolic Awaris w Delcie Nilu. Był wysokiego szczebla dowódcą królewskich łuczników i generałem armii faraona. Pierwszym etapem jego kariery było stanowisko dowódcy oddziałów, a później inspektora koni, co pociągnęło za sobą wejście do elitarnego korpusu rydwanów. Będąc królewskim woźnicą, stał się kandydatem na stanowisko jednego z królewskich posłów, przewożących korespondencję dyplomatyczną. Został szybko dostrzeżony na dworze. Osiągnął stopień generała i dowódcy granicznej twierdzy (prawdopodobnie Sile) oraz stanowisko inspektora ujść Nilu. Zdobył uznanie i zaufanie Horemheba, (ostatniego władcy XVIII dynastii), który powierzył mu stanowisko wezyra, obdarzył godnością Pierwszego Kapłana Egiptu i wyznaczył go na swojego zastępcę, a później następcę. Sprawował również obowiązki Wielkiego Kapłana Amona, biorąc czynny udział w restauracji starej religii po okresie monoteistycznej herezji Echnatona.
Sam Horemheb, będąc wysokiej rangi dowódcą wojskowym i doradcą na dworze za czasów Tutanchamona oraz Aja, darzył zaufaniem wysokich rangą wojskowych. Gdy został faraonem, pod koniec swego panowania, nie mając własnego następcy ustanowił Ramzesa swym zastępcą i później następcą.
Podobnie Ramzes po wstąpieniu na tron ustanowił koregentem i następcą swego syna Setiego I, zakładając w ten sposób nową dynastię. Po wstąpieniu na tron wzorował się na swych poprzednikach - głównie Ahmose I, założycielu XVIII dynastii i twórcy Imperium. Swoją tytulaturę ukształtował na wzór tytulatury Ahmose, obchodząc się bez wielu wymyślnych epitetów, zapisując swe imię w prosty sposób. Seti I dokończył wiele dzieł zapoczątkowanych przez Ramzesa I, m.in. budowę drugiego pylonu w świątyni Amona w Karnaku, przebudowanego z pylonu Horemheba i ponownie pokrytego reliefami. 
Panowanie Ramzesa I trwało 16 miesięcy. Pochowany został w Dolinie Królów, a jego grobowiec (KV 16), sprawiający wrażenie wykonanego naprędce, został odkryty w 1817 r. przez Giovanni Battista Belzoniego. Być może jedna z mumii, znalezionych w skrytce DB-320 jest mumią Ramzesa I.

</doc>
<doc id="308894" url="https://pl.wikipedia.org/wiki?curid=308894" title="KSNG">
KSNG



</doc>
<doc id="308895" url="https://pl.wikipedia.org/wiki?curid=308895" title="Stanisław Car">
Stanisław Car

Stanisław Henryk Car (ur. 26 kwietnia 1882 w Warszawie, zm. 18 czerwca 1938 tamże) – polski prawnik, polityk, wiceminister, a następnie minister sprawiedliwości. W latach 1930–1935 wicemarszałek Sejmu III kadencji, następnie marszałek Sejmu IV kadencji (1935–1938), wolnomularz. Szef Kancelarii Cywilnej Naczelnika Państwa i Prezydenta RP w latach 1918–1923 oraz w roku 1926.
Życiorys.
Pochodził z rodziny inteligenckiej. Studiował prawo na Cesarskim Uniwersytecie Warszawskim do 1905, a następnie na Uniwersytecie w Odessie (absolwent rocznika 1907). Odbył aplikację sądową (1908–1911), uzyskał wpis na listę adwokatów przysięgłych i otworzył kancelarię adwokacką. Był sędzią pokoju XI okręgu w Warszawie w 1915. Był pracownikiem Komisji Prawa Cywilnego Tymczasowej Rady Stanu.
Po ustąpieniu w 1922 r. Józefa Piłsudskiego wrócił do zawodu adwokata. Pełnił stanowisko szefa kancelarii cywilnej Prezydenta Rzeczypospolitej Polskiej Gabriela Narutowicza, następnie Stanisława Wojciechowskiego (od lutego 1923 jego miejsce zajął Konstanty Lenc). W 1924 r. doprowadził do powstania w Warszawie czasopisma adwokatury stołecznej o nazwie „Palestra”, którego był pierwszym redaktorem naczelnym. Po przewrocie majowym 1926 r. wrócił do polityki stając się jednym z najważniejszych polityków obozu sanacyjnego. Bliski współpracownik Józefa Piłsudskiego, aż do śmierci marszałka w 1935. Nowo wybrany prezydent RP Ignacy Mościcki wyznaczył go ponownie na stanowisko Szefa Kancelarii Cywilnej Prezydenta Rzeczypospolitej Polskiej, którą pełnił do października 1926 roku. Będąc Podsekretarzem Stanu w Ministerstwie Sprawiedliwości, postanowieniem z 7 listopada 1928 r. został mianowany przez prezydenta RP członkiem Komisji Kodyfikacyjnej Rzeczypospolitej Polskiej.
Należał do BBWR, gdzie był członkiem prezydium klubu parlamentarnego, a następnie także wiceprezesem koła (od sierpnia 1931). Współtworzył projekt konstytucji kwietniowej (współautor tez konstytucyjnych i generalny referent projektu).
Nazwisko oraz rola, jaką spełniał wobec Piłsudskiego (wykładnia prawa w sposób możliwie najkorzystniejszy dla jego celów politycznych) przyniosły mu ironiczny przydomek „Jego Interpretatorskoje Wieliczestwo”.
Zmarł po długiej chorobie 18 czerwca 1938. Został pochowany na cmentarzu Powązkowskim w Warszawie (kwatera 7-6-13).
Stanisław Car w filmie.
Stanisław Car występuje w filmie "Śmierć prezydenta" (1977) w reżyserii Jerzego Kawalerowicza. Jego rolę grał Janusz Sykutera.

</doc>
<doc id="308896" url="https://pl.wikipedia.org/wiki?curid=308896" title="Sambo">
Sambo



</doc>
<doc id="308897" url="https://pl.wikipedia.org/wiki?curid=308897" title="Osiedle Odrodzenia (Katowice)">
Osiedle Odrodzenia (Katowice)

Osiedle Odrodzenia (potocznie nazywane "Manhattan") – osiedle mieszkaniowe w Katowicach, leżące w obrębie dzielnicy Piotrowice-Ochojec przy granicy z Kostuchną, w rejonie ulic: M. Radockiego i S. Łętowskiego. 
Budowa osiedla, zaplanowanego w ramach większego kompleksu architektoniczno-urbanistycznego, trwała w latach 1979–1993. Składa się ono z 134 budynków mieszkalnych, w których mieszka około 8 tys. mieszkańców. Administratorem osiedla Odrodzenia jest Spółdzielnia Mieszkaniowa "Silesia".
Historia.
Początki osiedle Odrodzenia sięgają lat 70. XX wieku. W tym czasie, pod koniec lat 70. XX wieku, zespół architektów wrocławskiego Miastoprojektu pod kierownictwem Witolda Molickiego opracowało koncepcję architektoniczno-urbanistyczną nowego kompleksu osiedli mieszkaniowych w południowych dzielnicach Katowic. Osiedle to, wraz m.in. z osiedlem Targowisko, przewidziano łącznie na około 100–120 tysięcy osób, lecz dalszy rozwój wyhamował kryzys, przez co zrealizowano niewielkie jego plany. W dniu 13 listopada 1979 roku odbyło się zebranie członków założycieli Spółdzielni Mieszkaniowej "Silesia" w Katowicach, w których wybrano statutowych władz spółdzielni. Spółdzielnia ta stała się zarządcą osiedla. 
Samo zaś osiedle Odrodzenia, początkowo pod nazwą "Piotrowice", zaplanowano na terenach rolniczych zwanych Skotnicą. Wraz z budową osiedla Targowisko, rozpoczęto również proces wysiedlania okolicznych mieszkańców, a także wyburzono starą prochownię. Na przełomie lat 1979 i 1980 rozpoczęto budowę budynków w rejonie ulic: Spokojnej i Tyskiej. Pierwsze bloki oddano do użytku w 1981 roku. Ostatnie budynki z wielkiej płyty ukończono w 1989 roku (ul. M. Radockiego 280). Do tego czasu też ukończono budowę części placówek usługowo-handlowych i oświatowych. W 1990 roku ukończono pawilon przy ulicy M. Radockiego 70b, zaś w latach 1992–1993 powstał kompleks budynków mieszkalnych przy ul. M Radockiego 292-296 i Spokojnej 41-49. Te budynki, w porównaniu do wcześniej wybudowanych bloków, pokryto czerwoną cegłą. 
Nauczanie w nowo powstałej na osiedlu Szkole Podstawowej nr 27 zainaugurowano 1 września 1986 roku. W dniu 18 grudnia 1988 roku powołano parafię rzymskokatolicką dla mieszkańców osiedla Odrodzenia pod wezwaniem Najświętszego Ciała i Krwi Chrystusa. Za projekt kościoła odpowiadają: Jacek Leśko oraz Barbara Rowińska. W 2012 roku rozpoczęto prace nad termomodernizacją bloków na osiedlu wraz z usuwaniem azbestu. W tym czasie zmodernizowano pierwszych dziesięć budynków. Na zmodernizowanych blokach zastosowano elewację w stonowanych barwach. W 2013 roku ukończono pawilon położony w przy ulicy M. Radockiego 284.
Charakterystyka.
Osiedle Odrodzenia położone jest w południowej części Katowic, w granicach dzielnicy Piotrowice-Ochojec, w rejonie ulic: M. Radockiego, Tyskiej, S. Łętowskiego i Spokojnej. Jest ono w zarządzie Spółdzielni Mieszkaniowej Silesia. Administracja osiedla mieści się przy ulicy M. Radockiego 162.
Osiedle Odrodzenia składa się w główniej mierze z bloków mieszkalnych z wielkiej płyty mających od czterech do jedenastu kondygnacji, z czego trzy największe to wolnostojące budynki mieszkalne. Łącznie znajdują się tutaj 134 budynki mieszkalne z 2 990 mieszkaniami, w których mieszka około 8 tys. mieszkańców Do budowy pierwszych budynków zastosowano wielką płytę z fabryki Katowickiego Kombinatu Budowlanego w Katowicach-Panewnikach, zaś elewację wykonano metodą vitromozaiki. Udział powierzchni zabudowanej w powierzchni terenu osiedla Odrodzenia równa wynosi 19%, wskaźnik intensywności zabudowy netto 1,00, zaś średnia ważona liczby kondygnacji 5,26.
Urbanistycznie osiedle ma charakterystyczny układ przestrzenny, gdzie bloki ustawione są w szeregi o kształcie półokręgów, tzw. podkowy. Szeregi bloków rozmieszczone są głównie wzdłuż otaczającej osiedle ulicy M. Radockiego, biegnącej przez środek osiedla ulicy S. Łętowskiego, a na skraju osiedla także przy ulicy Tyskiej. Przy głównej osi zlokalizowano obiekty użyteczności publicznej: żłobek, przedszkole, szkołę podstawową i administrację osiedla, zaś pawilony na skraju osiedla. Pomiędzy tymi budynkami znajdują się jeszcze, powstałe przed budową osiedla, domy jednorodzinne. Najnowsze bloki znajdują się przy ulicy Spokojnej i zbudowane są one z charakterystycznej cegły. 
Na osiedlu działają następujące placówki wychowawczo-edukacyjne: Żłobek Tęczowa Kraina Ochojec (ul. S. Łętowskiego 32b; działa od września 2019 roku i posiada 50 miejsc), Miejskie Przedszkole nr 78 (ul. M. Radockiego 62), Miejskie Przedszkole nr 93 (ul. S. Łętowskiego 24), Oddział "Odrodzenie" Śląskiego Stowarzyszenia Pomocy Dzieciom Specjalnej Troski i Osobom z Upośledzeniem Umysłowym (ul. M. Radockiego 280) i Szkoła Podstawowa nr 27 im. prof. W. Szafera (ul. S. Łętowskiego 18).
Dojazd do osiedla od strony zachodniej zapewniają ulice: A. Kostki-Napierskiego, od północy ulice: Szewska, Tyska i M. Radockiego, zaś od południa ulica Bażantów. Połączenia autobusowe są realizowane na zlecenie ZTM-u. W obrębie osiedla funkcjonuje 5 przystanków: Osiedle Odrodzenia Bażantów, Osiedle Odrodzenia Kościół, Osiedle Odrodzenia Łętowskiego, Osiedle Odrodzenia Radockiego i Osiedle Odrodzenia Szewska. Z nich odjeżdżają trzy linie autobusowe, w tym jedna nocna: 138, 297 i 297N. Zapewniają one połączenia do innych dzielnic Katowic.

</doc>
<doc id="308898" url="https://pl.wikipedia.org/wiki?curid=308898" title="Kandydaci Republikanów na urząd wiceprezydenta Stanów Zjednoczonych">
Kandydaci Republikanów na urząd wiceprezydenta Stanów Zjednoczonych



</doc>
<doc id="308899" url="https://pl.wikipedia.org/wiki?curid=308899" title="Tuligłowy (województwo podkarpackie)">
Tuligłowy (województwo podkarpackie)

Tuligłowy – wieś w Polsce położona w województwie podkarpackim, w powiecie jarosławskim, w gminie Rokietnica. Położona na północnym skraju Pogórza Dynowskiego w odległości 19 km na południe od Jarosławia.
Wieś szlachecka, własność Stanisława Derszniaka, położona była w 1589 roku w ziemi przemyskiej województwa ruskiego. 
W latach 1975–1998 miejscowość administracyjnie należała do województwa przemyskiego.
Historia.
Rejon Tuligłów zamieszkany był już w okresie średniowiecza. W źródłach pisanych wieś pojawia się w początkach XIV w. Pierwszy drewniany kościół zbudował właściciel, Mikołaj Mzurowski w 1393 r. a w 1396 r. erygowana była parafia. Według tradycji, w przybyli tutaj uchodzący przed Tatarami mieszkańcy Kudryniec na Podolu. W tym zacisznym miejscu udało im się wreszcie "przytulić głowy". Najcenniejszym przedmiotem, jaki przynieśli ze sobą był obraz Matki Boskiej Niepokalanego Poczęcia, pochodzący z kudrynieckiego zamku.
Na wzgórzu, 2 km na południe od wsi zlokalizowane jest wczesnośredniowieczne grodzisko "Borusz" z IV w. n.e., jedno z lepiej zachowanych założeń obronnych. Na wierzchowinie oraz na zboczach wzniesienia zachował się czytelny układ wałów i fos obronnych, obejmujących gród i podgrodzie. Podczas prowadzonych prac archeologicznych odnaleziono tu resztki chat oraz liczne elementy wyposażenia. Według legend jest to wzgórze czarownic, na którym spoczywają uśpione wiedźmy z dawnych czasów.
W dolnej, wschodniej części wsi zachowały się obwarowania obronne z XVII w. Nie znaleziono żadnych przekazów w źródłach, jakie było przeznaczenie obiektu i kto go zbudował. Jedna z teorii głosi, że warownię i drewniany dwór obronny zbudowali Krasiccy po najeździe tatarskim w 1624 r. Według miejscowej legendy było to miejsce schronienia chłopów na czas wojen. Ponoć chronili się tam przed Tatarami i Szwedami chłopi wraz z bydłem oraz panowie z pobliskiego folwarku. Zachowane do dziś wały mają wysokość do 4 m a bastiony do 7 m. Wały otaczały niegdyś kwadratowy majdan o boku 75 m. 6-metrowa przerwa w kurtynie północnej wskazuje na istnienie w tym miejscu bramy wjazdowej.
Kościół.
Pośrodku wsi, na zboczu doliny znajduje się kościół parafialny pw. św. Mikołaja Biskupa i zespół poklasztorny, zbudowane w latach 1768-1770. W ołtarzu głównym kościoła umieszczony jest słynący łaskami obraz M.B. Niepokalanego Poczęcia. Obraz o cechach bizantyńskich namalowany jest na desce lipowej i pochodzi z końca XV w. Obraz koronowany został w 1909 a Tuligłowy należą do licznie odwiedzanych sanktuariów maryjnych w Polsce. Parafia w Tuligłowach jest prowadzona przez księży Michalitów.

</doc>
<doc id="308902" url="https://pl.wikipedia.org/wiki?curid=308902" title="Niezapominajka błotna">
Niezapominajka błotna

Niezapominajka błotna ("Myosotis scorpioides" L.) – gatunek rośliny należący do rodziny ogórecznikowatych. Występuje w stanie dzikim w całej Europie oraz na części obszaru Azji (Syberia, Mongolia, Kaukaz). W Polsce pospolity.
Biologia i ekologia.
Siedlisko: bagna, mokre łąki, brzegi cieków. Hemikryptofit. Na glebach bogatych w azot, ilastych lub mulistych. W Tatrach dochodzi aż do piętra kosówki. Hemikryptofit. W klasyfikacji zbiorowisk roślinnych gatunek charakterystyczny dla All. "Calthion". Kwitnie od maja do września, jest owadopylna lub samopylna.
Zastosowanie.
Jest uprawiana jako roślina ozdobna. Nadaje się na rabaty, szczególnie na obwódki rabat, może być także uprawiana w pojemnikach (strefy mrozoodporności 5-10). Najlepiej rośnie na półcienistym stanowisku, próchnicznej i stale wilgotnej glebie. Rozmnaża się przez nasiona wysiewane latem lub jesienią. 

</doc>
<doc id="308903" url="https://pl.wikipedia.org/wiki?curid=308903" title="Kamilianie">
Kamilianie

Kamilianie, Zakon Kleryków Regularnych Posługujących Chorym – zakon założony przez św. Kamila de Lellis w 1584 roku, a zatwierdzony przez Papieża Grzegorza XIV 21 września 1591 roku.
Historia.
W XVIII w. zakon przeżywał poważne problemy spowodowane polityką Napoleona Bonaparte i rządów włoskich. Odrodzenie nastąpiło w połowie wieku XIX po założeniu prowincji Kamilianów w Wenecji przez księdza z Werony Kamila Cezara Brescianiego. Powstały kolejne prowincje Kamilianów we Włoszech (Rzym, Sycylia, Piemont) a do końca wieku Kamilianie byli obecni w Hiszpanii, Francji, Holandii i Niemczech. W pierwszej połowie XX wieku zakon pojawił się w Brazylii, Polsce, na wyspach Brytyjskich, w Ameryce północnej i południowej (Peru i Argentyna). Po drugiej wojnie światowej kamilianie rozpoczęli misje w Afryce, Azji i Ameryce Łacińskiej. W 1946 roku rozpoczęli misję w Chinach skąd musieli wyjechać po dojściu komunistów do władzy. W 1952 roku przenieśli się do Tajlandii, gdzie prowadzą jedną z większych misji. Obecnie zakon Kamilianów działa w ponad 30 krajach. Obecnym przełożonym generalnym zakonu jest o. Renato Salvatore. Przełożonym Prowincjalnym Polskiej Prowincji był od maja 2007 r. do 2017 o. Arkadiusz Nowak. W 2017 Prowincjałem w Polsce został wybrany o. dr Mirosław Szwajnoch.
Śluby.
Kamilianie poza ślubami ubóstwa, czystości i posłuszeństwa składają dodatkowo ślub służenia chorym.
Kamilianie w Polsce.
W Polsce Zakon jest od 1906 roku, polscy kamilianie pracują na Madagaskarze i w Gruzji. W Polsce opiekują się chorymi na AIDS, zarażonymi wirusem HIV i narkomanami, a także prowadzą szpitale i domy pomocy społecznej.
Najbardziej znanym kamilianinem jest O. Arkadiusz Nowak – społecznik, współzałożyciel ("Res Humanae" – Polska Fundacja Pomocy Humanitarnej), organizujący pomoc dla narkomanów i chorych na AIDS oraz prezes Instytutu Praw Pacjenta i Edukacji Zdrowotnej.
Habit.
Kamilianie noszą czarny habit (misjonarze biały) z czerwonym krzyżem na piersi.
Czerwony Krzyż.
Symbolem Kamilianów jest czerwony krzyż – międzynarodowy znak oddania i służby. W roku 1586 papież Sykstus V dokumentem "Breve Cum nos nupe" udzielił zgody kamilianom na noszenie krzyża. Znane są przykłady wielu cudów związanych z czerwonym krzyżem. Jednym z nich jest historia z 1601 roku z bitwy pod Canizzą, gdy jedyną rzeczą, jaka ocalała ze spalonego namiotu medyków, był właśnie czerwony krzyż z habitu kamiliańskiego.
Kamilianki.
Żeńskim odpowiednikiem zakonu Kamilianów jest Zgromadzenie Córek świętego Kamila.

</doc>
<doc id="308905" url="https://pl.wikipedia.org/wiki?curid=308905" title="Victor Pițurcă">
Victor Pițurcă

Victor Pițurcă (ur. 8 maja 1956 w Orodel, okręg Dolj) – rumuński piłkarz i trener piłkarski, podczas kariery występował na pozycji napastnika.
Jako zawodnik najdłużej – po sześć sezonów – związany był z klubami Universitatea Craiova i Steaua Bukareszt. Z tym ostatnich odniósł największe sukcesy w swojej karierze: pięciokrotnie zdobył mistrzostwo, czterokrotnie Puchar Rumunii, a także brał udział w dwu najlepszych występach międzynarodowych tego zespołu. W 1986 wygrał z nim Puchar Europejskich Mistrzów Krajowych, a trzy lata później ponownie dotarł do finału tych rozgrywek.
Po zakończeniu kariery piłkarskiej poświęcił się pracy szkoleniowej. W latach 1998–1999 oraz 2004–2008 był selekcjonerem reprezentacji Rumunii, z którą awansował do Euro 2000 i Euro 2008. Pracował także w Steaule Bukareszt (mistrzostwo i dwa wicemistrzostwa kraju) oraz Universitatei Craiova (wicemistrzostwo). Od czerwca 2011 ponownie – po raz trzeci w karierze – jest opiekunem drużyny narodowej. Pițurcă jest trenerem, który wywalczył z nią awans do wszystkich turniejów, w jakich zagrała w ciągu ostatnich jedenastu lat.
W rankingu IFFHS na najlepszego trenera piłkarskiego na świecie w latach 1996–2010 zajął 127. miejsce, ale znalazło się w nim tylko trzech szkoleniowców z Rumunii. Dwaj pozostali, Anghel Iordănescu i Mircea Lucescu, zajęli "ex aequo" 46. pozycję.
Kariera piłkarska.
Kariera klubowa.
Jest wychowankiem Universitatei Craiova, gdzie na początku lat 70. miał okazję podglądać Iona Oblemenco, jednego z najskuteczniejszych napastników rumuńskiej ekstraklasy i jej trzykrotnego króla strzelców. Pițurcă był wówczas zawodnikiem drużyny młodzieżowej i dlatego nie uczestniczył w osiągnięciu jednego z największych sukcesów w historii Universitatei: mistrzostwa kraju w sezonie 1973–1974. Zaraz po zakończeniu tych rozgrywek odszedł z klubu, ale pobyty w zespołach niższych lig (Dinamo Slatina, Pandurii Târgu Jiu i Drobeta Turnu Severin) okazały się krótkie i niezbyt owocne.
W wieku dwudziestu trzech lat przeniósł się do Olt Scornicești, drużyny głównie broniącej się przed spadkiem z ekstraklasy, ale cieszącej się sympatią Nicolae Ceaușescu (Scornicești było rodzinną miejscowością dyktatora). W Olcie Pițurcă spotkał kilku innych graczy, którzy później – razem z nim – trafią do Steauy Bukareszt: Ilie Bărbulescu, Adriana Bumbescu i Marina Radu. W ciągu czterech lat gry w Olcie największe osiągnięcie zanotował w sezonie 1981–1982, kiedy klub zajął w tabeli czwarte miejsce, wyprzedzając m.in. Steauę.
W 1984 został piłkarzem Steauy Bukareszt. Trafił na jeden z najlepszych okresów w historii tego klubu; drużyna prowadzona wówczas przez Emerica Jeneia zdobyła w tym czasie pięć tytułów mistrza kraju, trzy Puchary Rumunii, a także – w sezonie 1985–1986 – jako pierwsza z Rumunii wygrała Puchar Europejskich Mistrzów Krajowych. W tych rozgrywkach Pițurcă, który tworzył duet napastników z młodszym o osiem lat Mariusem Lăcătușem, strzelił pięć goli w dziewięciu grach, m.in. w 36 sekundzie meczu z Honvédem Budapeszt (rekord). Łącznie zaś w ciągu sześciu lat spędzonych w Steaule strzelił dla niej 137 goli, a w jednym sezonie (1987–1988), w którym zresztą wywalczył koronę króla strzelców, popisał się niespotykanym wyczynem: w 33 meczach zdobył 34 bramki.
Po dotarciu ze Steauą do drugiego w historii finału Pucharu Europejskich Mistrzów Krajowych (0:4 z AC Milanem w 1989) Pițurcă zdecydował się na pierwszy w karierze transfer zagraniczny. Wyjechał do drugoligowego RC Lens, gdzie występował razem z innym byłym graczem Steauy, Tudorelem Stoiką. Po roku Stoica wrócił do Bukaresztu, a Pițurcă zakończył karierę.
Jak napisał jeden z polskich dziennikarzy sportowych:
Kariera reprezentacyjna.
W reprezentacji Rumunii zadebiutował w wieku dwudziestu dziewięciu lat, 27 marca 1985 w meczu towarzyskim z Polską (0:0). Występował w niej nieregularnie, rzadko w pierwszym składzie i tylko przez dwa lata. Kiedy selekcjonerem był Mircea Lucescu, znacznie wyżej ceniono umiejętności Mariusa Lăcătușa i Rodiona Cămătaru.
Dopiero, kiedy jesienią 1986 trenerem kadry został Emeric Jenei, szkoleniowiec, który prowadził go w Steaule, Pițurcă na jakiś czas awansował do pierwszej jedenastki. Brał udział w przegranych eliminacjach do Euro 1988, gdzie m.in. strzelił gola Hiszpanom w meczu wygranym 3:1. Jednak z powodu słabszych występów Rumunów w innych spotkaniach na mistrzostwa pojechali Hiszpanie.
Pițurcă po raz ostatni w kadrze zagrał 18 listopada 1987 w meczu eliminacyjnym z Austrią (0:0). Łącznie w trzynastu grach strzelił sześć goli.
Kariera szkoleniowa.
1991–1998: pierwsze lata pracy szkoleniowej.
Po zakończeniu kariery piłkarskiej został włączony do sztabu szkoleniowego Steauy Bukareszt, gdzie w sezonie 1991–1992 był asystentem Emerica Jeneia, a po jego zwolnieniu tymczasowo przejął jego obowiązki, zanim do klubu nie powrócił Anghel Iordănescu. Zdobył w tym krótkim okresie Puchar Rumunii.
Pierwszą pracę w charakterze opiekuna drużyny seniorów dostał w klubie, w którym zaczynał piłkarską karierę: w Universitatei Craiova. Prowadził ją w rozgrywkach 1994–1995, które drużyna zakończyła na drugim miejscu, a jej zawodnik, Gheorghe Craioveanu, zdobył koronę króla strzelców. Udany sezon w Craiovej sprawił, że młodym trenerem zainteresował się Rumuński Związek Piłki Nożnej. Pițurcă otrzymał propozycję prowadzenia reprezentacji młodzieżowej, która miała – jako gospodarz – zapewniony start na mistrzostwach Europy U-21 w 1998. W meczach grupowych młodzi Rumuni pokonali m.in. rówieśników z Litwy i Irlandii, ale w ćwierćfinale ulegli Holendrom (1:2). Wśród podopiecznych Pițurki byli wówczas m.in. Bogdan Lobonț, Erik Lincar, Cosmin Contra, Florentin Petre i Ionel Dănciulescu.
1998–1999: reprezentacja Rumunii (I).
Kiedy z reprezentacją seniorów po Mundialu 1998 pożegnał się Anghel Iordănescu, Pițurcă został jego następcą. Jego celem było odmłodzenie kadry oraz awans do Euro 2000. W eliminacjach do tego turnieju Rumuni pokonali głównego rywala, Portugalię (1:0 i 1:1), jednak z powodu słabszych występów w pozostałych meczach (remisy z Węgrami i Słowacją) zajęli w tabeli drugie miejsce. Awansowali do mistrzostw bez konieczności rozgrywania spotkań barażowych, bo spośród wszystkich wiceliderów mieli najwięcej punktów. W ciągu tego czasu przegrali tylko jeden mecz, towarzyski z Izraelem (0:2) w marcu 1999.
Odmładzanie kadry zaś udało się połowicznie; Pițurcă rozpoczął proces odsuwania od reprezentacji graczy z pokolenia, które dotarło do ćwierćfinału Mundialu 1994, i zastępowania ich młodszymi graczami. Jednak starsi zawodnicy, z kapitanem Gheorghe Hagim na czele, zbuntowali się przeciwko selekcjonerowi, a sam Hagi przedstawił kierownictwu federacji ultimatum; odejdzie albo Pițurcă albo on zakończy karierę reprezentacyjną. W związku z tym trener, który wywalczył awans do mistrzostw Europy, a w ciągu całej kadencji zanotował tylko jedną porażkę (16 meczów, 9-6-1), na początku listopada 1999 został odwołany. Jego miejsce zajął Emeric Jenei, który następnie na Euro 2000 doprowadził Rumunów do ćwierćfinału.
2000–2004: Steaua Bukareszt.
Niedługo po odejściu z reprezentacji został zatrudniony w Steaule Bukareszt, gdzie zresztą zastąpił Emerica Jeneia, swojego następcę na stanowisku selekcjonera kadry. Dokończył z zespołem sezon 1999–2000, w którym zajął on dopiero trzecie miejsce w lidze i po raz pierwszy od dziesięciu lat nie awansował do europejskich pucharów. Działacze klubu nie wyciągnęli jednak konsekwencji wobec trenera, który przed kolejnymi rozgrywkami poczynił znaczne zmiany kadrowe: podobnie jak w reprezentacji postawił na młodych graczy (np. Mirela Rădoia), a ci doświadczeni musieli odejść z klubu. Właśnie wtedy ze Steauą pożegnali się: Daniel Prodan, Ștefan Stoica oraz 36-letni Marius Lăcătuș, były kolega klubowy Pițurki. W efekcie w sezonie 2000–2001 Steaua odzyskała, utracone trzy lata wcześniej, mistrzostwo oraz zdobyła Superpuchar kraju.
Jednak kolejne rozgrywki klub zakończył dopiero na czwartym miejscu, czyli zanotował najgorszy wynik od sezonu 1982–1983, kiedy był piąty. Nie udał się także jego start w europejskich pucharach: z walki o Ligę Mistrzów został wyeliminowany już w III rundzie kwalifikacyjnej przez Dynamo Kijów (2:4 i 1:1), a następnie odpadł w pierwszej fazie Pucharu UEFA po porażce z FC Sankt Gallen (1:2 i 1:1). Brak wyników w lidze i rozgrywkach międzynarodowych sprawił, że po zakończeniu rozgrywek Pițurcă został zdymisjonowany.
Jednak jego następca, Cosmin Olăroiu, zrezygnował z pracy w Steaule jeszcze szybciej: już po siedmiu kolejkach nowego sezonu. Działacze Steauy postanowili po raz kolejny zaufać Pițurce, który następnie doprowadził ten klub do dwóch tytułów wicemistrza kraju (2002–2003 i 2003–2004). W obu sezonach Steaua przegrywała z Rapidem Bukareszt.
2004–2009: reprezentacja Rumunii (II).
W listopadzie 2004 po remisie 1:1 z Armenią w eliminacjach do Mundialu 2006 z funkcji selekcjonera reprezentacji Rumunii zrezygnował Anghel Iordănescu. Mimo iż Rumunii zajmowali wtedy drugie miejsce w tabeli, trener podkreślał, że niezadowalający wynik i gra w ostatnim meczu wymagają od niego „honorowej decyzji”. Miesiąc później ogłoszono, że jego następcą został Pițurcă.
W kwalifikacjach do Mundialu Rumunii rywalizowali m.in. z Holandią i Czechami. Mecze z tą pierwszą drużyną okazały się decydujące dla przebiegu całych eliminacji; reprezentacja prowadzona już przez Pițurkę dwukrotnie przegrała z Holendrami (po 0:2), przez co nawet dobre wyniki w spotkaniach z Czechami (1:0) i słabszymi zespołami z tej grupy (zwycięstwa nad Armenią, Andorą i Finlandią) nie pomogły Rumunii w awansie do mistrzostw. Drużyna zajęła trzecie miejsce ze stratą jednego punktu do Czechów i dwu do Holendrów.
Przed eliminacjami do kolejnego turnieju, Euro 2008, trener dokonał kilku korekt personalnych w kadrze. Postawił zdecydowanie na graczy młodych, chociaż już od kilku lat osiągających sukcesy w ligach europejskich. W bramce po odejściu Bogdana Stelei pewne miejsce zdobył Bogdan Lobonț. W obronie grali zwykle Cosmin Contra (Getafe CF), Cristian Chivu (Inter Mediolan), Paul Codrea (AC Siena), Răzvan Raț (Szachtar Donieck) lub Gabriel Tamaş (Celta Vigo). Drugą linię tworzyli młodzi gracze Steauy: Dorin Goian, Bănel Nicoliță, Mirel Rădoi i Nicolae Dica. W ataku zaś trener mógł wybierać między największą w tamtym czasie gwiazdą reprezentacji Adrianem Mutu (ACF Fiorentina), a młodym Ciprianem Maricą (VfB Stuttgart) i Danielem Niculae (AJ Auxerre). W kwalifikacjach do Euro ten zespół zajął pierwsze miejsce w grupie, wyprzedzając m.in. Holandię (0:0 i 1:0). W całych kwalifikacjach zanotował tylko jedną porażkę (z Bułgarią), a w meczach towarzyskich pokonał dodatkowo Hiszpanię (1:0) i Turcję (2:0). Po trwającym kilka lat regresie reprezentacja ponownie powróciła do europejskiej czołówki; w rankingu FIFA zespół zajmował w tym czasie miejsca w drugiej dziesiątce (od marca 2007 do sierpnia 2008: od 14. do 11.), czyli tak jak w najlepszym okresie lat 90.
Jednak na samym turnieju Rumuni trafili do grupy, nazwanej przez dziennikarzy „grupą śmierci”: oprócz nich zagrali tu mistrzowie świata Włosi, wicemistrzowie Francuzi i Holendrzy, z którymi mierzyli się już w eliminacjach. Po dwóch remisach z Francją (0:0) i Włochami (1:1) w ostatnim meczu ulegli drużynie prowadzonej przez Marka van Bastena (0:2) i ostatecznie zajęli trzecie miejsce w grupie.
Mimo porażki na turnieju Pițurcă zachował stanowisko i rozpoczął przygotowania do kolejnych eliminacji, do Mundialu 2010. Jednak po nieudanym początku już w kwietniu 2009 został zdymisjonowany: Rumuni w pięciu meczach wywalczyli tylko cztery punkty (1:0 z Wyspami Owczymi i 2:2 z Francją); przegrali spotkania z Litwą (0:3), Serbią (2:3) i Austrią (1:2). W chwili zwolnienia trenera zajmowali przedostatnie miejsce w swojej grupie. Do dymisji – oprócz złych wyników sportowych – przyczynił się rzekomy udział Pițurki w aferze korupcyjnej; w październiku 2008 został on zatrzymany na lotnisku w Bukareszcie i oskarżony o nakłanianie do fałszywych zeznań. Swoją drugą kadencję na stanowisku selekcjonera kadry zakończył z bilansem 47 meczów: 28-7-12.
Po rozstaniu z reprezentacją ponownie pracował – tym razem bardzo krótko – w Steaule Bukareszt i Universitatei Craiova.
2011–2014: reprezentacja Rumunii (III).
Po raz kolejny stanowisko selekcjonera reprezentacji Rumunii zwolniło się w czerwcu 2011, kiedy w połowie eliminacji do Euro 2012 niespodziewanie zrezygnował Răzvan Lucescu. Wśród jego następców najczęściej wymieniano Gheorghe Hagiego, który w tym czasie stracił pracę w Galatasaray SK. Jednak – po raz trzeci w karierze – trenerem kadry został Pițurcă, czyli szkoleniowiec, który wywalczył z nią awans do wszystkich turniejów w jakich zagrała w ciągu ostatnich jedenastu lat. Działacze Rumuńskiego Związku Piłki Nożnej zaproponowali mu kontrakt do listopada 2015 oraz poprosili o głęboką reformę drużyny narodowej; selekcjoner te warunki przyjął. A reforma była potrzebna, bo kiedy Pițurcă obejmował swoje stanowisko, reprezentacja zajmowała piąte (przedostatnie) miejsce w tabeli eliminacji do Euro 2012, ze stratą pięciu punktów do pierwszej Francji i czterech do drugiej Białorusi. Do zakończenia kwalifikacji zostały cztery gry, m.in. z oboma najlepszymi zespołami. W rankingu FIFA Rumuni byli w tym czasie 42..
Pițurcă był świadomy trudności, przed jakimi stanął. Powiedział:
Pierwszy mecz w charakterze selekcjonera rozegrał 10 sierpnia 2011; przeciwnikiem Rumunii była drużyna San Marino, chociaż pierwotnie w tym terminie miało się odbyć spotkanie z Argentyną. Jednak działacze argentyńscy odwołali mecz po słabym występie ich zespołu na Copa América 2011 i problemach ze znalezieniem nowego trenera kadry po tym, jak pracę stracił Sergio Batista. Podopieczni Pițurki ograli San Marino 1:0. Dzień później selekcjoner usunął z kadry dwu zawodników, kapitana Adriana Mutu oraz Gabriela Tamașa, którzy mimo zakazu szkoleniowca świętowali zwycięstwo w lokalnych barach. Pițurcă zapowiedział, że dopóki on będzie trenerem, żaden z nich już nie zagra w kadrze. Jednak nie dotrzymał słowa: obaj wystąpili w przedostatnim spotkaniu eliminacji, z Białorusią (2:2), a Mutu strzelił nawet dwa gole. Rumunom nie udało się awansować do mistrzostw: w meczach prowadzonych już przez Pițurkę zdobyli tylko trzy punkty (trzy remisy).
16 października 2014 Victor Pițurcă zrezygnował z funkcji selekcjonera reprezentacji Rumunii.
Sukcesy.
Kariera piłkarska
Kariera szkoleniowa

</doc>
<doc id="308906" url="https://pl.wikipedia.org/wiki?curid=308906" title="Primadonna">
Primadonna

Primadonna (z wł. "prima donna" = pierwsza dama) – główna śpiewaczka operowa w teatrze operowym. Zwykle sopran. 
Według stereotypu primadonna jest nieprzewidywalna, kapryśna, egoistyczna, ma wysokie mniemanie o własnej wartości. Toteż w języku polskim słowo to ma raczej konotację negatywną, groteskową. Modelowym archetypem primadonny jest np. postać La Carlotty w musicalu "Upiór w Operze".

</doc>
<doc id="308908" url="https://pl.wikipedia.org/wiki?curid=308908" title="Gwisław">
Gwisław

Gwisław – imię męskie, będące neologizmem utworzonym poprzez dodanie do imienia Gwido typowej dla imion słowiańskich końcówki "-sław". Imię to zostało zanotowane w 1347 roku.

</doc>
<doc id="308909" url="https://pl.wikipedia.org/wiki?curid=308909" title="STS-111">
STS-111

STS-111 (ang. "Space Transportation System") – misja wahadłowca Endeavour do Międzynarodowej Stacji Kosmicznej, która miała za cel dostarczenie zaopatrzenia i wymianę załóg 4 i 5 ISS.
Był to osiemnasty lot promu kosmicznego Endeavour i sto dziesiąty programu lotów wahadłowców.
Cel misji.
Czternasty lot wahadłowca na stację kosmiczną ISS – dostawa zapasów w kontenerze MPLM Leonardo i powrót czwartej załogi orbitalnej (przyleciała na stację w misji STS-108 i spędziła 195 dni 19 godzin 41 minut w kosmosie), którą zastąpiła załoga piąta.

</doc>
<doc id="308910" url="https://pl.wikipedia.org/wiki?curid=308910" title="Jądra podstawne">
Jądra podstawne

Jądra podstawne, inaczej jądra podstawy (łac. "ganglia basales", "nuclei basales") – grupa jąder wysyłających projekcje do kory mózgowej, wzgórza i pnia mózgu. Jądra podstawne ssaków pełnią rozmaite funkcje związane z kontrolą ruchów, procesami poznawczymi, emocjami i uczeniem się.
W odniesieniu do jąder podstawnych funkcjonuje także tradycyjny termin „zwoje podstawne”, który jest mylący, ponieważ w neuroanatomii pojęcie „zwój” odnosi się do skupień istoty szarej w obwodowym układzie nerwowym. Termin „zwoje podstawne” był dawniej używany przez neuroanatomów na zasadzie wyjątku, ale obecnie jest on wycofywany z użycia ze względu na konieczność ujednoznacznienia terminologii.
Historia.
Wyróżniające się podkorowe struktury anatomiczne zostały opisane przez Thomasa Willisa w 1664 roku. Przez wiele lat, termin ciało prążkowane ("corpus striatum") był używany jako określenie dużej grupy elementów podkorowych, których część później okazała się niezwiązana funkcjonalnie z układem jąder podstawnych, w dodatku skorupa i jądro ogoniaste nie zostały potraktowane jako całość. O skorupie sądzono, że jest połączona z gałką bladą i łącznie nazywano te struktury jądrem soczewkowatym.
Pionierska praca Cécile i Oskara Vogta (1941) uprościła opis jąder podstawnych przez wysunięcie propozycji terminu prążkowie ("striatum"), określającego grupę struktur, na które składają się jądro ogoniaste, skorupa i struktura łącząca je od strony brzusznej, czyli jądro półleżące.
Nazwa prążkowie wzięła się od przypominających prążki, rozchodzących się promieniście, zwartych pęczków aksonów należących do dróg przebiegających z prążkowia do gałki bladej i istoty czarnej, opisanych przez anatoma Kinniera Wilsona jako „przypominających ołówek”. Same połączenie prążkowia z gałką bladą i istotą czarną zostały odkryte później. Łącznie te dwie drogi tworzą pęczek striatopallidonigralny, który jest rdzeniem systemu jąder podstawy – za skrzyżowaniem z torebką wewnętrzną formuje on tzw. pęczek Edingera.
Dodatkową strukturą powiązaną z jądrami podstawnymi jest jądro niskowzgórzowe, którego lezja powoduje zaburzenia ruchowe. Inne obszary, takie jak jądro szypułowo-mostowe, są uznawane za regulatory jąder podstawnych.
Na początku XX wieku system jąder podstawy był kojarzony z funkcjami motorycznymi, ponieważ uszkodzenia tego obszaru często skutkowały zaburzeniami ruchowymi (pląsawica, atetoza, parkinsonizm).
Podział anatomiczny.
Jądra podstawne u naczelnych składają się z pięciu jąder, które dzielą się na podstruktury:
"dogłowowo"
"doogonowo"
W mózgu ssaków istnieją dwa systemy jąder podstawy, rozmieszczone symetrycznie w obydwu półkulach. W przekroju wieńcowym jądro niskowzgórzowe i istota czarna są położone bardziej z tyłu (doogonowo) niż pozostałe jądra.
Funkcjonalnie jądra podstawne składają się z szeregu obwodów, takich jak ruchowy, limbiczny i okoruchowy. Każdy obwód obejmuje specyficzne części jąder podstawnych i ich projekcje. Na przykład części jąder podstawnych związane z obwodem ruchowym wysyłają projekcje do brzuszno-bocznych, brzuszno-boczno-przednich i środkowo-przyśrodkowych jąder wzgórza.
Połączenia jąder podstawnych.
Spośród połączeń jąder podstawy z innymi strukturami mózgowia najważniejszą rolę odgrywają obwody podstawno-korowe (ang. "basalocortical circuits"). Dzielą się one na bezpośrednie i pośrednie.
Obwody bezpośrednie.
Obwody bezpośrednie mają następujący przebieg:
kora mózgowa (glutaminian) – prążkowie (GABA/dynorfina/substancja P)- gałka blada wewnętrzna/istota czarna siatkowata (GABA) – jądra brzuszno-boczne i brzuszno-przyśrodkowe wzgórza (glutaminian) – kora mózgowa.
Neurony glutaminergiczne są pobudzające, pozostałe wymienione – hamujące. Zwiększenie aktywności prążkowia powoduje zablokowanie hamującego wpływu tonicznie wyładowujących się neuronów gałki bladej wewnętrznej lub istoty czarnej na wzgórze, co prowadzi do zwiększenia się pobudzenia kory mózgowej.
Wyróżnia się pięć pętli korowo-podstawnych bezpośrednich, przechodzących przez różne części wymienionych struktur:
Tylko dwie pierwsze pętle kontrolują aktywność ruchową i okoruchową, pozostałe trzy natomiast regulują emocje i procesy poznawcze. Obwód przedczołowy grzbietowo-boczny dodatkowo bierze udział w podtrzymywaniu i kolejkowaniu zawartości pamięci roboczej.
Obwody pośrednie.
Wyróżnia się ich dwa zasadnicze rodzaje:
Te szlaki wywierają na korę wpływ hamujący. W odpowiedzi na bodziec zostają aktywowane później niż obwody bezpośrednie, wyhamowując reakcje niepożądane.
Wewnętrzne obwody jąder podstawnych.
Najistotniejszym z obwodów wewnętrznych jest zwrotne połączenie pomiędzy prążkowiem a częścią zbitą (łac. "zona compacta", "pars compacta") istoty czarnej. Prążkowie wysyła do niej projekcję GABA-ergiczną, hamującą jej spontaniczną aktywność. W przeciwnym kierunku przebiega połączenie dopaminergiczne. Dopamina pobudza szlaki podstawno-korowe bezpośrednie za pośrednictwem receptorów typu D1 i jednocześnie hamuje szlaki pośrednie przez oddziaływanie na receptory typu D2.
Degeneracja neuronów dopaminergicznych prążkowia, powodująca przewagę układu hamującego nad pobudzającym, jest przyczyną choroby Parkinsona.
Zwiększoną częstotliwość wyładowań neuronów części zbitej istoty czarnej obserwuje się w reakcji na wzmocnienie lub jego antycypację. Powtarzająca się stymulacja dopaminergiczna w połączeniu z pobudzeniem glutaminergicznym z kory mózgowej wywołuje zmiany plastyczne (LTP oraz LTD) w prążkowiu, ułatwiając torowanie reakcji nagradzanych (zobacz: detektor koincydencji, plastyczność, reguła Hebba).
Zasady działania jąder podstawnych i modele obliczeniowe.
Bramkowanie pobudzenia kory mózgowej.
Pojedyncze neurony prążkowia odbierają sygnały z 30 000-100 000 synaps aksonów korowych. Wynika z tego, że do punktowego pobudzenia segmentu prążkowia wymagana jest aktywność stosunkowo rozległych obszarów korowych. W kolejnych węzłach obwodów podstawno-korowych zachodzi dalsza konwergencja informacji. Na końcu dochodzi do punktowego pobudzenia kory, co umożliwia wykonanie najbardziej pożądanej reakcji i stłumienie pozostałych, niepożądanych w danej sytuacji.

</doc>
<doc id="308913" url="https://pl.wikipedia.org/wiki?curid=308913" title="Niezapominajka polna">
Niezapominajka polna

Niezapominajka polna ("Myosotis arvensis" (L.) Hill) – gatunek rośliny należący do rodziny ogórecznikowatych. Znana też jako niezapominajka pośrednia.
Zasięg występowania.
Gatunek pochodzenia śródziemnomorsko-irano-turańskiego. W Europie Środkowej pojawił się już w epoce brązu. Szeroko rozprzestrzenił się po całym świecie. Obecnie poza Australią i Antarktydą występuje na wszystkich kontynentach i na licznych wyspach. W Ameryce Północnej i Europie szeroko rozprzestrzeniony, na północy sięga po Grenlandię i archipelag Svalbard. W Polsce pospolity na całym niżu i w niższych położeniach gór. We florze Polski ma status archeofita.
Szkodliwość i zwalczanie.
Jest w uprawach dość częstym chwastem, ale zazwyczaj o małej szkodliwości. Na zaniedbanych uprawach może jednak silnie się rozmnożyć i stać się uciążliwa. Zapobiega się temu poprzez prawidłowe zabiegi agrotechniczne. Wiosenne bronowanie i jesienna podorywka łatwo usuwa siewki niezapominajki. Większe rośliny w uprawach można wyrwać ręcznie. Należy usuwać chwasty z nieużytków i terenów przylegających do pół uprawnych. Ważne jest, by materiał siewny pozbawiony był nasion chwastów, a kompost i obornik używane do nawożenia pól dobrze przefermentowane. W uprawach na niewielkich powierzchniach można ograniczyć ilość chwastów ściółkowaniem.
Jeśli jednak pojawi się w dużej ilości, należy ją zwalczać chemicznie. Jest wrażliwa na większość znajdujących się w herbicydach substancji czynnych. Zarejestrowano liczne preparaty przeznaczone do zwalczania maruny. Zwalczają one także liczne gatunki innych chwastów. Preparaty te zawsze należy stosować zgodnie z zaleceniami zawartymi na etykiecie preparatu i w odpowiedniej fazie rozwojowej, zarówno rośliny użytkowej jak i chwastu.

</doc>
<doc id="308914" url="https://pl.wikipedia.org/wiki?curid=308914" title="Wsad">
Wsad

Wsad () – zagranie w koszykówce polegające na specyficznym umieszczeniu przez zawodnika piłki w koszu (obręczy): zawodnik trzymając piłkę w ręce lub obu rękach nie wykonuje rzutu, ale wkłada ją do kosza; często potem łapiąc czy uwieszając się obręczy.
Historia.
Pierwszy wsad z wcześniejszym przełożeniem piłki pomiędzy nogami w historii NBA Slam Dunk Contest wykonał Orlando Woolridge w 1984, będący wówczas w Chicago Bulls. Najbardziej rozpoznawalny wsad z wybiciem się z linii rzutów wolnych wykonał Julius Erving w 1984. Był pierwszym zawodnikiem, któremu udało się tego dokonać. Erving wcześniej wykonywał ten wsad na podobnych konkursach w lidze ABA. Kilka lat później to samo wykonał Michael Jordan, którego sylwetka podczas wykonywania tamtego wsadu stała się logo firmy Air Jordan oraz jednym z najbardziej rozpoznawalnych logotypów na świecie. W 2006 roku Taurian Fontenette, znany bardziej jako Air up There, wykonał pierwszy wsad po obrocie o 720 stopni.

</doc>
<doc id="308915" url="https://pl.wikipedia.org/wiki?curid=308915" title="Charlotte Corday">
Charlotte Corday

Marie Anne Charlotte de Corday d'Armont (ur. 27 lipca 1768 w Saint-Saturnin-des-Ligneries, zm. 17 lipca 1793 w Paryżu) – morderczyni Jean-Paula Marata, zasztyletowała go 13 lipca 1793 w jego własnej wannie. Aresztowano ją w jej mieszkaniu następnego dnia i postawiono przed sądem. Nie broniła się i nie żałowała popełnionego czynu – miała powiedzieć, że chętnie zrobiłaby to jeszcze raz. Była żyrondystką, która uważała, że jakobini, których liderem był Marat, odegrali skrajnie negatywną rolę w rewolucji francuskiej. Poprzez zabójstwo Marata chciała zaprotestować przeciwko terrorowi jakobinów skierowanemu przeciwko żyrondystom i klerowi. Została ścięta za morderstwo i „zdradę kraju” 17 lipca 1793 w Paryżu.
Była prawnuczką Pierre'a Corneille'a, francuskiego dramaturga, i córką koniuszego królewskiego.

</doc>
<doc id="308916" url="https://pl.wikipedia.org/wiki?curid=308916" title="(53311) Deukalion">
(53311) Deukalion

(53311) Deukalion – jedna z planetoid transneptunowych z pasa Kuipera, obiekt typu cubewano.
Odkrycie.
Planetoida została odkryta 18 kwietnia 1999 w projekcie Deep Ecliptic Survey. Otrzymała ona najpierw oznaczenie tymczasowe (53311) 1999 HU11.
Nazwa oficjalna tej asteroidy pochodzi od Deukaliona, króla Tesalii, syna Prometeusza z mitologii greckiej. 
Orbita.
Orbita (53311) Deukaliona nachylona jest do płaszczyzny ekliptyki pod kątem 0,37°. Na jeden obieg wokół Słońca ciało to potrzebuje ponad 292 lata, krążąc w średniej odległości 44,05 j.a. od Słońca. Średnia prędkość orbitalna tej asteroidy to ok. 4,48 km/s. 
Właściwości fizyczne.
Deukalion ma średnicę szacowaną na ok. 500 km. Jego albedo wynosi 0,1, a jasność absolutna to 6,6. Temperatura na powierzchni tego ciała wynosi ok. 42 K.

</doc>
<doc id="308917" url="https://pl.wikipedia.org/wiki?curid=308917" title="Itaipu">
Itaipu

Itaipu (port. "Hidroelétrica de Itaipú") – zapora wodna na rzece Parana w Ameryce Południowej, będąca drugą co do wielkości elektrownią wodną na świecie (po Zaporze Trzech Przełomów w Chinach). Została zbudowana w latach 1975–1984.
Tama jest wspólnym przedsięwzięciem Brazylii i Paragwaju. Jest położona na granicznym odcinku rzeki, w miejscu wodospadu Guairá i w pobliżu wodospadów Iguaçu. Najbliższym miastem, w którym jest lotnisko dla turystów jest położone 20 km na południe Foz do Iguaçu. Nazwa Itaipu pochodzi od słowa Tupi w języku Indian Guarani i oznacza „śpiew kamieni”.
13 października 1982 roku zamknięto zaporę i wody rzeki zaczęły spiętrzać się za betonową przegrodą. Po 14 dniach poziom podniósł się o 100 m. Następnie otworzono przelew spływowy o szerokości 390 m, który w ciągu 1 sekundy przepuszcza 60 tys. m³ wody. W elektrowni zainstalowano 20 generatorów po 700 MW (moc elektrowni wynosi 14 GW). Rocznie produkuje do 95 TWh (terawatogodzin), co pokrywa zapotrzebowanie na prąd Paragwaju w 95% i ok. 20% zapotrzebowania Brazylii. Paragwaj zużywa 5–8% produkowanej przez Itaipu energii, a nadwyżki sprzedaje Brazylii po stałej cenie 3 $/MWh. Brazylia sprzedaje kupioną od Paragwaju energię po cenie rynkowej (ok. 150 $/MWh w 2012 r.). Kontrakt w tej formie został podpisany w 1973 roku na 50 lat, a jego autorem ze strony paragwajskiej był dyktator Alfredo Stroessner.
21 stycznia 2001 o godz. 01:00 w nocy doszło do awarii – bez ostrzeżenia zatrzymało się 13 z 18 turbin elektrowni na zaporze Itaipu, w wyniku czego zakład przestał wytwarzać prąd. Przyczyną awarii była zerwana linia wysokiego napięcia. Instalacja przesyłowa nie podołała obciążeniu i instalacje zabezpieczające wyłączyły generatory prądu. Po tej awarii zainwestowano 12 mld USD w udoskonalenie linii przesyłowych. 11 listopada 2009 doszło do podobnej awarii jak w 2001, przyczyną było również przeciążenie sieci przesyłowej. Konsekwencją powstania kompleksu Itaipu stało się wysiedlenie z miejsca dotychczasowego zamieszkania około 59 tysięcy osób (10 tysięcy rodzin).

</doc>
<doc id="308918" url="https://pl.wikipedia.org/wiki?curid=308918" title="Orube">
Orube



</doc>
<doc id="308921" url="https://pl.wikipedia.org/wiki?curid=308921" title="Iwosław">
Iwosław

Iwosław – imię męskie, będące neologizmem utworzonym poprzez dodanie do imienia Iwo typowej dla imion słowiańskich końcówki "-sław". Imię to zostało zanotowane w 1353 roku.

</doc>
<doc id="308923" url="https://pl.wikipedia.org/wiki?curid=308923" title="Jądra podstawy">
Jądra podstawy



</doc>
<doc id="308924" url="https://pl.wikipedia.org/wiki?curid=308924" title="Teofil Gautier">
Teofil Gautier



</doc>
<doc id="308927" url="https://pl.wikipedia.org/wiki?curid=308927" title="Matt Olsen">
Matt Olsen



</doc>
<doc id="308930" url="https://pl.wikipedia.org/wiki?curid=308930" title="Tlenek miedzi(I)">
Tlenek miedzi(I)

Tlenek miedzi(I), – nieorganiczny związek chemiczny z grupy tlenków, w którym miedź występuje na I stopniu utlenienia. W przyrodzie występuje jako minerał o nazwie kupryt (o mocno czerwonym zabarwieniu) i przez wieki był jednym z głównych źródeł miedzi. Tlenek miedzi(I) stosowany jest do barwienia szkła.
Otrzymywanie.
Metody otrzymywania:
Właściwości.
Tworzy czerwonawobrązowe sześcienne kryształy. Nie rozpuszcza się w wodzie, natomiast roztwarza się w wodzie amoniakalnej:
a także w stężonym kwasie solnym:
Utlenia się do tlenku miedzi(II), natomiast ogrzewany w atmosferze wodoru redukuje się do wolnej miedzi.

</doc>
<doc id="308936" url="https://pl.wikipedia.org/wiki?curid=308936" title="Niezapominajka różnobarwna">
Niezapominajka różnobarwna

Niezapominajka różnobarwna ("Myosotis discolor" Pers.) – gatunek rośliny należący do rodziny ogórecznikowatych. Występuje w prawie całej Europie z wyjątkiem części południowo-wschodniej. W Polsce jest rzadki.
Biologia i ekologia.
Roślina jednoroczna. Siedlisko: pola, ubogie murawy, przydroża. W klasyfikacji zbiorowisk roślinnych gatunek charakterystyczny dla All. "Vicio lathyroidis-Potentillion". Kwitnie od kwietnia do czerwca.
Zagrożenia i ochrona.
Gatunek umieszczony na polskiej czerwonej liście w kategorii DD (stopień zagrożenia nie może być określony).

</doc>
<doc id="308938" url="https://pl.wikipedia.org/wiki?curid=308938" title="Szpat irlandzki">
Szpat irlandzki



</doc>
<doc id="308939" url="https://pl.wikipedia.org/wiki?curid=308939" title="Macomb Township (Michigan)">
Macomb Township (Michigan)

 Macomb Township – konglomerat miejscowości w hrabstwie Macomb w stanie Michigan w USA. Konglomerat według danych z 2000 roku liczył około 50,5 tys. mieszkańców. Powierzchnia - 94,0 km², z czego 93,9 km² to powierzchnia lądowa, a 0,1 km² - wodna (rzeki, jeziora). Konglomerat został nazwany od hrabstwa o tej samej nazwie, w którego skład wchodzi.
Macomb Township, zwłaszcza jego południowa część, należy do metropolii Detroit.
W skład konglomeratu Macomb Township wchodzą:
Waldenburg rozciąga się wzdłuż drogi "Romeo Plank Road" i rzeki Clinton.

</doc>
<doc id="308942" url="https://pl.wikipedia.org/wiki?curid=308942" title="Nadkrwistość">
Nadkrwistość

Nadkrwistość, czerwienica, policytemia (łac. "polycythemia") – zwiększenie masy krwinek czerwonych (RCM). Termin policytemia często jest stosowany zamiennie z terminem erytrocytemia, przy czym są to osobne pojęcia. W ścisłym znaczeniu policytemia jest zwiększeniem masy czy objętości erytrocytów niezależnie od innych elementów morfotycznych. Z kolei erytrocytemia jest wzrostem koncentracji erytrocytów, co laboratoryjnie może być mierzone jako wzrost liczby erytrocytów (RBC), wzrost hematokrytu (HCT) czy wzrost stężenia hemoglobiny (Hb), które zależą nie tylko od wzrostu masy krwinek czerwonych, ale również od spadku objętości osocza.
Ze względu na etiologię wyróżnia się czerwienicę prawdziwą będącą zespołem mieloproliferacyjnym oraz czerwienice wtórne wywołane niedokrwieniem lub nadmiernym wytwarzaniem erytropoetyny. Zarówno w czerwienicy prawdziwej jak i w czerwienicach wtórnych obserwuje się obiektywnie zwiększoną masę krwinek czerwonych. Z kolei w czerwienicach rzekomych obserwowany w morfologii wzrost hematokrytu, stężenia hemoglobiny czy liczby erytrocytów jest wtórny do zmniejszonej objętości osocza.

</doc>
<doc id="308944" url="https://pl.wikipedia.org/wiki?curid=308944" title="Szpat islandzki">
Szpat islandzki

Szpat islandzki (spat islandzki) – (z ang. Iceland spar) jest to tradycyjna nazwa minerału stanowiącego chemicznie czystą, przezroczystą wielokrystaliczną odmianę kalcytu (CaCO3), wykształconą w postaci romboedrów.
Występowanie.
Najpiękniejsze kryształy pochodzą z Islandii, gdzie w rejonie Eskifjordhur k. Helgustadir (nad fiordem Eske) znajdowane były w pęcherzach pogazowych wśród bazaltów kryształy o kilkudziesięciocentymetrowej długości krawędzi. Obecnie (pocz. XXI w.) złoża te już od przeszło 40 lat są całkowicie wyczerpane.
Wysokiej jakości kryształy wydobywane są w Rosji – w dolinie rzeki Dolna Tunguzka, w Meksyku – w Guanajuatao, w USA – w stanach Nowy Meksyk, Montana, Kalifornia, na Ukrainie – w rejonie Bajdaru na Krymie.

</doc>
<doc id="308945" url="https://pl.wikipedia.org/wiki?curid=308945" title="Kryształ dwójłomny">
Kryształ dwójłomny



</doc>
<doc id="308946" url="https://pl.wikipedia.org/wiki?curid=308946" title="Nawrot czerwonobłękitny">
Nawrot czerwonobłękitny

Nawrot czerwonobłękitny ("Aegonychon purpurocaeruleum" ) – gatunek rośliny należący do rodziny ogórecznikowatych. Występuje w południowej i środkowej Europie oraz w Azji Zachodniej i na Kaukazie. W Polsce tylko w zachodniej części kraju (Bielinek nad Odrą). Czasami bywa uprawiany jako roślina ozdobna.
Biologia i ekologia.
Bylina, hemikryptofit. Siedlisko: widne, suche lasy liściaste i zarośla, chętnie na wapieniach. Hemikryptofit. W klasyfikacji zbiorowisk roślinnych gatunek charakterystyczny dla O. "Quercetalia pubescenti-petraeae", Ass. "Quercetum pubescenti-petraeae". Kwitnie od kwietnia do czerwca.
Zagrożenia i ochrona.
Roślina objęta w Polsce ścisłą ochroną gatunkową. Informacje o stopniu zagrożenia na podstawie:

</doc>
<doc id="308955" url="https://pl.wikipedia.org/wiki?curid=308955" title="Łazarz (postać biblijna)">
Łazarz (postać biblijna)

Św. Łazarz z Betanii – postać biblijna. Według Nowego Testamentu został wskrzeszony przez Chrystusa (co opisuje Ewangelia Jana), święty Kościoła katolickiego oraz święty Kościoła prawosławnego.
Mieszkał na wschodnim stoku Góry Oliwnej w Betanii razem z siostrami: Marią i Martą. Po zmartwychwstaniu Jezusa, Łazarz według jednej z legend trafił na Cypr, gdzie przez ponad 40 lat był biskupem chrześcijańskiej gminy w Kition (Larnace). Po śmierci został pochowany w miejscu, gdzie obecnie wznosi się Cerkiew św. Łazarza w Larnace. Kiedy Cypr dostał się we władanie Franków, jego szczątki zostały wywiezione do Francji i według różnych źródeł miały trafić do Autun i Avallon. 
Według legendy prowansalskiej, po Wniebowstąpieniu Chrystusa, Łazarz wraz z m.in. swoją siostrą Martą, Marią Kleofasową, Marią Salomeą oraz Marią Magdaleną udał się do Francji, gdzie został biskupem Marsylii. 
W ikonografii św. Łazarz najczęściej przedstawiany jest w scenie wskrzeszenia oraz na uczcie w Betanii.
Jest patronem rzeźników, grabarzy, żebraków, trędowatych i zakonu lazarytów. 
Od jego imienia pochodzi nazwa lazaret. 
Wspomnienie liturgiczne w Kościele katolickim obchodzone jest 17 grudnia, ale martyrologia wymieniają go także 4 maja, 17 czerwca, 29 lipca, 16 lub 17 października. 26 stycznia 2021 papież Franciszek zarządził, że będzie wspominany w Kalendarzu Rzymskim razem z Martą i Marią w dniu 29 lipca.

</doc>
<doc id="308956" url="https://pl.wikipedia.org/wiki?curid=308956" title="Nawrot lekarski">
Nawrot lekarski

Nawrot lekarski ("Lithospermum officinale" L.) – gatunek rośliny należący do rodziny ogórecznikowatych. Występuje w stanie dzikim w całej Europie oraz na znacznej części Azji. W Polsce rozproszony na niżu.
Biologia i ekologia.
Bylina, hemikryptofit. Siedlisko: widne lasy, łęgi, zarośla, słoneczne pagórki. Chętnie rośnie na wapieniu. Kwitnie od maja do lipca.
Zastosowanie.
Roślina lecznicza, dawniej stosowana w lecznictwie.

</doc>
<doc id="308958" url="https://pl.wikipedia.org/wiki?curid=308958" title="Macomb Township">
Macomb Township



</doc>
<doc id="308960" url="https://pl.wikipedia.org/wiki?curid=308960" title="Rewa (geografia)">
Rewa (geografia)

Rewa, podwodzie – element rzeźby dna w strefie przybojów piaszczystych płytkowodnych wybrzeży. Jest to wał piaszczysty ze stromymi stokami odlądowymi o wysokości 0,5–2,5 metra i rozciągłości od kilkuset metrów do kilku kilometrów.
Występują seriami: dwa, trzy lub więcej wałów ciągnących się pasami równoległymi do siebie i do brzegu.

</doc>
<doc id="308963" url="https://pl.wikipedia.org/wiki?curid=308963" title="Powój polny">
Powój polny

Powój polny ("Convolvulus arvensis" L.) – gatunek byliny należący do rodziny powojowatych.
Zasięg występowania.
Występuje na półkuli północnej, głównie w strefie klimatu umiarkowanego, ale czasami także ciepłego. Jest pospolity w prawie całej Europie, występuje w Afryce Północnej, na obszarach Azji o klimacie umiarkowanym, a częściowo również ciepłym (Nepal, Pakistan). Rozprzestrzenia się gdzieniegdzie także poza tymi obszarami występowania. W Polsce jest pospolity na niżu i pogórzu. Status gatunku we florze Polski: gatunek rodzimy.
Morfologia.
Kielisznik zaroślowy ("Calystegia sepium")
Znaczenie.
W uprawach rolnych jest uporczywym chwastem. Dla uprawianych roślin stanowi duże zagrożenie. Może całkowicie zagłuszyć rośliny, a obciążając łodygi zbóż powoduje ich wyleganie. Nie zuboża natomiast gleby w składniki pokarmowe, gdyż pozyskuje je z głębszych warstw gleby. Występuje głównie w uprawach kukurydzy, zbóż, a sporadycznie także buraków.
Jest trudny do wytępienia. Nawet z bardzo małego fragmentu kłącza może wyrosnąć nowa roślina. W uprawach rozmnaża się głównie przez kawałki kłącza, które są rozprzestrzeniane podczas mechanicznej uprawy gleby. Orka i inne zabiegi uprawowe tylko pobudzają go do tworzenia nowych rozłogów i wzrostu, nie niszczą go, gdyż rozłogi korzeniowe znajdują się głęboko, poza zasięgiem pługa. Mimo regularnego niszczenia odrostów roślina utrzymuje się przy życiu przez dwa lata, nim wyczerpie zgromadzone w korzeniach substancje zapasowe. W tym czasie może wytworzyć dziesiątki nowych odrostów. Jest trudny również do zwalczenia chemicznego, jest bowiem dość odporny na zawarte w herbicydach środki chemiczne. Najskuteczniejsze do chemicznego zwalczania są środki zawierające dikamb, fluroksypyr, florasulam lub tritosulfuron.
Filatelistyka.
Poczta Polska wyemitowała 5 września 1967 r. znaczek pocztowy przedstawiający powój polny o nominale 60 gr, w serii "Kwiaty polne". Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r. Powój polny pojawił się też na pierwszym znaczku tej serii o nominale 20 gr, w bukiecie kwiatów polnych.

</doc>
<doc id="308964" url="https://pl.wikipedia.org/wiki?curid=308964" title="Victor Piturca">
Victor Piturca



</doc>
<doc id="308966" url="https://pl.wikipedia.org/wiki?curid=308966" title="Glory To The Brave">
Glory To The Brave



</doc>
<doc id="308968" url="https://pl.wikipedia.org/wiki?curid=308968" title="Yding Skovhoj">
Yding Skovhoj



</doc>
<doc id="308971" url="https://pl.wikipedia.org/wiki?curid=308971" title="Ferdynand I (cesarz niemiecki)">
Ferdynand I (cesarz niemiecki)



</doc>
<doc id="308974" url="https://pl.wikipedia.org/wiki?curid=308974" title="Live In The UK">
Live In The UK



</doc>
<doc id="308977" url="https://pl.wikipedia.org/wiki?curid=308977" title="Master Of The Rings">
Master Of The Rings



</doc>
<doc id="308979" url="https://pl.wikipedia.org/wiki?curid=308979" title="Kielisznik zaroślowy">
Kielisznik zaroślowy

Kielisznik zaroślowy ("Calystegia sepium" (L.) R.Br.) – gatunek rośliny należący do rodziny powojowatych ("Convolvulaceae"). Gatunek kosmopolityczny, poza Antarktydą spotykany jest na wszystkich kontynentach. W Europie występuje na całym obszarze z wyjątkiem jej północnych krańców. W Polsce jest pospolity. Występuje zarówno na niżu, jak i w niższych położeniach górskich. Jest rośliną bardzo zmienną – wyróżnia się liczne podgatunki i formy. Rośnie w miejscach wilgotnych i żyznych. W uprawach na takich siedliskach bywa uciążliwym chwastem. Roślina w ograniczonym stopniu wykorzystywana była jako lecznicza. Jest trująca dla ludzi, bydła i świń.
Rozmieszczenie geograficzne.
Zwarty zasięg gatunku obejmuje niemal całą Europę bez jej krańców północnych (północnej Skandynawii, Islandii, północnej części Niziny Wschodnioeuropejskiej). Przekracza Ural i obejmuje zachodnią część Syberii. Na rozrzuconych obszarach kielisznik spotykany jest po góry Azji Centralnej i południowe brzegi Morza Kaspijskiego. Ma nieliczne stanowiska w Azji Mniejszej, na Cyprze i Krecie. Rośnie w północno-zachodniej Afryce na wybrzeżach i w górach od Tunezji po Maroko. Brak go na Wyspach Kanaryjskich, ale jest obecny na Maderze i Azorach. Występuje na rozległych obszarach Ameryki Północnej, na południu sięgając po Florydę, Teksas i Kalifornię, a na północy po Nową Fundlandię, Zatokę Jamesa i Kolumbię Brytyjską. W Azji wschodniej rośnie od Chin poprzez Koreę i Wyspy Japońskie po Kuryle i Kraj Chabarowski, poza tym podawany z Jawy. Na półkuli południowej rośnie w Afryce Południowej (Kraj Przylądkowy), na Nowej Zelandii i w Australii oraz w Ameryce Południowej (Argentyna i Chile). 
W całej Polsce jest gatunkiem pospolitym (+4 w 5-stopniowej skali).
Na obszarach górskich w warunkach Europy Środkowej sięga do piętra pogórza, do ok. 500–700 m n.p.m.
Biologia.
Liczba chromosomów 2n = 22.
Rozwój i rozprzestrzenianie.
Bylina, hemikryptofit. Na badanych stanowiskach większość biomasy okazywała się należeć do klonalnie rozrośniętej jednej rośliny. W ciągu doby przyrost kłącza na długość może sięgnąć 15 cm, a w skali całego sezonu wegetacyjnego – kilka metrów. Pęd nadziemny potrafi mieć przyrost dobowy na długość sięgający 20 cm. Rozwój pędów nadziemnych z pąków na kłączach następuje w kwietniu, ale szczyt osiąga w maju. Rośliny mogą wytwarzać nowe pędy do września, a w fazę spoczynku kłącza wchodzą w listopadzie. Do tego czasu pędy nadziemne zamierają. Zapasy skrobi z kłączy zużywane są przez rozwijające się pędy do połowy czerwca. Później następuje okres ponownej akumulacji substancji zapasowych w kłączach skutkując maksimum w październiku i listopadzie (osiągając odpowiednio o 11–12% i 18–21% więcej zapasów, w stosunku do dostępnych wiosną).
Właściwości fitochemiczne.
Roślina z sokiem mlecznym. Kłącza zawierają skrobię.
Ekologia.
Siedlisko.
Gatunek zasiedla bardzo zróżnicowane siedliska o relatywnie luźnej pokrywie roślinnej, zwłaszcza marginalne, podlegające dynamicznym przekształceniom – brzegi rzek, rowów i stawów, skraje lasów i zarośli, skraje plantacji i ogrody, także żywopłoty, przypłocia i przydroża. Najlepiej rośnie na glebach wilgotnych i mokrych, żyznych, aluwialnych. Toleruje zasolenie gleby i szerokie spektrum zasadowości oraz rodzaje podłoża (od piasków po gliny). Na siedliskach uboższych rozrasta się kłączowo ograniczając wzrost pędów nadziemnych. Ma duże wymagania świetlne, ale dobrze rośnie też w półcieniu. Występuje w szerokim spektrum zmienności warunków klimatycznych w strefie umiarkowanej. Występować może w strefach mrozoodporności od 4 do 8. W perspektywie wieloletniej ustępuje z terenów ulegających sukcesji leśnej i generalnie z terenów, na których pokrywa roślinna jest gęsta i jej wysokość przekracza 3 m. 
W klasyfikacji zbiorowisk roślinnych Europy Środkowej gatunek charakterystyczny dla rzędu "Convolvuletalia" i związku "Senecion fluviatilis". Często rośnie w lasach łęgowych ze związku "Salicion albae" i szuwarach ze związku "Phragmition". Zespoły roślinne z kielisznikiem stanowiące nitrofilne zbiorowiska „welonowe” występujące w kompleksach przestrzennych z zaroślami i lasami aluwialnymi oraz nad brzegami rzek są wskaźnikowe dla siedliska przyrodniczego „ziołorośla górskie ("Adenostylion alliariae") i ziołorośla nadrzeczne ("Convolvuletalia sepium")” [kod: 6430], wymagającego ochrony w sieci Natura 2000. Sam kielisznik zaroślowy jest gatunkiem charakterystycznym dla ziołorośli niżowych [kod: 6430-3].
Interakcje międzygatunkowe.
Kielisznik rosnąc w nieprzekształconych, półnaturalnych i naturalnych ekosystemach jest zwykle dość niepozornym ich komponentem. W siedliskach antropogenicznych – w porzuconych ogrodach, na wysypiskach – potrafi być rośliną bardzo ekspansywną. W przypadku wystąpienia zaburzenia pokrywy roślinnej (np. wiatrował, zdarcie darni przez wody powodziowe lub będące skutkiem działalności człowieka), kielisznik potrafi pokryć taki teren w ciągu paru miesięcy. Kielisznik zaroślowy należy do nielicznych gatunków aluwialnych, które nie ustępują w wyniku inwazji tych siedlisk w Europie przez rdestowce "Reynoutria".
Jest rośliną żywicielską dla larw motyli: piórolotek zwyczajny, piórolotek pięciopiór, "Emmelina argoteles", "Aedia funesta", niedźwiedziówka kaja, "Euplexia lucipara", "Helcystogramma triannulella", "Lacanobia oleracea", "Tyta luctuosa". Na roślinie żerują poza tym także m.in. chrząszcze "Longitarsus rubiginosus", "Megacerus discoidus", "Galeruca rufa" oraz roztocze "Aceria malherbae". Nektar wydzielany w kwiatach kielisznika bywa zbierany, poza zapylaczami, także przez mrówki – wścieklice zwyczajne. Pyłek stanowi z kolei pożywienie dla owadów z rodzaju "Thrips" (wciornastki). 
Między innymi na kieliszniku zaroślowym stwierdzono "Hyalesthes obsoletus" (piewik) będącego wektorem fitoplazmy powodującej żółtaczkę winorośli, najbardziej problematyczną w zachodniej Europie w XXI wieku (określaną jako 'bois noir' – BN).
Na kieliszniku rozwijają się takie grzyby jak: "Erysiphe convolvuli" (mączniakowate), "Thecaphora seminis-convolvuli" ("Urocystidales"; anamorfa powoduje zgrubienie i skrócenie nitek pręcików), "Septoria convolvuli" ("Mycosphaerellaceae"; na porażonych liściach rozwijają się wgłębione, brązowe pyknidia), "Stagonospora calystegiae" ("Phaeosphaeriaceae"; na porażonych liściach rozwijają się wgłębione, jasne pyknidia), "Puccinia convolvuli" ("Pucciniaceae"; na liściach rozwijają się skupione pyknidia, koliste uredinia i telia), "Ramularia sepium" ("Mycosphaerellaceae"), "Fusicladium convolvularum" ("Pseudosphaeriales"), "Ascochyta calystegiae" ("Pleosporales"), "Thecaphora seminis-convolvuli" ("Urocystidales"; pasożytują na nasionach w owocach).
Taksonomia i zmienność.
W dawniejszych ujęciach, jeszcze z czasów przed Karolem Linneuszem, gatunek opisywany był zwykle jako "Convolvulus major", ew. "Velubilis major". Linneusz opisał ten gatunek jako "Convolvulus sepium" w "Species Plantarum" w 1753. Autorem uznawanego współcześnie ujęcia taksonomicznego gatunku jest Robert Brown, który opisał takson w ramach rodzaju "Calystegia" w 1810 roku w pracy "Prodromus Florae Novae Hollandiae et Insulae Van Diemen".
W obrębie rodzaju kielisznik "Calystegia" bardzo trudno o jednoznaczne wyróżnienie gatunku (poza wyraźnie odrębnym "Calystegia soldanella"). Powszechne jest występowanie roślin o cechach pośrednich tam, gdzie nakładają się zasięgi różnych taksonów. W obrębie gatunku "Calystegia sepium" duża zmienność występuje zwłaszcza w odniesieniu do takich cech jak: kształt liścia, długość ogonka, wielkość i barwa kwiatów oraz długość pręcików. Kluczowe dla taksonomii gatunku (i całego rodzaju) były prace Richarda K. Brummitta, który w latach 60. XX wieku spowodował w ogóle definitywne uznanie rodzaju "Calystegia" za odrębny od "Convolvulus" i w kolejnych pracach ustalił taksonomię rodzaju i podział "C. sepium" na podgatunki. Jego klasyfikacja przyjmowana jest we "Flora Europaea", jest on też współautorem ujęcia rodzaju i gatunku we "Flora of China" oraz "Flora of North America".
W obrębie gatunku "Calystegia sepium" wyróżnia się 9 podgatunków; typowy ssp. "sepium" oraz ssp. "roseata" występują w Europie (ten drugi też na półkuli południowej), niejasny jest status na tym kontynencie ssp. "spectabilis", rodzimego na pewno w Azji Wschodniej, w Ameryce Północnej rośnie 6 podgatunków (przy czym ssp. "americana" obecny jest także na europejskich Azorach) oraz introdukowany tam ssp. "sepium".
Poza podgatunkiem typowym (subsp. "sepium") wyróżnia się:
Wyróżniany czasem "C. sepium" (L.) R.Br. subsp. "baltica" Rothm. (na podstawie zaróżowionej korony, wąskolancetowatego kształtu działek i ich orzęsienia) uznawany jest we "Flora Europaea" za synonim podgatunku typowego. Z kolei "C. sepium" (L.) R.Br. subsp. "pulchra" (Brummitt &amp; Heywood) Tutin to synonim "Calystegia pulchra" Brummitt &amp; Heywood, a "C. sepium" (L.) R.Br. subsp. "silvatica" (Kit.) Batt. to synonim "C. silvatica" (Kit.) Griseb.
Dodatkowo w obrębie podgatunku typowego występującego w Polsce wyróżniono kilka form:
Gatunek "Calystegia sepium" tworzy mieszańce z kielisznikiem leśnym "C. silvatica" (Kit.) Griseb. ("C. × lucana" Tenore G. Don), z "Calystegia pulchra" Brummitt &amp; Heywood, z "Calystegia pellita" w obszarach nakładania się zasięgów tych gatunków – we wschodniej części Ameryki Północnej oraz w Chinach i na Dalekim Wschodzie. W północnej Korei i Japonii "C. sepium" subsp. "spectabilis" miesza się z "Calystegia pubescens".
Nazewnictwo.
Gatunek w piśmiennictwie polskim znany jest pod wieloma nazwami ludowymi i historycznymi. U Marcina z Urzędowa (XVI wiek) opisywany był jako: dzwonki, lilia, powoy płotowy. U innych autorów i później: lilia płotowa, powój płotowy, powojnik, wilec, wilec powój. Na Kaszubach – pòwijôcz. Jeszcze w I połowie XX wieku w piśmiennictwie botanicznym gatunek określany był jako powój zaroślowy, powój wielki, powojnik i powój płotowy. Nazwa „kielisznik” dla rodzaju "Calystegia" pojawiła się w publikacjach z lat 80. XIX w. Poza tym rodzaj opisywano także jako: pleść, powojec, rożywój i wilec. W kluczu "Rośliny polskie" wydanym w 1924 pod red. Władysława Szafera, Stanisława Kulczyńskiego i Bogumiła Pawłowskiego gatunek opisany jest w oddzielnym niż powój rodzaju – kielisznik z nazwą naukową "Volvulus sepium", jako kielisznik zaroślowy. Kolejne wydania tego klucza spopularyzowały tę nazwę i od drugiej połowy XX wieku w zasadzie już tylko ona jest w użyciu.
Nazwa naukowa rodzaju "Calystegia" pochodzi ze złożenia (opisywanego jako „niezbyt udane”) greckich słów: "kályx" (=kielich kwiatu) i "stége" (=pokrycie, dach). Nazwa zainspirowana została okryciem kielicha przez podkwiatki. Nazwa gatunkowa "sepium" to dopełniacz od łacińskiego słowa "sepes" (=płot) i znaczy „płotowy”.
Zastosowanie.
Kłącze wykorzystywane było w medycynie ludowej jako środek silnie przeczyszczający. Ze względu na trudny do kontrolowania i przewidzenia skutek przeczyszczający – takie zastosowanie kielisznika jest opisywane jako niebezpieczne i w lecznictwie współczesnym w efekcie roślina ta nie jest wykorzystywana. Roślina ma także łagodne działanie moczopędne. Kielisznik działać miał napotnie po spożyciu wina gotowanego z jego kłączem. Dodawano go także do kąpieli w celu uśmierzenia bóli podczas kamicy.
Mimo że roślina ma działanie przeczyszczające, przegotowane kłącza kielisznika miały być spożywane w Chinach. Według niektórych źródeł spożywać można także przegotowane łodygi oraz młode pędy. Walorem kulinarnym jest przyjemny, słodki smak oraz duża wartość odżywcza ze względu na znaczny udział cukrów i skrobi. Podkreśla się konieczność zachowania ostrożności ze względu na działanie przeczyszczające, w tym wskazane jest unikanie regularnego spożywania.
Pędy kielisznika są elastyczne i mocne – mogą być w razie potrzeby użyte do wiązania, ale wadą ich jest krótkotrwałość. 
Czasem, zwłaszcza wyróżniający się większymi i zaróżowionymi kwiatami podgatunek wschodnioazjatycki "C. sepium" subsp. "spectabilis", bywa uprawiany jako roślina ozdobna. Rośnie dobrze na stanowiskach słonecznych w ziemi ogrodowej, ale łatwo staje się inwazyjny i trudny do zwalczenia. Wspinając się na sąsiednie rośliny tłumi ich wzrost.
Kielisznik jako chwast i jego zwalczanie.
Kielisznik bywa problematycznym chwastem, zwłaszcza w ogrodach, w uprawach kukurydzy, w winnicach oraz w plantacjach odroślowych topoli. Wkracza na uprawy zwykle z przylegających miedz i rowów, zarastając najczęściej ich skraje o szerokości do kilkunastu metrów. W przypadku masowego wystąpienia może powodować duże straty, z wylegiwaniem roślin uprawnych i uniemożliwieniem zbioru plonu włącznie. Problematyczność tego gatunku wiąże się też z małą skutecznością jego chemicznego i mechanicznego zwalczania. Rośliny uszkodzone mechanicznie łatwo odrastają, stosunkowo największy efekt ma zwalczanie mechaniczne realizowane w czasie, gdy pędy mają 5–6 liści. Z kolei środki chemiczne powodować mogą zamieranie pędów, jednak nie szkodzą zwykle istotnie organom podziemnym. Wyjątkiem o skuteczniejszym działaniu są działające układowo (wnikające do tkanek roślinnych) związki z grupy regulatorów wzrostu. Skuteczne w zwalczaniu kielisznika jest też podsiewanie upraw, na których ten gatunek jest problematyczny, koniczyną łąkową (znacząco redukuje to biomasę gatunku niepożądanego). W uprawach kukurydzy z powodzeniem także zwalczano kielisznika biologicznie z użyciem patogennego grzyba "Stagonospora convolvuli". W Ameryce Północnej rozważano także użycie do zwalczania biologicznego tego gatunku chrząszcza "Megacerus discoidus".

</doc>
<doc id="308981" url="https://pl.wikipedia.org/wiki?curid=308981" title="Dolina Białego">
Dolina Białego

Dolina Białego – dolina reglowa w Tatrach Zachodnich, położona pomiędzy grzbietami Krokwi i Sarniej Skały.
Topografia.
Dolina ma długość 2,5 km i powierzchnię 300 ha. Ograniczona jest:
Wylot Doliny Białego znajduje się na wysokości około 910 m n.p.m. przy Drodze pod Reglami, blisko 0,5 km na zachód od Wielkiej Krokwi, na południowym skraju Lasu Białego. Ma postać wąwozu, w którym od wschodniej strony wznoszą się skały Korycisk, od zachodniej Kazalnica. W swej górnej części Dolina Białego rozdzielona jest krótką grańką z Zameczkami i Igłą na dwa podobnej wielkości odgałęzienia – Dolinę Suchą na zachodzie i bezimienną dolinkę na wschodzie, która wyżej przekształca się w Żleb pod Wrótka. Do Doliny Suchej uchodzi Potargany Żleb i Skośny Żleb, do wschodniej gałęzi Żleb pod Patyki (z Niżniej Przełęczy Białego), a do głównej części Siwarowy Żleb (z Siwarowego Siodła) – wszystkie z orograficznie prawej strony.
Geologia i hydrologia.
Dolina wypreparowana jest w skałach osadowych: wapieniach, dolomitach, podrzędnie łupkach. Jest przeważnie wąska i głęboko wcięta, o charakterze wąwozu krasowego – zwłaszcza jej dolny odcinek u stóp Kazalnicy, zwany Kotłami. W dolinie występują liczne skałki, w potoku progi i niewielkie wodospady oraz baniory. Przepływa przez nią Biały Potok o dużym spadku wynoszącym ok. 187 m/km.
Przyroda.
Roślinność występująca w dolinie ma charakter typowej roślinności regla dolnego (tj. świerk, buk, jodła). Blisko wylotu znajduje się na skałach jedno z najniżej położonych stanowisk kosodrzewiny (920 m), a w strefie górnej granicy lasu – skupiska limb. Z powodu zacieniającego działania potężnego masywu Giewontu klimat Doliny Białego jest znacznie bardziej surowy, niż wynikałoby to z jej wysokości nad poziomem morza, a piętra roślinności są tutaj obniżone. Ciekawa flora. M.in. stwierdzono tutaj występowanie storzana bezlistnego (ostatnio nie potwierdzono jego występowania, na opisanym stanowisku wyginął), ostrożnia głowacza, sosny drzewokosej, gnidosza Hacqueta i irgi kutnerowatej – roślin rzadkich w Polsce, występujących tylko na nielicznych stanowiskach. Wśród grzybów bardzo rzadki skórkotrzęsak ciernisty (tylko 2 stanowiska w Polsce). Walory przyrodnicze Doliny Białego chronione są od 1954 r., kiedy utworzono tu rezerwat ścisły, nazwany później (1965) imieniem Stanisława Sokołowskiego. Jednym z głównych powodów jego powołania była potrzeba ochrony głuszców i cietrzewi.
Historia.
Górna część Doliny Białego należała niegdyś do Hali Białe. Na jej terenie znajdowała się (w Dolinie Suchej, u stóp Czerwonej Przełęczy) Polana Białego. Droga na pastwiska prowadziła wysoko stokami Kopy nad Białym, omijając Kotły, gdyż ich przejście, zwłaszcza przy wysokim stanie wody, stanowiło wtedy poważny problem. Obecnie istniejącą drogę nad potokiem zbudowano ok. 1905 roku. W połowie XIX wieku upłaz Białe znajdujący się w Dolinie Suchej wiosną służył jako pośredni etap dla owiec pędzonych na Halę Kondratową przez urwiste perci Giewontu. Na upłazie tym podobno znany przewodnik tatrzański Bartłomiej Obrochta grywał na skrzypcach również znanemu zbójnikowi Wojtkowi Matei.
Na początku lat 50. XX wieku prowadzono w dolinie poszukiwania rud uranu, wykuwając w jej prawym zboczu dwie sztolnie w Dolinie Białego. W triasowych łupkach znajdowały się wulkaniczne tufity często zawierające rudy uranu. W czasie prowadzenia tych prac dolina była zamknięta dla turystów i pilnie strzeżona. Otwór dolnej sztolni (o długości 270 m) znajduje się przy żółto znakowanym szlaku turystycznym i jest zagrodzony drewnianą kratą. Górna jest położona na wysokości 1030 m n.p.m., a łączna długość jej korytarzy sięga 400 m.
Szlaki turystyczne.
Obecnie w Dolinie Białego skupia się około 5% całego ruchu turystycznego w polskich Tatrach.

</doc>
<doc id="308983" url="https://pl.wikipedia.org/wiki?curid=308983" title="Grudzień 2005 w sporcie">
Grudzień 2005 w sporcie



</doc>
<doc id="309006" url="https://pl.wikipedia.org/wiki?curid=309006" title="Hampshire County">
Hampshire County



</doc>
<doc id="309007" url="https://pl.wikipedia.org/wiki?curid=309007" title="Wielki Kanał Brdy">
Wielki Kanał Brdy

Wielki Kanał Brdy () – budowla hydrotechniczna, kanał zbudowany przez Prusaków kosztem 1,5 mln marek w I połowie XIX wieku, w celu nawodnienia łąk czerskich leżących w Borach Tucholskich. Długość kanału wynosi 21 km, a głębokość około 1 m.
Kanał biegnie od zapory Mylof spiętrzającej wody Brdy w Zaporze, do basenu w Barłogach, skąd rozprowadzana jest woda.
Szlak kajakowy.
Kanał stanowi malowniczy szlak kajakowy, prowadzący kilkoma akweduktami ponad dopływami Brdy. W okolicy Fojutowa kanał biegnie akweduktem nad Czerską Strugą. W tym rejonie stoi 15-metrowa wieża widokowa.

</doc>
<doc id="309009" url="https://pl.wikipedia.org/wiki?curid=309009" title="Jeniec wojenny">
Jeniec wojenny

Jeniec wojenny – zatrzymana osoba, która angażowała się w działania bojowe pod rozkazami swojego rządu i została wzięta do niewoli przez siły zbrojne strony przeciwnej. Osoba taka jest kombatantem posiadającym immunitet wynikający z międzynarodowego prawa konfliktów zbrojnych. Obecnie status jeńca wojennego definiowany jest na podstawie artykułu 4 i 5 Konwencji Genewskiej o traktowaniu jeńców wojennych przyjętej 12 sierpnia 1949 r.
Prawo międzynarodowe.
W myśl Artykułu 4 Konwencji genewskiej o traktowaniu jeńców wojennych jeńcem może być osoba należąca do jednej z poniższych kategorii:
Artykuł 13 Konwencji przewiduje, że "jeńcy wojenni powinni być zawsze traktowani w sposób humanitarny." Bez zwłoki powinni być ewakuowani do obozów, położonych z dala od strefy walk (art. 19). Zakazane jest używanie ich jako "żywych tarcz" (art. 23). Muszą być otoczeni opieką lekarską (art. 30 i następne). Przy zatrudnieniu warunki pracy nie powinny ustępować warunkom, z jakich korzystają obywatele państwa zatrzymującego (art. 51). Obozy jenieckie są nadzorowane przez przedstawicieli Międzynarodowego Czerwonego Krzyża i państwa neutralnego sprawującego opiekę nad jeńcami zwanego "mocarstwem opiekuńczym" (ang. "Protecting Power", art. 10, 23, 56, 78 i następne).
Postanowienia te rozszerzają Protokoły Dodatkowe z 1977.
Historia.
W czasach prehistorycznych, a także w starożytności i średniowieczu, jednym z celów wojen było chwytanie do niewoli zdolnych do pracy ludzi, aby w warunkach niewolniczych wykonywali cięższe prace na rzecz zwycięzców. W starożytnym Rzymie część jeńców była zabijana po triumfie lub obracana w gladiatorów. Innym celem przetrzymywania jeńców było uzyskanie okupu od rodzin schwytanych, zwłaszcza bogato urodzonych.
Z czasem zaczęto zawierać umowy o traktowaniu jeńców, np. traktat prusko-amerykański z 10 września 1785 w artykule 24 zabraniał umieszczania ich w lochu czy skuwania kajdanami, jeńcy mogli uprawiać ćwiczenia, obozy miały być zakładane w zdrowej okolicy, zaś wyżywienie zapewnione takie, jak dla żołnierzy własnej armii. Podobnie umowy o wymianie jeńców zawarte w trakcie wojny brytyjsko-amerykańskiej w artykule 1 przewidywały, że jeńcy będą traktowani "z ludzkością, zgodną ze zwyczajami i praktyką stosowanymi przez najbardziej cywilizowane narody w czasie wojny".
W czasie I wojny światowej status jeńców określały haskie regulaminy wojny lądowej z 1899 i 1907, w czasie II wojny światowej konwencje genewskie z 1929.
Regulaminy haskie obowiązują nadal w takim zakresie, w jakim nie zostały zastąpione przez konwencje genewskie. Wedle art. 23 d) obu regulaminów zabroniona jest odmowa brania jeńców, zwana też "niedawaniem pardonu".
Obydwa regulaminy w art. 20 przewidują, że po zawarciu pokoju repatriacja jeńców powinna nastąpić w możliwie krótkim czasie. Art. 75 konwencji z 1929 głosi, że przy zawarciu umowy o rozejmie, strony walczące powinny umieścić w niej porozumienie o repatriacji jeńców, w przeciwnym razie możliwie szybko skomunikują się w tej sprawie. W każdym razie repatriacja jeńców powinna nastąpić w jak najkrótszym czasie po zawarciu pokoju. Art. 118 konwencji z 1949 nakazuje zwolnienie i repatriację bezzwłocznie po zakończeniu działań wojennych.

</doc>
<doc id="309010" url="https://pl.wikipedia.org/wiki?curid=309010" title=".cz">
.cz

.cz jest domeną internetową przypisaną dla stron internetowych z Czech.
Przed rozpadem na Czechy i Słowację w roku 1993 Czechosłowacja używała domeny .cs.

</doc>
<doc id="309013" url="https://pl.wikipedia.org/wiki?curid=309013" title="Walls Of Jericho">
Walls Of Jericho



</doc>
<doc id="309014" url="https://pl.wikipedia.org/wiki?curid=309014" title=".zr">
.zr

.zr to dawna domena internetowa przypisana dla stron internetowych z Zairu. Ponieważ w roku 1997 Zair zmienił nazwę na Demokratyczna Republika Konga, domenę .zr zastąpiono domeną .cd. W roku 2001 domena .zr została ostatecznie zablokowana.

</doc>
<doc id="309021" url="https://pl.wikipedia.org/wiki?curid=309021" title="Bruntal">
Bruntal



</doc>
<doc id="309023" url="https://pl.wikipedia.org/wiki?curid=309023" title="A Step Beyond Dreams">
A Step Beyond Dreams



</doc>
<doc id="309032" url="https://pl.wikipedia.org/wiki?curid=309032" title="Shazna">
Shazna

SHAZNA – japoński zespół z nurtu visual kei. Zespół został założony przez Izam i A.O.I w 1993 roku. Popularność zyskał dopiero pod koniec lat 90'. Piosenki grupy miały charakter popowo-rockowy. Głównym tematem była miłość.
Członkowie zespołu.
Najbardziej charakterystyczną osobą w grupie był Izam, który poprzez makijaż i strój próbował upodobnić się do kobiety. Po rozpoczęciu kariery solo zrezygnował z kontrowersyjnego wyglądu.

</doc>
<doc id="309033" url="https://pl.wikipedia.org/wiki?curid=309033" title="Edmund G. Ross">
Edmund G. Ross

Edmund Gibson Ross (ur. 7 grudnia 1826, zm. 8 maja 1907) – amerykański polityk.
Ross urodził się Ashland w stanie Ohio. Pracował dla gazet najpierw w Ohio, potem Milwaukee, Wisconsin, a w końcu w Topece w Kansas.
Po śmierci senatora z Kansas Jamesa H. Lane'e Ross, jako członek Partii Republikańskiej, został mianowany jego następcą. Uważał się wówczas za zwolennika radykalnego skrzydła tej partii.
Podczas procesu prezydenta Andrew Johnsona w senacie (1868), Radykalni Republikanie próbowali usunąć go z urzędu pod pretekstem naruszenia konstytucji. Johnson był demokratą z Tennessee, który zachował lojalność wobec Unii i po zabójstwie Abrahama Lincolna, jako wiceprezydent, przejął urząd głowy państwa.
Senatorowi Rossowi, który przez cały czas trwania procesu zachowywał milczenie, przypadł w udziale rozstrzygający głos w sprawie. Ross zagłosował za uniewinnieniem Johnsona, dzięki czemu trwale zapisał się w historii USA, lecz przegrał przez to wybory senackie w roku 1870.
Jest jednym z ośmiu senatorów, których ówczesny senator i późniejszy prezydent John F. Kennedy uwiecznił w swej książce "Profile odwagi".
Ponadto Ross pełnił w latach 1885–1889 funkcję gubernatora ówczesnego Terytorium Nowego Meksyku.

</doc>
<doc id="309034" url="https://pl.wikipedia.org/wiki?curid=309034" title="Edmund Ross">
Edmund Ross



</doc>
<doc id="309036" url="https://pl.wikipedia.org/wiki?curid=309036" title="Juventus">
Juventus



</doc>
<doc id="309037" url="https://pl.wikipedia.org/wiki?curid=309037" title="Juventus FC">
Juventus FC



</doc>
<doc id="309039" url="https://pl.wikipedia.org/wiki?curid=309039" title="Próg wyborczy">
Próg wyborczy

Próg wyborczy, zwany również "klauzulą zaporową" – minimalny procent poparcia wyborców uprawniający komitet wyborczy do uczestniczenia w rozdziale mandatów.
Występuje on w proporcjonalnych systemach wyborczych.
Sytuacja w Polsce.
W Polsce próg wyborczy został wprowadzony w 1993 w wyborach do Sejmu, od 1998 r. także w wyborach samorządowych.
Jednym z najważniejszych celów wprowadzenia progu wyborczego do ordynacji wyborczej było uniemożliwienie uzyskania mandatów przez ugrupowania marginalne, a co za tym idzie zapobieżenie rozdrobnieniu politycznemu w parlamencie. W wyborach w 1991 do Sejmu weszli kandydaci 29 ugrupowań (przy czym 11 spośród nich uzyskało po 1 mandacie).
Obecnie w Polsce w wyborach do Sejmu stosuje się (w skali kraju) próg 5% głosów dla partii i dla komitetów wyborczych wyborców oraz 8% dla koalicji partii. W wyborach samorządowych w 1998 i 2002 próg wynosił 5% głosów (w skali danej rady); dotyczy to wyborów do sejmików województw, rad powiatów i rad miejskich w miastach na prawach powiatów. W wyborach do Sejmu z progu wyborczego zwolnione są komitety wyborcze wyborców mniejszości narodowych i etnicznych (w wyborach do Sejmu w latach 1993–2019 była to Mniejszość Niemiecka). W związku z tym te komitety nie muszą go przekraczać, by móc znaleźć się w Sejmie.
W związku z dokonaniem zmian w prawie wyborczym ordynacje wyborcze zostały zastąpione w 2011 roku Kodeksem wyborczym.
Po raz pierwszy w wyborach do samorządu terytorialnego radni gmin zostali wybrani w jednomandatowych okręgach wyborczych z wyjątkiem miast na prawach powiatu, gdzie radni zostali obsadzeni zgodnie z zasadą proporcjonalności.

</doc>
<doc id="309042" url="https://pl.wikipedia.org/wiki?curid=309042" title="Benjamin Wade">
Benjamin Wade

Benjamin Franklin Wade (ur. 27 października 1800, zm. 2 marca 1878) – polityk i prawnik amerykański.
Pierwszą pracą urodzonego w Springfield w stanie Massachusetts Wade’a był etat robotnika na budowie kanału Erie. Skończył jednak studia prawnicze w Ohio i, począwszy od roku 1828, praktykował tam prawo.
Politycznie wiązał się z abolicjonistami i Wigami, z których ramienia zasiadał w latach 1847-1851 w stanowym senacie Ohio. Potem był sędzią. W roku 1851 został senatorem USA. Po upadku Partii Wigów związał się z radykalnym skrzydłem republikanów. Wade opowiadał się także za równouprawnieniem kobiet, respektowaniem praw zorganizowanych robotników oraz słynął jako krytyk systemu kapitalistycznego.
W czasie wojny secesyjnej ostro krytykował prezydenta Abrahama Lincolna za "miękkie stanowisko wobec niewolnictwa". Krytykował też jego plan rekonstrukcji po pokonaniu Konfederacji, opierający się bardziej na pojednaniu, niż okupacji i represjach.
W lipcu 1861 roku wraz z innymi politykami przyglądał się bitwie nad Bull Run, gdzie wojska Unii poniosły klęskę. Mało brakowało, a sam Wade zostałby schwytany przez żołnierzy nieprzyjaciela. Potem ostro krytykował niekompetencję dowódców armii.
Od 2 marca 1867 roku do 3 marca 1869 pełnił funkcję przewodniczącego pro tempore Senatu. Ponieważ prezydent Andrew Johnson, który przejął urząd po zamordowaniu Lincolna, nie miał w swoim gabinecie wiceprezydenta, Wade jako przewodniczący Senatu był pierwszą osobą w kolejce do czasowego pełnienia urzędu prezydenta.
W czasie procesu Johnsona w roku 1868, w wypadku jego usunięcia, to właśnie Wade zostałby tymczasowym prezydentem. Taka perspektywa nie podobała się jednak wielu senatorom. Do usunięcia Johnsona z urzędu (był demokratą) zabrakło jednego, jedynego głosu. Szalę przeważyło stanowisko senatora Edmunda G. Rossa z Kansas.
Niedługo potem jedna z gazet napisała: "Andrew Johnson jest niewinny, ponieważ jego miejsce musiałby zająć Ben Wade".
W tym samym roku 1868 kandydat republikanów na urząd prezydenta, generał Ulysses Grant wybrał Wade’a swoim kandydatem na wiceprezydenta, ale został on odrzucony przez "bossów" partyjnych, którzy podsunęli Grantowi innego radykalnego republikanina, Schuylera Colfaxa. Tego też roku Wade przegrał wybory senackie. Jego miejsca zajął przyszły kandydat demokratów na wiceprezydenta Allen G. Thurman.

</doc>
<doc id="309045" url="https://pl.wikipedia.org/wiki?curid=309045" title="Glaukopis">
Glaukopis

Glaukopis – kwartalnik historyczny o charakterze naukowym. 
Charakterystyka.
Pismo ukazuje się nieprzerwanie od 2003 roku. Celem „Glaukopisu” jest badanie i upowszechnianie wiedzy o najnowszej historii Polski i świata, w szczególności mało znanych jej aspektów, a także publikacja dokumentów i relacji będących plonem kwerend w zbiorach archiwalnych. Innym celem pisma jest umożliwienie debiutu młodym badaczom. „Glaukopis” uczestniczy w debatach historyków dotyczących problematyki dziejów XX wieku, w szczególności zagadnień komunizmu, historii wojskowości i stosunków polsko-żydowskich w XX wieku.
Do Rady Programowej należą: prof. Kazimierz Braun, prof. Marek Jan Chodakiewicz, prof. dr hab. Wojciech Roszkowski, Peter Stachura, Ryszard Tyndorf, ks. dr Jarosław Wąsowicz, prof. Jan Żaryn, a w przeszłości jej członkiem byli także zmarli: bp prof. Herbert Romerstein, Wiesław Chrzanowski i Zdzisław Zakrzewski. Redaktorem naczelnym jest dr Jolanta Mysiakowska-Muszyńska. Pozostali członkowie Zespołu Redakcyjnego to: Michał Wołłejko (zastępca redaktor naczelnej), Paweł Styrna (sekretarz redakcji), dr Wojciech Jerzy Muszyński (wydawca), dr hab. Rafał Łatka, Paweł Juzwa.
Pismo ma charakter naukowy potwierdzony w Komunikacie Ministra Edukcjai i Nauki z dn. 21.12.2021 o zmianie i sprostowaniu komunikatu w sprawie wykazu czasopism naukowych i recenzowanych materiałów z konferencji międzynarodowych. Za publikację w tym piśmie przysługuje autorowi 70 punktów (lata 2019–2025). Nakład wynosi 700 egzemplarzy. Archiwalne numery można bezpłatnie pobrać w formacie PDF z serwisu internetowego czasopisma www.glaukopis.pl.
W listopadzie 2018 r. redakcja pisma została uhonorowana nagrodą „Strażnik Pamięci” przyznawaną przez kapitułę przy redakcji tygodnika „Do Rzeczy”.
Wydawcą do numeru 21-22/2011 było "„Stowarzyszenie na Rzecz Swobód Obywatelskich”", numeru 23–24/2011–2012 był Wojciech Muszyński, a od numeru 26-26/2012 jest "Fundacja „Glaukopis”".
Książki wydane nakładem pisma.
Seria „Biblioteka Glaukopisu”

</doc>
<doc id="309047" url="https://pl.wikipedia.org/wiki?curid=309047" title="Mistrzostwa Polski w Łyżwiarstwie Figurowym 2005">
Mistrzostwa Polski w Łyżwiarstwie Figurowym 2005

Mistrzostwa Polski w łyżwiarstwie figurowym na sezon 2004/2005 odbyły się w dniach od 17 – 19 grudnia 2004 w Opolu na lodowisku Toropol.
Zawody te były częściowo oceniane nowym systemem – dla kategorii Seniorów i Juniorów. Juniorzy Młodsi oraz formacje łyżwiarskie oceniane były starym systemem.
Wyniki.
Pełne wyniki dostępne są na stronie PZŁF
Formacje Łyżwiarskie.
W łyżwiarstwie synchronicznym, zawody odbyły się jedynie w kategorii Juniorów.
1. Amber Dance
2. Lilice

</doc>
<doc id="309049" url="https://pl.wikipedia.org/wiki?curid=309049" title="E2F">
E2F

E2F – oznaczenie rodziny czynników transkrypcyjnych w wyższych komórkach eukariotycznych. W skład tej rodziny wchodzą następujące białka:
Wszystkie z nich biorą udział w regulacji cyklu komórkowego, a w szczególności przejścia fazowego G1/S.
Struktura.
Sekwencja "Homo sapiens" mRNA E2F1 lub

</doc>
<doc id="309050" url="https://pl.wikipedia.org/wiki?curid=309050" title="Ted Kotcheff">
Ted Kotcheff

William Theodore Kotcheff (ur. 7 kwietnia 1931 w Toronto) − kanadyjski reżyser i producent filmowy, bułgarskiego pochodzenia. Jego najbardziej znane filmy to: "Rambo – Pierwsza krew" (1982) i "Niespotykane męstwo" (1983) oraz kilka odcinków erotycznego serialu "Pamiętnik Czerwonego Pantofelka".
Dwukrotnie miał okazję wystąpić w filmach – "Weekend u Berniego" (1989) i "Pierwsza strona" (2003).

</doc>
<doc id="309051" url="https://pl.wikipedia.org/wiki?curid=309051" title="Fiat X1/9">
Fiat X1/9

Fiat X1/9 – samochód sportowy klasy aut miejskich produkowany przez włoski koncern FIAT w latach 1972 - 1989.
Historia i opis modelu.
Samochód został po raz pierwszy oficjalnie zaprezentowany 26 listopada 1972 roku. Zastąpił model 850 Spider. Jest to pierwszy samochód koncernu Fiat z silnikiem umieszczonym centralnie. Wyróżnia się nadwoziem typu targa o oryginalnym wyglądzie, w kształcie klina. Projekt pojazdu opracowany został przez Bertone. Do budowy nadwozia użyto tworzywa sztucznego, z którego wykonano m.in. zdejmowany i chowany w przednim bagażniku dach. Sportowego charakteru nadają także chowane przednie reflektory. Zbiornik paliwa umieszczony został pomiędzy silnikiem a fotelami.
Auto napędzane było początkowo silnikiem o pojemności 1.3 l z Fiata 128 Coupé o mocy 75 KM. W 1978 roku auto wyposażone zostało w mocniejszy silnik o pojemności 1.5 l o mocy 85 KM zintegrowany z 5-biegową manualną skrzynią biegów. 
W latach 1973 - 1975 planowano zbudować wersję rajdową pojazdu. Projekt porzucono na rzecz modelu 131 Abarth.
Na początku lat 80. Fiat zrezygnował z modelu. Produkcja kontynuowana była przez Bertone, gdzie w swoich zakładach w Turynie produkowano nadwozie i podwozie pojazdu, którą następnie transportowano do zakładów Fiata w Lingotto, gdzie montowano silnik oraz pozostałe podzespoły. W 1982 roku całą produkcję pojazdu przeniesiono do Turynu. Przy okazji zmieniono logo modelu na logo Bertone. Auto wyróżniało się dwukolorową karoserią oraz skórzanymi fotelami. Ostatnia seria modelu Bertone X1/9 produkowana w 1989 roku nosiła nazwę Gran Finale.
W plebiscycie na Europejski Samochód Roku 1974 samochód zajął 2. pozycję (za Mercedesem 450S).

</doc>
<doc id="309053" url="https://pl.wikipedia.org/wiki?curid=309053" title="Midnight Oil">
Midnight Oil

Midnight Oil – australijski zespół muzyczny założony w Sydney w 1972 roku. Nazwa grupy wywodzi się od dwóch angielskich powiedzeń "Burn The Midnight Oil" (co oznacza „uczyć się, pracować do późna w nocy”) oraz "Smells Of The Midnight Oil" (określenia na skomplikowaną językowo poezję, bogatą w różnego typu aluzje i odniesienia do innych utworów). W początkowym okresie działalności, zespół grał rocka alternatywnego. W drugiej połowie lat 80. zmienił kierunek w stronę pop-rocka. Wylansował jeden przebój na skalę międzynarodową – „Beds Are Burning” pochodzący z albumu "Diesel and Dust". Inne znane utwory zespołu to m.in. "Blue Sky Mine", "The Dead Heart". 
Przegląd.
Początkowo grupa występowała pod nazwą Farm, gdzie skład tworzył gitarzysta Jim Moginie i perkusista Rob Hirst. W 1975 roku dołączył do nich charyzmatyczny wokalista – Peter Garrett, gitarzysta Martin Rotsey i basista Andrew "Bear" James co zapoczątkowało nowy etap w karierze grupy. Z powodu lewicowych poglądów Petera Garretta oraz Jima Mogine większość utworów grupy ma charakter polityczny. Piosenki często komentują lub opisują problemy społeczne w Australii. Dużo utworów jest także poświęconych polityce czy ochronie przyrody.
2 grudnia 2002 Garrett wystąpił z grupy, aby skoncentrować się na karierze politycznej, w 2004 został wybrany do australijskiego parlamentu z ramienia Partii Pracy. Pozostali członkowie grupy postanowili nadal grać razem pod inną nazwą, na skutek czego grupa oficjalnie zawiesiła swoją działalność koncertową. Wznawiała ją dwukrotnie w 2005 i 2009 grając wyłącznie koncerty charytatywne, które odbyły się w ich ojczyźnie – w Sydney, Canberze oraz Melbourne. Trzecia reaktywacja zespołu miała miejsce w 2017 roku, od tamtej pory grupa działa po dzień dzisiejszy. W 2022 zespół wyrusza w pożegnalną trasę koncertową i planuje wydanie albumu "Resist".

</doc>
<doc id="309056" url="https://pl.wikipedia.org/wiki?curid=309056" title="Wełna">
Wełna

Wełna – włókno naturalne białkowe uzyskiwane z okrywy włosowej (sierści) owiec i jagniąt. Mianem wełny określa się także sierść takich zwierząt jak lamy, wielbłądy, kozy, króliki i inne, przy czym w międzynarodowych klasyfikacjach towarowych ten rodzaj włókien pochodzenia zwierzęcego klasyfikowany jest jako cienka sierść zwierzęca. Włókno wełniane ma charakterystyczne cechy (karbikowatość, łuskowatość, zawiera lanolinę), dzięki którym nadaje się doskonale do wytwarzania wysokiej jakości wyrobów włókienniczych.
Wełna owcza uzyskana przez strzyżenie żywych owiec, zwana również runem lub strzyżą, stanowi doskonały surowiec włókienniczy do wyrobu wysokiej jakości tkanin, dzianin i włóknin. Na Bliskim Wschodzie wyroby z wełny wytwarzano już w starożytności.
Wełna może być także pozyskiwana w wyniku zbierania sezonowo traconej przez zwierzęta okrywy włosowej (np. wełna wielbłądzia i z dzikich kóz) albo wyczesywania (np. wełna kóz hodowlanych, włókno z królików angorskich).
Wysokiej jakości wełnę, bardzo miękką, puszystą, o cienkich włóknach, długości od 4 do 12 cm, otrzymuje się z owiec rasy merynos. Ma ona jednocześnie największą zdolność do spilśniania. Grubszą wełnę uzyskuje się z ras owiec długowełnistych i nizinnych. Długość włókien wełny owiec długowełnistych dochodzi nawet do 40 cm. Cenionym rodzajem włókna typu wełnianego jest kaszmir pozyskiwany w wyniku zbierania okrywy włosowej kóz kaszmirskich, o bardzo cienkich (16-18 mikrometrów) i miękkich włosach.
Historia.
Pierwsze skrawki sukna wełnianego odnaleziono na południu Wyżyny Anatolijskiej położonej w Azji Mniejszej. Pochodzą z VII w. p.n.e. Niemieccy naukowcy datują na 2000 r. p.n.e. najdawniejszą formę odkrycia z czystej owczej wełny. Pierwsze zapiski na temat wełny widnieją na Kodeksie Hammurabiego (1730 p.n.e.), który wymienia (owczą, jagnięcą, kozią, wielbłądzią) wełnę. Wzornictwem nawiązywała do geometrii widocznej w architekturze starożytnej Mezopotamii. Hebrajczycy w swoich zapiskach na temat życia codziennego najczęściej wymieniają wełnę. Z czasów greckich i rzymskich najpiękniejsze wełny pochodziły z Miletu. Farbowano je na kolor purpurowy, który był bardzo drogi, i wiele mówił o bogactwie. W pałacu na wyspie Knossos tkano grube sukno z wełny i zdobiono haftami. Na początku XIX w. angielski tkacz Titus Salt skonstruował gręplarko-czesarkę. Ta maszyna uczyniła go bogatym człowiekiem. Natomiast wielka kreatorka mody Coco Chanel na początku XX w. wylansowała tweed – tkaninę, która swoją nazwę zawdzięcza rzece Tweed, oddzielającej Anglię od Szkocji. W jej czystych wodach już od XV w. tkacze płukali wełnę. Dzisiaj główni producenci wełny to Australia, Nowa Zelandia, Argentyna, Indie, RPA, Wielka Brytania, Urugwaj oraz Hiszpania.
Jednym z najlepszych gatunków wełny uważana jest wełna alpaki. Rozróżniamy trzy odmiany alpaki, które różnią się rodzajem okrywy włosowej. Najdelikatniejszą odmianą jest baby alpaka, czyli wełna pochodząca z młodych zwierząt, nieprzekraczających 8. miesiąca życia. Ma zdolność utrzymywania ciała w odpowiedniej temperaturze mimo zmieniających się warunków pogodowych. Kolejna, huacaya, jest najbardziej powszechna, oraz suri, której włosy mają 50 cm długości, są delikatne oraz charakteryzują się dużym połyskiem. Produkcja alpaki jest 400 razy mniejsza niż wełny owczej, dlatego uważana jest za towar luksusowy. Wytwarza się z niej wysokogatunkowe produkty, takie jak kurtki, płaszcze, kołdry.
Rodzaje wełny.
W zależności od sposobu pozyskania włókna rozróżnia się wełny:
Wełnę owczą klasyfikuje się ponadto ze względu na średnią grubość włókien (sortyment), kolor.
Zależnie od cech włókien wytwarza się z nich różne rodzaje przędz (zgrzebne, czesankowe, dywanowe)
Nazewnictwo.
Niektóre nazwy stosowane w odniesieniu do włókien wełnianych i wyrobów z tych włókien:
Cechy włókna wełnianego.
Zalety:
Wady:
Zastosowanie.
Z najdłuższych włókien wełny żywej, uzyskuje się wysokiej jakości przędze czesankowe, natomiast z pozostałych rodzajów stosowanych jako domieszki do krótszych włókien wełny żywej, uzyskuje się niższej jakości przędze zgrzebne.
Z przędz czesankowych wytwarza się wysokiej jakości tkaniny, np. gabardynę, i dzianiny dla przemysłu odzieżowego.
Z przędz zgrzebnych, bez domieszek wytwarza się tkaniny spilśniane oraz przypominające samodziały takie jak sukna i tweedy.
Stosuje się też mieszanki włókien wełnianych z innymi włóknami np. z bawełną, lnem lub jedwabiem. Mieszanki włókien są surowcem do wytwarzania dywanów, wykładzin podłogowych, kołder, koców, poduszek, filców odzieżowych itp.
Z wełny wielbłądziej i lam, wyrabiane są koce, pledy poduszki i pasy terapeutyczne oraz tkaniny płaszczowe.
Natomiast z wełny wtórnej, wytwarza się filce techniczne. Włókno luzem lub lekkie filce stosuje się jako wypełnienia dźwiękochłonne do wysokiej jakości zespołów głośnikowych.

</doc>
<doc id="309057" url="https://pl.wikipedia.org/wiki?curid=309057" title="Dorée">
Dorée



</doc>
<doc id="309059" url="https://pl.wikipedia.org/wiki?curid=309059" title="Ecouflant">
Ecouflant



</doc>
<doc id="309060" url="https://pl.wikipedia.org/wiki?curid=309060" title="Ecourt-Saint-Quentin">
Ecourt-Saint-Quentin



</doc>
<doc id="309061" url="https://pl.wikipedia.org/wiki?curid=309061" title="Ecuillé">
Ecuillé



</doc>
<doc id="309062" url="https://pl.wikipedia.org/wiki?curid=309062" title="Ecurie">
Ecurie



</doc>
<doc id="309063" url="https://pl.wikipedia.org/wiki?curid=309063" title="Ecuélin">
Ecuélin



</doc>
<doc id="309064" url="https://pl.wikipedia.org/wiki?curid=309064" title="Echemiré">
Echemiré



</doc>
<doc id="309065" url="https://pl.wikipedia.org/wiki?curid=309065" title="Eclaibes">
Eclaibes



</doc>
<doc id="309066" url="https://pl.wikipedia.org/wiki?curid=309066" title="Eclimeux">
Eclimeux



</doc>
<doc id="309067" url="https://pl.wikipedia.org/wiki?curid=309067" title="Ecoivres">
Ecoivres



</doc>
<doc id="309068" url="https://pl.wikipedia.org/wiki?curid=309068" title="Ecommoy">
Ecommoy



</doc>
<doc id="309069" url="https://pl.wikipedia.org/wiki?curid=309069" title="Ecorpain">
Ecorpain



</doc>
<doc id="309071" url="https://pl.wikipedia.org/wiki?curid=309071" title="Emerchicourt">
Emerchicourt



</doc>
<doc id="309072" url="https://pl.wikipedia.org/wiki?curid=309072" title="Epinoy">
Epinoy



</doc>
<doc id="309073" url="https://pl.wikipedia.org/wiki?curid=309073" title="Eragny">
Eragny



</doc>
<doc id="309074" url="https://pl.wikipedia.org/wiki?curid=309074" title="Equirre">
Equirre



</doc>
<doc id="309075" url="https://pl.wikipedia.org/wiki?curid=309075" title="Equihen-Plage">
Equihen-Plage



</doc>
<doc id="309078" url="https://pl.wikipedia.org/wiki?curid=309078" title="Epineu-le-Chevreuil">
Epineu-le-Chevreuil



</doc>
<doc id="309079" url="https://pl.wikipedia.org/wiki?curid=309079" title="Epineux-le-Seguin">
Epineux-le-Seguin



</doc>
<doc id="309080" url="https://pl.wikipedia.org/wiki?curid=309080" title="Epizon">
Epizon



</doc>
<doc id="309083" url="https://pl.wikipedia.org/wiki?curid=309083" title="Małżeństwa tej samej płci">
Małżeństwa tej samej płci



</doc>
<doc id="309084" url="https://pl.wikipedia.org/wiki?curid=309084" title="Perth Amboy">
Perth Amboy

Perth Amboy – miasto w hrabstwie Middlesex w stanie New Jersey w Stanach Zjednoczonych. Miasto zostało nazwane na cześć miasta w Szkocji.
Historia.
Osada została założona przez kupców angielskich w roku 1683, nabyła prawa miejskie w 1718. Pierwsi osadnicy to Szkoci szukający wolności religijnej i francuscy protestanci. Perth Amboy staje się stolicą Wschodniego Jersey (1684) aż do połączenia z Zachodnim Jersey w roku 1702, kiedy dalej pełni tę funkcję na równi z Burlington do roku 1790. Kupcy opuszczają miasto na rzecz szybciej rozwijającego się Nowego Jorku. Perth Amboy staje się centrum przemysłu ceramicznego. W 1890 emigracja i industrializacja bogacą miasto. Kompanie takie jak „Guggenheim and Sons” czy „Copper Works Smelting Company” zapewniają miejsca pracy i przyczyniają się do rozwoju miasta. Miasto staje się też ważnym węzłem kolejowo-portowym (Lehigh Valley Railroad - transport węgla). Miasto staje się celem dla emigracji z Polski (najliczniejsza), Węgier, Czechosłowacji, Włoch, Rosji i Austrii. Staje się również miejscowością wypoczynkową, funkcję tę pełni od roku 1800 do początków XX wieku.
Współczesne Perth Amboy.
Dzisiejsi emigranci w mieście to głównie mówiący po hiszpańsku przybysze z Ameryki Środkowej i Południowej. Niefortunnie, ze względu na koniunkturę, większość fabryk została wyburzona, co zastopowało rozwój miasta. Kiedyś miasto wypoczynkowe, teraz plaże Perth Amboy nie nadają się do pływania, ze względu na zanieczyszczenia. Konkurencja z dużymi centrami handlowymi spowodowała, że w centrum miasta nie ma znaczącego handlu. Jednakże od 1990 roku z pomocą stanu New Jersey miasto wraca do życia. Przestępczość zmalała, małe biznesy powracają do miasta. Opodatkowanie od sprzedaży wynosi tylko 3% (reszta New Jersey 6%). Została wybudowana przystań dla jachtów i motorówek. Miasto otrzymało 600 milionów dolarów na rozwój.

</doc>
<doc id="309086" url="https://pl.wikipedia.org/wiki?curid=309086" title="Pert Amboy">
Pert Amboy



</doc>
<doc id="309091" url="https://pl.wikipedia.org/wiki?curid=309091" title="Zakład Kartografii Uniwersytetu Warszawskiego">
Zakład Kartografii Uniwersytetu Warszawskiego

Katedra Kartografii, a następnie Zakład Kartografii, był jedną z jednostek Wydziału Geografii i Studiów Regionalnych Uniwersytetu Warszawskiego zlokalizowanego w Pałacu Uruskich. W 2014 został połączony z Zakładem Geoinformatyki i Teledetekcji w Zakład Geoinformatyki, Kartografii i Teledetekcji.
Zakład Kartografii i Katedra Kartografii.
Zakład Kartografii został powołany 1 listopada 1950 roku, rozporządzeniem Ministra Szkół Wyższych i Nauki, w ramach organizowanego wówczas Instytutu Geograficznego należącego do Wydziału Matematyczno-Przyrodniczego jako pierwsza w Polsce placówka dydaktyczna kształcąca kartografów-geografów. W latach 1968-1977 funkcjonował jako Zakład Kartografii, w okresie 1977-2011 jako Katedra Kartografii, od 2011 do 2014 ponownie jako Zakład Kartografii. 
Od 1977 roku Zakład (Katedra) wchodził w skład Wydziału Geografii i Studiów Regionalnych.
Zakład Kartografii kształcił kartografów-redaktorów map, co roku egzamin magisterski zdawało od kilku do kilkunastu osób. Absolwenci Zakładu i Katedry pracowali w największych polskich wydawnictwach kartograficznych. Dotychczas wykonano tu 4 prace habilitacyjne, 14 prac doktorskich i ponad 350 prac magisterskich. Absolwenci Zakładu i Katedry Kartografii, będącej przez kilkadziesiąt lat jedyną w Polsce jednostką dydaktyczną kształcącą redaktorów-kartografów, mieli ogromny wpływ na ogólnoużytkową kartografię polską, początkowo stanowiąc trzon kartografów w jedynym wydawnictwie kartograficznym wykonującym ogólnodostępne mapy jakim było Państwowe Przedsiębiorstwo Wydawnictw Kartograficznych, później wnosząc duży wkład w powstanie komercyjnego rynku kartograficznego po 1989. Uczestniczyli również w powoływaniu podobnych jednostek na innych uczelniach wyższych w Polsce.
W Zakładzie, jako jednostce naukowo-dydaktycznej, prowadzono również badania z zakresu kartografii geograficznej: historii kartografii polskiej, kartografii matematycznej, kartografii komputerowej, metodyki kartograficznej, redakcji map i atlasów, kartografii prasowej oraz kartograficznej metody badań. Badania z zakresu teorii kartografii prowadzone w latach 70., szczególnie dotyczące przekazu kartograficznego i kartologii, przyniosły Zakładowi i Katedrze Kartografii światowy rozgłos, a opublikowane wówczas prace są do tej pory licznie cytowane za granicą. W Katedrze zostały opracowane założenia teoretyczne układu współrzędnych „GUGiK-80" wykorzystanego następnie przy opracowywaniu polskich map topograficznych w skalach 1:100 000 i 1:500 000 wydawanych w latach 1980-1993 oraz opracowano grafikę w skalach 1:10 000 i 1:50 000 opracowywanych od 1994 w układzie współrzędnych „1942”, a od 1996 w układzie współrzędnych „1992”.
Kierownicy Zakładu i Katedry Kartografii:
W Zakładzie Kartografii wydawane było jedyne polskie i pierwsze na świecie czasopismo naukowe poświęcone w całości kartografii – „Polski Przegląd Kartograficzny”. Efektem prac jest również liczna literatura naukowa, w tym kilkadziesiąt publikacji książkowych. Zakład i Katedra Kartografii organizowały i współorganizowały kilkadziesiąt konferencji krajowych i zagranicznych, z których najważniejszą była zorganizowana w 1982, w czasie stanu wojennego, konferencja Międzynarodowej Asocjacji Kartograficznej.
Zakład Geoinformatyki, Kartografii i Teledetekcji.
W 2014 Zakład Kartografii został połączony z Zakładem Geoinformatyki i Teledetekcji w Zakład Geoinformatyki, Kartografii i Teledetekcji.

</doc>
<doc id="309093" url="https://pl.wikipedia.org/wiki?curid=309093" title="Space Interferometry Mission">
Space Interferometry Mission

Space Interferometry Mission (SIM) – anulowana misja kosmiczna agencji NASA, której celem miały być pomiary astrometryczne o dużej dokładności, w szczególności wykrywanie egzoplanet o wielkości Ziemi.
Misja SIM mogła pozwolić na dokładne oznaczenie odległości i pozycji gwiazd oraz uzyskanie odpowiedzi na pytania o wielkość i wiek wszechświata. Dodatkowym atrybutem SIM miała być możliwość odnajdywania planet pozasłonecznych.
SIM miała pracować na zasadzie interferometrii, pozwalającej na połączenie rejestrowanego światła z kilku (w tym przypadku dwóch oddalonych od siebie o 6 m) luster, tworząc ekwiwalent jednego większego instrumentu.
Na podstawie doświadczeń uzyskanych przy budowie Space Interferometry Mission planowana była budowa większego instrumentu Terrestrial Planet Finder.
W 2006 na skutek przesunięć w budżecie NASA, część pieniędzy przeznaczona na naukę i misje badawcze, została przeznaczona na dokończenie budowy Międzynarodowej Stacji Kosmicznej i przywrócenie floty wahadłowców do służby. Skutkiem tego misja SIM została zredukowana z pełnowartościowego instrumentu do misji demonstracyjnej. Zaoszczędzone pieniądze miały pozwolić na dokończenie projektu SOFIA. W 2010 SIM została ostatecznie anulowana, podobnie jak Terrestrial Planet Finder.

</doc>
<doc id="309095" url="https://pl.wikipedia.org/wiki?curid=309095" title="Izam">
Izam

Izam - japoński muzyk, wokalista nieistniejącego już zespołu Shazna. Jego prawdziwe imię to 

</doc>
<doc id="309096" url="https://pl.wikipedia.org/wiki?curid=309096" title="Ulysses S. Grant">
Ulysses S. Grant



</doc>
<doc id="309097" url="https://pl.wikipedia.org/wiki?curid=309097" title="Południk zerowy">
Południk zerowy

Południk zerowy – południk, od 1984 określony przez Ministerstwo Obrony Stanów Zjednoczonych na podstawie globalnej geodezyjnej siatki geograficznej WGS 84. Południk zerowy na podstawie WGS 84 zastąpił dotychczasowy Południk Greenwich, przebiegający przez obserwatorium astronomiczne w dzielnicy Greenwich w Londynie, który był obowiązującym południkiem zerowym w latach 1884–1984.
W związku z rozwojem techniki, w szczególności techniki satelitarnej, Departament Obrony Stanów Zjednoczonych opracował dokładniejszą siatkę geograficzną, wzorowaną na dokładniejszym modelu Ziemi. Projekt nosił nazwę WGS (World Geodetic System) i w 1984 zdecydowano zastąpić dotychczasową siatkę geograficzną siatką WGS 84. Z założenia miała ona doprecyzować (ale nie zmienić) dotychczasową siatkę. Jednak nie uniknięto przesunięć południków, w tym zmiany położenia południka zerowego, który znajduje się ok. 102 metry na wschód od swojego poprzednika.
Obecnie siatka WGS 84 jest jedyną obowiązującą siatką geograficzną na świecie. Na niej wzorowany jest system nawigacji satelitarnej GPS, czas UTC oraz wszystkie mapy. Południk zerowy nadal przechodzi przez park Greenwich, ale już nie przez historyczne obserwatorium astronomiczne. Jednak poprzedni południk zerowy jest nadal nakreślony na dziedzińcu obserwatorium i przyciąga turystów, chociaż stracił swoje znaczenie pomiarowe.
W związku z zastosowaniem siatki geograficznej WGS 84 swoje współrzędne zmienił również Południk Warszawski z 21 00' 42" (do 1984 r.) na 21 00' 35" długości geograficznej wschodniej.
Przez stulecia za punkt, przez który przebiega południk zerowy, przyjmowano hiszpańską wyspę El Hierro (zwaną „Wyspą Południkową”). To dlatego, że do czasu potwierdzania, że Kolumb odkrył nowy kontynent, a nie drogę do Indii, była ona najdalej wysuniętym na zachód skrawkiem lądu, który był znany Europejczykom. Wykorzystywano go jako odniesienie do wykreślania map i dokonywania obliczeń geograficznych, szczególnie przez żeglarzy i geografów spoza Wielkiej Brytanii. Już w II w. n.e. Ptolemeusz wykorzystał najbardziej na zachód wysunięty znany sobie ląd jako południk odniesienia, dzięki czemu współrzędne geograficzne wszystkich punktów na znanym wówczas świecie były wschodnie i według przyjętej konwencji „dodatnie”.
Geografia.
Południk przecina następujące obszary:

</doc>
<doc id="309101" url="https://pl.wikipedia.org/wiki?curid=309101" title="Mucc">
Mucc

MUCC (ムック, "mukku") – japoński zespół rockowy, powstały w 1997 roku, zaliczany do nurtu visual kei. Wykonuje szeroko pojętą muzykę rockową i metal. Założycielem grupy jest gitarzysta Miya. Nazwa pochodzi od włochatego, czerwonego potwora – bohatera popularnej japońskiej bajki dla dzieci – "Ponkickies". MUCC jest znane również jako kombinacja liczb 69, które w języku japońskim można przeczytać jako "mukku".
Zespół zadebiutował w Europie występem na Wacken Open Air latem 2005 roku. Rok później zagrali w Stanach Zjednoczonych na konwencie anime Otakon. Konsekwentnie występują w Europie co roku. Do Stanów Zjednoczonych wrócili na Jrock Revolution w 2007 roku.
MUCC wziął także udział w Taste of Chaos 2008, występując w dwudziestu sześciu miastach USA od lutego do maja. Po powrocie do Japonii w maju, zespół zagrał na hide memorial summit obok innych znanych japońskich grup rockowych, takich jak X JAPAN, LUNA SEA czy Dir en grey. W październiku Taste of Chaos 2008 przybył do Europy. MUCC wystąpili w Holandii, Niemczech, Danii, Szwecji, Finlandii czy Wielkiej Brytanii.
Muzyka.
Muzyka MUCC jest połączeniem rocka, ska i bluesa. Miya i Tatsurou są głównymi twórcami tekstów, ale poszczególne utwory pisane są również przez pozostałych członków zespołu. Ogólnie można nazwać tę muzykę jako hard rock, który zawsze opiera się na tradycyjnych dalekowschodnich melodiach, uzupełnianych głosem Tatsurou. Przy elektryzującym głosie wokalisty, utwory zawierają nutkę melancholii. Teksty pisane przez Miyę i Tatsurou poruszają takie kwestie jak depresja, strach, miłość, przyjaźń. Nawiązują także do problemu odrzucenia we współczesnym społeczeństwie japońskim.
Dyskografia.
Single.
DVD
Książki
Dema
Omnibusy

</doc>
<doc id="309102" url="https://pl.wikipedia.org/wiki?curid=309102" title="Wólka (osadnictwo)">
Wólka (osadnictwo)

Wólka – osada, mała wola. 
Wólki były to z reguły nowsze osady, folwarki, kolonie, potem wsie. 
Nazwa w czasach feudalnych mówiła o zwolnieniu pierwszych jej mieszkańców od powinności lub czynszu (patrz też: wolnizna). 
Na Śląsku odpowiednikiem etymologicznym Wólki jest Ligota, a na Kaszubach Huta Huta - osada. Słownik geograficzny podaje kilkaset nazw ze słowem Wólka.

</doc>
<doc id="309103" url="https://pl.wikipedia.org/wiki?curid=309103" title="Mak wątpliwy">
Mak wątpliwy

Mak wątpliwy ("Papaver dubium") – gatunek rośliny należący do rodziny makowatych. Występuje w prawie całej Europie, w Afryce Północnej, Azji Zachodniej, na Kaukazie i w Pakistanie. W Polsce pospolity na niżu. Archeofit.
Biologia i ekologia.
Roślina jednoroczna. Kwitnie od maja do czerwca lub lipca. Liczba chromosomów: 2n = 42. Zasiedla pola i miejsca ruderalne (roślina ruderalna). Niegdyś rósł na polach uprawnych o podłożu piaszczystym, obecnie częściej na wysypiskach, nieużytkach lub brzegach dróg. Roślina trująca: zawiera lekko trujący alkaloid.
Zmienność.
Gatunek zmienny morfologicznie. Występuje w wielu odmianach. Tworzy mieszańce z makiem polnym.

</doc>
<doc id="309104" url="https://pl.wikipedia.org/wiki?curid=309104" title="Struktura organizacyjna">
Struktura organizacyjna

Struktura organizacyjna (Struktura organizacji) – sposób formalnej organizacji – zestaw elementów (komórek organizacyjnych (działów lub innych wyodrębnionych części) wewnątrz organizacji) oraz powiązań między nimi (przepływów informacji, formalny podział obowiązków, przynależności itp.).
Pozwala określić formalne relacje i zależności oraz podział uprawnień i odpowiedzialności. Struktura organizacyjna może dotyczyć organizacji kilku różnych zewnętrznych komórek, które pracują wspólnie, a nawet komórek zewnętrznych, które mają własną organizację, jednak zorganizowały współpracę poszczególnych swoich części, np. działów czy brandów. Na strukturę organizacyjną składają się następujące elementy:
Charakterystyka.
Struktura organizacyjna jest zazwyczaj w większych organizacjach ujmowana w schemat organizacyjny i wyznaczana jest przez szereg czynników, do których należą:
Typy struktur organizacyjnych.
Struktury organizacyjne ze względu na rozpiętość kierowania dzielą się na struktury płaskie, wówczas rozpiętość kierowania jest duża i struktury smukłe, wówczas rozpiętość kierowania jest mała. W zależności od przyjętego typu, można wyróżnić struktury mechanistyczne, charakteryzujące się małą elastycznością, oraz elastyczne struktury organiczne, które łatwo ulegają transformacji pod wpływem zmieniającego się otoczenia organizacji.
Więzi.
Pomiędzy komórkami (jednostkami) organizacyjnymi możemy wyróżnić więzi:

</doc>
<doc id="309105" url="https://pl.wikipedia.org/wiki?curid=309105" title="Sajdak">
Sajdak

osoby o nazwisku Sajdak

</doc>
<doc id="309106" url="https://pl.wikipedia.org/wiki?curid=309106" title="Sahajdak">
Sahajdak



</doc>
<doc id="309110" url="https://pl.wikipedia.org/wiki?curid=309110" title="Mak piaskowy">
Mak piaskowy

Mak piaskowy ("Papaver argemone" , ew. "Roemeria argemone" ) – gatunek roślin jednorocznych z rodziny makowatych. Tradycyjnie klasyfikowany do szeroko ujmowanego rodzaju mak "Papaver", ale też w XXI wieku włączany do rodzaju remeria "Roemeria". Występuje w południowej i środkowej Europie, na Bliskim Wschodzie i w północnej Afryce. Jako introdukowany rośnie także w północnej Europie i na innych kontynentach obu półkul w strefach umiarkowanych. W Polsce jest rozprzestrzeniony na całym obszarze prócz gór i ma status archeofita.
Biologia i ekologia.
Siedlisko: pola uprawne (chwast segetalny), piaszczyste brzegi dróg, ugory. W klasyfikacji zbiorowisk roślinnych gatunek charakterystyczny dla zespołu roślinnego "Papaveretum argemones". Kwitnie od maja do lipca. Roślina trująca.

</doc>
<doc id="309112" url="https://pl.wikipedia.org/wiki?curid=309112" title="Rozpiętość kierowania">
Rozpiętość kierowania

Rozpiętość kierowania – liczba osób podległych bezpośrednio kierownikowi w danej organizacji.
Większa rozpiętość kierowania powoduje zmniejszenie liczby szczebli kierowania przy tej samej ilości członków organizacji oraz zmniejszenie kosztów wynikających z wyższego wynagrodzenia dla osób na stanowiskach kierowniczych. Mniejsza rozpiętość kierowania z kolei przyczynia się do możliwości większej kontroli podległych kierownikowi członków organizacji. Jednakże w drugim przypadku wydłużają się kanały komunikacji, a co za tym idzie zwiększa się możliwość powstawania błędów w tych kanałach. Dłuższy będzie także czas przepływu informacji zatem i koszt jej przepływu. Z kolei duża rozpiętość kierowania wymaga dużej samodzielności pracowników na swoich stanowiskach pracy, co związane jest z wydatkowaniem funduszy organizacji na szkolenia. Wynika to z tego, iż kierownik będzie musiał posiadać wiedzę specjalistyczną na wiele tematów.
W przypadku zastosowania dużej rozpiętości kierowania struktura organizacji staje się płaska, przy niższej staje się bardziej wysmukła.
Rodzaje rozpiętości kierowania.
Wyróżnia się trzy rodzaje rozpiętości kierowania:
Każdy kierownik posiada ograniczenie swojej rozpiętości kierowania, które wynika z jego osobowości, zakresu wiedzy, zdolności do obserwowania podwładnych, budżetu czasu jaki może poświęcić podwładnym. Jego rozpiętość kierowania zależy też np. od stopnia trudności pracy wykonywanej przez podwładnych i ich chęci do współpracy z kierownikiem oraz między sobą.
W dużych jednostkach organizacyjnych, w których jeden przełożony nie jest w stanie kierować bezpośrednio wszystkimi podwładnymi niezbędne staje się tworzenie pośrednich szczebli kierowania. Z momentem ich utworzenia przełożony najwyższego szczebla zmuszony jest do przekazania części swoich uprawnień do decydowania pośrednim kierownikom tak aby mogli oni w określonych sprawach samodzielnie podejmować decyzje. Przekazywanie uprawnień w dół nie jest całkowicie równoznaczne z przekazaniem odpowiedzialności. Podwładny, który otrzymał uprawnienia, lecz uchyla się od odpowiedzialności zwiększa stopień obciążenia odpowiedzialnością swego przełożonego. Niewłaściwe są także metody obciążania podwładnych częścią odpowiedzialności bez równoczesnego przekazania im odpowiednich uprawnień.
Pojęcie i konsekwencje zbyt szerokiej formalnej rozpiętości kierowania.
Ze zbyt szeroką formalną rozpiętością kierowania mamy do czynienia w przypadku gdy dochodzi do nadmiernego formalnego zwiększenia liczby podwładnych w stosunku do możliwości i zdolności kierownika. W takiej sytuacji kierowanie staje się fikcyjne a jego kontakty z bezpośrednimi podwładnymi są zbyt krótkotrwałe lub zbyt rzadkie. W takiej sytuacji pracą podwładnych często kieruje ktoś inny, ktoś kto nie jest formalnym kierownikiem. Zazwyczaj powstają nieformalne ośrodki władzy, często o charakterze negatywnym (tzw. potocznie kliki). Zbyt szeroka formalna rozpiętość kierowana może wywołać u danego kierownika następujące skutki:
W przypadku szerokiej formalnej rozpiętości kierowania mamy do czynienia z tzw. „płaską”
strukturą organizacyjną. Jako przykład takiej struktury organizacyjnej (o zasięgu światowym) wielu autorów wskazuje Kościół Rzymskokatolicki.
Do zalet szerokiej formalnej rozpiętości kierowania i struktury płaskiej należą m.in. wyraźne rozgraniczenie zakresu władzy poszczególnych kierowników i podwładnych, krótsza odległość między kierownikiem naczelnego szczebla kierowania a szczeblem wykonawców na dole, zmniejszenie kosztów łączności pionowej, niższe koszty uposażenia dla mniejszej liczby kierowników (przy jednoczesnym i częstym wzroście kosztów uposażenia dla mniejszej liczby posiadającej jednak wyższe kwalifikacje kierowników oraz wzroście kosztów łączności kierownika z bezpośrednimi podwładnymi). Tworzenie płaskiej struktury organizacyjnej jest możliwe zazwyczaj wtedy, gdy czynności wykonywane przez podwładnych są jednorodne, masowe i nie wymagające ścisłej kontroli kierowniczej.
Pojęcie i konsekwencje zbyt wąskiej formalnej rozpiętości kierowania.
Ze zbyt wąską formalną rozpiętością kierowania mamy do czynienia wówczas gdy kierownik danego szczebla jest w stanie w rzeczywistości kierować większą liczbą bezpośrednich podwładnych niż wynika to ze struktury formalnej. W takiej sytuacji kierownik zazwyczaj poświęca na czynności kierownicze mniejszą ilość czasu niżby mógł w normalnych warunkach, poświęcając resztę czasu na czynności niekierownicze. W takiej sytuacji kwalifikacje kierownicze kierownika są zmarnowane. Czasami kierownik przez część swojego czasu pracy nie pracuje, co prowadzi do braku autorytetu wśród podwładnych.
Jeżeli mamy do czynienia ze zbyt wąską formalną rozpiętością kierowania w stosunku do potencjalnej rozpiętości kierowania może to wywołać u danego kierownika następujące skutki:
Konsekwencją wąskiej formalnej (również rzeczywistej) rozpiętości kierowania jest powstanie wieloszczeblowej „smukłej” struktury organizacyjnej a jako jej przykład możemy podać struktury organizacyjne instytucji wojskowych.
Pojęcie i konsekwencje zbyt wąskiej rzeczywistej rozpiętości kierowania.
Przypadek gdy rzeczywista rozpiętość kierowania w danej organizacji nie pokrywa się z formalną rozpiętością kierowania jest główną przyczyną tego, iż faktycznie kto inny podejmuje decyzje, zaś formalna odpowiedzialność spada na kogo innego.
Omawiając konsekwencje zbyt wąskiej rzeczywistej rozpiętości kierowania jako wielkości z zakresu organizacji rzeczywistej do potencjalnej rozpiętości kierowania, jako wielkości z zakresu organizacji nieformalnej należy podkreślić, że rzeczywista rozpiętość kierowania może być równa albo mniejsza, ale nie większa od potencjalnej rozpiętości kierowania.
Metody pomiaru rozpiętości kierowania.
Wyróżniamy następujące metody pomiaru rozpiętości kierowania:

</doc>
<doc id="309114" url="https://pl.wikipedia.org/wiki?curid=309114" title="FC Utrecht">
FC Utrecht

FC Utrecht (wym. ) – holenderski klub piłkarski z siedzibą w Utrechcie. Powstał 1 lipca 1970 w wyniku fuzji trzech utrechckich zespołów: DOS, Elinkwijk i Velox. W latach 80. regularnie występował w europejskich pucharach.

</doc>
<doc id="309115" url="https://pl.wikipedia.org/wiki?curid=309115" title="Kraków-Płaszów">
Kraków-Płaszów



</doc>
<doc id="309116" url="https://pl.wikipedia.org/wiki?curid=309116" title="David di Tommaso">
David di Tommaso

David di Tommaso (ur. 6 października 1979 w Échirolles, zm. 29 listopada 2005 w De Meern) – francuski piłkarz, który występował na pozycji obrońcy.
Kariera klubowa.
Di Tommaso rozpoczął swoją piłkarską karierę w klubie AS Monaco w sezonie 1998/1999. W Division 1 zadebiutował 16 stycznia 1999 w zremisowanym 1:1 meczu z RC Lens. W 2000 roku wraz z klubem zdobył mistrzostwo Francji oraz Superpuchar Francji. Na początku 2001 roku odszedł do CS Sedan, także grającego w Division 1. 17 marca 2001 w przegranym 1:4 pojedynku z FC Nantes strzelił swojego pierwszego gola w tych rozgrywkach. W sezonie 2002/2003 wraz z zespołem zajął przedostatnie 19. miejsce w lidze i spadł z nim do Ligue 2.
W 2004 roku di Tommaso został zawodnikiem holenderskiego klubu FC Utrecht. W Eredivisie zadebiutował 14 sierpnia 2004 w przegranym 2:3 meczu z NAC Breda, a 21 sierpnia 2005 w przegranym 1:2 spotkaniu z AZ Alkmaar zdobył swoją jedyną bramkę w tej lidze. Ostatni mecz przed śmiercią di Tommaso rozegrał 27 listopada 2005 w ramach rozgrywek Eredivisie przeciwko Ajaksowi (1:0).
Kariera reprezentacyjna.
Di Tommaso grał w reprezentacji Francji U-17 oraz U-21. Z tą drugą wziął udział w Mistrzostwach Europy 2002. Zagrał na nich w dwóch meczach, a Francja zajęła 2. miejsce w turnieju.
Śmierć.
29 listopada 2005 Di Tommaso zmarł we śnie, w swoim domu w De Meern. Przyczyną zgonu była niewydolność serca. Piłkarz osierocił syna Noah i zostawił żonę Audrey.

</doc>
<doc id="309118" url="https://pl.wikipedia.org/wiki?curid=309118" title="Kumkwat">
Kumkwat

Kumkwat "Fortunella" Swingle (kant. 金橘 "kam kwat" – kam 'złoto', kwat 'pomarańcza') – rodzaj małego drzewa lub krzewu należący do rodziny rutowatych. Wywodzi się z Chin. Należy do niego 6 gatunków. Gatunkiem typowym jest "Fortunella margarita" (Loureiro) Swingle. Do Europy zostały one sprowadzone przez szkockiego zbieracza roślin Roberta Fortune'a (1813-1880). Kwiaty białe i pachnące, owoce małe, barwy pomarańczowej, pokryte cienką skórką.
Morfologia.
Wiecznie zielone, małe drzewa lub krzewy, przeważnie posiadające kolce w miejscu wyrastania liścia z pędu. Kwiaty białe, pachnące, owoce małe, pomarańczowe o cienkiej skórce.
Systematyka.
Rodzaj należący do rodziny rutowatych (Rutaceae Juss), rzędu mydleńcowców ("Sapindales") Dumort., kladu różowych ("rosids"). W obrębie rutowatych należy do podrodziny "Aurantioideae", plemienia "Citreae", podplemienia "Citrinae"
Gromada okrytonasienne ("Magnoliophytina" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd rutowce ("Rutales" Perleb), rodzina rutowate ("Rutaceae" Juss.), rodzaj kumkwat ("Fortunella" Swingle).

</doc>
<doc id="309119" url="https://pl.wikipedia.org/wiki?curid=309119" title="Eredivisie">
Eredivisie

Eredivisie – najwyższa w hierarchii klasa ligowych rozgrywek piłkarskich w Holandii, będąca jednocześnie najwyższym szczeblem centralnym (I poziom ligowy), utworzona w 1956 i zarządzana przez Królewski Holenderski Związek Piłki Nożnej (KNVB). Jej triumfator zostaje Mistrzem Holandii, zaś najsłabsze drużyny są relegowane do Eerste divisie (holenderskiej II ligi).
Historia.
Mistrzostwa Holandii w piłce nożnej mężczyzn – rozgrywki piłkarskie prowadzone cyklicznie od 1888 (najczęściej corocznie – cosezonowo), mające na celu wyłonienie najlepszej męskiej drużyny w kraju. Od sezonu 1888/1889 do sezonu 1896/1897 mistrza Holandii wyłaniano systemem nieligowym, a rozgrywki miały charakter nieoficjalny. Pierwsza oficjalna edycja mistrzostw Holandii została przeprowadzona przez KNVB w sezonie 1897/1898. W sezonie 1954/1955 po raz pierwszy wystartowały rozgrywki w Eerste klasse. W sezonie 1955/1956 liga zmieniła nazwę na Hoofdklasse. Rozgrywki zawodowej Eredivisie zainaugurowano w sezonie 1956/1957.
Do udziału w jej rozgrywkach zostają dopuszczone wyłącznie kluby posiadające status profesjonalny, które – po spełnieniu wszelkich niezbędnych kryteriów – otrzymały roczną licencję na występy na tym szczeblu (liga zawodowa). Wcześniej nosiła różne oficjalne nazwy, nadawane czasowo od sponsorów: "PTT-telecompetitie" (1990–1999), "KPN-Telecompetitie" (1999/2000), "KPN Eredivisie" (2000–2002), "Holland Casino Eredivisie" (2002–2005), od 2005 jako "Eredivisie".
System rozgrywek.
Obecny format ligi zakładający brak podziału na grupy obowiązuje od sezonu 1956/1957.
Rozgrywki składają się z 34 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 1956/1957 w lidze występuje 18 zespołów. Drużyna zwycięska za wygrany mecz otrzymuje 3 punkty (do sezonu 1994/1995 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Holandii w piłce nożnej. Mistrz Holandii oraz druga drużyna zdobywa prawo gry w eliminacjach do Ligi Mistrzów UEFA. Trzecia oraz czwarta drużyna zdobywają możliwość gry w Lidze Europy UEFA. Również zwycięzca Pucharu Holandii startuje w eliminacjach do Ligi Europy lub, w przypadku, w którym zdobywca krajowego pucharu zajmie miejsce w czołowej dwójce ligi – możliwość gry w eliminacjach do Ligi Europy otrzymuje również zwycięzca barażów o udział w rozgrywkach rundy kwalifikacyjnej Ligi Europy UEFA. W barażach biorą udział drużyny z miejsc 5, 6, 7 i 8 klasyfikacji końcowej. Zajęcie ostatniego miejsca wiąże się ze spadkiem drużyn do Eerste divisie. Również dwie przedostatnie drużyny z Eredivisie oraz 8 drużyn z Eerste Divisie walczą o dwa miejsca promujące do gry w Eredivisie.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa (od sezonu 1956/57).
Mistrzostwo Holandii zostało do tej pory zdobyte przez 29 różnych drużyn. 8 z nich zostało mistrzami od wprowadzenia obecnych zasad rozgrywek od sezonu 1956/57.
Stan po sezonie 2021/22.

</doc>
<doc id="309121" url="https://pl.wikipedia.org/wiki?curid=309121" title="Dymnica pospolita">
Dymnica pospolita

Dymnica pospolita, dymnica lekarska ("Fumaria officinalis" L.) – gatunek rośliny należący do rodziny makowatych. Występuje w stanie dzikim w całej Europie z wyjątkiem dalekiej północy. W Polsce na całym obszarze. Archeofit.
Biologia i ekologia.
Roślina jednoroczna. Kwitnie od kwietnia do października, zapylana jest przez błonkówki. Nasiona roznoszone są przez mrówki (myrmekochoria). Zaraz po dojrzeniu nasiona kiełkują słabo, po przezimowaniu w glebie mają znacznie większą zdolność kiełkowania. Kiełkują przez cały rok, przez co roślina jest uciążliwym chwastem polnym. Siedlisko: wysypiska, pola, winnice, ogrody, gdzie występuje jako chwast. Preferuje gleby gliniaste lub piaszczyste, suche, zasadowe (roślina wskaźnikowa gleb zasadowych). Występuje od niżu po pogórze. W wyższych położeniach porasta tylko południowe stoki. Roślina ruderalna. W klasyfikacji zbiorowisk roślinnych gatunek charakterystyczny dla Ass. "Veronico-Fumarietum".
Zastosowanie.
Roślina kosmetyczna.
Napar stosowany jest do mycia zanieczyszczonej skóry. Mieszanka świeżego soku z dymnicy i krwawnika pospolitego oraz mąki pszennej stosowana jest jako maseczka do tłustej, trądzikowej skóry z zanieczyszczonymi porami.

</doc>
<doc id="309122" url="https://pl.wikipedia.org/wiki?curid=309122" title="Społeczny Fundusz Odbudowy Stolicy">
Społeczny Fundusz Odbudowy Stolicy

Społeczny Fundusz Odbudowy Stolicy (skrót: SFOS) – stowarzyszenie wyższej użyteczności utworzone w 1948 w celu wsparcia odbudowy wojennych zniszczeń i rozbudowy Warszawy.
Opis.
Fundusz był ogólnokrajowy, pieniądze były pozyskiwane z przymusowego opodatkowania pracujących. Podatek wynosił 0,5% bieżących zarobków. Dodatkowo opodatkowano niektóre produkty np. wódkę, pobierano dochody z imprez kulturalno-artystycznych i dobrowolnych zbiórek ludności. Dzięki Funduszowi Warszawa wzbogaciła się o dziesiątki nowych obiektów użyteczności publicznej. Około połowa ogólnokrajowych środków finansowych i materiałowych jakimi dysponowała Polska Rzeczpospolita Ludowa, przez kilka powojennych lat była przeznaczona na odbudowę stolicy. Było to możliwe dzięki scentralizowaniu władzy w Polsce.
Społeczny Fundusz Odbudowy Stolicy został powołany w trakcie obrad pierwszego krajowego zjazdu delegatów SFOS-u w dniu 17 czerwca 1948. Pracami SFOS-u kierował Marian Spychalski. Przewodniczącym Rady Głównej SFOS był Jerzy Grabowski.
Dzięki funduszom SFOS-u odbudowane zostały całkowicie lub odrestaurowane cenne obiekty kultury narodowej. W Warszawie były to m.in. obiekty takie jak Pałac w Wilanowie, Pałac Na Wyspie w Łazienkach Królewskich, Pałac Staszica wraz z ulicą Nowy Świat, Pałac Kazimierzowski, Królikarnia, kościół Świętej Trójcy na placu Małachowskiego, Teatr Wielki i wiele pomników, m.in. Kopernika, Mickiewicza, Chopina, Poniatowskiego oraz Kolumna Zygmunta.
Popularny zespół Filipinki włączył się w akcję SFOS-u nagrywając piosenkę "Wspomnieniami wrócimy do szkoły".
W 1958 przeznaczenie środków gromadzonych przez Fundusz rozszerzono na odbudowę innych obiektów w kraju, nie tylko sportowych, na przykład mauzoleum i muzeum na Radogoszczu w Łodzi, Stare Miasto w Gdańsku, Stare Miasto w Poznaniu, częściowo Wawel w Krakowie, zabytki Szczecina, Sandomierza, Kazimierza Dolnego i Lublina zmieniając w związku z tym także nazwę funduszu na Społeczny Fundusz Odbudowy Kraju i Stolicy (SFOKiS).
W 1966 SFOKiS przekształcono w Społeczny Fundusz Budowy Szkół i Internatów.

</doc>
<doc id="309124" url="https://pl.wikipedia.org/wiki?curid=309124" title="SFOS">
SFOS

SFOS może oznaczać:

</doc>
<doc id="309152" url="https://pl.wikipedia.org/wiki?curid=309152" title="Informatyka ekonomiczna">
Informatyka ekonomiczna

Informatyka ekonomiczna (czasem określana również jako informatyka gospodarcza lub informatyka zarządcza) – dyscyplina naukowa znajdująca się na pograniczu informatyki oraz nauk ekonomicznych (w szczególności nauk o zarządzaniu) i łącząca te dwie dziedziny. Jej przedmiotem zainteresowania są systemy informatyczne w organizacjach (szczególnie w przedsiębiorstwach).
Na informatykę ekonomiczną oddziałuje również psychologia (analiza interakcji człowiek-maszyna), telekomunikacja (techniczne środki komunikacji w systemach fizycznie rozproszonych), matematyka (metody szyfrowania), dyscyplina badań operacyjnych (wspieranie użytkowników w podejmowaniu decyzji), statystyka (m.in. metody prognozowania i analizy danych) oraz nauki prawne (m.in. ochrona danych osobowych i własności intelektualnej).
Zakres i zastosowania.
Zastosowania informatyki ekonomicznej obejmują tworzenie i zarządzanie systemami informatycznymi w organizacjach. Systemami informatycznymi, będącymi w zainteresowaniu informatyki ekonomicznej są m.in.:
Specjaliści w zakresie informatyki ekonomicznej zajmują się m.in.:
Informatyka ekonomiczna w Polsce.
Pod koniec lat 60. XX wieku, na uczelniach ekonomicznych w Polsce zaczęto prowadzić pierwsze specjalności informatyczne. W 1974 roku na Akademii Ekonomicznej w Poznaniu oraz Akademii Ekonomicznej w Katowicach uruchomiono pierwsze kierunki studiów „Informatyka i cybernetyka ekonomiczna”, natomiast na Akademii Ekonomicznej we Wrocławiu utworzono Instytut Informatyki (przemianowany w 1989 roku na Instytut Informatyki Ekonomicznej), będący jedną z pierwszych jednostek organizacyjnych uczelni w Polsce, zajmujących się informatyką ekonomiczną. W 1991 roku zmieniono nazwę kierunku „Informatyka i cybernetyka ekonomiczna” na „Informatyka i ekonometria”. W kolejnych latach uczelnie zaczęły prowadzić studia na kierunkach unikatowych takich jak m.in. „Informatyka w biznesie” czy „Informatyka gospodarcza”, o zróżnicowanym programie dydaktycznym.
Od 1995 roku w Polsce działa Naukowe Towarzystwo Informatyki Ekonomicznej.
Publikowane jest również czasopismo naukowe „Informatyka Ekonomiczna”.

</doc>
<doc id="309155" url="https://pl.wikipedia.org/wiki?curid=309155" title="Palawan">
Palawan

Palawan – wyspa na Filipinach; powierzchnia 11 680 km², ok. 700 tys. mieszkańców; wchodzi w skład prowincji Palawan.
Wyspa o bardzo wydłużonym (425 km), wąskim (do 40 km) kształcie, długość linii brzegowej 1959 km; powierzchnia górzysta (Mt. Matalingahan 2084 m n.p.m.), zalesiona; uprawa palmy kokosowej, kauczukowca, ryżu, trzciny cukrowej, batatów; rybołówstwo, pozyskiwanie drewna; rudy niklu, manganu, miedzi, chromu, w pobliżu eksploatacja ropy naftowej.
Główne miasto wyspy to Puerto Princesa.
Turystyka.
Rozwinięta jest turystyka, główne atrakcje wyspy to:
Historia.
Od XVII w. był pod panowaniem Hiszpanów, którzy utworzyli prowincję "Calamianes" ze stolicą w Taytay. W 1859 r. została podzielona na dwie prowincje: "Castilla" i "Asturias". Na początku XX w. opanowana przez Amerykanów, w 1905 r. zmieniono nazwę na Palawan i przeniesiono stolicę do Puerto Princesa.
W czasie wojny na Pacyfiku w rejonie Puerto Princesa funkcjonował japoński obóz jeniecki. Więzieni w nim amerykańscy jeńcy wojenni pracowali przy budowie lotniska wojskowego. 14 grudnia 1944 roku japońscy żołnierze dokonali masakry jeńców, mordując 139 osób.

</doc>
<doc id="309161" url="https://pl.wikipedia.org/wiki?curid=309161" title="Kurusz">
Kurusz



</doc>
<doc id="309162" url="https://pl.wikipedia.org/wiki?curid=309162" title="Libice nad Cidlinou">
Libice nad Cidlinou

Libice nad Cidlinou – miejscowość w Czechach (powiat Nymburk, kraj środkowoczeski), nad rzeką Cidliną (1314 mieszkańców). Leży ok. 3 km na południowy wschód od Podiebradów, przy autostradzie D11 z Pragi do Hradca Králové.
Najstarsze ślady osadnictwa pochodzą z końca VIII wieku. Rozwój osadnictwa nastąpił w IX wieku. W X wieku gród był stolicą księstwa Sławnikowiców, spokrewnionego z cesarskim rodem Ludolfingów. Wznieśli oni w Libicy książęcy dwór oraz kamienny kościół, zbudowany prawdopodobnie w latach 950–970 oraz zapewne kilka mniejszych kościołów na podgrodziu. Władztwo Sławnikowiców upadło w 995 roku, gdy Libice została zdobyta i spalona przez wojska Przemyślidów, a większość książęcego rodu wymordowana. Gród przeszedł w ręce rodu Wrszowców i znajdował się w ich rękach do 1108 roku, kiedy doszło do upadku ich znaczenia. Ostateczny upadek znaczenia grodu dokonał się w XII wieku.
Urodził się tutaj biskup Pragi, misjonarz i męczennik w Prusach, patron Polski święty Wojciech oraz jego przyrodni brat, pierwszy polski arcybiskup, błogosławiony Radzim Gaudenty.

</doc>
<doc id="309164" url="https://pl.wikipedia.org/wiki?curid=309164" title=".kh">
.kh

.kh – domena internetową przypisaną dla stron internetowych z Kambodży. Nazwa pochodzi od największej grupy etnicznej kraju – Khmerów. Dawniej, od 1998 roku była przyznawana przez Ministerstwo Poczty i Telekomunikacji Kambodży. Od września 2012 roku ta domena jest administrowana przez Regulatora Telekomunikacyjnego Kambodży.

</doc>
<doc id="309166" url="https://pl.wikipedia.org/wiki?curid=309166" title="Rgilewka">
Rgilewka

Rgilewka ("Rgilówka") – rzeka w Polsce o długości 44,18 km, prawy dopływ Warty.
W dolnym biegu przepływa m.in. przez Kłodawę i Grzegorzew. Na południe od Powiercia wpada do Warty. Jej dopływami są Tralalka, Orłówka, Struga Kiełczewska.

</doc>
<doc id="309167" url="https://pl.wikipedia.org/wiki?curid=309167" title=".pg">
.pg

.pg – domena internetowa przypisana dla stron internetowych z Papui-Nowej Gwinei.

</doc>
<doc id="309168" url="https://pl.wikipedia.org/wiki?curid=309168" title=".mt">
.mt

.mt jest domeną internetową przypisaną dla stron internetowych z Malty.
Domeny drugiego stopnia.
Od 1 grudnia 2017 możliwa jest również rejestracja domen .mt na drugim poziomie, np. domena.mt .

</doc>
<doc id="309169" url="https://pl.wikipedia.org/wiki?curid=309169" title=".td">
.td

.td jest domeną internetową przypisaną dla stron internetowych z Czadu.

</doc>
<doc id="309170" url="https://pl.wikipedia.org/wiki?curid=309170" title="Polska na Zimowych Igrzyskach Olimpijskich 1928">
Polska na Zimowych Igrzyskach Olimpijskich 1928

Polskę na Zimowych Igrzyskach Olimpijskich 1928 reprezentowało 27 zawodników w 5 dyscyplinach.
Opis.
W II Zimowych Igrzyskach Olimpijskich Polska była reprezentowana w narciarstwie, bobslejach i hokeju na lodzie. W bobslejach reprezentacja zajęła odległe miejsce. W narciarstwie też nie szło za dobrze, oprócz fatalnych warunków atmosferycznych Polaków prześladował pech: jednemu z zawodników, który prowadził w wyścigu na 18 km złamała się narta. Ostatecznie najlepszą lokatę uzyskał Bronisław Czech w kombinacji norweskiej, w której zajął 10. pozycję. Największe nadzieje wiązano z występem hokeistów, którzy tuż przed Igrzyskami wywalczyli tytuł Akademickich Mistrzów Świata. Polska w pierwszym meczu zmierzyła się z głównym obok Kanady kandydatem do złota - reprezentacją Szwecji. Zwycięstwo wydawało się czymś niemożliwym. Szwedzi wystąpili w najmocniejszym składzie. I tercja zakończyła się wynikiem 2:0 dla Szwedów. W II nastąpiła zmiana obrazu gry: "Polacy, którzy w ciągu paru lat gier tyle rutyny i pewności siebie, że dwie bramki stracone już ich nie detonują, rozpoczęli forsowny kontratak". Druga tercja zakończyła się wynikiem przy stanie 2:2 i tak zakończyło się również spotkanie. Mecz zakończył się przykrą niespodzianka dla Szwedów i wielkim sukcesem Polski. Przewaga polskiej reprezentacji była znaczna, uwidaczniał ja stosunek strzałów na bramkę 20 – 8. Następnego dnia Polacy grali z Czechosłowacją. Jak pisze Przegląd Sportowy "Większość graczy, bez przesady chwiała się na nogach". Polacy podjęli walkę, ale ostatecznie ulegli 3:2. Oto komentarz jednego z zawodników na temat meczu: "Straszna złość ogarnia mnie na myśl, że jeden dzień odpoczynku przed meczem z Czechami utorowałoby nam drogę do pierwszego miejsca w Europie, bo w normalnych warunkach pokonalibyśmy Czechów co najmniej w stosunku 5:2. A tak cała praca na nic." Występ reprezentacji oceniano w kraju różnie, jednak przeważały opinie, że był on na ogół udany. Jak mówił płk Ignacy Matuszewski wkroczyliśmy po etapie obecności na IO w etap walki o medale, a dalej jest już tylko etap zwycięstw.

</doc>
<doc id="309171" url="https://pl.wikipedia.org/wiki?curid=309171" title=".gq">
.gq

.gq jest domeną internetową przypisaną dla stron internetowych z Gwinei Równikowej.

</doc>
<doc id="309172" url="https://pl.wikipedia.org/wiki?curid=309172" title=".sl">
.sl

.sl jest domeną internetową przypisaną dla stron internetowych z Sierra Leone.

</doc>
<doc id="309177" url="https://pl.wikipedia.org/wiki?curid=309177" title=".bg">
.bg

.bg – domena internetowa najwyższego poziomu przypisana dla stron internetowych z Bułgarii. Uruchomiona w 1995 roku; administrowana przez Register.bg.
Użytkowanie.
Domena .bg jest objęta restrykcjami: mogą ją zamówić wyłącznie osoby prywatne posiadające bułgarskie obywatelstwo oraz bułgarskie firmy i organizacje oraz podmioty zagraniczne, jeśli stanowi ona nazwę danego podmiotu lub jej skrót. W rzeczywistości można użyć każdej nazwy, jeżeli ta jest zastrzeżona jako znak towarowy. Opłaty za jej użytkowanie są stosunkowo wysokie, przez co wiele bułgarskich przedsiębiorstw decyduje się na rejestracje w tańszych domenach jak np. ".com".
W lipcu 2016 wprowadzono domenę bułgarską zapisywaną cyrylicą, .бг.

</doc>
<doc id="309182" url="https://pl.wikipedia.org/wiki?curid=309182" title="Olbracht">
Olbracht



</doc>
<doc id="309185" url="https://pl.wikipedia.org/wiki?curid=309185" title="Nancy Pelosi">
Nancy Pelosi

Nancy Patricia D’Alesandro Pelosi (ur. 26 marca 1940 w Baltimore) – amerykańska polityk Partii Demokratycznej pochodzenia włoskiego. Członkini Izby Reprezentantów od 1987.
Spiker Izby Reprezentantów Stanów Zjednoczonych w latach 2007–2011 i 2019–2023; pierwsza i jak dotąd jedyna kobieta na tym stanowisku. Jako spiker Izby Reprezentantów była druga w kolejności w linii sukcesji prezydenckiej, bezpośrednio po wiceprezydencie Stanów Zjednoczonych.
Zasiada w Kongresie 17. kadencję. Reprezentuje 12. okręg wyborczy w Kalifornii, który obejmuje ok. 4/5 hrabstwa San Francisco. Wcześniej reprezentowała okręgi 8. i 5. w Kalifornii. Od 2003 przewodniczy Partii Demokratycznej w Izbie Reprezentantów, pełniąc rolę whipa mniejszości (2002–2003) oraz przywódcy mniejszości Partii Demokratycznej w Kongresie w latach 2003–2007 i 2011–2019, kiedy był on kontrolowany przez Partię Republikańską.
Była jednym z głównych przeciwników inwazji na Irak w 2003 oraz próby prywatyzacji systemu Social Security przez administrację George’a Busha w 2005. Podczas pierwszej kadencji jako spiker doprowadziła do uchwalenia wielu przełomowych ustaw, m.in.: Patient Protection and Affordable Care Act, Dodd-Frank Wall Street Reform and Consumer Protection Act, Don’t Ask, Don’t Tell Repeal Act oraz stymulantów ekonomicznych, które miały na celu zmniejszyć wpływ kryzysu finansowego z lat 2007–2009.
Utraciła stanowisko spikera w styczniu 2011, po wyborach do Kongresu USA w 2010, zachowała jednak funkcję przewodniczącej Partii Demokratycznej. Na stanowisko spikera powróciła w styczniu 2019 po wygranych przez demokratów wyborach w 2018. Stała się przez to pierwszym spikerem od 1955, który powrócił na swoje stanowisko (poprzednim był Sam Rayburn). 3 stycznia 2021 została wybrana na kolejną kadencję.
24 września 2019 ogłosiła wszczęcie śledztwa w sprawie impeachmentu prezydenta Donalda Trumpa.
Życiorys.
Młodość i pochodzenie.
Pelosi urodziła się w Baltimore, w stanie Maryland, w rodzinie o włoskich korzeniach. Była jedyną córką i najmłodszym z siedmiorga dzieci Annunciaty M. „Nancy” D’Alesandro (z domu Lombardi) i Thomasa D’Alesandra Jr. Jej matka urodziła się w Campobasso, a rodzina jej ojca pochodziła z okolic Genui, Wenecji i Abruzji. Ojciec Nancy Pelosi, również członek Partii Demokratycznej, służył jako reprezentant stanu Maryland, a gdy córka miała 7 lat, został burmistrzem Baltimore. Starszy brat Pelosi, Thomas D’Alesandro III, też demokrata, był również burmistrzem Baltimore w latach 1967–1981.
Była zaangażowana w życie polityczne już od dzieciństwa – była obecna na wielu wydarzeniach podczas licznych kampanii swojego ojca. Uczestniczyła również w inauguracji 35. prezydenta Stanów Zjednoczonych Johna F. Kennedy’ego w styczniu 1961.
Edukacja.
Ukończyła Institute of Notre Dame, katolicką szkołę średnią dla dziewcząt w Baltimore. W 1962 została absolwentką Trinity Washington University, gdzie uzyskała bakalaureat z politologii. W latach 60. była stażystką w biurze senatora Partii Demokratycznej z Maryland Daniela Brewstera wspólnie z przyszłym przewodniczącym większości w Izbie Reprezentantów – Stenym Hoyerem.
Początki kariery.
Po przeprowadzce do San Francisco, Pelosi zaprzyjaźniła się z rodziną Phillipa Burtona, ówczesnego kongresmena z 5. okręgu wyborczego, i rozpoczęła swoją karierę w Partii Demokratycznej. W 1976 została wybrana na członkinię Krajowego Komitetu Partii Demokratycznej jako reprezentantka Kalifornii (zajmowała tę pozycję do 1996). W 1977 została przewodniczącą partii w północnej Kalifornii, a w 1983 rozpoczęła przewodniczenie partii na obszarze całego stanu. W latach 1985–1996 była przewodniczącą komisji odpowiedzialnej za finansowanie kampanii do Senatu Stanów Zjednoczonych.
Izba Reprezentantów.
Wybory.
W 1983 Sala Burton zastąpiła swojego zmarłego męża, kongresmena z 5. okręgu wyborczego w Kalifornii, ale w 1986 zachorowała na raka płuc i zdecydowała nie ubiegać się o reelekcję w wyborach w 1988. Za namową przyjaciół wyznaczyła Nancy Pelosi jako swoją następczynię, co zapewniło Pelosi poparcie sponsorów i przyjaciół rodziny Burtonów. Sala zmarła 1 lutego 1987, niecały miesiąc po rozpoczęciu swojej drugiej kadencji. Pelosi wygrała wybory uzupełniające, najpierw pokonując burmistrza San Francisco, Harry’ego Britta, w walce o nominację Partii Demokratycznej 7 kwietnia 1987, a potem z łatwością pokonując republikankę Harriet Ross 2 czerwca 1987. Objęła funkcję kongresmenki 9 czerwca 1987.
Nancy Pelosi została wybrana w okręgu, w którym demokraci mają znaczące poparcie. Pelosi wygrała wybory w 1988, a potem kolejne 16 bez trudności, za każdym razem zdobywając ponad 70% głosów. Nie wzięła udziału w żadnej debacie od 1987, kiedy zmierzyła się z Harriet Ross. Pelosi osiągnęła swój najgorszy wynik w 2016, kiedy Preston Picus zdobył 19,1% głosów, a ona sama 70,8%.
Od kadencji 2000–2002 wyróżnia się tym, że najbardziej przyczynia się do wkładu w fundusz kampanijny wśród demokratycznych członków Kongresu, częściowo dlatego, że reprezentuje bezpieczny dla demokratów okręg wyborczy i nie potrzebuje dużych funduszy na własną kampanię.
Praca w komisjach.
W Izbie Pelosi była członkinią Komisji ds. Środków oraz Komisji ds. Wywiadu (którego była wiceprzewodniczącą z ramienia Partii Demokratycznej), do czasu jej wyboru na przewodniczącą mniejszości. Pelosi jest członkinią Grupy ds. Państw Bałtyckich ("House Baltic Caucus") oraz Italian American Congressional Delegation ("IACD").
Funkcje przed objęciem urzędu spikera.
W 2001 Pelosi została wybrana na whipa mniejszości, zajmowała drugą pozycję w partii, służąc pod liderem mniejszości Dickiem Gephardtem z Missouri. Była pierwszą kobietą w historii, która sprawowała tę funkcję w amerykańskim Kongresie.
W 2002 Gephart zrezygnował ze swojego stanowiska, aby wziąć udział w wyborach prezydenckich w Stanach Zjednoczonych w 2004. Pelosi zastąpiła go na stanowisku lidera partii i stała się pierwszą kobietą, która przewodniczyła jednej z dwóch głównych partii w Stanach Zjednoczonych.
Spikerka Izby Reprezentantów (2007–2011).
Nominacja.
Po wyborach w 2006 Partia Demokratyczna przejęła kontrolę nad Kongresem, zdobywając większość miejsc. Powszechnie oczekiwano, że Pelosi zostanie spikerem Izby podczas następnej kadencji (od stycznia 2007). 16 listopada 2006 Partia Demokratyczna jednogłośnie wybrała Pelosi na swoją kandydatkę na to stanowisko.
Po zdobyciu nominacji Pelosi wspierała swojego przyjaciela Johna Murthę z Pensylwanii w jego kampanii na stanowisko przewodniczącego większości. Jego głównym przeciwnikiem był Steny Hoyer z Maryland, który był prawą ręką Pelosi od 2003. Hoyer wygrał wybory przeciwko Murthcie 149 do 86.
3 stycznia 2007 pokonała Johna Boehnera z Ohio 233 głosami do 202 w wyborach na spikera Izby Reprezentantów. Tego samego dnia została zaprzysiężona na to stanowisko przez Johna Dingella z Michigan, starego przyjaciela i dziekana Izby Reprezentantów (najstarszego członka Izby w danej kadencji).
Została pierwszą kobietą, pierwszą Kalifornijką i pierwszą osobą z włoskimi korzeniami, która objęła stanowisko spikera Izby. Jest też drugim spikerem ze stanu na zachód od Gór Skalistych. Pierwszym był Tom Foley z Waszyngtonu, ostatni demokrata pełniący funkcję spikera przed Nancy Pelosi.
W swojej przemowie zaznaczyła historyczne znaczenie bycia pierwszą kobietą na stanowisku spikerki.
Opinia publiczna.
Jako spiker została liderką Partii Demokratycznej w Izbie. Zgodnie z tradycją nie brała jednak udziału w debatach nad ustawami i prawie nigdy nie brała udziału w głosowaniach, pomimo posiadania do tego prawa jako członkini Kongresu. Nie była również członkinią żadnej z komisji.
W styczniu 2009 ponownie wybrano ją na spikera.
Sondaż CBS News z marca 2010 donosił, że 37% wyborców negatywnie oceniało ją jako spikera, a tylko 11% miało o niej dobrą opinię.
Jest postrzegana jako kontrowersyjna postać polityczna.
Ubezpieczenia społeczne.
Po wygranych wyborach z 2004, prezydent George W. Bush zaproponował reformę ubezpieczeń społecznych, która miała umożliwić pracownikom przekierowanie części ich środków na inwestycje w akcje i obligacje państwowe. Pelosi zdecydowanie sprzeciwiła się temu planowi, a jako lider mniejszości narzuciła członkom Partii Demokratycznej dyscyplinę, doprowadzając do niemal jednogłośnego sprzeciwu wobec propozycji Busha, a następnie porażki proponowanego planu.
Blokowanie prób impeachmentu przeciwko prezydentowi Bushowi.
Po reelekcji prezydenta George’a W. Busha w 2004 kilku wpływowych demokratów uważało, że Izba powinna kontynuować postępowanie impeachmentowe przeciwko prezydentowi. Twierdzili, że Bush wprowadził Kongres w błąd w sprawie broni masowego rażenia w Iraku i naruszył swobody obywatelskie Amerykanów, zezwalając na podsłuchiwanie obywateli bez nakazu sądu.
W maju 2006, mając na uwadze zbliżające się wybory do kongresu – które dały możliwość demokratom przejęcia kontroli nad Izbą po raz pierwszy od 1994 – Pelosi powiedziała kolegom, że podczas gdy demokraci będą energicznie nadzorować politykę administracyjną Busha, śledztwo w sprawie impeachmentu nie rozpocznie się.
Po rozpoczęciu kadencji jako spikerka w styczniu 2007, stanowczo sprzeciwiała się impeachmentowi, pomimo silnego poparcia dla tego postępowania wśród wyborców w jej okręgu wyborczym. W wyborach w listopadzie 2008 Pelosi kandydowała przeciwko bezpartyjnej, antywojennej aktywistce Cindy Sheehan. Jej główną platformą wyborczą była postawa Pelosi w sprawie impeachmentu.
„100 godzin” Pelosi.
Przed wyborami do kongresu w 2006 ogłosiła plan Partii Demokratycznej, która po wygraniu wyborów zobowiązała się do przedstawienia przed kongres wszystkich najważniejszych ustaw w ciągu 100 godzin od zaprzysiężenia nowego kongresu.
Nazwa planu pochodzi od Nowego Ładu 32. Prezydenta Stanów Zjednoczonych (1933–1945) Franklina D. Roosevelta, który obiecał rozpocząć najważniejsze działania w ciągu pierwszych 100 dni na stanowisku prezydenta USA. Newt Gingrich, który został spikerem w 1995 (jako pierwszy Republikanin od ponad 40 lat) miał podobny plan, który nazwał „Kontraktem dla Ameryki” ("Contract with America").
Krajowa Konwencja Partii Demokratycznej w 2008.
Nancy Pelosi była przewodniczącą Krajowej Konwencji Partii Demokratycznej w 2008 w Denver w stanie Kolorado. Podczas tej konwencji partyjnym kandydatem na prezydenta w wyborach w 2008 został Barack Obama.
Reforma systemu opieki zdrowotnej.
Pelosi przypisuje się uratowanie sztandarowego projektu Baracka Obamy – Patient Protection and Affordable Care Act (zwanego "Obamacare"). Po zdobyciu przez Scotta Browna miejsca zmarłego senatora Teda Kennedy’ego w wyborach uzupełniających w Massachusetts w styczniu 2010, Partia Demokratyczna utraciła większość 3/5 w Senacie, co sprawiło, że Partia Republikańska była w stanie zablokować uchwalenie ustawy pomimo braku większości w Senacie. Prezydent Obama zgodził się na kompromis, który oznaczałby znaczne zmniejszenie zasięgu działania ustawy, jednak Nancy Pelosi nakłoniła go do zmiany zdania, drwiąc z republikańskich senatorów.
Zaznaczała, że następna szansa na uchwalenie reformy służby zdrowia może szybko się nie powtórzyć (w 2010 Patia Demokratyczna kontrolowała obie izby Kongresu oraz urząd prezydenta w Białym Domu). Po trwającej ponad 2 miesiące kampanii, demokraci wygrali głosowanie w Izbie Reprezentantów stosunkiem głosów 219 do 212. Podpisując ustawę Barack Obama nazwał Pelosi: „Jednym z najlepszych spikerów, jakich kiedykolwiek miała Izba Reprezentantów”.
Liderka mniejszości (2011–2019).
112. i 113. kadencja Kongresu.
W wyniku wyborów do Kongresu USA w 2010 Partia Demokratyczna utraciła 63 mandaty, co oznaczało, że kontrolę nad Izbą Reprezentantów uzyskała Partia Republikańska. Pelosi powróciła na stanowisko, które zajmowała przed zostaniem spikerem i ponownie została liderką mniejszości. 14 listopada 2012, po kolejnych przegranych wyborach, Pelosi ogłosiła, że pomimo porażki, dalej będzie kierować Partią Demokratyczną.
W listopadzie 2011, tabloid 60 Minutes oskarżył Pelosi o korzystanie z poufnych informacji w celu zdobycia pieniędzy działając na giełdzie. Czasopismo ujawniło, że mąż Pelosi zakupił udziały Visa, gdy ustawa zmniejszająca regulacje dotyczące kart kredytowych była debatowana w Izbie. Pelosi zaprzeczyła doniesieniom i nazwała je „prawicowymi bzdurami”. Gdy w 2012 uchwalono ustawę STOCK Act ("Stop Trading on Congressional Knowledge Act") Pelosi poparła ją i publicznie dziękowała jej autorom (Louise Slaughter i Timowi Walzowi) za „ujawnienie i zamknięcie luki prawnej raz na zawsze”.
114. i 115. kadencja Kongresu.
W sierpniu 2016 oznajmiła, że jej prywatne dane kontaktowe zostały opublikowane w internecie w następstwie ataków hakerów na Krajowy Komitet Partii Demokratycznej. Ostrzegała innych członków Izby, żeby nie pozwalali odbierać telefonów, czytać wiadomości i odbierać poczty dzieciom oraz wrażliwym członkom rodziny.
Po trzeciej z rzędu porażce wyborczej pod przewodnictwem Nancy Pelosi, Tim Ryan 17 listopada 2016 ogłosił swoją kandydaturę na stanowisko lidera mniejszości. Podczas kampanii wyborczej wewnątrz partii Pelosi oznajmiła, że przekaże więcej władzy młodszemu pokoleniu polityków, co pozwoliło jej pokonać Ryana w głosowaniu 30 listopada stosunkiem głosów 134 do 63.
W czerwcu 2017, po przegranych czterech wyborach uzupełniających do Izby, Nancy Pelosi po raz kolejny musiała zmierzyć z opozycją wewnątrz partii. Kathleen Rice (NY), Tim Ryan (OH), Seth Moulton (MA), and Filemon Vela (TX) oraz przewodniczący Congressional Black Caucus Cedric Richmond (LA) wzięli udział w spotkaniu reprezentantów 22 czerwca 2017, którzy planowali odwołanie Pelosi ze stanowiska. Rice nawoływała na antenie CNN International do usunięcia Pelosi ze stanowiska porównując sytuację w partii do zespołów w sportach drużynowych „Jeżeli zespół przegrywa raz po raz, powinno zmienić się trenera”. Podczas konferencji prasowej Pelosi odpowiedziała swoim krytykom, że to od decyzji partii zależy, jak długo będzie pełnić swoje stanowisko, a nie od „narzekań garstki malkontentów”. W swojej przemowie powoływała się też na wieloletnie doświadczenie oraz długość stażu w Izbie.
W listopadzie 2017 nawoływała do odwołania ze stanowiska Johna Conyersa, który został oskarżony o molestowanie seksualne. Zwołała również pierwsze z serii wielu spotkań poświęconych strategiom reformowania polityk w miejscu pracy w związku ze zwróceniem uwagi publicznej na molestowanie seksualne. Pelosi powiedziała, że Kongres ma „moralny obowiązek wobec odważnych kobiet i mężczyzn, którzy zamierzają wykorzystać ten moment i wykazać się prawdziwym, skutecznym przywództwem w celu stworzenia klimatu szacunku i godności w miejscu pracy”.
W styczniu 2018 wysłała list do ówczesnego spikera Izby Reprezentantów Paula Ryana, w którym oskarżyła republikanów o tuszowanie przestępstw popełnionych w czasie kampanii prezydenta Trumpa. Powoływała się na wprowadzane w ostatniej chwili zmiany w informacji dotyczącej głosowania, które uznała za niebezpieczne i naruszające zasady Izby, mówiąc „Patia Republikańska poparła partyzanckie wysiłki w celu wypaczenia danych wywiadowczych i zdyskredytowania amerykańskiego wywiadu i organów ścigania”. Wystąpiła również z żądaniem odwołania przewodniczącego Komisji Wywiadu Izby Reprezentantów Devina Nunesa. W lutym 2018 Pelosi ustanowiła rekord na najdłuższą przemowę w Izbie, gdy spędziła ponad 8 godzin opowiadając historię beneficjentów DREAM Act, którym groziła deportacja z powodu cięć budżetowych proponowanych przez administrację Donalda Trumpa.
Gdy w maju 2018 nie zaproszono żadnego członka Partii Demokratycznej na briefing Departamentu Sprawiedliwości Stanów Zjednoczonych, Pelosi wraz z liderem mniejszości w Senacie Charlesem Schumerem napisała list do zastępcy prokuratora generalnego Stanów Zjednoczonych Roda Rosensteina i dyrektora FBI Christophera A. Wraya, wzywając ich do uwzględnienia Partii Demokratycznej we wszelkich spotkaniach dotyczących dochodzenia w sprawie rosyjskich ingerencji podczas wyborów prezydenckich w 2016.
W sierpniu 2018 wezwała Duncana Huntera do rezygnacji ze swojego mandatu, po tym jak dowiedziono, że wydał nielegalnie ponad 250 tysięcy dolarów przeznaczonych na kampanię wyborczą.
Druga kadencja jako spiker (2019–2023).
W wyborach w 2018 Partia Demokratyczna odzyskała większość w Izbie Reprezentantów, zdobywając dodatkowe 41 mandatów. 28 listopada demokraci nominowali Nancy Pelosi jako swoją kandydatkę na spikera Izby. Została zaprzysiężona na to stanowisko 3 stycznia 2019 w dniu rozpoczęcia 116. kadencji Kongresu.
Kryzys budżetowy rządu federalnego (zima 2018/2019).
Na początku 116. kadencji Kongresu Pelosi nazwała komentarze Trumpa „braniem Amerykanów jako zakładników”, gdy groził brakiem zgody na uchwalenie budżetu federalnego, jeżeli zabraknie w nim funduszy na budowę muru na granicy z Meksykiem. Ogłosiła też, że nie zaprosi Donalda Trumpa na coroczne orędzie o stanie państwa, jeżeli rząd pozostanie zamknięty, a budżet nie uchwalony.
Po kilku sondażach pokazujących, że jego popularność gwałtownie spada z powodu zamknięcia rządu, 25 stycznia Trump podpisał rezolucję podjętą przez Kongres i Senat, otwierając rząd federalny bez żadnych ustępstw z ich strony, co oznaczało brak funduszy na mur graniczny. Analitycy i komentatorzy powszechnie nazywali to wydarzenie „najbardziej upokarzającą farsą jego prezydentury”. Zapytana o przyczynę swojego zwycięstwa Pelosi powiedziała: „Nie jednoczę naszej partii; nasze wartości jednoczą nas. Jestem pewna, że tak samo jest w Senacie. Faktem jest, że nasza różnorodność jest naszą siłą. Nasza jedność jest naszą potęgą i tego być może prezydent nie docenił”.
Od 2021 roku.
W wyniku wyborów w 2020 roku Partia Demokratyczna zachowała większość w Izbie, jednakże jej przewaga znacząco stopniała. 3 stycznia 2021 roku Pelosi została ponownie wybrana na przewodniczącą Izby. 3 stycznia 2023 zakończyła pełnienie funkcji.
Poglądy polityczne.
Swobody obywatelskie i prawa człowieka.
American Civil Liberties Union przyznała Pelosi ocenę 93% za obronę swobód obywatelskich podczas jej kariery politycznej. W 2001 zagłosowała za USA Patriot Act, jednak w 2005 nie poparła ponownej autoryzacji niektórych jego zapisów. Zagłosowała przeciwko poprawce do Konstytucji Stanów Zjednoczonych, która miała zakazać palenia flagi USA, a także przeciwko poprawce, która miała zakazać małżeństw homoseksualnych.
Imigracja.
Pelosi głosowała przeciwko Secure Fence Act of 2006.
W czerwcu 2018 Pelosi odwiedziła placówkę, w której przetrzymywane były dzieci nielegalnych imigrantów po oddzieleniu ich od rodziców. Podczas konferencji prasowej wezwała do odwołania ze stanowiska Kirstjen Nielsen sekretarz ds. bezpieczeństwa krajowego Stanów Zjednoczonych, odpowiedzialnej za zarządzanie placówkami.
W lipcu Pelosi określiła kontrowersyjną ustawę imigracyjną autorstwa reprezentantów z Partii Republikańskiej jako „umowę z diabłem” i zapowiedziała rozmowę z ówczesnym spikerem Izby Paulem Ryanem na temat kolejnych ustaw dotyczących imigracji.
Prawa osób LGBT.
Pelosi jest sojuszniczką osób LGBT. W 1996, 2004 i 2006 głosowała przeciwko poprawkom do Konstytucji Stanów Zjednoczonych, dotyczącym zdefiniowania małżeństwa jako związku między kobietą i mężczyzną. Gdy w 2008 Sąd Najwyższy Stanu Kalifornia uznał ustawę zakazującą związków homoseksualnych za niekonstytucyjną, Pelosi ogłosiła to jako „historyczną decyzję”. Była cichą przeciwniczką California Proposition 8, poprawki Konstytucji Stanu Kalifornia, która zmieniła konstytucję, definiując związek małżeński jako związek kobiety i mężczyzny. W 2013 Sąd Najwyższy Stanów Zjednoczonych uznał Propozycję 8 za niezgodną z Konstytucją Stanów Zjednoczonych, a przez to nieważną.
W 2006 grupa interesu Human Rights Campaign przyznała Pelosi ocenę 100% za obronę praw osób LGBT. W 2012 Pelosi stwierdziła, że jej stanowisko w sprawie praw osób LGBT, takich jak małżeństwa osób tej samej płci, wynika z jej wiary katolickiej; stawia ją także w sprzeczności z doktryną katolicką, która definiuje małżeństwo jako związek między jednym mężczyzną i jedną kobietą. Powiedziała:
Pelosi wspiera Equality Act, ustawę, która zakazuje dyskryminację w miejscu pracy ze względu na orientację seksualną. W 2019 w Izbie Reprezentantów opowiedziała się przeciwko administracji Donalda Trumpa, która zakazała osobom transseksualnym służyć w Armii Stanów Zjednoczonych.
Legalizacja marihuany.
Pelosi otwarcie opowiada się za reformą praw dotyczących marihuany, jednak NORML (National Organization for the Reform of Marijuana Laws) w swoim raporcie zaznacza, że ani ona, ani inni członkowie jej partii przez lata nie zrobili nic, aby taką reformę przeprowadzić. Nancy Pelosi głosowała za legalizacją medycznej marihuany.
PRISM.
Nancy Pelosi jest sojuszniczką programu szpiegowskiego Prism, zapoczątkowanego przez prezydenta Busha po zamachach z 11 września 2001 i rozbudowanego przez Baracka Obamę podczas jego kadencji.
Usuwanie pomników Konfederatów.
Jako spiker Izby, Nancy Pelosi usunęła pomnik Roberta E. Lee z National Statuary Hall do krypt w Kapitolu Stanów Zjednoczonych. Na miejscu wcześniej zajmowanym przez pomnik stanęła rzeźba Rosy Parks. W czerwcu 2017 Pelosi poparła usunięcie pomników Konfederatów z terenów Kapitolu.
Gospodarka.
Polityka fiskalna.
W 1995 Pelosi głosowała przeciwko poprawce do Konstytucji Stanów Zjednoczonych, która miała zakazać uchwalania budżetu z deficytem budżetowym. Poprawka zdobyła wymaganą liczbę głosów w Izbie (300 do 132), ale nie została zaakceptowana przez Senat, gdzie zabrakło 2 głosów (65 do 35) do osiągnięcia wymaganej większości kwalifikowanej 2/3 (67).
Pelosi jako spiker Izby w ramach swojego planu „100 godzin” zaproponowała Fair Minimum Wage Act of 2007, który podnosił płacę minimalną na terenie Stanów Zjednoczonych oraz ich terytoriów. Pelosi była przeciwniczką reformy systemu opieki społecznej zaproponowanej przez prezydenta Busha, a także wielu reform uchwalonych przez administrację Billa Clintona. Sprzeciwiała się także reformie podatkowej podpisanej przez prezydenta Trumpa w grudniu 2017. Nazwała ją „apokalipsą” oraz „najgorszą ustawą w historii Stanów Zjednoczonych”.
Infrastruktura.
W listopadzie 2018 Pelosi oświadczyła, że rozmawiała z prezydentem Donaldem Trumpem na temat rozwoju infrastruktury. Wspomniała o potencjalnych dwustronnych inicjatywach legislacyjnych, które stworzyłyby dobrze płatne miejsca pracy, a także wygenerowałyby wzrost gospodarczy w rozwijanych regionach. 1 maja 2019 Pelosi i Chuck Schumer spotkali się z prezydentem Trumpem na temat finansowania projektów infrastrukturalnych z budżetu federalnego. Pod koniec maja nastąpiło kolejne spotkanie w celu omówienia zbliżającego się planu infrastrukturalnego o wartości 2 miliardów dolarów. Zostało jednak przerwane, gdy prezydent Trump opuścił spotkanie po zaledwie kilku minutach.
Pomoc humanitarna w wyniku katastrof.
W sierpniu 2018 Pelosi wezwała administrację Trumpa do podjęcia działań w celu zwalczania zagrożenia kryzysem klimatycznym, który powoduje, że sezon pożarów w Kalifornii jest z roku na rok coraz dłuższy, droższy i bardziej destrukcyjny.
Edukacja.
W 1999 Pelosi głosowała przeciwko wystawianiu Dekalogu w budynkach użyteczności publicznej, w tym w szkołach. Pelosi popierała ustawę No Child Left Behind, która wprowadziła testy w celu śledzenia postępów uczniów i zwiększyła wydatki publiczne na edukację.
Środowisko.
W 2019 Pelosi powiedziała, że zmiany klimatu są „egzystencjalnym zagrożeniem naszych czasów” i wezwała do działań mających na celu ograniczenie zmian klimatycznych.
Pelosi jest sojuszniczką rozwoju nowych technologii, które zmniejszają zależność USA od zagranicznej ropy naftowej. Pelosi podczas swojej kariery wspierała programy zwiększające środki na badania nad odnawialną energią. Głosowała także przeciwko ustawie, która pozwoliłaby na poszukiwanie oraz wydobywanie ropy i gazu w Arctic National Wildlife Refuge. Pelosi była odpowiedzialna za zablokowanie wysiłków Partii Republikańskiej, mających na celu uzyskanie pozwolenia na odwierty na obszarach chronionych i terenach arktycznych.
Opieka zdrowotna.
Affordable Care Act.
Spiker Pelosi odegrała kluczową rolę w uchwaleniu Patient Protection and Affordable Care Act w 2010. Pelosi była kluczową postacią w przekonaniu prezydenta Baracka Obamy do kontynuowania działań na rzecz reformy systemu opieki zdrowotnej. Prezydent Obama planował kompromis z Partią Republikańską, gdy Scott Brown w styczniu 2010 wygrał wybory uzupełniające do Senatu rozpisane po śmierci Teda Kennedy’ego w stanie Massachusetts. Porażka demokratów, a w rezultacie utrata większości 3/5 w Senacie, była przez wielu postrzegana jako potencjalna śmierć dla reformy systemu opieki zdrowotnej. Pelosi doprowadziła do uchwalenia ustawy w Izbie Reprezentantów, przyjętej stosunkiem głosów 219 do 215 przy jednym głosie wstrzymującym się. Po głosowaniu była chwalona przez media z obu stron politycznego spektrum, przez media liberalne za uchwalenie ustawy, a przez media konserwatywne za polityczny geniusz.
Pelosi wielokrotnie głosowała za zwiększonym finansowaniem Medicare oraz Medicaid. Nie poparła ona planu Berniego Sandersa, mającego na celu wprowadzenie składkowego systemu ochrony zdrowia, wzorowanego na europejskim systemie państwa opiekuńczego.
10 marca 2017 Pelosi oświadczyła, że demokraci będą nadal walczyć z republikańskimi staraniami o uchylenie Obamacare. Wezwała również Partię Republikańską do podjęcia starań przez obie partie do znalezienia kompromisu. We wrześniu Pelosi wysłała list do członków Partii Demokratycznej, wychwalając senatora Johna McCaina, który ogłosił sprzeciw wobec republikańskich zamiarów obalenia ustawy.
Aborcja.
Pelosi głosowała przeciwko Partial-Birth Abortion Ban Act. Była również przeciwniczką wcześniejszych prób uchwalenia podobnych zakazów oraz głosowała przeciwko kryminalizacji niektórych sytuacji, w których kobieta byłaby transportowana poza własny stan w celu podjęcia się zabiegowi aborcji. Głosowała za zniesieniem zakazu dokonywania aborcji przez kobiety znajdujące się na terenach baz wojskowych poza granicami kraju. Pelosi głosowała również za ustawą 1998 Abortion Funding Amendment, która pozwoliłaby na wykorzystanie funduszów samorządu (m.in. hrabstw) na promowanie działań związanych z aborcją.
W 2008 została skrytykowana przez arcybiskupa Donalda Wuerla za to, że była „niepoprawna” w komentarzach, które wypowiedziała publicznie na spotkaniu prasowym dotyczącym nauczania Kościoła na temat aborcji i tego kiedy zaczyna się życie człowieka. W oświadczeniu arcybiskupa zacytowano Pelosi, która stwierdziła, „że kościół nie był w stanie podać definicji momentu rozpoczęcia się życia człowieka”. Podczas wywiadu Pelosi powiedziała: „W historii Kościoła to [co stanowi moment poczęcia] jest kwestią kontrowersyjną”. W lutym 2009 Pelosi spotkała się z arcybiskupem George’em Niederauerem z San Francisco oraz z papieżem Benedyktem XVI w sprawie wyjaśnienia kontrowersji.
Antykoncepcja.
W wywiadzie dla ABC News przeprowadzonym przez George’a Stephanopoulosa 25 stycznia 2009 Pelosi powiedziała, że usługi związane z planowaniem rodziny (w tym antykoncepcja) zmniejszają koszty dla rodzin, stanów oraz rządu federalnego.
Bezpieczeństwo.
Posiadanie broni.
Pelosi opowiada się za zwiększoną kontrolą potencjalnych właścicieli broni, a także za zakazem sprzedaży i używania broni szturmowej. W lutym 2013 wezwała do odważnych posunięć w zakresie kontroli broni, które przedstawiła była członkini Izby i ofiara masowej strzelaniny Gabrielle Giffords. W 2012 uzyskała ocenę 0% od Gun Owners of America i 7% od National Rifle Association of America za jej stanowisko w sprawie dostępu do broni.
W lutym 2018, po strzelaninie w Stoneman Douglas High School, Pelosi powiedziała, że republikanie kulący się ze strachu za lobbystami National Rifle Association of America to „atak na cały nasz kraj”, a ofiary „płacą cenę za ich bezczynność”. Poprosiła spikera Izby Ryana i republikanów o podjęcie działań poprzez rozważenie przepisów rozszerzających kontrolę osób chcących nabyć broń. Pelosi opowiedziała się również za utworzeniem specjalnej komisji ds. przemocy z użyciem broni palnej, a po odmowie wytknęła, że republikanie utworzyli wcześniej komisje śledcze dotyczące Planned Parenthood i ataku na Bengazi podczas wojny domowej w Libii.
W listopadzie 2018, po strzelaninie w Thousand Oaks, Pelosi wydała oświadczenie, w którym stwierdziła, że „Amerykanie zasługują na działania, mające na celu zakończenie codziennej epidemii przemocy z bronią, która kradnie życie naszym dzieciom” i zobowiązała się, że kontrola obrotu bronią będzie priorytetem dla Partii Demokratycznej po uzyskaniu większości w Izbie Reprezentantów.
Pobór wojskowy.
Pelosi sprzeciwiła się planom kongresmena z Nowego Jorku, Charlesa Rangera, który ogłosił plan przywrócenia poboru wojskowego na terenie Stanów Zjednoczonych i ich terytoriów.
Wykorzystanie samolotów rządowych.
W marcu 2009 "New York Post" napisał, że konserwatywna grupa Judicial Watch dotarła do e-maili wysłanych przez personel Pelosi, który poprosił, aby Siły Powietrzne Stanów Zjednoczonych ("USAF") dostarczyły samoloty Boeing 757 do wykorzystania przez Pelosi do podróży finansowanych przez podatników. Pelosi odpowiedziała, że procedury dotyczące podróży zostały zainicjowane przez administrację prezydenta Busha z uwagi na obawy związane z bezpieczeństwem po zamachach 11 września (Pelosi jako spiker była druga w sukcesji prezydenckiej). Szef ochrony Izby Reprezentantów również wnioskował o większe samoloty z wydłużonym zasięgiem lotu pozwalające na pokonywanie dłuższych dystansów bez potrzeby dokonywania międzylądowań. Pentagon potwierdził, że Pelosi nie używała samolotu nadmiernie.
Prezydentura Donalda Trumpa.
Podczas konferencji prasowej w dniu 9 czerwca 2017, kiedy reporter zapytał ją o tweety Trumpa w odpowiedzi na zeznania byłego szefa FBI, Jamesa Comeya, przed senacką Komisją ds. Wywiadu, Pelosi powiedziała, że nikt w Białym Domu nie wydaje się wystarczająco odważny, aby powiedzieć prezydentowi, że jego tweety były poniżej godności prezydentury i mówiła, że martwi się o jego kondycję psychiczną. W listopadzie 2017 zapytana o to, czy demokraci rozpoczną procedurę impeachmentu przeciwko Trumpowi w przypadku, gdy zdobędą większość mandatów w wyborach w 2018, Pelosi powiedziała, że nie będzie to jeden z ich priorytetów legislacyjnych, ale że można rozważyć tę opcję, jeśli wiarygodne dowody pojawią się podczas trwającego dochodzenia w sprawie rosyjskiej ingerencji w wybory w 2016.
W styczniu 2018 Pelosi odniosła się do orędzia o stanie państwa, wygłoszonego przez Trumpa. Określiła je jako „spektakl pozbawiony jakichkolwiek poważnych pomysłów politycznych, z którymi obie strony politycznego spektrum mogłyby współpracować”. Zakwestionowała również odmowę prezydenta w sprawie wprowadzenia sankcji przeciwko Rosji po tym, jak ponad 500 członków Kongresu zagłosowało za ich przyjęciem.
W lutym, po tym jak Trump zablokował wydanie oświadczenia demokratycznych członków Komisji ds. Wywiadu Izby, Pelosi powiedziała, że akt ten był „oszałamiająco bezczelną próbą ukrycia prawdy o związkach Trumpa z Rosją przed narodem amerykańskim” oraz „niebezpiecznym i desperackim schematem zachowań prezydenta, który pokazał, że ma coś do ukrycia”.
W marcu Pelosi stwierdziła, że „bardziej martwi ją polityka prezydenta, która podważa bezpieczeństwo finansowe amerykańskich rodzin pracujących”, niż erotyczny skandal Donalda Trumpa z gwiazdą porno Stormy Daniels. Pelosi zauważyła, że skandal uwypuklił podwójne standardy republikanów w kwestiach dotyczących wartości rodzinnych i oczekiwań dotyczących zachowań prezydenckich. Partia Republikańska zignorowała skandal, ale według Pelosi, gdyby taka sytuacja zdarzyła się pomiędzy gwiazdą porno a członkiem Partii Demokratycznej, „Republikanie nie zostawiliby na nim suchej nitki”.
W kwietniu prezydent Trump zastosował prawo łaski wobec „Scootera” Libby’ego. Pelosi opublikowała pismo, w którym odniosła się do ułaskawiania: „Wysyła niepokojący sygnał do sojuszników prezydenta, że nieprzestrzeganie prawa zostanie nagrodzone”. Stwierdziła również, że sytuacja, w której uprawia się poplecznictwo, a kłamiący pod przysięgą otrzymują prawo łaski „zagraża uczciwości specjalnego dochodzenia i naszej demokracji”.
15 sierpnia, po tym, jak Trump odwołał dyrektora CIA, Johna Brennana, Pelosi stwierdziła, że posunięcie to było „oszałamiającym nadużyciem władzy i żałosną próbą uciszenia krytyków” oraz próbą odwrócenia uwagi przez Trumpa od innych problemów jego administracji. Pelosi i Charles Schumer spotkali się z Donaldem Trumpem i Mikiem Pence’em w grudniu 2018, aby omówić zmiany, które należy wprowadzić, gdy demokraci przejmą władzę w Izbie Reprezentantów w styczniu 2019.
W styczniu 2019 Nancy Pelosi pochwaliła decyzję Donalda Trumpa, który poparł lidera opozycji i przewodniczącego Zgromadzenia Narodowego Juana Guaidó w walce o władzę podczas kryzysu prezydenckiego w Wenezueli.
Po wyborach w listopadzie 2018 demokraci przejęli kontrolę w Izbie Reprezentantów, a Pelosi odzyskała stanowisko spikera. Już w pierwszych tygodniach po zaprzysiężeniu nowego Kongresu wiele komisji rozpoczęło śledztwa mające na celu wyjaśnienie działań Donalda Trumpa i członków jego gabinetu. W kwietniu 2019 Donald Trump powiedział, że nie podejmie współpracy i zakazał członkom swojej administracji zeznawać przed komisjami oraz dzielić się z nimi jakimikolwiek dokumentami.
7 maja 2019 Biały Dom interweniował w sprawie przesłuchania Dona McGahna, informując komisje Izby, że wszelkie wezwania członków administracji były kierowane bezpośrednio do prawników pracujących w administracji prezydenta. Pelosi wezwała demokratów do „skupienia się raczej na ustalaniu faktów, niż na perspektywie jakiegokolwiek impeachmentu”. Interwencję administracji Donalda Trumpa skomentowała „Trump namawia nas, by go oskarżyć”.
22 maja 2019, gdy administracja Trumpa nadal ignorowała wezwania sądowe, odmawiała wydania dokumentów oraz zachęcała lub nakazywała obecnym i byłym urzędnikom, by nie zeznawali w Kongresie, Pelosi wraz z członkami Partii Demokratycznej oświadczyła: „Uważamy, że prezydent Stanów Zjednoczonych jest zaangażowany w ukrywanie prawdy”. Po zapoznaniu się z oświadczeniem Pelosi, Trump wyszedł ze spotkania z Chuckiem Schumerem, podczas którego były omawiane inwestycje w infrastrukturę wynoszące ponad 2 miliardy dolarów. Rzecznik prezydenta skomentował, że Donald Trump nie będzie współpracował z demokratami dopóki nie zaprzestaną oni prowadzenia dochodzeń w sprawie jego działań. Pelosi odpowiedziała oskarżeniem Donalda Trumpa o poplecznictwo.
5 czerwca 2019, podczas spotkania prezydium Partii Demokratycznej Pelosi oświadczyła, że nie chce rozpoczynać procedury impeachmentu, a zamiast tego woli zobaczyć Donalda Trumpa w więzieniu. Wiele źródeł potwierdziło, że preferowana przez demokratów strategia to pokonanie Donalda Trumpa w wyborach prezydenckich w 2020, w wyniku czego straciłby on immunitet i niezależna już od niego prokuratura i prokurator generalny Stanów Zjednoczonych mogliby zająć się śledztwami rozpoczętymi przez komisje Izby.
24 września 2019 Nancy Pelosi ogłosiła wszczęcie postępowania w sprawie impeachmentu Donalda Trumpa.
Sprawy zagraniczne.
Chiny.
W marcu 2008, po spotkaniu z Dalajlamą, Pelosi skrytykowała Chińską Republikę Ludową za metody wygaszenia protestów Tybetańczyków i wezwała „ludzi kochających wolność” na całym świecie do potępienia Chin. Powiedziała: „Sytuacja w Tybecie stanowi wyzwanie dla sumienia świata”, zwracając się do tłumu tysięcy Tybetańczyków w Dharamsali w Indiach.
W październiku 2008 Pelosi poparła „śmiałą decyzję” Parlamentu Europejskiego w sprawie przyznania Nagrody im. Sacharowa „Za wolność myśli” chińskiemu dysydentowi i działaczowi na rzecz praw człowieka, Hu Jia. Oświadczenie Pelosi brzmiało: „Wzywam rząd chiński do natychmiastowego i bezwarunkowego zwolnienia Hu Jia z więzienia oraz do poszanowania podstawowych wolności wszystkich ludzi w Chinach”.
W maju 2009 Pelosi przewodniczyła delegacji Kongresu Stanów Zjednoczonych do Pekinu. Podczas wizyty spotkała się z premierem Chińskiej Republiki Ludowej, Wen Jiabao. Wraz z delegacją uczestniczyła w sesji Ogólnochińskiego Zgromadzenia Przedstawicieli Ludowych w Wielkiej Hali Ludowej.
Zanim administracja Trumpa podjęła konkretne środki przeciwko Chinom pod koniec marca 2018, Pelosi i inni przywódcy demokratyczni wywarli nacisk na Donaldzie Trumpie, aby bardziej skoncentrował się na Chinach. Pelosi wezwała Trumpa do zajęcia zdecydowanego stanowiska w sprawie nieuczciwych barier rynkowych w Chinach oraz do zwrócenia uwagi na chińskie władze wymagające od amerykańskich firm rezygnacji z praw do własności intelektualnej.
We wrześniu 2019 Pelosi spotkała się z uczestnikiem protestów w Hongkongu, Joshuą Wongiem, w Kapitolu Stanów Zjednoczonych, w Waszyngtonie. Chińskie media państwowe skrytykowały Pelosi za „wspieranie i legitymizowanie radykalnych aktywistów”.
Kolumbia.
Pelosi publicznie skrytykowała prezydenta Kolumbii Álvaro Uribe podczas jego wizyty w Stanach Zjednoczonych w maju 2007. Pelosi po spotkaniu z nim wydała oświadczenie, w którym stwierdziła, że ona i inni członkowie Kongresu „wyrazili rosnące zaniepokojenie poważnymi zarzutami” powiązań między członkami kolumbijskiej administracji a grupami paramilitarnymi w Kolumbii. Pelosi sprzeciwiała się również umowie o wolnym handlu między Kolumbią i Stanami Zjednoczonymi.
Kuba.
W 2008 Pelosi powiedziała: „Od lat sprzeciwiam się amerykańskiemu embargu na towary kubańskie. Nie sądzę, żeby się powiodło. Myślę, że musimy pozwolić na podróże między obu krajami i mieć więcej wymiany oraz kontaktów międzyludzkich z Kubą”. W 2015 Pelosi wsparła działania Baracka Obamy mające na celu ocieplenie stosunków między Stanami Zjednoczonymi i Kubą. Razem z Barackiem Obamą i Johnem Kerrym odwiedziła Hawanę w 2016.
Pierwsza wojna w Zatoce Perskiej.
Pelosi była przeciwna I wojnie w Zatoce Perskiej.
Iran.
W wywiadzie z 15 lutego 2007 Pelosi zauważyła, że Bush konsekwentnie popiera dyplomatyczne rozwiązanie różnic z Iranem „i wierzy mu na słowo”. Jednocześnie powiedziała: „Wierzę, że Kongres powinien się jednak domagać i jasno powiedzieć, że nie ma możliwości, żeby jakikolwiek prezydent, mógł udać się do Iranu”.
W dniu 12 stycznia 2007 Walter B. Jones z Karoliny Północnej wprowadził projekt ustawy, która wymaga, aby – w sytuacji braku konieczności natychmiastowego reagowania na zagrożenie dla bezpieczeństwa narodowego, spowodowanego atakiem lub wyraźnie zbliżającym się atakiem Iranu na Stany Zjednoczone lub ich siły zbrojne – prezydent był zobligowany do konsultowania się z Kongresem i uzyskania specjalnego upoważnienia przed rozpoczęciem jakiegokolwiek użycia siły wojskowej przeciwko Iranowi. Pelosi sprzeciwiała się ustawie i usunęła projekt z agendy Izby 13 marca 2007.
W lipcu 2015 Pelosi powiedziała, że jest przekonana, że prezydentowi Obamie uda się zebrać wystarczające poparcie, żeby uchwalić porozumienie nuklearne z Iranem (JCPOA). Przygotowaną przez Partię Demokratyczną ustawę nazwała „arcydziełem dyplomatycznym”.
W 2016 Pelosi argumentowała przeciwko przyjęciu dwóch ustaw, które – gdyby zostały uchwalone – zablokowałyby dostęp Iranu do dolara i nałożyłyby sankcje za jego program rakiet balistycznych. W liście do członków Izby Reprezentantów napisała: „Bez względu na to, czy poparliście JCPOA, wszyscy zgadzamy się, że Iran nie może posiadać broni nuklearnej. W tym momencie JCPOA jest najlepszym sposobem na osiągnięcie tego kluczowego celu”.
W maju 2018, po ogłoszeniu przez Donalda Trumpa planów wycofania się z JCPOA, Pelosi skomentowała, że Donald Trump porzuca amerykańskie wartości oraz osłabia pozycję Stanów Zjednoczonych jako lidera Wolnego Świata.
Wojna w Iraku.
W 2002 Pelosi sprzeciwiła się rezolucji zezwalającej prezydentowi Bushowi na użycie siły wojskowej przeciwko Irakowi. Wyjaśniając swój sprzeciw wobec rezolucji, Pelosi zauważyła, że dyrektor Central Inteligence Agency, George Tenet, powiedział Kongresowi, że prawdopodobieństwo, że Saddam Hussein rozpocznie atak na USA przy użyciu broni masowego rażenia, jest niskie. „Chodzi o Konstytucję”, powiedziała Pelosi. „Chodzi o to, by Kongres potwierdził swoje prawo do wypowiedzenia wojny, gdy jesteśmy w pełni świadomi wyzwań, jakie stoją przed nami. Chodzi o poszanowanie Organizacji Narodów Zjednoczonych i wybranie podejścia do sprawy, które jest najbezpieczniejsze dla naszych żołnierzy”. Pomimo sprzeciwu Pelosi i Partii Demokratycznej, Kongres uchwalił rezolucję upoważniającą prezydenta Busha do użycia sił zbrojnych Stanów Zjednoczonych przeciwko Irakowi.
Chociaż Pelosi głosowała przeciwko wojnie w Iraku, wielokrotnie głosowała za kontynuowaniem wsparcia finansowego dla operacji po jej rozpoczęciu. Spowodowało to protesty działaczy antywojennych w San Francisco. Politolog Uniwersytetu Kalifornijskiego w Berkeley, Bruce Cain, zauważył, że ta decyzja może kosztować ją stanowisko liderki mniejszości, co jednak nie stało się.
Korea Północna.
Nancy Pelosi jest jednym z niewielu członków Kongresu, którzy odwiedzili Koreę Północną. Wyraziła swoje zastrzeżenia wobec reżimu oraz zaniepokojenie wywołane zbrojeniem się tego państwa. Wyraziła również zaniepokojenie problemami związanymi z głodem i opresjami władz wobec ludności Korei Północnej.
W sierpniu 2017 Pelosi skrytykowała Donalda Trumpa, który w odpowiedzi na testy rakietowe przeprowadzone przez Koreę Północną powiedział, że: „Korea spotka się ogniem i furią, jakich świat jeszcze nie widział”. Pelosi stwierdziła, że te komentarze były „lekkomyślne, podburzające i wykazujące poważny brak uznania dla powagi sytuacji nuklearnej w Korei Północnej. Jego [Donalda Trumpa] wymachiwanie szabelką i impulsywna retoryka podważyły naszą wiarygodność na arenie międzynarodowej”.
W listopadzie 2017 Pentagon rozesłał do parlamentarzystów list informujący, że inwazja lądowa i zniszczenie broni atomowej Korei Północnej, to jedyny sposób na zneutralizowanie groźby nuklearnej, której sprawcą jest Korea Północna. Pelosi odpowiedziała, że ma zastrzeżenia co do tego rozwiązania i wezwała sekretarza obrony do „wykorzystania wszystkich innych opcji”.
Po wizycie Donalda Trumpa w Korei Północnej w czerwcu 2018, Pelosi w swoim oświadczeniu stwierdziła m.in.: „W pośpiechu, aby osiągnąć porozumienie, prezydent Trump podniósł Koreę Północną do poziomu Stanów Zjednoczonych, zachowując status reżimu”.
Rosja.
W grudniu 2017 Pelosi napisała list do Paula Ryana, opowiadając się za kontynuowaniem dochodzenia Izby Reprezentantów w sprawie rosyjskiej ingerencji w wybory w 2016, uzasadniając, że Amerykanie zasłużyli na „kompleksowe i uczciwe dochodzenie w sprawie rosyjskiego ataku na demokrację”, a także na „demokrację i bezpieczeństwo narodowe Ameryki, które jest na szali”. Pelosi przytoczyła potrzebę „pełnego zbadania ataku Rosji na nasze systemy wyborcze, aby zapobiec przyszłym ingerencjom w proces demokratyczny”.
Po opublikowaniu raportu Partii Republikańskiej dotyczącego nadużyć ze strony Departamentu Sprawiedliwości w lutym 2018, Pelosi oskarżyła Trumpa o bratanie się z prezydentem Rosji Władimirem Putinem kosztem bezpieczeństwa narodowego. W lipcu 2018 Pelosi zasugerowała, że: „Donald Trump jest szantażowany przez Rosję, gdyż jest to jedyne wyjaśnienie jego tchórzliwego zachowania”. Powiedziała również, że Władimir Putin nie byłby mile widziany w Kongresie podczas swojej wizyty w Waszyngtonie. Wezwała spikera Izby, Paula Ryana, by „wyjaśnił, że nie ma – i nigdy nie będzie – zaproszenia dla bandytów takich jak Putin, aby przemawiali przed Kongresem Stanów Zjednoczonych”.
Syria i Libia.
Pelosi popierała ustawę Syria Accountability Act i Iran Freedom and Support Act. W przemówieniu podczas corocznej konferencji American Israel Public Affairs Committee (AIPAC) Pelosi powiedziała, że „zbyt długo przywódcy obu partii nie zrobili wystarczająco dużo”, aby wywrzeć presję na Rosję i Chiny, które dostarczają Iranowi informacje technologiczne na broni i rakiet nuklearnych.
Pelosi poparła dowodzoną przez NATO interwencję wojskową w Libii w 2011. Opowiadała się także za uzbrojeniem partyzantów w Syrii (operacja: Timber Sycamore).
W styczniu 2019 Pelosi skrytykowała zapowiedziane przez Donalda Trumpa wycofanie wojsk z Syrii i Afganistanu. Decyzję Trumpa nazwała „świątecznym prezentem dla Władimira Putina. W liście do członków Partii Demokratycznej w październiku 2019 Pelosi ogłosiła, że obie partie potępiają prezydenta Trumpa oraz wycofanie przez niego wojsk z północnej Syrii. Według Pelosi „ta decyzja wysyła niebezpieczny komunikat do Iranu i Rosji, a także do naszych sojuszników, że Stany Zjednoczone nie są już zaufanym partnerem militarnym”.
Turcja.
W połowie października 2007 Komisja Spraw Zagranicznych Izby Reprezentantów przyjęła rezolucję oficjalnie uznającą zabójstwa Ormian przez Turków osmańskich w 1915. Pelosi ogłosiła poddanie tej rezolucji pod głosowanie całej Izby. Projekt rezolucji spotkał się z krytyką ze strony prezydenta Busha i ze strony Turcji, a premier Turcji Recep Tayyip Erdoğan powiedział, że przyjęcie rezolucji zagroziłoby stosunkom amerykańsko-tureckim. W wyniku spadku poparcia publicznego dla rezolucji autorzy wycofali się z prób uchwalenia jej, a Pelosi zgodziła się odłożyć sprawę na bok.
Rezolucja oficjalnie uznająca ludobójstwo została przyjęta podczas 2. kadencji Pelosi jako spikera 10 października 2019. Izba uchwaliła ją stosunkiem głosów 405 do 11.
Historia wyborcza.
Jedynymi trudnymi do wygrania wyborami dla Pelosi były wybory uzupełniające, w wyniku których zastąpiła Salę Burton po jej śmierci w lutym 1987. W prawyborach Partii Demokratycznej, Pelosi nieznacznie w głosowaniu pokonała burmistrza San Francisco, Harry’ego Britta, uważanego wówczas za bardziej „postępowego” kandydata, stosunkiem 36% do 32%. W starciu z republikańską kandydatką Harriet Ross, Pelosi otrzymała ponad 2 razy więcej głosów od swojej przeciwniczki. Od tego czasu Pelosi cieszy się ogromnym poparciem w swoim okręgu, a każde wybory wygrywała znaczącą przewagą, za każdym razem zdobywając bardzo wysokie wyniki. Tylko dwukrotnie uzyskała wynik poniżej 75% głosów.
Życie osobiste.
Rodzina.
Nancy Pelosi poznała swojego przyszłego męża Paula Franka Pelosi na Uniwersytecie Georgetown. Pobrali się w Baltimore 7 września 1963. Po ślubie para przeprowadziła się do Nowego Jorku, a później do San Francisco, gdzie brat Paula był członkiem Rady Miasta. 
Nancy i Paul Pelosi mają pięcioro dzieci: Nancy Corinne, Christine, Jacqueline, Paula i Alexandrę, a także dziewięcioro wnucząt. Alexandra jest dziennikarką znaną ze swojego reportażu z kampanii prezydenckiej z 2000, który zekranizowała pod tytułem "Journeys with George". W 2007 Christine opublikowała książkę pt. "Campaign Boot Camp: Basic Training for Future Leaders".
Rodzina Pelosi mieszka w Pacific Heights na przedmieściach San Francisco.
W październiku 2022 Paul Pelosi został pobity przez mężczyznę, który włamał się do domu Pelosich. Mężczyzna uzbrojony w młotek miał krzyczeć "Gdzie jest Nancy?". Paul został przewieziony do szpitala, gdzie wykazano rozległe obrzęki i siniaki powstałe wskutek ataku, przeszedł także operację czaszki. Nancy przebywała wtedy w Waszyngtonie. Aresztowanym na miejscu ataku sprawcą był 43-letni mieszkaniec San Francisco David DePape. Według informacji policji atak był zamierzony, a napastnik miał planować związać Paula do czasu, aż Nancy wróci do domu. 
Majątek.
Jest jednym z najbogatszych członków Kongresu Stanów Zjednoczonych. Center for Responsive Politics (CRP) oszacował w 2009 wartość majątku Pelosi i jej męża na ponad 58 milionów dolarów co uplasowało ją na 13. miejscu wśród najbogatszych członków Kongresu. W 2014 jej majątek przekroczył 100 milionów dolarów, a ona awansowała na 8. pozycję w rankingu.
"Roll Call" donosił, że zarobki Pelosi są związane z dużymi inwestycjami jej męża w akcje, w tym Apple, Disney, Comcast i Facebook. Roll Call poinformował, że wartość majątku małżeństwa Pelosi składa się w części (13,46 mln USD) w inwestycje w nieruchomości, w tym w winnicę w St. Helena w Napa Valley oraz nieruchomości komercyjne w San Francisco.

</doc>
<doc id="309188" url="https://pl.wikipedia.org/wiki?curid=309188" title="Perspektywa linearna">
Perspektywa linearna

Perspektywa linearna, perspektywa zbieżna – technika umożliwiająca przedstawianie rzeczywistości na płaskiej powierzchni tak, aby sprawiała wrażenie głębi. Zasady perspektywy linearnej jako pierwszy opracował w XV wieku architekt florencki Leon Battista Alberti.
Podstawową jej zasadą jest pozorne zmniejszanie się wielkości przedmiotu w miarę oddalania od widza oraz pozorna zbieżność ku horyzontowi wszystkich linii biegnących od oka widza do przedmiotu. Rozróżnia się także perspektywy linearne: czołową, boczną, ukośną, żabią (punkt widzenia położony nisko) i ptasią (punkt widzenia położony wysoko).
Perspektywa linearna była znana już w starożytności. W średniowieczu obrazy traktowano przeważnie dwuwymiarowo. Ponowienie prób przedstawiania przedmiotów w trzech wymiarach datuje się od XIV w. (freski Giotta di Bondone, prace niektórych współczesnych mu malarzy).
Przyjmuje się, że w pełni poprawną perspektywę linearną opracował jako pierwszy F. Brunelleschi.

</doc>
<doc id="309191" url="https://pl.wikipedia.org/wiki?curid=309191" title="Kokorycz pełna">
Kokorycz pełna

Kokorycz pełna ("Corydalis solida") – gatunek rośliny należący do rodziny makowatych, w innej klasyfikacji zaliczany do rodziny dymnicowatych. Występuje w stanie dzikim na większości obszaru Europy, w Algierii, Turcji i niektórych rejonach Syberii. W Polsce dość częsta, zarówno na niżu, jak i w niższych położeniach górskich.
Biologia i ekologia.
Bylina, geofit. Roślina posiada podwójne zabezpieczenie przed samozapyleniem; kwiaty są przedprątne, a ponadto jest wybitnie samopłonna – własny pyłek nie może kiełkować na tej samej roślinie. Kwitnie od marca do maja. Zapylana jest przez owady. Nasiona rozsiewane są przez mrówki. Siedlisko: widne lasy liściaste, zarośla, żywopłoty. Gleby gliniaste ubogie w wapń. W górach występuje po regiel dolny. W klasyfikacji zbiorowisk roślinnych gatunek charakterystyczny dla O. "Fagetalia."
Zmienność.
Tworzy mieszańce z kokoryczą wątłą.

</doc>
<doc id="309195" url="https://pl.wikipedia.org/wiki?curid=309195" title="Fadrique Alfonso de Castilla">
Fadrique Alfonso de Castilla

Fadryk Alfons Kastylijski (hiszp. "Fadrique Alfonso de Castilla", ur. 13 stycznia 1333 w Sewilli, zm. 29 maja 1358 w rodzinnym mieście) 25. wielki mistrz zakonu Santiago, pan na Haro.
Był nieślubnym synem króla Kastylii i Leónu – Alfonsa XI i jego kochanki Eleonory de Guzmán, przyrodnim bratem króla Piotra I Okrutnego i bratem bliźniakiem następcy Piotra, Henryka II.
Miał 3 dzieci z małżeństwa z Eleonorą de Angulo.
Po śmierci swojej matki zamordowanej za zgodą Piotra I na rozkaz królowej wdowy Marii Portugalskiej, wystąpił wraz z pozostałymi braćmi, synami Eleonory de Guzman, przeciwko królowi. W jakiś czas potem pojednał się z królem i został nawet królewskim emisariuszem wysłanym do powitania Blanki de Burbon, przyszłej żony króla, na granicy królestwa. 
W 1354 król powierzył mu ochronę granicy z Portugalią. Fadryk wszedł wówczas w układy z bratem Henrykiem i Janem Alfonsem Albuquerque, dawnym faworytem królewskim będącym w niełasce. Wystąpił przeciwko królowi w trakcie buntu mieszkańców Toledo na czele 700-osobowego oddziału. Mając w perspektywie wojnę domową król starał się załagodzić konflikt, pozornie się wycofując i oferując Fadrykowi znaczący urząd na dworze. 
Król zaprosił go do Sewilli, gdzie Fadryk po przybyciu do miasta został pojmany i zgładzony.

</doc>
<doc id="309197" url="https://pl.wikipedia.org/wiki?curid=309197" title="Kokorycz pusta">
Kokorycz pusta

Kokorycz pusta ("Corydalis cava") – gatunek byliny należący do rodziny makowatych i podrodziny dymnicowych. Występuje w stanie dzikim na rozległych obszarach Europy, w Azji Zachodniej (Turcja, Iran) i na Kaukazie. W Polsce jest dość pospolita zarówno na niżu, jak i w Karpatach i Sudetach po regiel dolny.
Biologia i ekologia.
Roślina trująca.

</doc>
<doc id="309204" url="https://pl.wikipedia.org/wiki?curid=309204" title="Wojciech Popiela">
Wojciech Popiela

Wojciech Artur Popiela (ur. 31 grudnia 1971 w Tarnowie) – polityk, były prezes Unii Polityki Realnej, wiceprzewodniczący Rady Fundacji PAFERE.
Życiorys.
Ukończył Politechnikę Krakowską i SPR przy Wyższej Szkole Oficerskiej we Wrocławiu. W 1999 został prezesem tarnowskiego oddziału UPR. W ramach porozumienia wyborczego z Platformą Obywatelską, startował bez powodzenia do Sejmu z jej listy w 2001. Od lutego 2005 był wiceprezesem UPR, a od 19 listopada 2005 prezesem partii.
Publikował w tygodniku TEMI i Małopolskiej Gazecie Studenckiej. Był felietonistą miesięcznika „Moja Bochnia i Powiat”, a obecnie publikuje w „Czasie Bocheńskim”. W 2002 był inicjatorem ogólnopolskiej akcji przeciwko przymusowi instalowania kas fiskalnych w taksówkach. W 2003 współorganizował w Krakowie międzynarodową konferencję „Etyczne Fundamenty Gospodarki”. W 2004 bezskutecznie kandydował do Parlamentu Europejskiego.
W wyborach parlamentarnych w 2005 bezskutecznie kandydował z pierwszego miejsca tarnowskiej listy PJKM do Sejmu. W wyborach parlamentarnych w październiku 2007 wystartował z 1. miejsca listy LPR w Warszawie w ramach porozumienia wyborczego UPR z tą partią, jednak nie dostał się do Sejmu, ponieważ jego komitet wyborczy nie przekroczył progu 5% głosów w skali całego kraju. On sam zdobył 6957 głosów.
14 maja 2008, w związku z brakiem rejestracji w wyborach uzupełniających w Krośnie, Wojciech Popiela zrezygnował z funkcji prezesa Unii Polityki Realnej. W 2015 przystąpił do Kongresu Nowej Prawicy.
Prezes zarządu spółki prawa handlowego. Od 2007 żonaty z Anną.

</doc>
<doc id="309205" url="https://pl.wikipedia.org/wiki?curid=309205" title="Miłek wiosenny">
Miłek wiosenny

Miłek wiosenny ("Adonis vernalis" L.) – gatunek rośliny należący do rodziny jaskrowatych. Występuje w stanie dzikim na większości terytorium Europy oraz w Azji (Kaukaz, Zakaukazie i wschodnia Syberia). W Polsce na Wyżynie Lubelskiej i w Małopolsce, lokalnie na Pojezierzu Krajeńskim.
Ekologia i biologia.
Bylina, hemikryptofit. Kwitnie od kwietnia do maja. Występuje na murawach kserotermicznych, wrzosowiskach, w borach sosnowych. Rośnie wyłącznie na podłożu wapiennym lub gipsowym. Gatunek charakterystyczny dla muraw z rzędu "Festucetalia valesiacae" oraz zespołu "Adonido-Brachypodietum". Liczba chromosomów 2n = 16.
Roślina trująca: Cała roślina jest trująca. Dawka śmiertelna dla konia wynosi 25 g suchej rośliny i kilkakrotnie przewyższa dawkę leczniczą. U ludzi objawami zatrucia są: mdłości, wymioty, skurcze i paraliże, zaburzenia widzenia, a przy dużych dawkach śmierć spowodowana zatrzymaniem pracy serca.
Zagrożenia i ochrona.
Dawniej gatunek był w dość częsty w Polsce południowej i zachodniej. Zrywany przez zielarzy i z powodu walorów ozdobnych stał się bardzo rzadki. Objęty został ścisłą ochroną gatunkową.
W Czerwonej liście roślin i grzybów Polski gatunek uznany za narażony (kategoria zagrożenia V VU). Gatunek wymieniony jest także w załączniku II Konwencji Waszyngtońskiej CITES, wprowadzającej ograniczenie w obrocie handlowym tym gatunkiem.
Uprawa.
Najlepiej rośnie na słonecznym, ale osłoniętym od wiatru stanowisku, na wilgotnej, próchnicznej glebie. Rozmnaża się go przez podział rozrośniętych kęp lub przez wysiew nasion tuż po ich zbiorze. Nasiona sieje się na głębokość 1 cm, roślina zakwita po 3 latach uprawy.

</doc>
<doc id="309209" url="https://pl.wikipedia.org/wiki?curid=309209" title=".ua">
.ua

.ua jest domeną internetową przypisaną dla stron internetowych z terytorium Ukrainy.

</doc>
<doc id="309214" url="https://pl.wikipedia.org/wiki?curid=309214" title=".sk">
.sk

.sk – domena internetowa przypisana dla stron internetowych ze Słowacji.
Przed rozpadem na Czechy i Słowację w roku 1993 Czechosłowacja używała domeny .cs.

</doc>
<doc id="309215" url="https://pl.wikipedia.org/wiki?curid=309215" title="Jan Hendrik Oort">
Jan Hendrik Oort



</doc>
<doc id="309217" url="https://pl.wikipedia.org/wiki?curid=309217" title=".lt">
.lt

.lt – domena internetowa przypisaną dla stron internetowych z Litwy. Została uruchomiona w 1992.

</doc>
<doc id="309218" url="https://pl.wikipedia.org/wiki?curid=309218" title=".dk">
.dk

.dk jest domeną internetową przypisaną dla stron internetowych z Danii. Na dzień 28 lutego 2021 liczba zarejestrowanych domen wynosiła 1 346 755. Dozwolone jest także zarejestrowanie nazw domen, w których znajdują się następujące znaki: æ, ø, å, ö, ä, ü i é.

</doc>
<doc id="309221" url="https://pl.wikipedia.org/wiki?curid=309221" title=".uk">
.uk

.uk jest domeną internetową przypisaną dla stron internetowych z Wielkiej Brytanii. Zwykle nie jest ona używana samodzielnie, a razem z poddomeną (np. ".co.uk", ".org.uk"). Drugą domeną przypisaną do tego kraju jest .gb, lecz nie jest ona używana.

</doc>
<doc id="309222" url="https://pl.wikipedia.org/wiki?curid=309222" title="Adalbert z Magdeburga">
Adalbert z Magdeburga

Adalbert z Magdeburga (ur. ok. 910 w Lotaryngii, zm. 20 czerwca 981 w Zcherben) – benedyktyński mnich i opat, pierwszy arcybiskup Magdeburga, misjonarz, apostoł Serbołużyczan oraz święty Kościoła katolickiego.
Od ok. 950 roku pracował w Kolonii, w kancelarii arcybiskupiej. Następnie był zatrudniony na dworze Ottona I Wielkiego (953–958), by potem wstąpić do benedyktyńskiego klasztoru w Trewirze. Wbrew własnej woli w 961 roku został wysłany przez Ottona I na Ruś Kijowską, jako biskup misyjny. Misja, która odbywała się na zaproszenie księżny Olgi zakończyła się fiaskiem. W tym czasie pisał już Adalbert kontynuację "Kroniki Reginona z Prüm". Powołany został w 966 roku do piastowania funkcji opata w Wissembourgu. Towarzyszył cesarzowi w podróży do Italii. W czasie synodu w Rawennie powołano nowe arcybiskupstwo w Magdeburgu, którego został pierwszym arcybiskupem (968 rok). Prowadził działalność na rzecz ewangelizacji Łużyczan i organizacji nowej prowincji. 
Po śmierci ciało abpa Adalberta złożono w magdeburskiej katedrze.
Był duchowym przewodnikiem Wojciecha Sławnikowica (późniejszego świętego), który przyjął na bierzmowaniu jego imię (Adalbert).
Jego wspomnienie liturgiczne obchodzone jest 20 czerwca.

</doc>
<doc id="309225" url="https://pl.wikipedia.org/wiki?curid=309225" title=".ie">
.ie

.ie – domena internetowa przypisana dla stron internetowych z Irlandii.

</doc>
<doc id="309227" url="https://pl.wikipedia.org/wiki?curid=309227" title=".ro">
.ro

.ro – domena internetowa przypisana stronom internetowym z Rumunii.

</doc>
<doc id="309228" url="https://pl.wikipedia.org/wiki?curid=309228" title=".hr">
.hr

.hr jest domeną internetową przypisaną dla stron internetowych z Chorwacji.
Została utworzona w marcu 1993 roku.

</doc>
<doc id="309229" url="https://pl.wikipedia.org/wiki?curid=309229" title=".be">
.be

.be – krajowa domena internetowa najwyższego poziomu przypisana dla stron internetowych z Belgii, działa od 1988 roku (chociaż rejestrację rozpoczęto w 1989 roku) i jest administrowana od 2000 roku przez DNS Belgium. Wcześniej domeną administrował Pierre Verbaeten z Katholieke Universiteit Leuven. Domena jest także wykorzystywana przez popularny serwis z filmami YouTube do uzyskania skróconego adresu "youtu.be".

</doc>
<doc id="309231" url="https://pl.wikipedia.org/wiki?curid=309231" title="Drużyna marzeń">
Drużyna marzeń



</doc>
<doc id="309234" url="https://pl.wikipedia.org/wiki?curid=309234" title="Reprezentacja Stanów Zjednoczonych w koszykówce mężczyzn">
Reprezentacja Stanów Zjednoczonych w koszykówce mężczyzn

Reprezentacja Stanów Zjednoczonych w koszykówce mężczyzn – męska seniorska drużyna koszykarska reprezentująca Stany Zjednoczone w rozgrywkach FIBA, wybierana i nadzorowana przez USA Basketball (krajową federacje koszykówki). Od 1992 składa się niemal regularnie z graczy NBA, z tego powodu często nazywana „Dream Teamem” (Drużyną Marzeń). Po raz pierwszy wystąpiła w takim składzie na Igrzyskach Olimpijskich w Barcelonie, gdzie zdobyła złoty medal nie przegrywając ani jednego meczu. Do rywalizacji na tych igrzyskach po raz pierwszy MKOl dopuścił zawodowych koszykarzy amerykańskich występujących w lidze NBA. Wcześniej reprezentować USA mogli tylko „amatorzy” z drużyn uniwersyteckich.
Właściwie Dream Team to tylko składy z 1992, 1994 oraz 1996, a pozostałe „Dream Teamy” stanowiły zwyczajne reprezentacje USA. Kadra na Igrzyska Olimpijskie w Barcelonie w większości była złożona z graczy, którzy uznawani są za najlepszych w historii koszykówki, m.in. Michael Jordan, Magic Johnson, Larry Bird. Połowa składu nigdy nie zdobyła mistrzostwa NBA. Są to: Charles Barkley, Patrick Ewing, Christian Laettner, Karl Malone, Chris Mullin i John Stockton.
W mediach z kolei przezwano skład na Igrzyska Olimpijskie w Pekinie (2008) mianem Redeem Team (ang.: „Drużyny Odkupienia”), ponieważ był on obsadzony zmobilizowanymi gwiazdorami NBA pod dyrekcją Mike’a Krzyzewskiego, na co dzień wieloletniego i niepospolicie skutecznego trenera koszykówki mężczyzn Uniwersytetu Duke’a. Redeem Team miał za zadanie „odkupić” honor USA (w postaci zdecydowanie wygranego złotego medalu) po wcześniejszych porażkach.
Historia do 1991.
Stany Zjednoczone są członkiem FIBA od 1934 roku. Już od debiutu koszykówki w programie igrzysk olimpijskich, w Berlinie (1936), aż do igrzysk w Meksyku (1968), reprezentacja USA dominowała w olimpijskiej rywalizacji. W tym czasie nie przegrała na igrzyskach ani jednego meczu, za każdym razem zdobywając złoty medal.
Swoją pierwszą olimpijską porażkę Amerykanie ponieśli dopiero na imprezie w Monachium cztery lata później. Był to finałowy mecz z reprezentacją Związku Radzieckiego, w którym prowadzili 50:49 aż do pierwszego sygnału końca meczu. Po dodaniu 3 sekund przez sędziego, który uwzględnił protest ZSRR i ostatniej, nieudanej akcji zawodników radzieckich, ponownie zabrzmiał sygnał końca meczu i Amerykanie cieszyli się z wygranej. Jednak R. William Jones, Sekretarz Generalny FIBA, interweniował osobiście, i wymógł ponowną powtórkę i ustawienie zegara na 3 sekundy przed końcem, w celu rozegrania końcówki meczu po raz trzeci. Tym razem zawodnik ZSRR zdobył punkty po podaniu przez całą długość boiska, i mecz oficjalnie zakończył się wynikiem 50:51 na korzyść Związku Radzieckiego. Protest odwołujący się od tego wyniku był rozpatrywany przez komisję apelacyjną, która podtrzymała wynik po głosowaniu 3:2, w którym kraje socjalistyczne (Kuba, Polska, Węgry) miały 3 głosy i oddały je solidarnie za utrzymaniem wyniku.
Po igrzyskach w Monachium, reprezentacja USA wygrała turniej olimpijski w Montrealu (1976), nie wzięła udziału w igrzyskach w Moskwie (1980), ze względu na ich bojkot przez Stany Zjednoczone i zdobyła złoty medal w Los Angeles (1984).
Na igrzyskach w Seulu (1988), reprezentacja USA przegrała w półfinale z ZSRR wynikiem 76:82, i zdobyła brąz po meczu przeciwko Australii, wygranym 78:49.
W 1989 FIBA po raz pierwszy dopuściła zawodowców z National Basketball Association do gry w reprezentacjach narodowych. Poprzednio, tylko zawodowcy z krajów socjalistycznych, oficjalnie podawani za amatorów, mieli prawo reprezentowania swojego kraju.
W latach 1950–1990 Amerykanie, poza sukcesami na igrzyskach, zdobyli również 2 złote, 3 srebrne i 2 brązowe medale na mistrzostwach świata.
Historia od 1992.
Mistrzostwa Świata w Kanadzie 1994.
Na Mistrzostwa Świata w 1994 rozgrywane w Kanadzie reprezentacja Stanów Zjednoczonych pojechała bez największych sław. Nie przegrywając żadnego meczu, zdobyła jednak złoty medal. Już wtedy w reprezentacji USA zadebiutował Shaquille O’Neal, występujący wówczas w Orlando Magic.
Igrzyskach Olimpijskich w Atlancie 1996.
Ekipa na Igrzyskach Olimpijskich w 1996 w Atlancie miała za zadanie obronić tytuł sprzed czterech lat z Barcelony. Skład był w części złożony z zawodników z 1994 (m.in. Shaquille O’Neal) i z 1992 (m.in. Charles Barkley).
Mistrzostwa Świata w Grecji 1998.
Podczas Mistrzostw Świata w 1998 w Atenach (Grecja), w National Basketball Association w NBA panował lokaut i do gry nie wystawiono graczy z tej ligi. Ekipa została złożona z zawodników Continental Basketball Association, amerykańskich uniwersytetów i lig europejskich. Spośród nich, jedynie Brad Miller później stał się gwiazdorem NBA, jako dwukrotny uczestnik meczu All-Star. Reprezentacja USA zajęła ostatecznie trzecie miejsce z siedmioma zwycięstwami i dwoma porażkami.
Igrzyskach Olimpijskich w Sydney 2000.
Na Igrzyskach Olimpijskich w Sydney Amerykanie ponownie zagrali w najsilniejszym składzie i obronili złoty medal sprzed czterech lat. Jedynym przeciwnikiem, który sprawił reprezentacji USA problem, była reprezentacja Litwy, którą po zaciętym spotkaniu i serii rzutów osobistych na koniec udało się ostatecznie pokonać.
Mistrzostwa Świata w USA 2002.
Na Mistrzostwach Świata w Indianapolis w USA, Amerykanie, jako że grali u siebie, byli głównymi faworytami do złotego medalu. Po pięciu łatwych zwycięstwach Dream Team dopadł jednak kryzys formy. Drużyna przegrała z Jugosławią, Argentyną i Hiszpanią, przez co nie awansowała do strefy medalowej. Zawodnicy tłumaczyli się, że wywierano na nich zbyt dużą presję.
Igrzyska Olimpijskie w Atenach 2004.
Na Letnich Igrzyskach Olimpijskich 2004 w Atenach piąta drużyna świata nie była zaliczana do faworytów po „kompromitacji” u siebie. Amerykanie przegrywając dwa, a wygrywając trzy mecze zdołali wyjść z grupy. W fazie pucharowej zrewanżowali się Hiszpanom i awansowali do 1/2 finału, gdzie przegrali z Argentyną. Mecz o trzecie miejsce odbywał się po południu, więc wielu Amerykanów zasiadło przed telewizorem aby dopingować rodaków. Mecz USA – Litwa był najchętniej oglądanym meczem podczas Igrzysk Olimpijskich (ok. 13 mln telewidzów). Zakończył się wynikiem 104:96 i drużyna z Ameryki Północnej zdobyła brąz.
Skład 2004.
Wyniki Igrzysk Olimpijskich – Ateny 2004.
Faza grupowa:
Faza pucharowa:
Klasyfikacja końcowa:
Mistrzostwa Świata w Japonii 2006.
Na Mistrzostwach Świata w Koszykówce 2006 w Japonii, Amerykanie wystartowali dzięki wygranym eliminacjom. Trafili do Grupy D, w której spotkali się z Portoryko, Chinami, Słowenią, Włochami i Senegalem. Wszystkie z pięciu meczów zakończyły się wynikiem korzystnym dla USA. Występy w fazie pucharowej zaczęli od meczu 1/8 finału z Australią, której reprezentację pokonali rezultatem 113:73. Pojedynek o wejście do gry o medale wygrali z Niemcami i awansowali do półfinału. Tam zostali pokonani przez wicemistrzów Europy, Grecję. Pokonując Argentynę zdobyli brązowy medal.
Wyniki Mistrzostw Świata 2006.
Faza grupowa:
Faza finałowa:
Igrzyska Olimpijskie w Pekinie 2008.
Na Letnich Igrzyskach Olimpijskich 2008 w Pekinie reprezentacja USA w koszykówce mężczyzn nazywana była Redeem Team (Drużyna Odkupienia). Nie przegrała ona ani jednego meczu i zdobyła złoty medal. W półfinale Redeem Team pokonał reprezentację Argentyny wynikiem 101:81. W finale zagrał ponownie z reprezentacją Hiszpanii, którą wcześniej podczas rozgrywek w fazie grupowej pokonała wynikiem 119:82. Po wyrównanej walce, reprezentacja USA ponownie pokonała Hiszpanów, tym razem wynikiem 118:107, odzyskując w ten sposób mistrzostwo z Sydney.
Mistrzostwa Świata w Turcji 2010.
Mistrzostwa Świata odbyły się w dniach 28 sierpnia – 12 września w Turcji. W mistrzostwach wystąpiły 24 zespoły spośród 213 reprezentacji, które brały udział w kwalifikacjach. Były to 16. mistrzostwa świata, rozgrywane po raz pierwszy w Turcji, a po raz trzeci w Europie. Miastami goszczącymi najlepsze drużyny świata były Ankara, Kayseri, Izmir i Stambuł. Reprezentacja Stanów Zjednoczonych z kompletem punktów wygrała grupę B, pokonując: Słowenię, Brazylię, Chorwację, Iran, oraz Tunezję. W 1/8 łatwo ograli Angolę(121:66). W ćwierćfinale w koszykarskim klasyku USA starło się z reprezentacją Rosji odnosząc zwycięstwo(89:79), by następnie uporać się z Litwą w półfinale(89:74). Finał sparował z koszykarzami Ameryki Północnej, gospodarzy turnieju – Turcję. lecz mimo dopingu publiczności Amerykanie także w tym meczu tryumfowali(81:64) i sięgnęli po złoto MŚ 2010.
Skład.
Trener: Mike Krzyzewski
Igrzyska olimpijskie Londyn 2012.
Na Letnich Igrzyskach Olimpijskich 2012 w Londynie Dream Team USA (tak nazwano powtórnie drużynę Stanów Zjednoczonych) podobnie jak w 1992 roku nie miała sobie równych, rozbijając reprezentację Francji 98:71 dając tym samym przedsmak tego co pokażą w kolejnych spotkaniach. W kolejnych meczach pokonali mistrzów i wicemistrzów Afryki ustanawiając w tym drugim z Nigerią Rekord Olimpijski w przewadze punktowej który wynosiła 83. Następny mecz przyniósł niespodziankę, zanosiło się na sensację. Przez cały mecz Litwini dorównywali USA. Po niesamowitych mękach Stany Zjednoczone zakończyły spotkanie 99:94. W półfinale spotkali się oni z Argentyną którą pokonali w ostatniej rundzie fazy grupowej. Tak jak wcześniej pokonali ich, tym razem 109:83. Podobnie jak 4 lata temu ponownie spotkali się z Hiszpanią w finale. Mecz był bardzo wyrównany i zakończył się zwycięstwem Drużyny Stanów Zjednoczonych 107:100, tym samym broniąc tytuł z Pekinu.
Mistrzostwa Świata 2014.
Mistrzostwa Świata w 2014 odbyły się w Hiszpanii. Mistrzem Świata została reprezentacja Stanów Zjednoczonych, pokonując w finale Serbię 129–92. W meczu o trzecie miejsce Francja pokonała Litwę 95–93. MVP turnieju został Amerykanin Kyrie Irving.
Skład.
Trener: Mike Krzyzewski
Igrzyska olimpijskie Rio de Janeiro 2016.
Koszykówka na Letnich Igrzyskach Olimpijskich 2016 w Rio była rozgrywana w dniach 6–21 sierpnia 2016. Prowadzona przez Kevina Duranta drużyna USA zdobyła tytuł mistrza olimpijskiego po raz 15., w finale pokonując w finale Serbię 96–66. Trzydziestopunktowa przewaga była największą przewagą osiągniętą w meczach finałowych od czasu zwycięstwa Dream Teamu nad Chorwacją w 1992.
Mistrzostwa Świata 2019.
Mistrzostwa Świata w 2019 odbyły się w dniach 31 sierpnia–15 września w Chinach. Po raz drugi w historii po trofeum sięgnęli Hiszpanie, którzy w finale pokonali reprezentację Argentyny 95:75. Reprezentacja USA zajęła niespodziewanie dopiero 7. miejsce, przegrywając w ćwierćfinale z Francją 79:89, w fazie 5-8 z Serbią 89:94, w meczu o 7. miejsce pokonała Polskę 87:74.
Igrzyska olimpijskie Tokio 2020.
Na Letnich Igrzyskach Olimpijskich 2020 w Tokio, które z powodu pandemii odbyły się rok później, ponownie Kevin Durant poprowadził drużynę USA do mistrzostwa. Tym samym Team USA zdobył złoto po raz czwarty z rzędu, a 16. w historii. W finale Amerykanie pokonali reprezentację Francji 87:82. Po raz pierwszy od lat reprezentacja USA nie miała najwyższej średniej zdobytych punktów w turnieju - została wyprzedzona przez Słowenię.

</doc>
<doc id="309239" url="https://pl.wikipedia.org/wiki?curid=309239" title="Skarb narodów">
Skarb narodów

Skarb narodów (ang. "National Treasure") – amerykański film przygodowy z 2004 roku w reżyserii Jona Turteltauba. Producentem filmu był Jerry Bruckheimer.
W 2007 premierę miała kontynuacja filmu pt. "".
Fabuła.
Film o poszukiwaniu skarbu templariuszy przez Bena Gatesa. Mapa pokazująca drogę do skarbu jest ukryta na odwrocie deklaracji niepodległości Stanów Zjednoczonych. Jednak Ben Gates musi w drodze do skarbu zmierzyć się z Ianem Howe'em, bezwzględnym gangsterem. Pod koniec okazuje się, iż skarb jest ukryty pod kościołem św. Trójcy w Nowym Jorku.

</doc>
<doc id="309241" url="https://pl.wikipedia.org/wiki?curid=309241" title="Wioska olimpijska">
Wioska olimpijska

Wioska olimpijska – teren, gdzie mieszkają sportowcy, którzy biorą udział w igrzyskach olimpijskich. W wioskach olimpijskich znajdują się m.in. ośrodki przygotowawcze oraz sklepy, bary i hotele. Wioska taka jest najczęściej położona na obrzeżach miasta, w którym odbywają się igrzyska. Pierwsza wioska olimpijska została stworzona w Los Angeles w 1932 roku.

</doc>
<doc id="309242" url="https://pl.wikipedia.org/wiki?curid=309242" title="Adalbert z Pragi">
Adalbert z Pragi



</doc>
<doc id="309244" url="https://pl.wikipedia.org/wiki?curid=309244" title="Leisure">
Leisure

Leisure – pierwszy album zespołu Blur, wydany w roku 1991. Grupa nagrała go w składzie: Damon Albarn, Graham Coxon, Alex James, oraz Dave Rowntree.

</doc>
<doc id="309245" url="https://pl.wikipedia.org/wiki?curid=309245" title="Ernst Öpik">
Ernst Öpik

Ernst Julius Öpik (ur. w Kundzie, zm. 10 września 1985 w Bangor) – estoński astronom. W 1932 roku zaproponował istnienie odległego okołosłonecznego obłoku materii, z którego miałyby pochodzić komety (tzw. Obłok Öpika-Oorta).
Skrócona biografia.
Öpik ukończył gimnazjum w Tallinnie, a później wyższe studia na Cesarskim Uniwersytecie w Moskwie. W 1916 roku, po 4 latach spędzonych w Obserwatorium Moskiewskim, mianowano go dyrektorem Wydziału Astronomicznego w Taszkencie. W 1921 roku podjął pracę w obserwatorium astronomicznym w Tartu, którą kontynuował aż do roku 1944, i którą przerwał jedynie dla badań w Harvard College Observatory w latach 1930–1934.
Jako były ochotnik Armii Białej i zdecydowany przeciwnik komunizmu, w 1944 roku musiał uciekać w bydlęcym wagonie przed nadciągającymi do Estonii wojskami ZSRR do Hamburga, skąd w 1948 udał się do Irlandii Północnej. Tam rozpoczął trwającą aż do roku 1981 pracę w Armagh Observatory (Armagh), w którym przez pewien czas pełnił także funkcję dyrektora. W latach 1950–1981 redagował Irish Astronomical Journal. Öpik piastował pozycję wizytującego profesora na University of Maryland, College Park, od 1956, nie przerywając jednak innych obowiązków.
Wnuk Ernsta Öpika, Lambit Öpik, jest brytyjskim politykiem.
Praca naukowa.
Öpik był bez wątpienia jednym z najwybitniejszych astronomów swojego pokolenia, znanym ze swoich szerokich zainteresowań, obejmujących, prócz astronomii, także inne nauki fizyczne. Kilka z jego najważniejszych dokonań to
Ogromny jest wkład Öpika w badania drobnych obiektów Układu Słonecznego. Jego statystyczna analiza przecinających orbitę Ziemi asteroid i komet była fundamentalna dla zrozumienia ruchu tych ciał niebieskich i ich wpływu na Ziemię. Obliczona przez niego gęstość kraterów uderzeniowych Marsa została widowiskowo potwierdzona przez marsjańskie misje planetarne.
Nagrody i wyróżnienia.
Ernst Öpik w 1975 roku otrzymał za swoje osiągnięcia Złoty Medal Królewskiego Towarzystwa Astronomicznego, zaś w 1976 roku Bruce Medal. Jego imieniem nazwano także jedną z asteroid (2099) Öpik.

</doc>
<doc id="309247" url="https://pl.wikipedia.org/wiki?curid=309247" title="Ernst Julius Öpik">
Ernst Julius Öpik



</doc>
<doc id="309251" url="https://pl.wikipedia.org/wiki?curid=309251" title="Rozgrywający (koszykówka)">
Rozgrywający (koszykówka)

Rozgrywający ("point guard", "PG", "1") – zawodnik w koszykówce, którego zadaniem jest przemieszczanie piłki w głąb boiska oraz decydowanie, jakie zagrania ma wykonać drużyna. Jest to najczęściej najniższy zawodnik w zespole oraz najszybszy. Powinien mieć najwyższe umiejętności w kozłowaniu, podawaniu oraz trzymaniu piłki. Spośród wszystkich zawodników ma najdłuższy kontakt z piłką podczas meczu. Odpowiada razem z rzucającym obrońcą za przeprowadzenie piłki przez własną połowę boiska oraz zainicjowanie stałego fragmentu gry. Zazwyczaj nie jest tak celny w rzutach, jak rzucający obrońcy. Skupia się bardziej na taktycznym rozplanowaniu gry, kontrolowaniu sytuacji na całym boisku, koordynowaniu ruchów zawodników swojej drużyny, zlecaniu zadań poszczególnym zawodnikom. Musi mieć umiejętność rozpoznawania taktyk obronnych stosowanych przez przeciwnika i sprytnego stosowania odpowiedniej taktyki ataku dopasowanej do danego stylu bronienia. Jego kluczową umiejętnością jest szybkie, sprytne myślenie na boisku.
W obronie jego główną rolą jest rozpraszanie i przeszkadzanie rozgrywającemu z drużyny przeciwnej. Robi to poprzez agresywną i mądrą obronę na całym boisku. Jego mocną stroną w obronie są przechwyty piłki.
Rozgrywający często jest liderem drużyny, prawą ręką trenera.
Znani rozgrywający: Chris Paul, Magic Johnson, Stephen Curry, John Stockton, a w Polsce – Łukasz Koszarek.

</doc>
<doc id="309254" url="https://pl.wikipedia.org/wiki?curid=309254" title="Pg">
Pg



</doc>
<doc id="309255" url="https://pl.wikipedia.org/wiki?curid=309255" title="Rozgrywający">
Rozgrywający



</doc>
<doc id="309256" url="https://pl.wikipedia.org/wiki?curid=309256" title="Gaudencjusz">
Gaudencjusz



</doc>
<doc id="309260" url="https://pl.wikipedia.org/wiki?curid=309260" title="Diecezja wrocławska">
Diecezja wrocławska



</doc>
<doc id="309267" url="https://pl.wikipedia.org/wiki?curid=309267" title="Zniekształcenie nieliniowe">
Zniekształcenie nieliniowe



</doc>
<doc id="309272" url="https://pl.wikipedia.org/wiki?curid=309272" title="Lakonizm">
Lakonizm

1. Lakonizm (gr. "lakōnismós", fr. "laconisme", niem. "Lakonismus") - zwięzłość i precyzja w wyrażaniu myśli, lapidarny i oszczędny sposób wypowiadania się, wedle tradycji właściwy Spartanom, mieszkańcom starożytnej Lakonii.
2. Lakonizm (gr. "lakōnismós" - naśladowanie obyczajów spartańskich, sprzyjanie Sparcie) - w starożytności moda na naśladowanie obyczajów spartańskich przez Ateńczyków i mieszkańców in. miast greckich w V i IV w. p.n.e. Obejmowało ono m.in. ubiór, zwyczaje higieniczne, wychowanie fizyczne, surowy sposób życia oraz polityczne sprzyjanie Sparcie. Naśladownictwo dotyczyło również przypisywanej Spartanom umiejętności ciętej, błyskotliwej i krótkiej (lakonicznej) riposty w dyskusji.
Lakoniczny (gr. "lakōnikós" – po lakońsku, spartańsku: krótko, zwięźle) – krótki, zwięźle wyrażony, precyzyjny, lapidarny, treściwy, oszczędny w słowach, esencjonalny.
Według anegdoty Filip II Macedoński napisał do przywódców Sparty: "Jeśli wkroczę do Lakonii, zrównam Lacedemon z ziemią". Eforowie spartańscy odpowiedzieli mu zaledwie jednym słowem: „Jeśli”. Od tamtej pory Filip II Macedoński unikał walki ze Spartanami.

</doc>
<doc id="309273" url="https://pl.wikipedia.org/wiki?curid=309273" title="Biskupstwo białostockie">
Biskupstwo białostockie



</doc>
<doc id="309276" url="https://pl.wikipedia.org/wiki?curid=309276" title="Puerto Princesa">
Puerto Princesa

Puerto Princesa – miasto na Filipinach w regionie MIMAROPA, na wyspie Palawan, port nad morzem Sulu. Jest stolicą prowincji Palawan. W 2010 roku liczyło 153 835 mieszkańców. Zajmuje powierzchnię 2539 km² (jedno z największych na świecie).
Rozciąga się na długości 106 km przez całą szerokość wyspy. Przez środek przebiega łańcuch górski o wysokości do około 1000 m.
Uważane jest za jedno z najpiękniejszych miast kraju, o starannie przemyślanym planie rozwoju, z uwzględnieniem wszelkich warunków ekologii i zachowania piękna krajobrazu. W 1996 zwyciężyło w konkursie na najbardziej czyste i zielone miasto Filipin. Zdobyło wiele innych nagród w podobnych kategoriach. Jest wolne od ciężkiego przemysłu. Jest ośrodkiem turystycznym, handlowym, rolniczym, kulturalnym i administracyjnym.
Założone 4 marca 1872 przez Hiszpanów i nazwane "Puerto de la Princesa" na cześć księżniczki Eulalii de Asis de la Piedad, córki królowej Izabeli II. Z uwagi na korzystne warunki geograficzne i pokojowe nastawienie krajowców utworzono tu bazę dla floty, która warunkowała rozwój osady. Na początku XX wieku, pod panowaniem Amerykanów, przeniesiono tu stolicę prowincji. Prawa miejskie zdobyło 1 stycznia 1970.
Z Puerto Princesa pochodzi Josie Gabuco, filipińska pięściarka, mistrzyni świata i Azji, czterokrotna złota medalistka Igrzysk Azji Południowo-Wschodniej.

</doc>
<doc id="309277" url="https://pl.wikipedia.org/wiki?curid=309277" title="Arcybiskupstwo białostockie">
Arcybiskupstwo białostockie



</doc>
<doc id="309284" url="https://pl.wikipedia.org/wiki?curid=309284" title="Kawanishi N1K">
Kawanishi N1K

Kawanishi N1K1-J Shiden (紫電, jap. - "Fioletowa błyskawica") (oznaczenie amerykańskie "George") – japoński samolot myśliwski z okresu II wojny światowej
Historia.
N1K1 Kyofu.
W 1940 roku, przewidując wojnę w której będzie zachodziła potrzeba operowania na dalekich obszarach, gdzie nie będzie żadnych baz lotniczych, marynarka japońska zgłosiła zapotrzebowanie na pływakowy samolot myśliwski do wsparcia planowanych działań desantowych na wyspach Oceanu Spokojnego. Firma Nakajima zaproponowała A6M2-N "Rufe", pływakową wersję samolotu A6M "Zero". Projekt przyjęto i zrealizowano, ale traktowano go jako półśrodek w rozwiązaniu problemu.
Wytwórnia "Kawanishi" zajmująca się konstrukcją wodnosamolotów podjęła się budowy samolotu specjalnie przystosowanego do zamówienia. Projekt otrzymał oznaczenie "Kawanishi N1K1 Kyofu" (jap. - "Potężny wiatr"). Był to wodnosamolot z jednym środkowym pływakiem pod kadłubem i dwoma pomocniczymi pod każdym skrzydłem. Napęd stanowił 14 cylindrowy silnik gwiazdowy Mitsubishi MK4D Kasei 14, chłodzony powietrzem o mocy 1460 KM i dwoma przeciwbieżnymi dwułopatowymi śmigłami. Prototyp oblatano 6 maja 1942 roku. Silnik został później wymieniony na odmianę Mitsubishi MK4C o takiej samej mocy, ale z pojedynczym śmigłem trójłopatowym. Samolot był uzbrojony w dwa działka 20 mm i 2 km 7,7 mm. Podczas prób okazało się, że jest bardzo przyjemny w pilotażu i ma niezwykłą jak na wodnosamolot, dzięki specjalnym klapom, zwrotność. Rozpoczęto więc jego produkcję pod oznaczeniem N1K1 Kyofu Model 11. Do służby wszedł on w lipcu 1943 roku. Zmieniły się jednak wtedy warunki operacyjne, Japonia bowiem przeszła od działań ofensywnych do defensywnych. Był on wykorzystywany jako myśliwiec przechwytujący, do czego nie został zaprojektowany. Wyprodukowano więc zaledwie 100 samolotów tego typu.
N1K1-J Shiden.
W grudniu 1941 roku inżynierowie z wytwórni Kawanishi zaproponowali zbudowanie lądowej wersji tego samolotu. Po zaaprobowaniu tego pomysłu przez władze wytwórni, na własną rękę przystąpiła ona do opracowania nowej wersji tego samolotu, przerabiając go na samolot o podwoziu kołowym. Postanowiono zastosować 18 cylindrowy silnik gwiazdowy Nakajima Homare który spodziewano się, że osiągnie moc 2000 KM. Zastosowano nowe czterołopatowe śmigło o średnicy aż 3,3 metra. Ponieważ samolot był średniopłatem musiano zastosować bardzo długie i skomplikowane podwozie główne, które skracało się podczas składania w skrzydło. W samolocie zachowano klapy bojowe, zapewniające doskonałą zwrotność w walce, których tutaj działanie zostało zautomatyzowane. Opracowany tak prototyp został oznaczony jako "Kawanishi X-1" i został oblatany 27 grudnia 1942 roku. Był napędzany silnikiem Nakajima Homare 11 o mocy 1820 KM i uzbrojony w 2 działka kalibru 20 mm w gondolach podskrzydłowych i 2 karabiny maszynowe kalibru 7,7 mm w kadłubie. Ponieważ był to prywatny projekt wytwórni oznaczono go jako Model X-1 Eksperymentalny Myśliwiec Lądowy. Do lipca 1943 roku zbudowano 4 prototypy i jeden z nich przekazano marynarce japońskiej do prób. Prototyp miał problemy z silnikiem, który nie osiągał planowanej mocy, ponadto śmigło wywoływało silny moment obrotowy a widoczność z kabiny do przodu był ograniczona. Osiągi samolotu nie były też zadowalające. Prędkość maksymalna wynosiła tylko 574 km/h zamiast planowanych 650. Był jednak szybszy od A6M5 Zero, bardziej zwrotny i miał większy zasięg niż J2M2 Raiden. A ponieważ na polu walki pojawiły się F4U Corsair i F6F Hellcat i pilnie poszukiwano myśliwców zdolnych im się przeciwstawić, po próbach dowództwo marynarki złożyło zamówienie na ten samolot, który oznaczono jako "Kawanishi N1K1-J Shiden". Litera J oznaczała lądową wersję samolotu NiK1. Postanowiono jednak zastosować silnik Nakajima NK9H Homare 21 o mocy 1990 Km i uzbrojenie wzmocnić o dodatkowe dwa działka kal. 20 mm zamontowane w samych skrzydłach za gondolami z działkami. W 1943 roku podjęto jego produkcję seryjną jako Model 11 i wyprodukowano do końca tego roku 70 egzemplarzy tego samolotu. Do służby wszedł on na początku 1944 roku. Alianci nadali mu nazwę "George".
Samolot w rękach doświadczonego pilota okazał się być bardzo groźny dla wszystkich amerykańskich myśliwców pokładowych w tym F6F. Poważne problemy sprawiało jednak w warunkach polowych podwozie, które często łamało się podczas lądowania. Problemy sprawiał też silnik.
Następna wersja N1K1-Ja Model 11A różniła się od Model 11 tym, że wszystkie działka były zamontowane w skrzydłach, a nie jak dotąd jedna para w gondolach podskrzydłowych. Usunięto ponadto karabiny maszynowe z kadłuba.
Wersja N1K1-Jb Model 11B miała cztery nowocześniejsze działka kal. 20 mm i dwa zaczepy na bomby do 250 kg.
Wersja N1K1-Jc Shiden Model 11C miała już cztery zaczepy na bomby i była wersją myśliwsko-bombową.
Pod koniec 1944 roku opracowano wersję N1K1-J-Kai, posiadającą zamontowany w tylnej dolnej części kadłuba silnik rakietowy pozwalający zwiększyć krótkotrwale prędkość. Przebudowano do tej wersji kilka maszyn, ale nigdy nie użyto ich bojowo.
Łącznie zbudowano 1007 maszyn N1K1-J.
N1K2-J Shiden-Kai.
Jeszcze przed rozpoczęciem produkcji N1K1-J Shiden zdawano sobie sprawę z wad tej maszyny (zwłaszcza podwozia i silnika) podjęto próby dalszej jego modyfikacji i tak powstała nowa wersja oznaczona jako "Kawanishi N1K2-J Shiden-Kai" (oznaczenie amerykańskie – "George 21"). Samolot został w dużej części zaprojektowany od nowa, chociaż wykorzystano części z wersji N1K1-J aby uprościć produkcję. Ponadto wykorzystano do budowy mniej strategicznych materiałów i uproszczono budowę (liczba części zmniejszyła się z 66 000 do 43 000). Samolot stał się dolnopłatem, co pozwoliło skrócić i uprości konstrukcję podwozia. Wzmocniono konstrukcję kadłuba oraz zmieniono kształt usterzenia. Pozostawiono jednak silnik Nakajima Homare 21 o mocy 1990 KM i uzbrojenie złożone z 4 działek 20 mm w skrzydłach. Prototyp oblatano 23 grudnia 1943 roku. W kwietniu 1944 przekazano go do testów marynarce Japonii. Samolot tak się spodobał, że zamówiono go jako Myśliwiec Przechwytujący Marynarki Shiden Kai Model 21, jeszcze przez zakończeniem prób. Do czerwca 1944 roku zbudowano 7 dalszych prototypów. Produkcja, rozpoczęta w marcu 1944 roku, napotykała problemy z jednej strony z powodu wad samolotu i potrzeby ich usunięcia z drugiej wskutek bombardowań fabryk.
Planowano rozpoczęcie produkcji dwumiejscowej wersji treningowej N1K2-K Shiden Kai Rensen, ale przebudowano tak tylko kilka maszyn.
Ponieważ okazało się, że w N1K2-J ma środek ciężkości przesunięty zbyt daleko do tyłu, powstała wersja N1K3-J Shiden Kai 1 Model 31 w której, aby skorygować ten problem, silnik przesunięto 15 centymetrów do przodu. Dzięki uzyskanemu w ten sposób miejscu zamontowano w kadłubie dwa karabiny maszynowe Typ 3 kalibru 13,2 mm. Zbudowano jednak tylko 2 prototypy tej wersji.
Wersja N1K3-A Shiden Kai 2 Model 41 miała być pokładową wersją N1K3-J, przystosowaną do bazowania na lotniskowcach.
Aby rozwiązać problemy z silnikiem Nakajima Homare 21 w wersji N1K4-J Shiden Kai 3 Model 32 i jej odmianie pokładowej N1K4-A Shiden Kai 4 Model 42 postanowiono zastosować silnik NK9H-S Homare 23 o mocy 2014 KM (1480 kW). Zbudowano na wiosnę 1945 roku trzy prototypy N1K4-J i jeden N1K4-A. N1K4-A miał być podstawowym myśliwcem pokładowym na lotniskowcach, wycofano się jednak z projektu jego produkcji, ponieważ Japonia w tym czasie nie miała już żadnego lotniskowca.
W celu poprawienia osiągów samolotu na dużych wysokościach i umożliwienia podjęcia skutecznej walki z B-29 powstała wersja N1K5-J Shiden Kai 5 Model 25 z 18 cylindrowym silnikiem gwiazdowym Mitsubishi MK9A o mocy 2200 KM (1620 kW). Prototyp tej wersji zniszczono podczas bombardowania w czerwcu 1945 roku. 
W sumie zbudowano tylko 415 sztuk N1K2-J.
Użycie.
Samolot "Kawanishi N1K1-J" a także następne wersje były systematycznie wprowadzane do jednostek myśliwskich japońskiej marynarki wojennej. N1K1-J weszły do służby na początku 1944 roku. Pierwszą dużą jednostką wyposażoną w ten typ był 341 Kokutai (Korpus Lotniczy), który przeniesiono na Luzon z Formozy 20 października 1944. N1K1-J po raz pierwszy stoczyły walki nad Formozą i Filipinami. Następnie walki toczono na nich podczas inwazji na Okinawę. Znane jest spotkanie 34 N1K1-J z 70 myśliwcami aliantów, w którym zniszczono 20 z nich przy stracie tylko 12 maszyn. N1K1-J broniły też wysp macierzystych Japonii na wiosnę 1945 roku. 
W samoloty "Kawanishi N1K2-J" wyposażono pod koniec 1944 roku specjalną jednostkę "343 Kokutai" dowodzoną przez komandora Minoru Genda, zwaną również „cyrkiem Genda”, której zadaniem była obrona Wysp Japońskich przed atakami lotnictwa amerykańskiego, przede wszystkim samolotów B-29 Superfortress. Jednostka ta składała się z najlepszych pilotów myśliwskich japońskiego lotnictwa i odniosła szereg zwycięstw. Podczas jednej z akcji, 16 lutego 1945 nad Yokohamą, pilot Kaneyoshi Muto z 343 Kokutai na N1K2-J stoczył samotną walkę z tuzinem maszyn F6F Hellcat. Zestrzelił 4 z nich zanim reszta przerwała walkę i odleciała na lotniskowiec. Samolot był szybki, dobrze uzbrojony i bardzo zwrotny i w rękach doświadczonego pilota był niezwykle groźną maszyną zdolną zniszczyć każdy myśliwiec aliantów aż do końca wojny, nawet z ostatnimi wersjami P-51 Mustang. Samolot gorzej radził sobie z B-29, ponieważ wraz ze wzrostem wysokości spadały osiągi silnika.
Opis konstrukcji.
Samolot "Kawanishi N1K-J" był wolnonośnym średniopłatem o konstrukcji całkowicie metalowej. Podwozie klasyczne, goleniowe – chowane w locie. Płaty wyposażone były w automatyczne klapy.
Napęd stanowił silnik gwiazdowy napędzający czterołopatowe śmigło.

</doc>
<doc id="309286" url="https://pl.wikipedia.org/wiki?curid=309286" title="Biskupstwo kieleckie">
Biskupstwo kieleckie



</doc>
<doc id="309288" url="https://pl.wikipedia.org/wiki?curid=309288" title="Pomnik króla Jana III Sobieskiego">
Pomnik króla Jana III Sobieskiego



</doc>
<doc id="309290" url="https://pl.wikipedia.org/wiki?curid=309290" title="Beveren">
Beveren

Beveren – miejscowość i gmina w Belgii, w prowincji Flandria Wschodnia.
Gmina o dużym zagęszczeniu zakładów przemysłowych. Duża część portu w Antwerpii znajduje się na terenie Beveren, na lewym brzegu Skaldy. W pobliżu, w Doel znajduje się też elektrownia atomowa. Żyjący w tak niespokojnej okolicy mieszkańcy korzystają za to z ulg podatkowych.
Beveren jest najstarszym politycznym ośrodkiem Waaslandu, historycznej krainy w północno-wschodniej Flandrii. Znajdują się tu dwa zamki: Cortewalle (XV wiek) i Ter Saksen (ruiny, XVIII wiek).
W skład gminy wchodzą miejscowości Beveren, Doel, Haasdonk, Kallo, Kieldrecht, Melsele, Verrebroek i Vrasene.
Historia.
Rzymskie korzenie.
W czasach rzymskich region wokół Beveren było zależne od pływów morskich. Mieszkańcy wznieśli prymitywne tamy, które później zostały wzmocniony i podwyższone przez religijne społeczności zamieszkujące region. Inwazja Normanów w IX wieku zmusiła hrabiego Flandrii i wasalów do obrony tych terenów. Wśród szlachty znajdował się lord Beveren, którego terytorium zostało ostatecznie przekazane Ludwikowi I Flandryjskiemu w 1334 roku. W ten sposób Beveren zostało najstarszym politycznym centrum Waaslandu – północno-wschodniej części historycznego hrabstwa Flandrii – korzystając przez ponad dwa stulecia z chwały Flandrii i Burgundii.
Od roku 1570 do dziś.
W 1570 roku teren został zalany przez przypływ. Z powodów strategicznych, chcąc chronić Antwerpię lokalne władze zadecydowały o rozebraniu pozostałych tam. Pięć lat później sprzedano prawa własności tego terytorium. Tereny położone bliżej Skaldy zostały zakupione przez antwerpskich kupców, a pozostałe ziemie przez diuka Aarschot. Stan ten trwał aż do Rewolucji Francuskiej, kiedy to obszar ten został podzielony na gminy. Od XVII wieku ziemia były powoli zabierana przez morze aż do roku 1846, kiedy znowu zbudowano tamy.
1 lutego 1953 roku silny sztorm zrobił wyłom w tamach i zniszczył setki domów. W latach 60. i 70. rozwój portu w Antwerpii miał także miejsce na terytorium Kallo. Liczba mieszkańców Doel zmniejszyła się z 900 do 250 mieszkańców w ciągu 10 lat z tego powodu. Powstały rozległe przemysłowe tereny, w tym elektrownia atomowa w Doel, dzięki której mieszkańcy Beveren płacą niskie podatki. Otwarcie tunelu "Liefkenshoek" pod Skaldą w 1991 roku zwiększyło dostęp do lewego brzegu rzeki. Pomimo tych zmian, Beveren zachowało swoje zielone tereny i ciągle kusi turystów malowniczymi widokami.

</doc>
<doc id="309291" url="https://pl.wikipedia.org/wiki?curid=309291" title="Pegasus (konsola)">
Pegasus (konsola)

Pegasus – 8-bitowa konsola gier wideo będąca klonem japońskiej konsoli Famicom.
Historia.
Początki.
Na początku lat 90. w Polsce w wyniku transformacji ustrojowych możliwe stało się zakładanie własnych przedsiębiorstw. Dwaj biznesmeni, Dariusz Wojdyga i Marek Jutkiewicz, wykorzystali niszę na rynku i postanowili sprowadzić klon japońskiego Famicoma z Tajwanu (Marek Jutkiewicz zetknął się z produktem podczas jednej z podróży służbowych do tego kraju). W czerwcu 1991 roku wraz z Jerzym Sulichem i Jackiem Boberem założyli przedsiębiorstwo Bobmark International, które zajęło się importem sprzętu. W celu uniknięcia płacenia podatków wspólnikiem został Duńczyk Peter Horlyck. Firma ta dysponowała kapitałem w wysokości 2,3 mld zł (po denominacji 230 tysięcy zł). 
Początkowo konsola była reklamowana jako Family Video Game, a później pod nazwą Pegasus, wraz z zarejestrowanym w polskim urzędzie patentowym znakiem towarowym. Pierwszym modelem był Pegasus MT-777DX, sprzedawany wraz z dwoma kontrolerami i kartridżem 168 in 1 a dodatkowo do zakupienia, oferowano specjalny dżojstik oraz pistolet świetlny Casel. Liczba dostępnych gier do końca 1992 roku wyniosła ok. 100 tytułów.
Wzrost popularności.
Gwałtowny wzrost popularności Pegasusa nastąpił na przełomie lat 1992 i 1993. Ze względu na zwiększony popyt, już w 1993 roku, Bobmark udostępnił nowy sprzęt: Super Pegasusa (przypominał Super Nintendo, lecz można było na nim grać tylko w gry dla Pegasusa/Famicoma) oraz Pegasus Game Boya (klon Game Boya różniący się od oryginału brakiem Game Linku i diody sygnalizującej wyczerpanie baterii). Liczba gier oferowanych przez Bobmark również stale rosła – od 200 tytułów dostępnych wiosną do 300 tytułów dostępnych latem. Na bazarach zaczęły pojawiać się podróbki Pegasusa, jednak Bobmark pomimo to jeszcze utrzymywał sprzedaż na poziomie 4 tysięcy konsol oraz 5 tysięcy gier miesięcznie.
Problemy i upadek.
W maju 1994 roku, po wejściu ustawy o prawach autorskich, przedsiębiorstwo Bobmark nabyło prawa do gier Codemasters (np. "The Ultimate Stuntman", "The Fantastic Adventures of Dizzy" czy "Big Nose the Caveman"), Sachen (np. "Little Red Hood", "Master Chu and the Drunkard Hu" czy "Colorful Dragon") i Western Technologies (np. "Videomation"). Tym samym, usunięto pirackie kartridże bez licencji, co doprowadziło do spadku liczby dostępnych gier z 400 tytułów do 40, jednak rozpoczęto na nowo poszerzanie oferty. Dotychczasowo sprzedawane modele zastąpiono nowym o nazwie Pegasus IQ-502, zaprojektowany tak, aby z wyglądu nie przypominał żadnej istniejącej już na rynku konsoli. 
Jesienią 1994 roku sytuację pogorszyło wejście na polski rynek Nintendo, które po dwóch latach analiz marketingowych rozpoczęło współpracę z austriackim przedsiębiorstwem Stadlbauer Marketing i udostępniło na polskim rynku swoje produkty, m.in. Nintendo Entertainment System. Japoński koncern podjął próbę zakończenia nielegalnej sprzedaży gier na giełdach oraz produkcji kartridży w Polsce. Według dystrybutora, podróbki sprzętu Nintendo zostały wyeliminowane z polskiego rynku, co było jednak dalekie od realiów.
Od 1995 roku Pegasus tracił popularność na rzecz konsol nowszej generacji, umowy Segi z Bobmarkiem oraz tańszych podróbek. Przed świętami 1995 próbowano wprowadzić również następcę o nazwie Power Pegasus, będącego klonem Sega Mega Drive – ze słabym skutkiem. Lata 1996–1999 były czasem strat i ograniczeń działalności dla Bobmarku. Ostatnie informacje o sprzedaży oryginalnych konsoli Pegasus pojawiły się w 1999 roku. Dwaj założyciele Bobmarku wycofali się z branży dystrybucji gier i skupili się na inwestowaniu w założoną w 1992 roku firmę Hoop Polska, jednak gdy Hoop został sprzedany, oni sami zajęli się innymi przedsięwzięciami jak na przykład inwestycja w kliniki medyczne.
Klony.
Popularność Pegasusa przyczyniła się do pojawienia na rynku tańszych podróbek:

</doc>
<doc id="309292" url="https://pl.wikipedia.org/wiki?curid=309292" title="John David Barrow">
John David Barrow



</doc>
<doc id="309294" url="https://pl.wikipedia.org/wiki?curid=309294" title="Biskupstwo gorzowskie">
Biskupstwo gorzowskie



</doc>
<doc id="309295" url="https://pl.wikipedia.org/wiki?curid=309295" title="Biskupstwo zielonogórsko-gorzowskie">
Biskupstwo zielonogórsko-gorzowskie



</doc>
<doc id="309296" url="https://pl.wikipedia.org/wiki?curid=309296" title="Dookie">
Dookie

Dookie – album zespołu Green Day wydany 1 lutego 1994 roku nakładem wytwórni Reprise Records. Przyniósł zespołowi sławę na skalę światową. Do dziś na całym świecie sprzedano ponad 19 mln egzemplarzy.
Nagrania w Polsce uzyskały certyfikat złotej płyty.
W 2003 album został sklasyfikowany na 193. miejscu listy 500 albumów wszech czasów magazynu „Rolling Stone”.

</doc>
<doc id="309314" url="https://pl.wikipedia.org/wiki?curid=309314" title="Biskupstwo bielsko-żywieckie">
Biskupstwo bielsko-żywieckie



</doc>
<doc id="309317" url="https://pl.wikipedia.org/wiki?curid=309317" title="Biskupstwo bydgoskie">
Biskupstwo bydgoskie



</doc>
<doc id="309318" url="https://pl.wikipedia.org/wiki?curid=309318" title="Biskupstwo chełmińskie">
Biskupstwo chełmińskie



</doc>
<doc id="309320" url="https://pl.wikipedia.org/wiki?curid=309320" title="Biskupstwo chełmskie">
Biskupstwo chełmskie



</doc>
<doc id="309322" url="https://pl.wikipedia.org/wiki?curid=309322" title="Titawin (gwiazda)">
Titawin (gwiazda)

Titawin ("Ypsilon Andromedae", "υ And") – gwiazda w gwiazdozbiorze Andromedy, odległa o 44 lata świetlne od Słońca. Gwiazda ma układ planetarny.
Nazwa.
Nazwa własna gwiazdy, Titawin, nie jest nazwą tradycyjną, lecz została wyłoniona w publicznym konkursie w 2015 roku. Wywodzi się ona od marokańskiego miasta Tetuan, wpisanego na listę światowego dziedzictwa UNESCO. Nazwę tę, jak również nazwy planet, zaproponował Klub Astronomiczny Vega z Maroka. Gwiazda nie miała tradycyjnej nazwy własnej, dla Koptów stanowiła część „stacji księżycowej” "Kuton", „nić”.
Charakterystyka obserwacyjna.
Ypsilon Andromedae to gwiazda o wielkości obserwowanej 4,10, a jej wielkość absolutna jest równa 3,45m. Widoczna gołym okiem, jest najjaśniejszą z gwiazd położonych pomiędzy jaśniejszymi gwiazdami Almach i Mirach, bliżej pierwszej z nich.
Charakterystyka fizyczna.
Ypsilon Andromedae jest gwiazdą podwójną. Jej główny składnik A (Titawin) to żółto-biały karzeł, gwiazda ciągu głównego należąca do typu widmowego F9 lub F8. Ma ona temperaturę około 6200 K i świeci 3,4 razy jaśniej niż Słońce. Jej promień jest o 63% większy niż promień Słońca, masę tej gwiazdy szacuje się na około 1,3 masy Słońca.
Gwiazda ta ma towarzyszkę Ypsilon Andromedae B, która jest czerwonym karłem. W 2002 roku stwierdzono, że ma ona taki sam ruch własny jak jaśniejsza gwiazda. Odległa o 55,6″ (pomiar z 2015 roku), jest oddalona w przestrzeni od składnika υ And A o około 750 au i obiega ją w czasie co najmniej 16 tysięcy lat. Należy do typu widmowego M4,5.
Ponadto układ ma dwie inne optyczne towarzyszki.
Układ planetarny.
W latach 1996–1999 astronomowie zidentyfikowali trzy planety krążące wokół tej gwiazdy. Był to pierwszy zidentyfikowany układ wielu planet krążących wokół gwiazdy ciągu głównego (oprócz Układu Słonecznego. W 2015 roku w konkursie wyłoniono nazwy planet: Saffar (Ypsilon Andromedae b), Samh (c) i Majriti (d).
Długofalowy trend zmian prędkości radialnej wykazał też istnienie czwartej planety, Ypsilon Andromedae e, o ponad dziesięcioletnim okresie obiegu. Wszystkie te ciała są gazowymi olbrzymami; masywna Ypsilon Andromedae d (Majriti) krąży w ekosferze gwiazdy.
Obserwacje tego układu wskazują, że płaszczyzny orbit planet c i d (Samh i Majriti) są nachylone pod kątem 30° jedna do drugiej. Nachylenie to może być skutkiem silnych oddziaływań grawitacyjnych lub nawet zderzeń pomiędzy ciałami w układzie, które mogły być wywołane przez grawitację masywnych planet lub gwiazdy Ypsilon Andromedae B. Dzięki określeniu nachylenia orbity do osi obserwacji, możliwe stało się wyznaczenie rzeczywistej masy tych planet.

</doc>
<doc id="309323" url="https://pl.wikipedia.org/wiki?curid=309323" title="Biskupstwo drohiczyńskie">
Biskupstwo drohiczyńskie



</doc>
<doc id="309326" url="https://pl.wikipedia.org/wiki?curid=309326" title="Biskupstwo gdańskie">
Biskupstwo gdańskie



</doc>
<doc id="309327" url="https://pl.wikipedia.org/wiki?curid=309327" title="Arcybiskupstwo gdańskie">
Arcybiskupstwo gdańskie



</doc>
<doc id="309330" url="https://pl.wikipedia.org/wiki?curid=309330" title="Biskupstwo gliwickie">
Biskupstwo gliwickie



</doc>
<doc id="309331" url="https://pl.wikipedia.org/wiki?curid=309331" title="Biskupstwo kaliskie">
Biskupstwo kaliskie



</doc>
<doc id="309334" url="https://pl.wikipedia.org/wiki?curid=309334" title="Biskupstwo katowickie">
Biskupstwo katowickie



</doc>
<doc id="309335" url="https://pl.wikipedia.org/wiki?curid=309335" title="Ještéd">
Ještéd



</doc>
<doc id="309336" url="https://pl.wikipedia.org/wiki?curid=309336" title="Arcybiskupstwo katowickie">
Arcybiskupstwo katowickie



</doc>
<doc id="309340" url="https://pl.wikipedia.org/wiki?curid=309340" title="Seraing">
Seraing

Seraing – miasto w Belgii, w walońskiej prowincji Liège.
Miasto należy do aglomeracji Liège liczącej ok. 600 tys. mieszkańców. Rozwinęło się dzięki Johnowi Cockerillowi, który zdecydował o budowie hut żelaza i stali w okolicach Liège. W 1888 r. w Seraing żyło już ponad 30 tys. osób (w 1820 ok. 2 tys.)
Miasto słynie ponadto z kryształów wyrabianych w Val-Saint-Lambert od 1826.

</doc>
<doc id="309342" url="https://pl.wikipedia.org/wiki?curid=309342" title="Ella Cara Deloria">
Ella Cara Deloria

Ella Cara Deloria (ur. 31 stycznia 1889, zm. 17 lutego 1971), znana też pod indiańskim imieniem Anpetu Waste Win (w języku Siuksów "Kobieta Piękny Dzień") – Indianka z plemienia północnoamerykańskich Siuksów Yankton, absolwentka pedagogiki, nauczycielka, a następnie znana badaczka i wykładowczyni antropologii, etnologii i językoznawstwa na Columbia University, autorka pionierskich prac o języku, kulturze i historii Siuksów.
Życiorys.
Urodzona w Wakpala, w Dakocie Południowej, w rezerwacie Siuksów Yankton, była najstarszą z trzech córek Philipa Josepha Delorii, jednego z pierwszych anglikańskich duchownych Siuksów i Mary Sully, półkrwi Indianki z plemienia Siuksów Yankton. Rok po narodzinach przeniosła się wraz z rodzicami do Misji Św. Elżbiety w rezerwacie Standing Rock, w Dakocie Południowej, gdzie wychowywała się w rodzinie łączącej tradycje plemienne i protestanckie, w otoczeniu kultury Siuksów mówiących trzema dialektami (Dakota, Lakota i Nakota). Uczyła się najpierw w miejscowej szkole misyjnej, a następnie (od 1902) w Szkole Wszystkich Świętych w Sioux Falls, w Dakocie Południowej. Tam za dobre wyniki w nauce otrzymała stypendium na dalszą naukę w college'u.
Studiowała najpierw 2 lata w Oberlin College, a następnie na Columbia University w Nowym Jorku, gdzie już w trakcie studiów prowadziła publiczne prelekcje o tematyce indiańskiej oraz demonstrowała tubylcze tańce i rzemiosło. Dla prof. antropologii Franza Boasa tłumaczyła też rękopisy George'a Bushottera - Lakoty, który w latach 1887-1888 współpracował z antropologiem Jamesem Dorseyem i pozostawił w Smithsonian Institution ponad tysiąc stron notatek w swoim języku.
Uniwersytet ukończyła w 1914 jako dyplomowana pedagog. Pracowała początkowo jako nauczycielka i instruktorka wychowania fizycznego młodych Indianek w YWCA - żeńskim odpowiedniku YMCA (Chrześcijańskiego Stowarzyszenia Młodzieży Męskiej) w Misji Św. Elżbiety w Standing Rock, a dwa lata później wróciła wraz z siostrą Susan (która także ukończyła wówczas studia) do chorej matki w Wakpala. Mimo nowojorskiego wykształcenia, po śmierci matki (w 1915) pozostała w rezerwacie, wypełniając tradycyjne rodzinne obowiązki kobiety Siuksów.
W 1923, mając 35 lat, powróciła do kariery zawodowej i została nauczycielką wychowania fizycznego i instruktorką tańca w Haskell Institute w Lawrence, w stanie Kansas. Uznając to zajęcie za mało satysfakcjonujące, w 1927 przyjęła propozycję Franza Boasa, by kontynuować pracę nad tłumaczeniem materiałów George'a Bushottera, George'a Sworda i Jacka Fraziera o kulturze i religii Siuksów i powróciła do Nowego Jorku.
Przez kolejne kilkanaście lat kontynuowała współpracę z Franzem Boasem, zbierając w terenie informacje językowe i materiały etnograficzne, a następnie opracowując je razem z jego zespołem w Nowym Jorku. To w tym okresie poznała inną ze studentek Franza Boasa Ruth Benedict, która namówiła ją do zajęcia się w szczególności problematyką pokrewieństwa, struktury plemiennej i roli kobiet w tradycyjnych społecznościach plemiennych (jej korespondencja z Ruth Benedict trwała aż do śmierci Delorii i w znacznej części została opublikowana dopiero w 1988). Uczyła też języka Siuksów studentów antropologii na Columbia University. W 1932 opublikowała swoje najważniejsze dzieło "Dakota Texts" (1932) - zbiór 64 ustnych relacji w języku Siuksów oraz w dosłownym i literackim przekładzie angielskim.
Chociaż była jedną z pierwszych dwujęzycznych i dwukulturowych antropolożek amerykańskich i prowadziła pionierskie badania etnologiczne i lingwistyczne, to - jako kobieta i Indianka - zmuszona była dodatkowo przełamywać uprzedzenia i stereotypy obecne także w konserwatywnym pod wieloma względami środowisku naukowym. Zdarzało się, że jej unikalna pozycja - nie była wówczas studentką, doktorantką, ani utytułowanym naukowcem - rodziła dodatkowe problemy w kontaktach z innymi badaczami. Bywało, że jej skromna pensja asystencka nie wystarczała na opłacenie mieszkania i opieki nad chorym pod koniec życia ojcem (zmarłym w 1931) i razem z siostrą mieszkała w samochodzie. Gdy (jak w 1938) okresowo wstrzymywano finansowanie prowadzonych przez nią badań naukowych, dorabiała współpracą z prywatną grupą zainteresowaną Nawahami, z Kościołem Episkopalnym i Farm Security Administration (1940).
W 1941 opublikowała (wspólnie z Franzem Boasem) klasyczną dziś pracę "Dakota Grammar", a po jego śmierci (1942) podjęła samodzielne badania, na które otrzymała m.in. (w 1943 i 1944) granty naukowe Amerykańskiego Towarzystwa Filozoficznego. Dzięki nim mogła przeprowadzać wywiady ze starszyzną Siuksów i znawcami plemiennej historii (skatalogowane dopiero niedawno) oraz ukończyć etnograficzne studium Dakotów "Camp Circle Society". W 1944 opublikowała popularną później pracę "Speaking of Indians", będącą opisem życia tubylczych Amerykanów przed przybyciem Europejczyków. W latach 40. XX w. napisała też etnograficzną powieść z życia dawnych kobiet Siuksów "Waterlily", opublikowaną (z braku zainteresowanego wydawcy) ze skrótami dopiero w 1988, 17 lat po jej śmierci. Wykorzystała w niej wiele tradycyjnych opowieści Siuksów i sporą część własnej wiedzy etnologicznej, w tym tej, do której, nie będąc naukowcem, nie miałaby dostępu jako niezamężna kobieta z plemienia Siuksów.
To, kim była - podobnie jak pionierskie zainteresowania naukowe oraz brak formalnego wykształcenia etnologicznego - utrudniało jej czasem nie tylko prowadzenie badań, ale także ich upublicznianie i powszechne uznanie. Za jej życia znaczna część kultury i obrzędowości Siuksów była wciąż uznawana za "pogańską" i potępiana lub nawet zakazana, dlatego opisów niektórych ceremonii nie komentowała, lub pozostawiała je w materiałach niepublikowanych. Przez całe życie zmagała się też z wieloma nieprawdziwymi i nieprecyzyjnymi informacjami na temat mało znanej - a jej podwójnie bliskiej - kultury Siuksów.
W 1955 mocne więzi rodzinne skłoniły ją do powrotu do pracy w misji ojca w Wakpala, gdzie przez trzy lata była dyrektorką swojej dawnej szkoły. Jednak już w 1958 wznowiła pracę nad "Camp Circle Society", a także wykłady i współpracę z muzeami. W 1961 została zastępcą dyrektora W.H. Over Museum przy University of South Dakota w Vermillion, gdzie zaczęła opracowywać leksykon języków siouańskich. Rok później, już jako pracownik uniwersyteckiego Instytutu Studiów Indiańskich (do 1966), otrzymała duże stypendium National Science Foundation na przygotowanie słownika Siuksów. W 1963 sukces ten przyćmiła śmierć jej siostry i wieloletniej współpracowniczki, Susan.
Prace nad słownikiem kontynuowała (już bez wsparcia finansowego) do 1968, dwukrotnie w tym samym okresie prowadząc dwumiesięczne kursy języka i kultury Siuksów w misyjnej szkole dla dziewcząt w Springfield, w Dakocie Południowej. Pod koniec lat 60. prowadziła też kursy dla nauczycieli w stanie Nebraska i przez pół roku przygotowywała na zlecenie plemienia Siuksów Yankton raport związany z jego roszczeniami wobec rządu. Niemal do ostatnich dni życia poprawiała (wysoko ceniony później) słownik dakockiego, pisała artykuły i wykładała. Zmarła na gruźlicę w Vermillion, w Dakocie Południowej.
Za swoją życiową misję uznawała "uczynić lud Dakotów rozumianym, jako istoty ludzkie, przez białych ludzi, którzy mają z nimi do czynienia". Nagrodzona w 1943 Medalem za Osiągnięcia Indian (Indian Achievement Medal), Ella Cara Deloria swoją pracą naukową nad językiem Siuksów przyczyniła się znacznie do jego pełnego opisania i przetrwania jako jednego z nielicznych dziś żywych i niezagrożonych bezpośrednio wymarciem języków tubylczych ludów Ameryki Północnej. Chociaż nie była dyplomowanym etnologiem (ukończyła studia pedagogiczne), do dziś uważana jest za jeden z najwybitniejszych autorytetów w tej dziedzinie.
Była siostrą Vine'a Victora Delorii, Sr., anglikańskiego duchownego z plemienia Siuksów i ciotką jego syna, Vine’a Delorii Jr., znanego profesora teologii i prawa, indiańskiego działacza, historyka i pisarza.

</doc>
<doc id="309346" url="https://pl.wikipedia.org/wiki?curid=309346" title="Sieć szkieletowa">
Sieć szkieletowa

Sieć szkieletowa (ang. "backbone network") – sieć telekomunikacyjna, w tym sieć komputerowa, przez którą przesyłana jest największa liczba informacji. Łączy zwykle mniejsze sieci (sieci lokalne), grupy robocze, przełączniki, sieci rozległe. Urządzenia wchodzące w strukturę sieci szkieletowej z reguły odpowiedzialne są za funkcjonowanie całej sieci na określonym obszarze.

</doc>
<doc id="309348" url="https://pl.wikipedia.org/wiki?curid=309348" title="Roeselare">
Roeselare

Roeselare (fr. "Roulers") – miasto w zachodniej Belgii, w prowincji Flandria Zachodnia. Ludność: 56 547 (2008), powierzchnia: 59,79 km². Dzielnice: Rumbeke, Beveren, Oekene.
Historia.
Słowo Roeselare wywodzi się z gotyckiego Raus (trzcina). Na początku swojego istnienia Roeselare było leśną osadą otoczoną podmokłymi, bagiennymi terenami.
'Roes + laar' – podmokła, porośnięta trzciną polana leśna.
Pierwsza wzmianka o Roeselare pochodzi z roku 882. Prawa miejskie od 1250.
Od 1676 we Francji, 1815-1830 – Królestwo Zjednoczonych Niderlandów, od 1830 – Belgia. W 1875 miał miejsce bunt miejscowych studentów przeciwko używaniu języka francuskiego jako wykładowego.

</doc>
<doc id="309351" url="https://pl.wikipedia.org/wiki?curid=309351" title="Sint-Truiden">
Sint-Truiden

Sint-Truiden (fr. "Saint-Trond") – miasto i gmina we wschodniej Belgii, w prowincji Limburgia. Ludność: 38 828 (2008), powierzchnia: 106,90 km².
Nazwa pochodzi od św. Trudo, założyciela klasztoru z IX wieku. Głównymi zabytkami są XIII-wieczny kościół beginek i XV-wieczny Notre Dame.
Z Sint-Truiden pochodzi Nina Derwael, belgijska gimnastyczka.

</doc>
<doc id="309353" url="https://pl.wikipedia.org/wiki?curid=309353" title="International Taekwon-Do Federation">
International Taekwon-Do Federation

International Taekwon-Do Federation – Międzynarodowa Federacja Taekwon-do powstała w 1966 roku.
Jej siedziba znajdowała się początkowo w Seulu, potem w Toronto, następnie w Wiedniu, gdzie znajduje się do dzisiaj.
Założona przez twórcę Taekwon-Do gen. Choi Hong Hi, w Polsce reprezentowana przez Polski Związek Taekwon-Do (ITF-V), Ogólnopolską Organizację Taekwon-do (ITF-NK) oraz Polskie Stowarzyszenie Taekwon-do ITF (ITF-C) .
Obecnie istnieje kilka organizacji o tej nazwie.
Zasady rywalizacji sportowej w ITF.
Rywalizacja sportowa odbywa się w następujących konkurencjach:
Poza 4 podstawowymi konkurencjami w programie Mistrzostw Świata rozgrywana jest konkurencja Walki Tradycyjnej.
Konkurencje są rozgrywane indywidualnie i drużynowo.

</doc>
<doc id="309356" url="https://pl.wikipedia.org/wiki?curid=309356" title="Lakoniczny">
Lakoniczny



</doc>
<doc id="309372" url="https://pl.wikipedia.org/wiki?curid=309372" title="Mącznik młynarek">
Mącznik młynarek

Mącznik młynarek ("Tenebrio molitor") – chrząszcz z rodziny czarnuchowatych. Owad dorosły osiąga rozmiar 12–20 mm, larwa – 30 mm.
Występuje w produktach zbożowych (synantrop, ważny szkodnik), a także w gniazdach ptaków i pod korą drzew liściastych. Żeruje w niehigienicznie utrzymywanych magazynach zboża i mąki. Tak owad, jak i larwa atakują mąkę, otręby, suchary i inne produkty zbożowe.
Mączniki hodowane są jako pokarm na potrzeby terrarystyki (żywi się nimi m.in. wiele gatunków jaszczurek, np. stanowi podstawę diety w hodowli gekonów lamparcich, oraz wiele gatunków drapieżnych bezkręgowców) i wędkarstwa jako przynęta. Jest jednym z najłatwiejszych do hodowli owadów.
Rozmnażanie i rozwój:
Owad dorosły żyje około miesiąca, jego długość życia, podobnie jak i larwy, zależy od temperatury – im wyższa, tym larwa szybciej rośnie, a imago żyje krócej. Stadium poczwarki trwa od 6 do 30 dni – również jest to uwarunkowane temperaturą.
Hodowla: Mączniki w hodowli są karmione otrębami pszennymi, owsianymi, płatkami kukurydzianymi, bułką tartą. Niekiedy dochodzi u nich także do kanibalizmu. Hodowcy twierdzą, że jego poziom można zmniejszyć podając pokarm zawierający białko przykładowo: sucha karma dla kota, mleko w proszku, mięso. Źródłem wody dla owadów w hodowli często są pocięte ziemniaki, marchew i jabłka. Na dużą skalę mączniki hodowane są w Chinach przez HaoCheng Mealworm Inc.
Jako pokarm dla ludzi: Larwy mącznika młynarka były sprzedawane razem z innymi owadami w Bangkoku. W styczniu 2021r. Europejski Urząd Bezpieczeństwa Żywności wpisał larwy chrząszcza mącznika młynarka do katalogu "nowej żywności". 
Często występuje w sprzedaży pod nazwą „mączniak”, która jest niepoprawna, gdyż mączniak to grzyb z klasy workowców.

</doc>
<doc id="309373" url="https://pl.wikipedia.org/wiki?curid=309373" title="Drzewo trie">
Drzewo trie

Drzewo trie (wym. tri od ang. "retrieval" – odczyt; lub traj by odróżnić od "tree") – drzewo poszukiwań przechowujące w węzłach fragmenty kluczy („zwykłe” drzewa poszukiwań – np. BST, AVL – przechowują w węzłach całe klucze). To pozwala przyspieszyć wyszukiwanie, gdy koszt porównania całego klucza jest duży.
Przechowując fragmenty kluczy, drzewa trie są najlepiej przystosowane do kluczy reprezentowanych jako ciąg elementów skończonego alfabetu. Przez to są stosowane do sprawdzania poprawności pisowni i dzielenia wyrazów.
Działania jakie można zrealizować za pomocą drzew trie:
W słowach mogą występować również lokalne znaki wieloznaczne, co nie komplikuje znacząco wyszukiwania.
Do reprezentacji drzew trie w pamięci RAM stosuje się drzewa łączone, gdzie każdy węzeł zawiera znak klucza, a liść zawiera odnośnik do danych, drzewa indeksowane, gdzie każda gałąź to tablica zawierająca cały alfabet z odnośnikami do danych i następnych gałęzi. W programie TeX82 użyto spakowane drzewa trie, które łączyły czas wyszukiwania drzew indeksowanych z małym zużyciem pamięci drzew łączonych. Ze względu na trudność dodawania elementów do tej reprezentacji, do ich tworzenia zastosowano drzewa łączone.
Modyfikacją drzew trie są drzewa Patricia, w których węzły mające tylko jednego syna są usuwane, a drzewo odpowiednio modyfikowane. Dzięki temu skracane są ścieżki w drzewie, co przekłada się na mniejszą liczbę koniecznych porównań.

</doc>
<doc id="309376" url="https://pl.wikipedia.org/wiki?curid=309376" title="Trąbka Eustachiusza">
Trąbka Eustachiusza



</doc>
<doc id="309377" url="https://pl.wikipedia.org/wiki?curid=309377" title="Fiat Ritmo">
Fiat Ritmo

Fiat Ritmo – samochód osobowy klasy kompaktowej produkowany pod włoską marką FIAT w latach 1978 – 1988.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Turynie w 1978 roku. Nazwa Ritmo (rytm) symbolizować miała dynamikę ówczesnej epoki. Wybrana została z ponad czterystu propozycji, a oznaczenia cyfrowe na końcu nazwy Ritmo oznaczają moc zastosowanego silnika.
Pojazd charakteryzował się ostrym, klinowo opadającym przodem oraz wykonanymi z tworzywa sztucznego zintegrowanymi z bryłą nadwozia zderzakami. W przeciwieństwie do dawnych modeli marki zrezygnowano zupełnie z chromowanych elementów nadwozia na rzecz plastików w kolorze matowym. W 1981 roku podczas targów motoryzacyjnych we Frankfurcie zaprezentowano przygotowany na bazie pojazdu kabriolet, który opracowany został w studiu Bertone. W 1982 roku przeprowadzono modyfikację nadwozia pojazdu. Zmieniono kształt atrapy chłodnicy, pas przedni uzupełniły cztery reflektory. Ostatni lifting samochodu przeprowadzono w 1985 roku. Pozbyto się m.in. okrągłych klamek.
W plebiscycie na Europejski Samochód Roku 1979 samochód zajął 2. pozycję (za Talbotem Horizonem).
W latach 1980–81, 495 samochodów Ritmo zostało zmontowanych w zakresie montażu końcowego w Polsce w FSO; w przeciwieństwie do innych montowanych, nie nosiły one już nazwy Polski Fiat.
Silniki.
Od początku produkcji pojazd oferowany był z trzema silnikami benzynowymi o mocach: 60, 65 i 75 KM. W 1980 roku wprowadzono silnik wysokoprężny, który zbudowany został przez dawnego inżyniera Ferrari, Aurelio Lampredi. Był to silnik o pojemności 1.7 l i mocy 58 KM. Rok później wprowadzono wersje Super 75 oraz Super 85. Pierwsza z nich otrzymała silnik 1.3 o mocy 75 KM, a druga 1.5 o mocy 85 KM. Wprowadzono także sportową wersję pojazdu 105TC z silnikiem DOHC zasilanym gaźnikiem Webera z Fiata 131 o mocy 105 KM. Na rynek wprowadzono także modele sygnowane logo Abartha. Auto wyposażone zostało w 2 l silnik o dwóch mocach: 125 i 130 KM.

</doc>
<doc id="309378" url="https://pl.wikipedia.org/wiki?curid=309378" title="NMEA 0183">
NMEA 0183

NMEA 0183 (krótko nazywany również NMEA) – opublikowany przez National Marine Electronics Association protokół komunikacji między morskimi urządzeniami elektronicznymi. Ma on powszechne zastosowanie w elektronice nawigacji morskiej oraz urządzeniach GPS.
Dane są transmitowane w postaci „zdań” zapisanych kodem ASCII. Pojedyncza sekwencja zawiera do 82 znaków. Znakiem zaczynającym dane w protokole jest „$”, dalej następuje identyfikator zdania i pola danych oddzielone przecinkami, a na końcu znajdują się symbole &lt;CR&gt;&lt;LF&gt; ("carriage return", "line feed").
Przykładowa sekwencja NMEA opisująca położenie w przestrzeni i dokładność odczytu:
 $GPGGA,123519,4807.038,N,01131.000,E,1,08,0.9,545.4,M,46.9,M,*47
Co kolejno po przecinkach oznacza:
Powoli zastępowany przez wydajniejszy interfejs NMEA 2000.
Norma NMEA 0183.
Norma interfejsu NMEA 0183 definiuje wymagania dotyczące właściwości sygnału elektrycznego, protokołu transmisji danych oraz czasu oraz określone formaty zdaniowe dla 48-bitowej magistrali danych szeregowych. Każda szyna danych może mieć jednocześnie tylko jednego nadawcę lecz wielu słuchaczy (odbiorców). Zadaniem tego standardu jest wspieranie jednokierunkowej transmisji szeregowej danych od jednego nadawcy do jednego lub większej liczby odbiorców. Dane te można „wydrukować” (odczytać za pomocą terminala) w formacie ASCII i mogą zawierać informacje takie jak pozycja, prędkość, głębokość, przydział częstotliwości itp.
Prefiksy NMEA-0183 (identyfikatory nadawcy).
Protokół NMEA może być wykorzystywany przez różne urządzenia. Rodzaj urządzenia można zidentyfikować za pomocą tak zwanego identyfikatora nadawcy.
Poniżej wyróżnione są główne identyfikatory urządzeń mogących wykorzystywać protokół NMEA 0183

</doc>
<doc id="309380" url="https://pl.wikipedia.org/wiki?curid=309380" title="Tyniowice">
Tyniowice

Tyniowice – wieś w Polsce, w województwie podkarpackim, w powiecie jarosławskim, w gminie Roźwienica. Położona na Podgórzu Rzeszowskim, nad rzeczką Mleczką, 16 km na południowy zachód od Jarosławia.
W latach 1975–1998 miejscowość położona była w województwie przemyskim.
Części wsi.
W centrum wsi, na niewielkim wzniesieniu stoi drewniana cerkiew greckokatolicka pw. św. Dymitra z 1700 r. (lub 1709 r.). Cerkiew zaliczana jest do obiektów Szlaku architektury drewnianej.

</doc>
<doc id="309382" url="https://pl.wikipedia.org/wiki?curid=309382" title=".cx">
.cx

.cx – domena internetowa przypisana do stron internetowych należących do Wyspy Bożego Narodzenia (australijskiego terytorium zależnego).

</doc>
<doc id="309387" url="https://pl.wikipedia.org/wiki?curid=309387" title="STS-110">
STS-110

STS-110 (ang. "Space Transportation System") – misja NASA do Międzynarodowej Stacji Kosmicznej, z użyciem wahadłowca Atlantis. Był to dwudziesty piąty lot promu kosmicznego Atlantis i sto dziewiąty programu lotów wahadłowców.
Cel misji.
Trzynasty lot wahadłowca na stację kosmiczną ISS – dostarczenie segmentu SO kratownicy ITS.

</doc>
<doc id="309389" url="https://pl.wikipedia.org/wiki?curid=309389" title="STS-109">
STS-109

STS-109 – czwarta i przedostatnia naprawcza misja NASA do Kosmicznego Teleskopu Hubble’a (HST). Siedmiu astronautów z pokładu wahadłowca kosmicznego Columbia dokonało wymiany osprzętu HST (misja zakończyła się pełnym sukcesem). Była to historyczna misja, gdyż właśnie w niej ustanowiono rekord dla wyprawy wahadłowca w długości spacerów kosmicznych (EVA), które trwały razem 36 godzin. Była to dwudziesta siódma i ostatnia szczęśliwa misja wahadłowca Columbia przed jego katastrofą 1 lutego 2003 roku w misji STS-107. Lot ten był sto ósmym lotem programu lotów wahadłowców.
Cel misji.
Czwarty lot serwisowy do Kosmicznego Teleskopu Hubble’a umieszczonego na orbicie w kwietniu 1990 roku (Discovery STS-31).Podczas misji SM3B zainstalowano Zaawansowaną Kamerę Przeglądową (ACS), dokonano wymiany paneli słonecznych na nowocześniejsze – mniejsze o 45% i dostarczające 25% więcej energii. Wymieniono Jednostkę Kontroli Mocy (Power Control Unit, PCU) odpowiadającą za sterowanie systemem zasilania. Usunięto Kamery Obiektów Słabych (FOC). Astronauci zainstalowali System Chłodzenia NICMOS (NICMOS Cooling System, NCS) oraz włączyli Kamery Bliskiej Podczerwieni i Spektrometru Multiobiektowego (NICMOS).

</doc>
<doc id="309390" url="https://pl.wikipedia.org/wiki?curid=309390" title="STS-108">
STS-108

STS-108 (ang. "Space Transportation System") – misja amerykańskiego wahadłowca Endeavour do Międzynarodowej Stacji Kosmicznej, która miała za cel dostarczenie zaopatrzenia i wymianę załóg Ekspedycji 3 i 4 ISS.
Był to siedemnasty lot promu kosmicznego Endeavour i sto siódmy programu lotów wahadłowców.
Cel misji.
Dwunasty lot wahadłowca na stację kosmiczną ISS – dostawa zapasów w kontenerze MPLM Raffaello, powrót trzeciej załogi orbitalnej (przyleciała na stację w misji STS-105 i spędziła 128 dni 20 godzin 45 minut w kosmosie), którą zastąpiła czwarta załoga.

</doc>
<doc id="309391" url="https://pl.wikipedia.org/wiki?curid=309391" title="Teresa Hernik">
Teresa Hernik

Teresa Hernik (ur. 18 maja 1956 w Michałowie) – polska działaczka społeczna, instruktorka harcerska w stopniu harcmistrzyni.
W latach 2005–2007 Naczelnik Związku Harcerstwa Polskiego, w latach 2009–2016 wiceprzewodnicząca Rady Ochrony Pamięci Walk i Męczeństwa, w 2014–2016 prezes zarządu Państwowego Funduszu Rehabilitacji Osób Niepełnosprawnych, w 2016 zastępca prezesa PFRON. 
Życiorys.
Ukończyła studia na Akademii Górniczo-Hutniczej im. Stanisława Staszica w Krakowie na kierunku Inżynieria Materiałowa i Ceramika. W latach 1980–1983 kierownik Wydziału Ceramicznego w Spółdzielni Rękodzieła Ludowego i Artystycznego. Następnie w latach 1983–1986 pracowała jako nauczyciel w Szkole Podstawowej nr 6 w Białymstoku. 
Od 2001 roku członkini Rady Ochrony Pamięci Walk i Męczeństwa, od 2009 jej wiceprzewodnicząca (ROPWiM została zniesiona 1 sierpnia 2016). Były członek zarządu i dyrektor Zarządu Wykonawczego Związku Ochotniczych Straży Pożarnych RP. 
W okresie 2003–2012 była członkinią Rady Działalności Pożytku Publicznego. 
W latach 2010–2014 dyrektor Biura Pełnomocnika Rządu do Spraw Osób Niepełnosprawnych, a następnie od 7 marca 2014 do 27 kwietnia 2016 prezes PFRON. Od 28 kwietnia 2016 pełniła obowiązki zastępcy prezesa zarządu PFRON ds. programowych. 25 sierpnia 2016 zakończyła pracę w PFRON.
Pełniła liczne funkcje kierownicze w ZHP: komendantki Hufca Białystok (1987–1988), komendantki Chorągwi Białostockiej (1990–1999), od 2000 funkcję zastępczyni Naczelnika ZHP. 3 grudnia 2005 wybrana została przez XXXIII Zjazd ZHP na funkcję Naczelnika ZHP. Funkcję tę pełniła do 9 września 2007, kiedy została odwołana przez XXXV Zjazd Nadzwyczajny ZHP.
W 2018 bez powodzenia kandydowała do sejmiku podlaskiego z listy Prawa i Sprawiedliwości.

</doc>
<doc id="309394" url="https://pl.wikipedia.org/wiki?curid=309394" title="Konstancja Austriaczka">
Konstancja Austriaczka



</doc>
<doc id="309396" url="https://pl.wikipedia.org/wiki?curid=309396" title="Hrabstwo Union (New Jersey)">
Hrabstwo Union (New Jersey)

Hrabstwo Union – hrabstwo w stanie New Jersey w USA. Centrum administracyjnym hrabstwa jest miasto Elizabeth. W roku 2000 populacja hrabstwa wynosiła około 522,5 tys. Powierzchnia 273 km², z czego 268 km² to powierzchnia lądowa, a pozostałe 6 km² – wodna (rzeki, jeziora). Hrabstwo topograficznie typowe dla środkowego New Jersey, w większości płaskie. Jedynie w części północno-zachodniej pagórkowate (Watchung Mountains). Najwyższy punkt to wzniesienie w Berkeley Heights, około 171 m n.p.m. Union County należy do metropolii Nowego Jorku.

</doc>
<doc id="309399" url="https://pl.wikipedia.org/wiki?curid=309399" title="Węchomózgowie">
Węchomózgowie

Węchomózgowie (łac. "rhinencephalon") – część kresomózgowia bezpośrednio powiązana ze zmysłem powonienia. Zbudowane jest z części obwodowej (opuszka węchowa) oraz korowej. 
W obecnym mianownictwie anatomicznym węchomózgowie nie jest wyszczególniane jako osobna część kresomózgowia, a jego struktury należą bezpośrednio do części podstawnej kresomózgowia.
Struktury:
Funkcje:
Opuszka węchowa ("Bulbus olfactorius").
Jest to owalny twór na powierzchni podstawy mózgu, tworzy przednią część węchomózgowia.
Jądro nerwowe, leżące na dolnej powierzchni płata czołowego i przyjmujące włókna węchowe z receptorów odorantów, którymi są komórki nabłonka węchowego nosa. Jest narządem wstępnie interpretującym bodźce chemiczne – rozpoznającym kategorię zapachu, wyodrębnioną na podstawie struktury cząsteczki odoranta (zobacz: Linda B. Buck i Richard Axel, kodowanie zapachu, Nagroda Nobla z roku 2004).

</doc>
<doc id="309402" url="https://pl.wikipedia.org/wiki?curid=309402" title="Tony Honore">
Tony Honore

Anthony Maurice (Tony) Honore (ur. 30 marca 1921 w Londynie, zm. 26 lutego 2019 w Oksfordzie) – angielski prawnik, specjalista w zakresie prawa rzymskiego.
Był profesorem uniwersytetu w Oksfordzie, zajmował się przede wszystkim nowatorskimi rekonstrukcjami biografii i poglądów prawników rzymskich. Najważniejsze prace: "Gaius" (1962), "Ulpian: Pioneer of Human Rights" (2003).
Był weteranem bitwy pod El-Alamejn.

</doc>
<doc id="309404" url="https://pl.wikipedia.org/wiki?curid=309404" title="Mario Stecher">
Mario Stecher

Mario Stecher (ur. 17 lipca 1977 w Eisenerz) – austriacki kombinator norweski, czterokrotny medalista olimpijski w drużynie, sześciokrotny medalista mistrzostw świata, czterokrotny medalista mistrzostw świata juniorów oraz dwukrotny zwycięzca Letniego Grand Prix.
Kariera.
Jako dziecko zdobył w sierpniu 1989 w Garmisch-Partenkirchen letnie mistrzostwo świata w skokach narciarskich – w konkursie indywidualnym do lat dwunastu i drużynowym. W 1991 był na tych mistrzostwach dziesiąty w odpowiedniej kategorii. W 1992 wystartował w konkursie Pucharu Europy w skokach w Sankt Ayegd, który zwyciężył po próbach o długości 71,5 m i 72,5 m.
Po raz pierwszy na arenie międzynarodowej Mario Stecher pojawił się 4 grudnia 1993 roku, kiedy wystartował w zawodach Pucharu Świata. Zajął wtedy 7. miejsce w konkursie rozgrywanym metodą Gundersena w Saalfelden am Steinernen Meer, zdobywając tym samym pierwsze w karierze punkty już w debiucie. W sezonie 1993/1994 wystartował jeszcze tylko raz - 15 stycznia 1994 roku w Oslo odniósł swoje pierwsze zwycięstwo w karierze, wygrywając Gundersena. W klasyfikacji generalnej zajął szesnaste miejsce. W styczniu 1994 roku zdobył złoty medal indywidualnie i brązowy w drużynie na mistrzostwach świata juniorów w Breitenwang. Miesiąc później wziął udział w igrzyskach olimpijskich w Lillehammer, gdzie zajął 27. miejsce indywidualnie, a wraz z kolegami z reprezentacji był dziewiąty w konkursie drużynowym.
Także w sezonach 1994/1995 i 1995/1996 po jednym razie stawał na podium. Najpierw był trzeci w Gundersenie 3 lutego 1995 roku w szwedzkim Falun, a następnie 18 lutego 1996 roku w Murau zwyciężył w tej samej konkurencji. W tym czasie wystartował na mistrzostwach świata juniorów w Gällivare w 1995 roku zdobył srebrny medal indywidualnie oraz złoty drużynowo. W tym samym roku zajął siódme miejsce w konkursie drużynowym podczas mistrzostw świata w Thunder Bay. Rywalizację w sezonie 1996/1997 zaczął od zajęcia trzeciego miejsca 22 listopada 1996 roku w Rovaniemi. W pięciu kolejnych startach był pierwszy w sprincie w Oberwiesenthal 29 grudnia, drugi w Schonach i Saalfelden am Steinernen Meer w dniach 5 i 11 stycznia w Gundersenie, a 18 stycznia w Sankt Moritz i 1 lutego w Hakubie wygrał zawody w Gundersenie. Te wyniki dały mu czwarte miejsce w klasyfikacji generalnej, do trzeciego Bjarte Engena Vika z Norwegii stracił tylko 6 punktów.
Na igrzyskach olimpijskich w Nagano w 1998 roku otarł się o podium, zajmując czwarte miejsce w konkursie drużynowym. Indywidualnie był siódmy po skokach, a w biegu stracił jedną pozycję i zawody ukończył na ósmej pozycji. To właśnie w sezonie 1997/1998 odnosił najlepsze wyniki. Dziesięciokrotnie stawał na podium, w tym dwukrotnie wygrał: 13 grudnia w amerykańskim Steamboat Springs był najlepszy w Gundersenie, a 10 marca 1998 roku w Falun triumfował w sprincie. W klasyfikacji generalnej wyprzedził go tylko Bjarte Engen Vik, który zgromadził o 28 punktów więcej. Dobrej formy nie zdoła utrzymać do sezonu 1998/1999. Najlepszy wynik w zawodach pucharowych osiągnął 16 stycznia 1999 roku w Libercu, gdzie był czwarty w Gundersenie. Mimo to na mistrzostwach świata w Ramsau w 1999 roku zdobył srebrny medal w sprincie. W konkursie drużynowym Austriacy ze Stecherem w składzie zajęli siódme miejsce, a w Gundersenie Mario uplasował się na 25. pozycji.
Osiem miejsc w pierwszej dziesiątce zawodów, w tym cztery trzecie miejsca dały mu ósme miejsce w klasyfikacji sezonu 1999/2000. Wszystkie te wyścigi rozgrywane były metodą Gundersena: 5 stycznia w Reit im Winkl, 8 stycznia w Schonach, 12 lutego w Sapporo i 26 lutego 2000 roku w Chaux-Neuve. W kolejnym sezonie indywidualnie wystartował tylko pięć razy, z czego najlepiej zaprezentował się 1 marca 2001 roku w Nayoro, gdzie był siódmy w starcie masowym. Na mistrzostwach świata w Lahti w 2001 roku wspólnie z Christophem Eugenem, Felixem Gottwaldem i Davidem Kreinerem zdobył srebrny medal w konkursie drużynowym. Nie wystartował jednak w żadnym z konkursów indywidualnych.
W sezonach 2001/2002, 2002/2003, 2003/2004 i 2004/2005 jego największym sukcesem w tym czasie było wywalczenie razem z Christophem Bielerem, Michaelem Gruberem i Felixem Gottwaldem brązowego medalu w sztafecie na igrzyskach olimpijskich w Salt Lake City w 2002 roku. W lecie tego roku triumfował w piątej edycji Letniego Grand Prix w kombinacji norweskiej. Z pięciu konkursów indywidualnych tego cyklu dwa wygrał, w dwóch był drugi, a w jednym trzeci. Wyniki te nie przełożyły się jednak na sezony zimowe. W tych czterech sezonach łącznie cztery razy stawał na podium: 29 grudnia 2001 roku w Oberwiesenthal i 1 stycznia 2003 roku w Oberhofie był trzeci w sprincie, 29 lutego 2004 roku w Oslo był trzeci, a 6 stycznia 2005 roku w Schonach był drugi w Gundersenie. W tym czasie najlepszy wynik w klasyfikacji generalnej PŚ osiągnął w sezonie 2001/2002, kiedy był siódmy, a w klasyfikacji sprintu zajął czwarte miejsce. Nie startował na mistrzostwach świata w Val di Fiemme w 2003 roku, ale wystąpił dwa lata później podczas mistrzostw w Oberstdorfie, jednak medalu nie zdobył.
Pierwsze od ośmiu lat zwycięstwo w Pucharze Świata odniósł w sezonie 2005/2006. Dokonał tego w drugich zawodach cyklu, 27 listopada 2005 roku w Ruce, gdzie był najlepszy w sprincie. Jeszcze jedenastokrotnie meldował się w czołowej dziesiątce, ale na podium stanął tylko raz: 15 stycznia 2006 roku w Val di Fiemme zajął drugie miejsce w sprincie. W klasyfikacji generalnej znalazł się na dziewiątej pozycji. Podczas igrzysk olimpijskich w Turynie w tym samym roku razem z Felixem Gottwaldem, Michaelem Gruberem i Christophem Bielerem sięgnął po złoty medal w konkursie drużynowym. Ekipa austriacka po skokach znalazła się na drugim miejscu ze startą 10 sekund do prowadzącej reprezentacji Niemiec. Na trasie biegowej byli jednak najlepsi, wyprzedzając Niemców o ponad 15 sekund i Finów o ponad 26 sekund. W indywidualnych startach Stecher zaprezentował się przeciętnie, zajmując 19. miejsce w Gundersenie, a w sprincie był czternasty.
Dziewiątą edycję Letniego Grand Prix ukończył na drugiej pozycji, za Bielerem. W czterech konkursach indywidualnych dwukrotnie stawał na podium, za każdym razem na drugim stopniu. Ponownie jednak dobre wyniki w lecie nie przełożyły się na wysoką formę Mario w zimie. Sezon 2006/2007 ukończył na dwunastej pozycji, ani razu nie stając na podium. Stecher startował w kratkę, miejsca w pierwszej dziesiątce przeplatał ze startami, w których plasował się w drugiej lub nawet trzeciej dziesiątce. Najlepsze wyniki osiągnął 4 lutego w Zakopanem i 18 marca 2007 roku w Oslo, gdzie był czwarty w sprincie. Mistrzostwa świata w Sapporo były kolejną impreza tego cyklu, na której nie zdobył medalu. Indywidualnie był dwunasty w sprincie, a w Gundersenie zajął 18. pozycję. W konkursie drużynowym Austriacy zajęli czwarte miejsce, przegrywając walkę o brązowy medal z Norwegami o zaledwie 0,4 punktu. Jeszcze słabiej Stecher zaprezentował się w sezonie 2007/2008, który ukończył na piętnastym miejscu. W ostatnich zawodach cyklu udało mu się jednak stanąć na podium - 9 marca 2008 roku był drugi w sprincie w Oslo.
Do wysokiej formy powrócił podczas jedenastej edycji LGP. W trzech konkursach raz zwyciężył i raz był drugi, co pozwoliło mu na triumf w klasyfikacji końcowej. W sezonie 2008/2009 dwukrotnie stanął na podium: 7 lutego 2009 roku w Seefeld zwyciężył w Gundersenie, a dzień później był drugi. Jeszcze dziesięciokrotnie znalazł się w pierwszej dziesiątce zawodów i w efekcie zakończył sezon na szóstym miejscu. Na mistrzostwach świata w Libercu po raz kolejny nie zdobył medalu, najlepszy indywidualny wynik osiągnął w Gundersenie na normalnej skoczni, gdzie był dziesiąty. W konkursie drużynowym Austriacy ze Stecherem w składzie zajęli piąte miejsce.
Najważniejszą imprezą sezonu 2009/2010 były igrzyska olimpijskie w Vancouver. W Kanadzie Austriacy w składzie: Felix Gottwald, David Kreiner, Bernhard Gruber i Stecher obronili tytuł mistrzów olimpijskich zdobyty cztery lata wcześniej. Po konkursie skoków reprezentacja Austrii znajdowała się na trzecim miejscu i do biegu przystąpiła ze stratą 36 sekund. W biegu Austriacy byli jednak najlepsi i na mecie wyprzedzili Amerykanów o nieco ponad 5 sekund i blisko 20 sekund Niemców, którzy zajęli trzecie miejsce. Przyzwoicie zaprezentował się także w konkursach indywidualnych, zajmując piąte miejsce na normalnej skoczni oraz ósme na dużej. W rywalizacji pucharowej trzykrotnie stawał na podium, w tym 31 stycznia 2010 roku w Seefeld wygrał zawody metodą Gundersena. W klasyfikacji generalnej zajął szóste miejsce.
W sezonie 2010/2011 spisał się jeszcze lepiej. Na podium stanął już w pierwszych zawodach, 26 listopada 2010 roku w Ruce, gdzie był trzeci w Gundersenie. Wynik ten powtórzył 5 grudnia w Lillehammer, a w dniach 18 i 19 grudnia w Ramsau wygrał oba konkursy. Ostatni raz na podium stanął 8 stycznia 2011 roku w Schonach, gdzie w Gundersenie był drugi za Felixem Gottwaldem. Na przełomie lutego i marca 2011 roku wystąpił na mistrzostwach świata w Oslo. Wziął udział we wszystkich czterech konkurencjach, zdobywając złote medale w obu konkursach drużynowych. Indywidualnie był dziesiąty na dużej skoczni, a na normalnym obiekcie zajął 29. miejsce. Sezon 2011/2012 był słabszy. Sześciokrotnie znalazł się w pierwszej dziesiątce zawodów, lecz na podium stanął tylko dwa razy: 11 grudnia w Ramsau oraz 26 lutego 2012 roku w Libercu, w obu przypadkach zajmując trzecie miejsce. W klasyfikacji generalnej zajął 15. pozycję.
W lutym w 2013 roku brał udział w mistrzostwach świata w Val di Fiemme, gdzie na normalnej skoczni zdobył srebrny medal. W zawodach tych wyprzedził go jedynie Francuz Jason Lamy Chappuis. Na dużej skoczni zajął 21. miejsce, a w sztafecie Austriacy zajęli piąte miejsce. Na rozgrywanych rok później igrzyskach olimpijskich w Soczi wspólnie z Lukasem Klapferem, Christophem Bielerem i Bernhardem Gruberem zdobył brązowy medal w drużynie. W startach indywidualnych był osiemnasty w konkursie na normalnej skoczni, a na dużej uplasował się jedną pozycję niżej.
W zawodach Pucharu Świata Austriak 43 razy stawał na podium w tym 12 razy jako zwycięzca. Jego żoną jest była austriacka narciarka alpejska Carina Raich, z którą ma syna. Jego szwagrem jest austriacki narciarz alpejski Benjamin Raich.
Po sezonie 2014/2015 zakończył sportową karierę i podjął pracę eksperta telewizyjnego. Na początku kwietnia 2018 roku został dyrektorem skoków narciarskich i kombinacji norweskiej w Austriackim Związku Narciarskim, zastępując w tej roli Ernsta Vettoriego.

</doc>
<doc id="309405" url="https://pl.wikipedia.org/wiki?curid=309405" title="Polska na Zimowych Igrzyskach Olimpijskich 1932">
Polska na Zimowych Igrzyskach Olimpijskich 1932

Polskę na Zimowych Igrzyskach Olimpijskich 1932 reprezentowało 15 zawodników w 4 dyscyplinach.
Opis.
III Zimowe Igrzyska Olimpijskie odbyły się w dniach 4 – 15 lutego 1932 w Lake Placid w USA. Polacy startowali w dwóch dyscyplinach: w narciarstwie i hokeju na lodzie. Jak zwykle nasi narciarze zajmowali odległe pozycje, jednak bardzo dobrym wynikiem mógł się pochwalić Bronisław Czech, który zajął 7 miejsce w kombinacji norweskiej wyprzedzony tylko przez nieosiągalnych w tej dyscyplinie Skandynawów i reprezentanta Czechosłowacji. Dość marnie spisali się Polscy hokeiści. Wprawdzie nie mieli większych szans z USA i Kanadą (porażki 4:1 i 5:0 oraz 9:0 i 10:0). Nie sprostali również przeciwnikowi będącemu w ich zasięgu – Niemcom (porażka 2:1, 4:1). Polacy zajęli ostatecznie 4 miejsce. IO W Lake Placid zakończyły się bez sukcesów, w kraju jednak nie liczono na wiele. Polska dzięki występowi hokeistów została sklasyfikowana na 12 miejscu w tabeli punktowej.
Występy Polaków.
Hokej na lodzie.
Reprezentacja mężczyzn

</doc>
<doc id="309422" url="https://pl.wikipedia.org/wiki?curid=309422" title="Ted Stevens">
Ted Stevens

Ted Stevens, właśc. Theodore Fulton Stevens (ur. 18 listopada 1923, zm. 9 sierpnia 2010) – amerykański polityk, wieloletni senator republikański ze stanu Alaska.
Urodził się w Indianapolis (Indiana). W latach 1943-1946 służył w lotnictwie wojskowym (w Chinach, 1943-1946), gdzie dosłużył się stopnia porucznika. Odznaczono go dwukrotnie Distinguished Flying Cross. Potem studiował prawo na Harvardzie. W roku 1950 przeprowadził się do Fairbanks na Alasce (wówczas jeszcze terytorium).
W roku 1956 przeniósł się do Waszyngtonu, gdzie pracował dla departamentu zasobów wewnętrznych. Był wówczas orędownikiem przyjęcia Alaski i Hawajów do Unii, co też nastąpiło w roku 1959. Rok później prezydent Dwight D. Eisenhower mianował Stevensa głównym prawnikiem tegoż resortu.
W latach 1965-1968 był członkiem stanowej Izby Reprezentantów Alaski. W czasie swej drugiej w niej kadencji był liderem większości. Po raz pierwszy kandydował do senatu federalnego w 1962, ale przegrał z urzędującym demokratą Ernestem Grueningiem.
24 grudnia 1968 został senatorem z Alaski. Po śmierci senatora Bartletta gubernator Walter Joseph Hickel mianował go na wakujące miejsce. Aczkolwiek w tym samym roku wybrano do senatu z Alaski demokratę Mike’a Gravela, objął on jednak urząd dopiero 3 stycznia 1969, co automatycznie dało Stevensowi pierwszeństwo (ang. "Senior Senator"). Tak więc starszym senatorem był niemal cały czas od objęcia urzędu, z wyjątkiem 10 dni (dla porównania Robert Byrd najdłużej służący senator nie tylko w obecnym Kongresie, ale i w całej historii amerykańskiej, został starszym senatorem dopiero w 1985, a zasiada od 1959. Inny z najstarszych stażem senatorów, Fritz Hollings, zasiadał w latach 1966-2003 wraz ze Stromem Thurmondem, a starszeństwo dzierżył tylko przez ostatnie dwa lata, czyli 2003-2005).
Wybierano go ponownie na ten urząd w latach 1970 1972, 1978, 1984, 1990, 1996 i 2002. Jego kadencja upłynęła w roku 2008.
Po przejęciu w roku 2002 przez republikanów kontroli nad senatem, Stevens, jako najdłużej służący republikański senator przejął z rąk demokraty Roberta Byrda urząd przewodniczącego "pro tempore" Senatu, czyli formalnie czwartej osoby w państwie. Sprawował go 4 lata do 4 stycznia 2007, kiedy, po stracie większości przez republikanów, ponownie został nim Byrd. 
Był politykiem o umiarkowanych poglądach. Opowiadał się m.in. za prawem kobiet do przerywania ciąży, oraz głosował w roku 1999, mimo silnej presji wielu kolegów, jako jeden z bardzo nielicznych republikanów za uniewinnieniem prezydenta Billa Clintona z pierwszego zarzutu procesu w senacie o impeachment. 
W roku 2003 senator Stevens został posądzony o naruszenie przepisów dotyczących zawierania kontraktów przez rząd.
Jego pierwsza żona, Ann Cherrington, z którą miał córki Susan, Beth oraz synów Waltera, Bena i Teda, zginęła w katastrofie lotniczej na lotnisku w Anchorage ("nazwanym dziś imieniem senatora"). Lecący z nią Stevens przeżył. Z drugą żoną, Catherine Ann Chandler, miał córkę Lily. Jego syn, Ben Stevens, jest obecnie przewodniczącym senatu stanu Alaska.
Senatorowie Byrd i Stevens byli bliskimi przyjaciółmi.
Decyzją ławy przysięgłych z 27 października 2008 roku został uznany winnym korupcji, w tym siedmiokrotnego składania fałszywych oświadczeń majątkowych. Ławnicy uznali, że Stevens zataił darowizny o wartości ponad 250 tysięcy dolarów jakie otrzymał od firmy Veco Corp zajmującej się budową rurociągów i urządzeń do przetwarzania ropy naftowej.
Kilka dni po wyroku odbyły się wybory do Senatu. Stevens otrzymał w nich 147 814 głosów (45,16%). Wybory wygrał Demokrata Mark Begich (urzędujący burmistrz Anchorage), który zdobył niespełna 4 tysięcy głosów więcej (46,36%).
Poniósł śmierć w katastrofie lotniczej na Alasce 9 sierpnia 2010 roku.

</doc>
<doc id="309428" url="https://pl.wikipedia.org/wiki?curid=309428" title="Teodolfo Mertel">
Teodolfo Mertel

Teodolfo Mertel (ur. 9 lub 6 lutego 1806 w Allumiere, zm. 11 lipca 1899 w Allumiere) – prawnik włoski, wysoki urzędnik Państwa Kościelnego i Kurii Rzymskiej, kardynał. Ostatni kardynał, który nie był wyświęconym księdzem.
Życiorys.
Pobierał nauki u kapucynów w Tolfa, uczęszczał również do seminarium w Montefiascone; nie przyjmował jednak święceń, a na rzymskim Uniwersytecie "La Sapienza" obronił doktorat obojga praw (1828). Od 1831 pracował jako prawnik w Kurii Rzymskiej, pełniąc tam wiele funkcji, m.in. sędziego Trybunału Sygnatury Apostolskiej. Kierował Kongregacją św. Iwona, zrzeszającą prawników rzymskich i zajmującą się społeczną opieką prawną nad ubogimi. Od sierpnia 1843 nosił tytuł prałata-referendarza, był również audytorem Roty Rzymskiej dla prowincji Romandiola.
Brał udział (jako sekretarz) w pracach nad konstytucją Państwa Papieskiego, w grudniu 1848 wszedł w skład Komisji Stanu. W latach 1850-1853 był ministrem bez teki, a 1853-1858 ministrem spraw wewnętrznych i sprawiedliwości. W marcu 1858 papież Pius IX wyniósł go do godności kardynalskiej, nadając tytuł diakona Sant'Eustachio; dopiero 16 maja 1858 Mertel został wyświęcony na diakona (przez samego papieża), pod koniec życia będąc ostatnim kardynałem bez święceń kapłańskich. W latach 1858-1863 ponownie pełnił funkcję ministra bez teki we władzach Państwa Papieskiego, jednocześnie był prezydentem Najwyższej Rady Spraw Wewnętrznych, a w latach 1860-1863 – prefektem ds. ekonomicznych Kongregacji Rozkrzewiania Wiary ("Propaganda Fide"). W latach 1863-1871 był prezydentem Najwyższej Rady Państwa. Brał udział w obradach I soboru watykańskiego.
Od czerwca 1877 Mertel pełnił funkcję prefekta Trybunału Sygnatury Sprawiedliwości. Rok później wziął udział w konklawe po śmierci Piusa IX. Nowy papież Leon XIII powierzył mu funkcję sekretarza Memoriałów, a następnie sekretarza Listów Apostolskich. W listopadzie 1881 po śmierci kardynała Prospero Cateriniego przeszła na niego godność kardynała-protodiakona (najstarszego stażem kardynała-diakona); objął wówczas diakonię Santa Maria in Via Lata. Od marca 1884 Mertel był wicekanclerzem św. Kościoła Rzymskiego i jako tytularną diakonię objął kościół San Lorenzo in Damaso (normalnie pozostający w randze tytułu kardynała-prezbitera).
Teodolfo Mertel zmarł w wieku 93 lat i został pochowany w świątyni maryjnej w rodzinnym Allumiere.

</doc>
<doc id="309431" url="https://pl.wikipedia.org/wiki?curid=309431" title="Polska na Zimowych Igrzyskach Olimpijskich 1936">
Polska na Zimowych Igrzyskach Olimpijskich 1936

Polska na Zimowych Igrzyskach Olimpijskich 1936 – występ kadry sportowców reprezentujących Polskę na igrzyskach olimpijskich w Garmisch-Partenkirchen w 1936 roku.
W zawodach olimpijskich wzięło udział 20 polskich sportowców, którzy zaprezentowali się w 9 konkurencjach w 6 dyscyplinach sportowych. W polskim składzie byli również zawodnicy rezerwowi, a także uczestnicy biegu patrolowego na 30 km – konkurencji pokazowej na tych igrzyskach.
Reprezentanci Polski nie wywalczyli w Garmisch-Partenkirchen żadnego medalu. Największym osiągnięciem Polaków było piąte miejsce Stanisława Marusarza w konkursie skoków narciarskich. Był to najlepszy rezultat indywidualny w historii dotychczasowych startów reprezentacji Polski na zimowych igrzyskach olimpijskich. Za piąte miejsce Polska otrzymała dwa punkty do klasyfikacji punktowej. Marusarz zajął również siódme miejsce w konkursie kombinacji norweskiej. Sukcesem w Garmisch-Partenkirchen zakończył się także występ reprezentantów Polski w hokeju na lodzie, którzy co prawda zajęli dopiero dziewiąte miejsce w turnieju olimpijskim, ale odnieśli pierwsze w historii swoich olimpijskich startów zwycięstwo, pokonując reprezentację Łotwy.
Był to czwarty występ reprezentacji Polski na zimowych igrzyskach olimpijskich i siódmy start olimpijski, wliczając w to letnie występy.
Tło startu.
Występy na poprzednich igrzyskach.
Polski Komitet Olimpijski został powołany w 1919 roku pod nazwą Polski Komitet Igrzysk Olimpijskich, w tym samym roku został uznany przez Międzynarodowy Komitet Olimpijski. PKOl wysyłał reprezentacje na wszystkie igrzyska olimpijskie począwszy od 1924 roku.
Występ reprezentacji Polski na igrzyskach w Garmisch-Partenkirchen był czwartym w zimowych edycjach igrzysk i siódmym, wliczając w to letnie igrzyska. W poprzednich zimowych występach reprezentacja Polski liczyła: 7 sportowców na igrzyskach w Chamonix, 27 sportowców w Sankt Moritz i 15 w Lake Placid. W dotychczasowych startach żaden Polak nie zdobył medalu zimowych igrzysk olimpijskich. Najbliżej podium byli polscy hokeiści w Lake Placid, którzy zajęli czwarte miejsce w turnieju i jako jedyni zdobyli punkty (trzy) do klasyfikacji punktowej zimowych igrzysk olimpijskich. Ponadto miejsca w czołowej dziesiątce zawodów olimpijskich zajęli: Leon Jucewicz (ósme miejsce w wieloboju podczas igrzysk w Chamonix), polscy hokeiści (ósme miejsce w turnieju w Sankt Moritz) oraz Bronisław Czech (dziesiąte miejsce w kombinacji norweskiej w Sankt Moritz i siódme w Lake Placid).
Okres przedolimpijski.
W okresie między igrzyskami olimpijskimi w Lake Placid a igrzyskami w Garmisch-Partenkirchen odbyły się trzy edycje mistrzostw świata FIS w konkurencjach narciarstwa klasycznego. W niemal wszystkich konkurencjach klasycznych występowali reprezentanci Polski. Podczas mistrzostw świata w Innsbrucku w 1933 roku debiut w imprezie tej rangi zanotował Stanisław Marusarz, który, w związku z bojkotem mistrzostw przez zawodników norweskich, był upatrywany jako jeden z faworytów do zdobycia medalu. Ostatecznie medalu nie zdobył, jednak osiągnięte przez niego szóste miejsce w konkursie kombinacji norweskiej było najlepszym rezultatem polskiej reprezentacji w Innsbrucku. Polska sztafeta, która wystąpiła w składzie: Bronisław Czech, Stanisław Karpiel, Andrzej Marusarz i Stanisław Marusarz, zajęła siódme miejsce. Ponadto ósme miejsce w konkursie skoków narciarskich zajął Izydor Gąsienica-Łuszczek. W Innsbrucku odbyły się również mistrzostwa świata w narciarstwie alpejskim, jednak bez udziału Polaków.
Na mistrzostwach w Sollefteå w 1934 roku polska sztafeta, występująca w takim samym składzie jak rok wcześniej, zajęła piąte miejsce w biegu, a Stanisław Marusarz był siódmy w zawodach kombinacji norweskiej. Podczas kolejnych mistrzostw świata, w 1935 roku w Wysokich Tatrach, Marusarz ponownie był uważany za jednego z pretendentów do zdobycia medalu w konkursie skoków narciarskich. W pierwszej serii konkursowej, podczas lądowania złamał jednak nartę, co przełożyło się na niższe noty sędziowskie. W efekcie zajął czwartą pozycję, tracąc 0,4 punktu do brązowego medalisty Alfa Andersena. Miejsce w czołowej dziesiątce zawodów w Wysokich Tatrach zajął jeszcze Bronisław Czech, który był dziewiąty w kombinacji norweskiej. Ponadto polska sztafeta biegowa, startująca w składzie: Bronisław Czech, Michał Górski, Marian Woyna Orlewicz i Stanisław Marusarz, zajęła siódme miejsce w stawce dziesięciu sztafet. W mistrzostwach świata w narciarstwie alpejskim w 1934 i 1935 roku polscy zawodnicy nie odnieśli sukcesów.
W okresie od poprzednich igrzysk olimpijskich zorganizowano również cztery edycje mistrzostw świata w łyżwiarstwie szybkim w wieloboju. W 1933 roku w Trondheim ani w 1934 roku w Helsinkach nie wystąpił żaden reprezentant Polski. W kolejnych dwóch edycjach – w 1935 roku w Oslo oraz w 1936 roku, w rozegranych tuż przed igrzyskami mistrzostwami w Davos, zaprezentował się Janusz Kalbarczyk. W Oslo był piętnasty, a w Davos trzynasty.
Odbyły się również trzy edycje mistrzostw świata w hokeju na lodzie. W 1933 roku na mistrzostwach w Czechosłowacji polska reprezentacja odniosła jedno zwycięstwo (1:0 przeciwko reprezentacji Belgii) i w klasyfikacji końcowej zajęła siódme miejsce, "ex aequo" z Węgrami (po zremisowanym meczu o siódme miejsce). W mistrzostwach w 1934 roku we Włoszech Polacy nie wzięli udziału, a w 1935 roku w Szwajcarii zajęli dziesiąte miejsce w turnieju. Odnieśli jedno zwycięstwo (12:2) nad Belgią, dzięki czemu zajęli pierwsze miejsce w „grupie pocieszenia” i zagrali z Niemcami o dziewiąte miejsce. Mecz ten zakończył się jednak porażką Polaków 1:5.
Wyjazd na igrzyska.
Tuż przed wyjazdem na igrzyska w Garmisch Partenkirchen, upatrywany przez niemiecką prasę jako jeden z faworytów do zdobycia medalu olimpijskiego w skokach narciarskich Stanisław Marusarz zachorował na grypę i trafił do szpitala. Jego wyjazd na igrzyska był zagrożony, zawodnik sam podjął decyzję o tym, by nie rezygnować ze startu olimpijskiego, mimo sprzeciwu lekarzy i 39-stopniowej gorączki. Na peron, z którego zawodnicy wyjeżdżali do Garmisch-Partenkirchen, Marusarz pojechał niemal bezpośrednio ze szpitalnego oddziału, więc z pominięciem treningów przedolimpijskich.
Skład reprezentacji.
W zawodach olimpijskich wzięło udział 20 polskich sportowców, którzy wystąpili w dziewięciu konkurencjach w sześciu dyscyplinach sportowych. W polskim składzie było również czterech rezerwowych hokeistów i dwóch rezerwowych narciarzy, którzy ostatecznie nie wystąpili w zawodach. Polska wystawiła także czwórkę zawodników w patrolu wojskowym, będącym na tych igrzyskach dyscypliną pokazową. W patrolu wojskowym było również dwóch zawodników rezerwowych.
Udział w ceremonii otwarcia igrzysk.
Rolę chorążego reprezentacji Polski podczas ceremonii otwarcia igrzysk w Garmisch-Partenkirchen, przeprowadzonej 6 lutego 1936 roku pod skocznią Große Olympiaschanze, pełnił Bronisław Czech. Reprezentacja Polski weszła na stadion olimpijski jako 19. w kolejności, pomiędzy ekipami z Austrii i Rumunii. Rolę attaché reprezentacji pełnił M. Przybylski.
Wyniki.
Biegi narciarskie.
W zawodach olimpijskich w biegach narciarskich podczas igrzysk w Garmisch-Partenkirchen zaprezentowało się czterech polskich zawodników. Zajęli oni siódme miejsce w biegu sztafetowym, indywidualnie największym osiągnięciem było 22. miejsce Michała Górskiego w biegu na 18 km.
Rezerwowymi zawodnikami w polskim składzie byli Jan Bochenek i Jerzy Ustupski. Przed igrzyskami Ustupski złamał żebra. Ta kontuzja wyeliminowała go całkowicie z występu olimpijskiego i ostatecznie nie pojechał na igrzyska.
Hokej na lodzie.
W styczniu 1936 roku kapitan związkowy Polskiego Związku Hokeja na Lodzie ogłosił 12-osobowy skład hokejowej reprezentacji Polski na igrzyska olimpijskie w Garmisch-Partenkirchen. Bezpośrednio przed igrzyskami reprezentacja olimpijska rozegrała mecz z Węgrami w Budapeszcie, a następnie wzięła udział w turnieju międzynarodowym w Arosie, skąd bezpośrednio udała się do Garmisch-Partenkirchen.
Rezerwowymi polskiej drużyny hokejowej byli Franciszek Głowacki, Zbigniew Kasprzak, Tadeusz Sachs i Władysław Lemiszko. Nie wystąpili oni w żadnym meczu na igrzyskach w Garmisch-Partenkirchen. Sachs, będący wówczas kapitanem związkowym reprezentacji Polski, nie wystąpił w turnieju olimpijskim m.in. z powodu niechęci do nazistowskiego państwa, jakim był organizator igrzysk.
W turnieju ostatecznie wystąpiło jedenastu polskich hokeistów: Józef Stogowski, Henryk Przeździecki, Witalis Ludwiczak, Kazimierz Sokołowski, Czesław Marchewczyk, Adam Kowalski, Andrzej Wołkowski, Edmund Zieliński, Władysław Król, Mieczysław Kasprzycki i Roman Stupnicki.
Trenerami reprezentacji Polski na igrzyskach w 1936 roku byli Aleksander Tupalski i Lucjan Kulej.
Polacy wystąpili w trzech meczach rundy pierwszej – w dwóch pierwszych spotkaniach ponieśli porażkę, w trzecim zwyciężyli. Wygrana 9:2 nad Łotyszami była pierwszym zwycięstwem odniesionym przez polską reprezentację na zimowych igrzyskach olimpijskich.
Reprezentacja Polski zajęła trzecie miejsce w grupie, wobec czego nie awansowała do drugiej rundy i zajęła dziewiąte miejsce w turnieju olimpijskim, "ex aequo" z zespołami Włoch, Francji i Japonii.
Kombinacja norweska.
Zawody w kombinacji norweskiej składały się z biegu narciarskiego na 18 km techniką klasyczną, rozegranego 12 lutego, oraz z przeprowadzonych dzień później dwóch serii skoków na mniejszej z olimpijskich skoczni – Kleine Olympiaschanze w Garmisch-Partenkirchen. W zawodach wzięło udział czterech polskich reprezentantów. Najlepszy wynik uzyskał Stanisław Marusarz, który w biegu był 18., a w skokach 3. i 4., co przełożyło się na siódme miejsce w końcowej klasyfikacji.
Łyżwiarstwo szybkie.
W biegach łyżwiarskich na igrzyskach w Garmisch-Partenkirchen wystąpił jeden reprezentant Polski, Janusz Kalbarczyk. Pierwszą konkurencją, w której się zaprezentował, był bieg na 5000 m, przeprowadzony 12 lutego. Kalbarczyk zajął w nim 12. miejsce. W drugim starcie, w biegu na 10 000 m, rozegranym 14 lutego. Kalbarczyk wystąpił w 13. biegu z amerykańskim zawodnikiem, Robertem Petersenem. Amerykanin nie ukończył biegu, a Polak uzyskał czas 17 min 54 s, co dało mu 9. miejsce w klasyfikacji w gronie 28 zawodników. Uzyskany przez Kalbarczyka czas był nowym rekordem Polski.
Narciarstwo alpejskie.
W debiutującej na igrzyskach olimpijskich konkurencji – kombinacji alpejskiej, złożonej ze zjazdu i dwóch przejazdów w slalomie, wzięło udział trzech reprezentantów Polski. Zawody odbyły się w dniach 7–9 lutego 1936 roku na stokach Kreuzeck (zjazd) i Gudiberg (slalom). Najlepszy wynik z Polaków uzyskał najbardziej wszechstronny polski olimpijczyk, startujący zarówno w konkurencjach klasycznych, jak i alpejskich – Bronisław Czech, który uplasował się na 20. miejscu.
Skoki narciarskie.
W ostatnim dniu igrzysk olimpijskich w Garmisch-Partenkirchen, 16 lutego 1936 roku, na skoczni Große Olympiaschanze rozegrano otwarty konkurs skoków narciarskich, w którym wzięło udział trzech reprezentantów Polski. Najlepszy rezultat osiągnął, upatrywany jako jeden z faworytów, choć osłabiony w efekcie niedawno przebytej grypy, Stanisław Marusarz, który zajął piąte miejsce w rywalizacji skoczków. Był to najlepszy w startach Polaków występ indywidualny na zimowych igrzyskach olimpijskich, a zarazem pierwsza dla reprezentacji Polski pozycja punktowana w zawodach indywidualnych podczas zimowych igrzysk. Jednocześnie osiągnięty przez Marusarza wynik był najlepszym rezultatem polskiego skoczka narciarskiego uzyskanym na igrzyskach olimpijskich aż do igrzysk w Sapporo w 1972 roku, kiedy mistrzem olimpijskim został Wojciech Fortuna.
Patrol wojskowy (dyscyplina pokazowa).
Patrol wojskowy był dyscypliną pokazową na igrzyskach w Garmisch-Partenkirchen. Rozegrano bieg na dystansie 30 km, w którym Polacy zajęli ostatnie, dziewiąte miejsce. Przed zawodami kontuzji doznał podstawowy członek polskiego zespołu – Józef Zubek. W związku z tym w biegu patrolowym zastąpił go zawodnik rezerwowy – Trzebunia, będący w znacznie słabszej dyspozycji od pozostałych polskich zawodników. Uzyskał najsłabszy czas biegu, efektem czego była strata do pozostałych zespołów. Poza Trzebunią wystąpili zawodnicy z podstawowego składu: Władysław Żytkowicz, Jan Pydych i Adam Rzepka.
Drugim rezerwowym zawodnikiem w polskiej ekipie był Izydor Łuszczek.

</doc>
<doc id="309433" url="https://pl.wikipedia.org/wiki?curid=309433" title="Piłka nożna na Górnym Śląsku do 1945 roku">
Piłka nożna na Górnym Śląsku do 1945 roku

Piłka nożna na Górnym Śląsku ma bardzo bogate tradycje i jest silnie zakorzeniona w lokalnej społeczności, przez lata stanowiła potęgę w polskiej piłce nożnej. "Fusbal" (w dialekcie śląskim) czasem łączył a czasem dzielił wielokulturową i wielonarodowościową społeczność Śląska. Zazwyczaj jednak nikomu nie przeszkadzało, czy dany klub jest niemieckim czy polskim, czy może po prostu śląskim klubem. Początki tej aktywności fizycznej w tym regionie są powiązane ze społecznością niemiecką. Na ziemiach tych działały już niezliczone niemieckie "Sportvereine" (kluby sportowe), "Turnvereine" (kluby gimnastyczne), polskie "Towarzystwa Sportowe", "Kluby Sportowe" i inne organizacje związane z Towarzystwem Gimnastycznym "Sokół", które krzewiły ogólno pojęte wychowanie fizyczne (szczególnie popularna była lekkoatletyka). Najstarszym klubem stricte piłkarskim był "Sportverein Ratibor 03" powstały w 1903 w Raciborzu, oraz "MTV 1878 Gleiwitz" (Gliwice) i "SpVgg 01 Königshütte" (Królewska Huta, późniejszy Chorzów). Również w Katowicach naprzeciw oczekiwaniom skromnych ludzi wyszli księża niemieccy, od których wyszła inicjatywa powstania klubu "Frischauf" (niem. "żwawo"). Klub ten już po kilku miesiącach rozpadł się, dał jednak początek trzem znanym klubom: Dianie Kattowitz (to ona nawiązywała datą powstania do Frischauf, choć tak naprawdę powstała w 1905), "FC Preußen 05 Kattowitz" (później "1. FC") i Germanii. W 1906 założone zostały też m.in. "Borussia 06 Myslowitz" (późniejsza "Lechia"), "SC Zalenze 06", "Sportfreunde 06 Zalenze", "FC Preußen 06 Ratibor" i "SV Schlesien 06 Ratibor". Później powstawały także inne, najbardziej znane to w kolejności: "FC Hohenzollern 07 Laurahütte" (Siemianowice Śl.), "SC 08 Königshütte", "RV 09 Gleiwitz", "Britannia Beuthen" (od 1911 "SuSV 09", założone 15 czerwca 1909), "Borussia Zaborze" (późniejsze "SC Preußen" założone w 1909 r. w dzielnicy Zabrza), "Verein für Rasenspiele Königshütte" (od 1924 "Amatorski Klub Sportowy Królewska Huta" – Chorzów, założony 22 sierpnia 1910), "VfB 1910 Gleiwitz", "Vorwärts-Rasensport Gleiwitz" (Gliwice, 1910) i "SV Ruda 1910" (Ruda Śl.). Jednym z najstarszych klubów o charakterze polskim na niemieckim Górnym Śląsku był KS Naprzód 1912 Załęże powstały w 1912 roku.
Górnośląskie kluby w rozgrywkach niemieckich.
Przed wybuchem I wojny światowej.
Do 1922 r. niemal cały Górny Śląsk należał do Niemiec. W Niemczech o mistrzostwo kraju grało się już od sezonu 1902/1903. Najpierw walczono o mistrzostwo swojego okręgu (w tym wypadku Górnego Śląska), później o mistrzostwo Okręgu Południowo-Wschodnich Niemiec (OPWN), gdzie poza drużyną z Górnego Śląska grały jeszcze kluby z: Dolnego Śląska, osobno Wrocławia, Łużyc Dolnych (później dodatkowo Poznania i Łużyc Górnych. Mistrz OPWN grał już systemem pucharowym (16 drużyn) o mistrzostwo całego kraju. Mistrzowie Górnego Śląska brali udział w mistrzostwach od sezonu 1906/1907. Kolejno do wybuchu I wojny światowej byli to:
1906/1907.
Tabela
1907/1908.
Tabela
Mistrz Górnego Śląska FC Preußen 05 Kattowitz po zwycięstwie w półfinale nad mistrzem Dolnego Śląska ATV Liegnitz (Legnica) 3:1 (29.03.1908) przegrał 17 kwietnia 1908 r. w finale o mistrzostwo OPWN z mistrzem Wrocławia VfR 1897 Breslau we Wrocławiu 5:2.
1908/1909.
Rozgrywki w dwóch grupach podokręgowych: raciborskiej (Gau Ratibor) i katowickiej (Gau Kattowitz)
Finał (mistrzowie grup): FC Preußen 05 Kattowitz - FC Ratibor 03
Rozgrywki w trzech grupach podokręgowych: bytomskiej (mistrz: FC Britannia Beuthen), raciborskiej (mistrz: FC Preussen 06 Ratibor) i katowickiej (mistrz: SC Germania Kattowitz)
Półfinał: FC Britannia Beuthen - FC Preußen 06 Ratibor 4:2
Finał: SC Germania Kattowitz - FC Britania Beuthen 3:2
1910/1911.
Tabela
1911/1912.
Tabela
1912/1913.
Tabela
Fuzja: SC Beuthen + FC Britannia Beuthen → Beuthener SuSV 09
1913/1914.
Rozgrywki w trzech grupach podokręgowych: bytomskiej (Gau Beuthen) - mistrz: Beuthener SuSV 09, gliwickiej (Gau Gleiwitz) - mistrz: RV 09 Gleiwitz i katowickiej (Gau Kattowitz) - mistrz: FC Preußen 05 Kattowitz.
Półfinał: RV 09 Gleiwitz - Beuthener SuSV 09 1:2
Finały:
FC Preußen 05 Kattowitz - Beuthener SuSV 09 5:4
FC Preußen 05 Kattowitz - Beuthener SuSV 09 2:4 (po dogrywce)
I wojna światowa.
W czasie I wojny światowej rozgrywki nie odbywały się.
Okres międzywojenny.
1919 - 1933.
Po I wojnie światowej dawny niemiecki Górny Śląsk został podzielony między dwa państwa, więc siłą rzeczy rozgrywki piłkarskie również zostały rozdzielone, choć jeszcze przez pewien czas w rozgrywkach niemieckich brały udział niemieckie kluby z polskiej części Śląska m. in 1. FC Kattowitz i VfR Königshütte (AKS Królewska Huta/Chorzów). Kolejno mistrzami niemieckiej części byli:
1919/1920.
Tabela
1920/1921.
Mistrzowie podokręgów (klas A): bytomskiego (Gau Beuthen) - Beuthener SuSV 09, gliwickiego (Gau Gleiwitz) - TV Vorwärts Gleiwitz, raciborskiego (Gau Ratibor) - FC Preußen 06 Ratibor, opolskiego (Gau Oppeln) - V. Oppelner Sportfreunde 1919 i katowickiego (Gau Kattowitz) - FC Preußen 05 Kattowitz tworzyli grupę okręgu górnośląskiego.
Tabela
1921/1922.
Mistrzowie podokręgów (klas A): bytomskiego (Gau Beuthen) - VfR Königshütte, gliwickiego (Gau Gleiwitz) - TV Vorwärts Gleiwitz, raciborskiego (Gau Ratibor) - SVgg 03 Ratibor, opolskiego (Gau Oppeln) - V. Oppelner Sportfreunde 1919 i katowickiego (Gau Kattowitz) - FC Preußen 05 Kattowitz tworzyli grupę okręgu górnośląskiego.
Tabela
1922/1923.
Mistrzowie podokręgów (klas A): bytomskiego (Gau Beuthen) - Beuthener SuSV 09, gliwickiego (Gau Gleiwitz) - TV Vorwärts Gleiwitz, raciborskiego (Gau Ratibor) - SV 1919 Ostrog (Ostróg), opolskiego (Gau Oppeln) - SVgg 1911 Kreuzburg (Kluczbork) i prudnickiego (Gau Neustadt) - SV Ziegenhals (Głuchołazy) tworzyli grupę okręgu górnośląskiego.
Tabela
1923/1924.
Mistrzowie podokręgów (klas A): bytomskiego (Gau Beuthen) - Beuthener SuSV 09, gliwickiego (Gau Gleiwitz) - SC Vorwärts 1917 Gleiwitz, raciborskiego (Gau Ratibor) - SVgg 03 Ratibor, opolskiego (Gau Oppeln) - SVgg 1911 Kreuzburg (Kluczbork) i prudnickiego (Gau Neustadt) - SuEV Guts Muths Neustadt tworzyli grupę okręgu górnośląskiego.
Tabela
1924/1925.
Mistrzowie podokręgów (klas A): bytomskiego (Gau Beuthen) - Beuthener SuSV 09, gliwickiego (Gau Gleiwitz) - VfB 1910 Gleiwitz, raciborskiego (Gau Ratibor) - SV Preußen 06 Ratibor, opolskiego (Gau Oppeln ) - V. Oppelner Sportfreunde 1919 i prudnickiego (Gau Neustadt) - SC Schlesien Neisse (Nysa) tworzyli grupę okręgu górnośląskiego.
Tabela
1925/1926.
Mistrzostwo Górnego Śląska rozgrywano w dwóch grupach. Mistrzem został zwycięzca dwumeczów mistrzów tych grup:
Tabela grupy I
Tabela grupy II
Mecze finałowe o mistrzostwo Górnego Śląska:
1926/1927.
Tabela
1927/1928.
Tabela
W sezonie 1928/1929 nastąpiła pewna zmiana. W dalszej rundzie o mistrzostwo Okręgu Południowo-Wschodnich Niemiec grały dwie drużyny z Górnego Śląska.
1928/1929.
Tabela
Mecze kwalifikacyjne o mistrzostwo OPWN:
Tabela grupy "zwycięzców" meczów kwalifikacyjnych
1929/1930.
Tabela
Tabela grupy o mistrzostwo OPWN
1930/1931.
Tabela
Tabela grupy I o mistrzostwo OPWN
1931/1932.
Tabela
Tabela grupy I o mistrzostwo OPWN
1932/1933.
Tabela
Tabela grupy I o mistrzostwo OPWN
W 1/8 finału o mistrzostwo Niemiec Vorwärts RaSpo Gleiwitz przegrał 7 maja 1933 r. w Düsseldorfie z późniejszym tegorocznym mistrzem Niemiec Fortuną 0:9 (0:3)
1933 - 1939.
W 1933 powstała Gauliga Śląska, gdzie rywalizowały już drużyny z całego Śląska, Dolnego i Górnego, a po niej mistrz Śląska grał już bezpośrednio o mistrzostwo Niemiec (z pominięciem rundy OPWN).
1933/1934.
Tabela
Legenda:
Tabela
Legenda:
1935/1936.
Tabela
Legenda:
1936/1937.
Tabela
Legenda:
1937/1938.
Tabela
Legenda:
Tabela
Legenda:
Podczas II wojny światowej.
Po wybuchu II wojny światowej władze niemieckie starały się kontynuować rozgrywki piłkarskie, a pierwsze mecze rozgrywane były już pod koniec września. Do rozgrywek dotychczasowej Gauligi dołączyły drużyny z polskiej części Górnego Śląska i występowały w niej pod nazwami niemieckimi. Na przykład zlikwidowano Ruch Chorzów i na jego bazie reaktywowano "Bismarckhütter Ballspiel Club", AKS Chorzów na "Verein für Rasenspiele Königshütte", a Naprzód Lipiny na "Silesia Lipine". Po pewnym czasie uznano, że nazwy te odnoszą się do klubów, które miały zbyt dobre kontakty z Polską, więc zmieniono je odpowiednio na: "Bismarckhütter Sport Verein", "Fussball Verein Germania Königshütte" i "Turn- und Sportverein Lipine". Były to raczej tylko nazwy, nikomu nie przeszkadzało, że piłkarze porozumiewają się ze sobą w grze po polsku, po niemiecku lub po prostu po "śląsku". Część graczy została wcielonych do Wehrmachtu, część zgłosiła się tam ochotniczo, skąd trafiali na front. Wielu piłkarzom udało się zdezerterować albo dostali się do niewoli, później niektórzy po wojnie wracali na Śląsk, inni osiedlili się w Niemczech, Francji czy Wielkiej Brytanii. Pierwszy wojenny sezon (1939/1940) cechował się tym, że Gauligę Śląską podzielono na dwie grupy, a ich zwycięzcy grali ze sobą o mistrzostwo całego okręgu. Od sezonu 1941/1942 istniała już całkowicie odrębna Gauliga Górnośląska ("GL Oberschlesien"). Kolejni mistrzowie Gauligi podczas wojny:
1939/1940.
Tabela grupy górnośląskiej
Legenda:
SpVgg Ratibor 03 wycofał się w czasie rozgrywek
Mecze finałowe o Mistrzostwo (całego) Śląska:
FV 06 Breslau - Vorwärts-Rasensport Gleiwitz 2:5, Vorwärts-Rasensport Gleiwitz - FV 06 Breslau 9:1
Tabela
Legenda:
Rozgrywki zostały przerwane 30 marca 1941 r., a mistrzem ogłoszono Vorwärts-Rasensport Gleiwitz.
1941/1942.
Tabela
Legenda:
Germania odpadła w 1/8 finału o Mistrzostwo Niemiec po porażce w Wiedniu z jej późniejszym finalistą FC Vienna Wien 0:1
1942/1943.
Tabela
Legenda:
Germania odpadła z dalszych rozgrywek o Mistrzostwo Niemiec po porażce z mistrzem Dolnego Śląska Reinecke Brieg 3:4 (po dogrywce).
Tabela
Legenda:
Tabela meczów barażowych
Germania przegrała w Dreźnie z Dresdner SC 2:9 i odpadła z rozgrywek o Mistrzostwo Niemiec.
1944/1945.
Rozgrywek nie dokończono.
W tamtym okresie wykazali się także piłkarze "Turn- und Sportverein Lipine" (Naprzód Lipiny), w której grało wtedy trzech reprezentantów Polski. Na przykład w sezonie 1942/1943 w "Pucharze von Tschammera" dotarli do półfinału, przegrali w nim ze słynnym TSV 1860 Monachium 0:6. Mimo ogromnej waleczności równie ogromne zmęczenie dało się we znaki (lipinianie dotarli do Monachium dopiero w dniu spotkania, podróżując na stojąco w pociągu, wszyscy musieli dzień wcześniej stawić się do pracy). W sezonie 1943/1944 lipinianie o mało co nie przerwali dominacji Germanii. Podczas wojny miały na Śląsku miejsce także mecze reprezentacji Niemiec np. z Rumunią w sierpniu 1942 na stadionie dzisiejszej Polonii Bytom, spotkanie wywołało ogromne poruszenie, stawiło się na nie 55 tys. kibiców (w meczu wystąpił Ślązak – Ernest Wilimowski), a wśród nich byli także: piętnastoletni Gerard Cieślik i dziesięcioletni Ernest Pohl. Podobną widownię (50 tysięcy, dzisiejszy stadion Ruchu Chorzów) miało towarzyskie spotkanie "Sportvereinigung Deutsche Bergknappen Königshütte" (Kresy Chorzów) z Schalke 04 Gelsenkirchen, w którym grali m.in. Fritz Szepan i jego szwagier Ernst Kuzorra (ich rodzice pochodzili z Prus Wschodnich). Piłkarze z Zagłębia Ruhry rozgromili chorzowian 8:1. W piłkę grano praktycznie do ostatnich chwil zawieruchy wojennej, rozegrano nawet część spotkań kolejki z 20 stycznia 1945. W niedokończonym sezonie prowadziła drużyna 1. FC Kattowitz, prawdopodobnie nie odbył się mecz na szczycie katowiczan z "TuS Schwientochlowitz" (Śląsk Świętochłowice) w Świętochłowicach. Kilka dni później cała konurbacja katowicka była już pod władzą Armii Czerwonej.
Górnośląskie kluby w rozgrywkach polskich.
Po odzyskaniu przez Polskę niepodległości w 1918 czekano dwa lata na ogólnopolskie zawody piłkarskie. Pierwsza fala powstań polskich klubów na objętym plebiscytem Górnym Śląsku nastąpiła w 1919 roku, kiedy to powstały takie kluby jak Szombierki Bytom czy Ruch Radzionków. Na początku 1920 r. na Górnym Śląsku miał miejsce kolejny "wysyp" nowo powstałych klubów, za sprawą apelu Polskiego Komisariatu Plebiscytowego, który w ten sposób starał się zrównoważyć społeczne oddziaływanie liczniejszych klubów niemieckich. W ten sposób powstało ok. stu klubów, m.in. Ruch Chorzów, Polonia Bytom, Śląsk Świętochłowice, Naprzód Lipiny, Naprzód Janów. Kolejna fala powstawania polskich klubów nastąpiła po włączeniu części Górnego Śląska do Polski w 1922 r. Powstały wtedy kolejno kluby Odra Wodzisław Śląski (1922), Naprzód Rydułtowy, Górnik Radlin, Concordia Knurów w 1923 r.
Największym problemem dla pionierów polskiego piłkarstwa na polskim Górnym Śląsku był brak boisk. Istniejące już place gry były własnością Niemców, więc polska młodzież na Śląsku korzystała z nich "na dziko". Na tym tle dochodziło do wielu konfliktów, które często kończyły się rękoczynami.
20 marca 1920 r. w Bytomiu powstał Górnośląski Związek Towarzystw Sportowych, będący poprzednikiem Okręgowego Związku Piłki Nożnej. Prezesem został Edmund Grabianowski. W dniu 4 sierpnia 1920 r. ze struktur GZTS wyodrębnił się Górnośląski Związek Okręgowy Piłki Nożnej z siedzibą w Bytomiu. Prezesem został Stanisław Flieger. W 1920 w kraju odbyły się premierowe mistrzostwa Polski w pięciu okręgach piłkarskich, wśród których nie było jeszcze Górnego Śląska o wciąż jeszcze nierozstrzygniętej przynależności państwowej (w tym samym roku wybuchło II powstanie śląskie), a na wschodzie państwa wybuchła wojna z bolszewikami i rozgrywek nie dokończono. W 1921 na Górnym Śląsku ma miejsce III powstanie, nie zdążono wyłonić mistrza regionu w nieformalnych rozgrywkach przed ogólnopolską fazą mistrzowską, którą wygrała Cracovia. 26 lutego 1926 powołano w centrali do życia nowy okręg piłkarski województwa śląskiego i wszystko odbyło się już zgodnie z planem. Do rozgrywek przystąpiło łącznie 38 drużyn, podzielonych na 4 grupy.
Pierwszym oficjalnym polskim "Mistrzem Śląska", a zarazem przedstawicielem regionu w rozgrywkach ogólnopolskich był Ruch z Bismarkhuty, który w swojej grupie mierzył się z takimi drużynami jak: Iskra Laurahuta, Strzała Ruda, Zgoda Brzeziny, Gwiazda Bogucice; W całym okręgu wyprzedził Pogoń Katowice o dwa punkty. Ruch w rywalizacji z takimi klubami jak Cracovia, Pogoń Lwów i WKS Lublin wypadł najsłabiej.
1922.
Tabela
Mniej więcej w tym czasie (1922, 1923), po rozstrzygnięciu plebiscytu, wiele niemieckich klubów przestało istnieć, a ich gracze zasilili nowe miejscowe kluby. Stało się tak na przykład w Hajdukach Wielkich, gdzie niektórzy byli piłkarze niemieckiego BBC przeszli do polskiego Ruchu, lub w Świętochłowicach, gdzie byli piłkarze "SV 1913" dołączyli do Śląska Świętochłowice. Natomiast po stronie niemieckiej sytuacja miała się analogicznie, z tym, że polskie kluby jak Polonia Bytom w 1922 r. przestały istnieć. W międzyczasie powstawały polskie kluby sportowe w kolejnych miastach takie jak np. Odra Wodzisław.
Druga edycja śląskiej klasy A miała miejsce na przełomie 1922 i 1923 roku, a zwycięzcą 6-drużynowej ligi została Iskra Laurahuta (poza Iskrą występowali w niej hajducki Ruch, Strzała Ruda, Odra Szarley, Naprzód Lipiny i katowicka Pogoń), która następnie zajęła ostatnie (4) miejsce w Grupie Zachodniej rundy eliminacyjnej mistrzostw Polski.
1923.
Tabela
W następnej edycji okręgowej klasy A dołączyć miały dwa kluby przeprowadzające się z niemieckich rozgrywek, więc jesienią przeprowadzono ponownie kwalifikacje do klasy A, w których zwyciężyła Diana Katowice. W 1924 nie grano o Mistrzostwo Polski z powodu przygotowań do Olimpiady, natomiast późną jesienią odbyły się rozgrywki klasy A, w których wystąpiło 8 drużyn: 1. FC Katowice, AKS Królewska Huta, Iskra Laurahuta, Naprzód Lipiny, Orzeł Józefowiec, Pogoń Katowice, Ruch Wielkie Hajduki, Strzała Ruda.
Pierwsze miejsce wywalczył AKS, a drugie przypadło Ruchowi z Wielkich Hajduków. W 1925 AKS Królewska Huta jako mistrz okręgu z 1924 (choć ten skończył się praktycznie w styczniu 1925) przegrał trzy swoje spotkania w Grupie Południowej i jedno zremisował. W 1923 r. powstały też kluby Górnik Radlin i Naprzód Rydułtowy.
1924.
Tabela
Rok 1926 należał do Ruchu z Hajduk Wielkich, który w styczniu w finale przeciwko 06 Załęże wygranym 3:2 zdobył Puchar Stanisława Fliegera, zorganizowany przez okręgowy Związek Piłki Nożnej w drugiej połowie 1925 roku w zamian za rozgrywki klasy A, będący też okręgową eliminacją do pierwszej edycji Pucharu Polski w 1926. W tym samym roku zdobył także mistrzostwo klasy A, w której w porównaniu do poprzedniego sezonu zabrakło Strzały Ruda i Orła Józefowiec, a zadebiutowało 06 Załęże. Mistrz regionu nie najlepiej pokazał się w rundzie mistrzowskiej, a w półfinale Pucharu Polski, pierwszej i jedynej przedwojennej edycji tych rozgrywek, 4 lipca w Krakowie przegrał z Wisłą Kraków 0:1, za to pod koniec roku ponownie wygrał, tym razem drugą edycję, Pucharu Stanisława Fliegera (w finale z 06 Załęże, tym razem 4:2).
1926.
Tabela
W 1927 miało miejsce powstanie niezależnej od PZPN I ligi, wśród zaproszonych były dwie drużyny z regionu, poza Ruchem także 1. FC Katowice, to one reprezentowały Górny Śląsk w najwyższej klasie rozgrywkowej w jej pierwszym sezonie. Bliski wywalczenia mistrzostwa Polski był katowicki klub, który w ostatniej kolejce przegrał u siebie z Wisłą Kraków 0:3. Katowiczanie musieli się pogodzić "tylko" z tytułem wicemistrza, natomiast Ruch uplasował się na miejscu 12. Rok później beniaminkiem został Śląsk Świętochłowice, jednak jeszcze w tym samym sezonie został zdegradowany. Piłkarze z Katowic byli na 5., a Ruch na 12. miejscu. Natomiast w tym samym roku w walce o awans do I ligi mistrza Śląska – Pogoń Katowice ostatecznie przegrał z Garbarnią Kraków, "wieść gminna" głosiła, że znacznie przyczynił się do tego ówczesny piłkarz katowiczan – Karol Pazurek, który właśnie kontraktował się z krakowianami, a rok później zdobył z nią wicemistrzostwo Polski. W 1929 Hajduczanie uplasowali się na miejscu 10, a 1. FC na przedostatnim, co było równoznaczne ze spadkiem do A klasy. W latach 1930-1932 Ruch, jako jedyna drużyna z Górnego Śląska, zajmował kolejno miejsca: 8., 5. i 7.
W latach 30. śląska liga okręgowa była uważana za jedną z najbardziej prestiżowych pośród wszystkich okręgów w kraju. Grały w niej też drużyny spoza województwa, jak Koszarawa Żywiec.
W 1933 ligę podzielono na dwie grupy, "Niebiescy" znaleźli się w Grupie "B" i z drugiego miejsca zakwalifikowali się do Grupy Mistrzowskiej (w rundzie jesiennej), którą ostatecznie wygrali. Rozpoczęła się era dominacji Ruchu w polskiej piłce nożnej, przerwana na chwilę w 1937, kiedy to zajęli "dopiero" 3. miejsce. W 1935 do I ligi awansował ponownie Śląsk Świętochłowice i razem z Ruchem reprezentował region, całkiem efektownie, bo zajmując 5 miejsce (na 11 zespołów). Rok później do śląskich klubów dołączył Dąb Katowice, jednak aż trzy zespoły ze Śląska grały w najwyższej klasie rozgrywkowej tylko w tym sezonie, bo Śląsk zajął przedostatnie miejsce (9) i został zdegradowany. W 1937 sensacją okazała się wstępując w szeregi ekstraklasy drużyna AKS Chorzów (poprzednio AKS Królewska Huta), wywalczając wicemistrzostwo Polski tuż przed najlepszą, jak dotąd, drużyną w regionie – Ruchem Wielkie Hajduki (3. miejsce) i do tego "zza miedzy". Trzeba jednak przyznać, że drużyna "Amatorów" miała realną szansę do wygrania Mistrzostwa Polski, niestety w ostatniej kolejce przegrała u siebie z Pogonią Lwów 0:1, w tej chwili chorzowianie powinni wygrać co najmniej 11:0 z Wisłą Kraków w zaległym spotkaniu, aby cieszyć się mistrzostwem. Pierwszoligowe boiska opuścił Dąb Katowice, z powodu zawieszenia (sankcja PZPN) wszystkie jego nierozegrane mecze zakwalifikowano jako porażki (więc ostateczny bilans wynosił 18 porażek na 18 spotkań, ostatnie miejsce w tabeli). W 1938 Ruch powrócił na tron, a AKS Chorzów uplasował się na 6 miejscu. W tym samym roku władze polskie dokonały aneksji tzw. "Zaolzia", a najlepszy etnicznie polski klub stamtąd, Polonię Karwina, dokooptowano w marcu 1939 do śląskiej ligi okręgowej i tym samym składała się z 12 drużyn:
W 1939 polskie rozgrywki piłkarskie przerwała wojna; W pierwszej lidze Ruch liderował, a AKS był czwarty.
Podsumowanie występów śląskich drużyn w I lidze polskiej przed wojną:
Bezpośrednie spotkania śląskich drużyn w I lidze polskiej:
Mistrzowie polskiej części Górnego Śląska.
I liga była ligą ogólnopolską, niższe ligi były już regionalne. Od początku do 1930 r. nazywała się ona "Klasą A", a od 1931 "Ligą Śląską", której zwycięstwo poza możliwością walki z innymi okręgowymi mistrzami o awans do I ligi, dawało oficjalny tytuł "Mistrza Śląska".
Mistrzowie Śląska:
Po 1945 roku.
Po zakończeniu wojny, władze PRL prześladowały część piłkarzy za podjęcie decyzji o udziale w niemieckich rozgrywkach piłkarskich pomimo trwającej wojny. M.in. z tego powodu część z nich musiała wyemigrować. Dodatkowo ówczesny ppłk Jerzy Ziętek nakazał odszukanie i zniszczenie wszelkich pozostałości po niemieckich rozgrywkach piłkarskich, na skutek czego do dziś zachowało się niewiele informacji o nich. 17 lutego tego roku utworzono "Śląską Radę Sportową", która miała rejestrować reaktywowane lub nowo powstające kluby piłkarskie (do 27 marca zarejestrowało się ich 61, mimo nie skończonych działań wojennych). Pierwszy oficjalny mecz miał zostać rozegrany 1 marca, jednak drużyna Cracovii nie dotarła do Katowic na spotkanie z "Klubem Sportowym Związku Zawodowego Kolejarzy". W tym samym mieście, 18 marca 1945 rozegrano towarzyskie spotkanie reprezentacji Górnego Śląska z reprezentacją Zagłębia Dąbrowskiego, przegrane przez Ślązaków 1:2. Najlepsza drużyna z tego regionu: "Stadtsportverein Sosnowitz" grała w "1. Kreisklasse" (nazywaną "zapleczem Gauligi"). W maju 1945 roku reaktywowano Polonię Bytom. Zmorą oficjalnych meczów było niestawianie się sędziów, przez co wznowienie rozgrywek regionalnych i ogólnopolskich było bardzo utrudnione. Z przedwojennej śląskiej "Starej Gwardii" swój poprzedni wysoki poziom piłkarski utrzymały tylko AKS Chorzów i Ruch Chorzów (na bardzo wysokim poziomie stały derby Chorzowa). Niestety drużyna "Zielonych Koniczynek" (AKS) nie miała żadnego wsparcia we władzach komunistycznych, przez co sukcesywnie coraz mniej znaczyli na piłkarskiej mapie Polski. Podobnie rzecz się miała z drużyną Naprzodu Lipiny, gdzie drużyna ta była bardzo blisko awansu do ekstraklasy, jednak w co najmniej dziwnych okolicznościach szeregi pierwszoligowców zasiliły kluby milicyjne: Arkonia Szczecin (z miasta, które dotąd nie miało reprezentanta w I lidze) i Gwardia Warszawa. Ruchowi Chorzów, który zdobył 9 mistrzostw Polski po wojnie, przyszło konkurować z nowo powstałymi zespołami z regionu jak: Górnik Zabrze, GKS Katowice, ROW Rybnik, GKS Tychy, reaktywowaną Polonią Bytom, a także "wizytówką" sąsiadującej historycznej krainy, Zagłębia Dąbrowskiego, Zagłębiem Sosnowiec.

</doc>
<doc id="309435" url="https://pl.wikipedia.org/wiki?curid=309435" title="Ferdinand Mannlicher">
Ferdinand Mannlicher

Ferdinand Karl Adolf Josef Ritter von Mannlicher (ur. 30 stycznia 1848 w Moguncji, zm. 20 stycznia 1904 w Wiedniu) – austriacki inżynier, konstruktor broni strzeleckiej.
Życiorys.
Ferdynand Mannlicher urodził się w rodzinie związanej z armią. Jego ojciec był cywilnym urzędnikiem armii austro-węgierskiej (Ober-Feldkriegskommissär).
W 1857 roku Ferdynand Mannlicher rozpoczął studia na Wyższej Szkole Technicznej w Wiedniu. Po ukończeniu studiów w 1869 zaczął pracę w państwowej kompanii kolejowej "Südbahngesellschaft". Następnie przeniósł się do prywatnej firmy kolejowej "Kaiser-Ferdinand-Nordbahngesellschaft", gdzie pracował w jako "Oberingenieur" (starszy inżynier).
Praca na kolei nie zaspakajała aspiracji zdolnego inżyniera, jakim był Mannlicher. W 1875 roku poznał on konstruktora broni Josefa Werndla. W 1876 roku zwiedzając wystawę światową w Filadelfii Mannlicher miał okazję zapoznać się z kilkoma typami karabinów, nowocześniejszych niż używane przez armię Austro-Węgier karabiny Werndl M1867. W następnych latach Mannlicher w wolnych chwilach opracowywał projekty karabinów powtarzalnych.
W 1878 roku Werndl zaproponował Mannlicherowi pracę konstruktora w swojej fabryce karabinów "Österreichische Waffenfabriksgesellschaft (ŒWG)". Mannlicher propozycję przyjął, ale do 1886 roku, kiedy to ostatecznie porzucił pracę w spółce kolejowej, starał się łączyć prace na obu posadach.
W 1879 roku powstał pierwszy karabin Mannlichera, ale jego pierwsze konstrukcja nie wzbudziła większego zainteresowania. Pomimo początkowych niepowodzeń konstruktor nie poddawał się i w następnych latach powstawały jego kolejne karabiny (M1881, M1882, M1884) różniące się głównie konstrukcją magazynka. Przełomem okazał się karabin M1885 przyjęty do uzbrojenia armii austro-węgierskiej. W następnych latach był on sukcesywnie modernizowany.
Skonstruowany przez Mannlichera stały magazynek pudełkowy ładowany przy pomocy ładowników, zastosowany w karabinie M1880 i jego udoskonalona wersja zastosowana w karabinie M1886 został zastosowany w kilku innych karabinach (Kommisiongewehr, Berthier Mle 1890) wprowadzonych do uzbrojenia na przełomie XIX i XX wieku.
W 1890 powstał karabin M1890, pierwszy karabin Mannlichera zasilany amunicją elaborowaną prochem bezdymnym. Szybko został on zastąpiony karabinem M1895, który był podstawowym karabinem armii Austro-Węgier w czasie I wojny światowej.
Jednocześnie z pracami nad karabinami powtarzalnymi, od 1885 roku Mannlicher pracuje nad konstrukcjami samopowtarzalnymi. Efektem tych prac był prototypowy karabin samopowtarzalny z 1885 roku i kilka typów pistoletów samopowtarzalnych, z których najbardziej rozpowszechniony był M1890. W 1890 roku Ferdinand Mannlicher wspólnie z Otto Schönauerem (również konstruktorem broni i dyrektorem firmy po śmierci Josefa Werndla) skonstruował magazynek z obrotowym magazynkiem zastosowany później w kilku wzorach karabinów. Konstruktorem obrotowego magazynka był Schönauer (pracujący nad tą ideą od 1895 r.), twórca karabinu Mannlicher-Schönauer i jego cywilnej wersji.
W 1887 roku Ferdinand Mannlicher został odznaczony Orderem Żelaznej Korony III klasy, od 1889 roku był członkiem austriackiej Izby Panów. 14 grudnia 1892 uzyskał szlachecki tytuł kawalera (niem. "Ritter"). Otrzymał także francuską Legię Honorową.
W 1900 roku na wystawie światowej w Paryżu zaprezentowany przez Mannlichera zestaw broni otrzymał pierwszą nagrodę.
Ferdinand Ritter von Mannlicher zmarł po krótkiej chorobie 20 stycznia 1904 roku, pochowano go na cmentarzu w Hinterbrühl w powiecie Mödling.

</doc>
<doc id="309437" url="https://pl.wikipedia.org/wiki?curid=309437" title="Prospero Caterini">
Prospero Caterini

Prospero Caterini (ur. 15 października 1795 w Onano, zm. 28 października 1881 w Rzymie), włoski duchowny katolicki, wysoki urzędnik Kurii Rzymskiej, kardynał.
Pochodził z rodziny szlacheckiej. Studiował w Rzymie, przyjął następnie święcenia kapłańskie i podjął pracę w kongregacjach Kurii Rzymskiej. Pełnił m.in. funkcję asesora Kongregacji Inkwizycji. Nosił godność kanonika przy bazylice watykańskiej.
W marcu 1853 Pius IX wyniósł go do godności kardynalskiej, nadając tytuł diakona Santa Maria della Scala; w 1858 papież powierzył Cateriniemu funkcję prefekta ds. ekonomicznych Kongregacji Rozkrzewiania Wiary ("Propaganda Fide"). Od 1860 był prefektem Kongregacji Soboru Trydenckiego. Kierował komisją kardynalską przygotowującą Sobór watykański I i brał aktywny udział w jego obradach (1869-1870). Po śmierci Giacomo Antonelliego w listopadzie 1876 przeszła na niego godność najstarszego stażem kardynała diakona ("protodiakona"), objął w związku z tym diakonię S. Maria in Via Lata. Był również sekretarzem Świętego Oficjum. Uczestniczył w konklawe po śmierci Piusa IX w 1878, jako kardynał protodiakon ogłaszał wybór nowego papieża - Leona XIII. Miał również koronować Leona XIII, uniemożliwiła to jednak ciężka choroba.
Został pochowany na cmentarzu Campo Verano w Rzymie.

</doc>
<doc id="309438" url="https://pl.wikipedia.org/wiki?curid=309438" title="PTRD">
PTRD



</doc>
<doc id="309440" url="https://pl.wikipedia.org/wiki?curid=309440" title="4′33″">
4′33″

4′33″ (4 minuty 33 sekundy, ang. "Four minutes, thirty-three seconds") – trzyczęściowy utwór muzyczny awangardowego kompozytora Johna Cage’a na dowolny instrument, skomponowany wyłącznie z samych pauz, zwanych tacetami, które oznaczają, że żadne instrumenty ani głosy nie biorą udziału w wykonaniu. Przez cały czas trwania utworu nie zostaje zagrany ani jeden dźwięk ze strony wykonawcy. Utwór ten często opisywany jest jako „cztery i pół minuty ciszy”, co odpowiada przybliżonemu czasowi trwania kompozycji, tj. 4 minutom i 33 sekundom.
Premiera w wykonaniu na fortepian odbyła się 29 sierpnia 1952 roku w Woodstock w stanie Nowy Jork. Wykonawcą był David Tudor. Utwór może być wykonywany na dowolnym instrumencie – i często, zwłaszcza w Stanach Zjednoczonych, wykonują go orkiestry.
Cage w 4′33″ odkrył ciszę dla świata muzyki, co zostało ocenione jako rewolucja estetyczna o epokowym znaczeniu.

</doc>
<doc id="309441" url="https://pl.wikipedia.org/wiki?curid=309441" title="Eugène Delacroix">
Eugène Delacroix

Ferdinand Victor Eugène Delacroix (IPA: []; ur. 26 kwietnia 1798 w Charenton-Saint-Maurice, zm. 13 sierpnia 1863 w Paryżu) – francuski malarz, przedstawiciel romantyzmu. Sztuki malarskiej uczył się u Pierre-Narcisse Guérina, pozostawał pod silnym wpływem malarstwa Rubensa.
Życiorys.
Nie wyklucza się, że biologicznym ojcem malarza nie był Charles Delacroix, lecz Maurice Talleyrand (ojciec chrzestny), którego – jako dojrzały mężczyzna – przypominał z wyglądu i charakteru.
Delacroix, jako sztandarowy malarz francuskiego romantyzmu, był często porównywany do Ingresa, uważanego za głównego malarza klasycyzmu. W 1855, przy okazji wystawy światowej, stało się oczywiste, że Delacroix został odnowicielem malarstwa francuskiego, który nie tyle „pokonał” klasycyzm, co otworzył drogę nowemu spojrzeniu na sztukę – bez niego być może nie narodziłby się impresjonizm.
Delacroix był przede wszystkim kolorystą, artystą malującym ze swobodą, co po okresie bardzo oszczędnej kolorystyki i sztywnej kompozycji czasu klasycyzmu wniosło element żywiołu już samą formą.
W zakresie tematyki okazał się nowatorem, gdyż wiele jego dzieł dotyczyło ważnych wydarzeń jego czasów, głównie politycznych – Delacroix był twórcą „zaangażowanym” (dotąd współczesne wydarzenia pojawiały się w postaci alegorii lub panegiryków na konkretne zamówienie, ewentualnie jako ryciny i satyra prasowa). Był także twórcą dzieł religijnych, mimo że sam czasem deklarował ateizm.
Po śmierci Delacroix artyści jego epoki oddali mu liczne hołdy (np. Gustave Courbet). Twórczość Delacroix inspirowała wielu jego następców, m.in. Vincenta van Gogha.

</doc>
<doc id="309443" url="https://pl.wikipedia.org/wiki?curid=309443" title="Sztab Generalny Wojska Polskiego">
Sztab Generalny Wojska Polskiego

Sztab Generalny Wojska Polskiego (SG WP) – instytucja centralna Sił Zbrojnych Rzeczypospolitej Polskiej, utworzona w 1918 r.. 
Siedziba SG WP znajduje się w Warszawie przy ul. Rakowieckiej 4a.
Geneza.
Zalążkiem Sztabu Generalnego WP był Inspektorat Wyszkolenia Polskiej Siły Zbrojnej istniejący w okresie od 23 kwietnia 1917 do 29 października 1918. Inspektorat został utworzony rozkazem Naczelnego Wodza Wojsk Polskich generała piechoty Hansa von Beselera, a rozwiązany rozkazem Szefa Sztabu Wojsk Polskich generała porucznika Tadeusza Rozwadowskiego, dzień po utworzeniu tegoż Sztabu. Szefem Inspektoratu był do 19 października 1918 generał piechoty Felix von Barth, a od tego dnia pułkownik Henryk Minkiewicz.
Historia.
25 października 1918, w Warszawie, Rada Regencyjna Królestwa Polskiego ustanowiła "urząd Szefa Sztabu Wojsk Polskich", który 28 października objął generał porucznik Tadeusz Rozwadowski. Na pamiątkę tego aktu Rady Regencyjnej dzień 25 października obchodzony jest jako święto instytucji polskiego Sztabu Generalnego. 
22 grudnia 1928 minister spraw wojskowych marszałek Polski Józef Piłsudski zniósł dotychczasową nazwę „Sztab Generalny” i wprowadził na jej miejsce nazwę „Sztab Główny”. Zmiana nazwy oznaczała powrót do tradycji Sztabu Głównego istniejącego w armii Księstwa Warszawskiego i Królestwa Kongresowego. 1 września 1939 przeszedł na organizację czasu wojennego i został przeformowany na Sztab Naczelnego Wodza. Pod tą samą nazwą funkcjonował w Polskich Siłach Zbrojnych, we Francji, a od 1940 r. w Wielkiej Brytanii.
Wiosną 1939 roku oddano do użytku budynek Sztabu Głównego przy ul. Rakowieckiej, zaprojektowany przez Barbarę i Stanisława Brukalskich.
8 sierpnia 1944 w Lublinie przystąpiono do organizacji Sztabu Głównego WP, w ramach Naczelnego Dowództwa Wojska Polskiego. 10 lipca 1945 przeformowany na etat pokojowy i przemianowany na Sztab Generalny WP.
Zadania.
Od 1990 r. Sztab Generalny realizuje podstawowe cele interoperacyjności oraz kompatybilności ze strukturami NATO. Szczególną uwagę zwraca się na problemy wspólnego działania zgłoszonych do Sojuszu Sztabów i wojsk, jak również standaryzację i unifikację wyposażenia technicznego. Zasadnicze przedsięwzięcia SG WP wynikały przede wszystkim z treści wypracowanych założeń modernizacyjnych.
Do zakresu działania Szefa Sztabu Generalnego Wojska Polskiego należy:
Szef Sztabu Generalnego Wojska Polskiego odpowiada za organizację i przygotowanie do działań organu dowodzenia i stanowiska dowodzenia Naczelnego Dowódcy Sił Zbrojnych
Struktura organizacyjna SG WP.
Kierownictwo
Zarząd Organizacji i Uzupełnień – P1
Zarząd Analiz Wywiadowczych i Rozpoznawczych – P2
Zarząd Planowania Użycia Sił Zbrojnych i Szkolenia – P3/P7
Zarząd Logistyki – P4
Zarząd Planowania i Programowania Rozwoju Sił Zbrojnych – P5
Zarząd Kierowania i Dowodzenia – P6
Zarząd Planowania Rzeczowego – P8
Szefowie SG WP.
Szefowie Inspektoratu Wyszkolenia Polskiej Siły Zbrojnej Królestwa Polskiego
Szef Sztabu Wojsk Polskich Królestwa Polskiego (Regencyjnego)
Szefowie Sztabu Generalnego Wojska Polskiego w II Rzeczypospolitej
Szefowie Sztabu Głównego Wojska Polskiego w II Rzeczypospolitej
Szefowie Sztabu Naczelnego Wodza podczas II wojny światowej
Szefowie Sztabu Głównego Polskich Sił Zbrojnych
Szefowie Sztabu Głównego Naczelnego Dowództwa Wojska Polskiego
Szefowie Sztabu Generalnego Wojska Polskiego w okresie Polski Ludowej
Szefowie Sztabu Generalnego Wojska Polskiego w III Rzeczypospolitej

</doc>
<doc id="309447" url="https://pl.wikipedia.org/wiki?curid=309447" title="Kolacja">
Kolacja

Kolacja – ostatni posiłek wieczorny. Słowo kolacja wywodzi się z języka starołacińskiego od "collatio", "collationis" w znaczeniu zbiórki, składki pieniężnej, ale także zebrania, zgromadzenia dostojnych gości na niezwykle uroczystej biesiadzie, uczcie czy wieczerzy. W tym znaczeniu od XVI w. kolacja zaczęła zastępować wieczerzę, pisana jako kolacya ("kollacya, kołacya").
W drugiej połowie XVIII w. kolacya było słowem oznaczającym elegancką i podniosłą uroczystość. W tym czasie istniało już niemieckie pojęcie "Kollation", czyli „wspólny posiłek wieczorny”, co sprzyjało w powszechnym użyciu przejście z wieczerzy na kolację.
Początkowo kolacje urządzano w godzinach porannych i południowych, a gdy czas ich przygotowywania zaczął się przesuwać na coraz późniejszą porę dnia, w końcu kolacja stała się powszednim określeniem ostatniego posiłku dnia. Jeśli ten posiłek ma cechy szczególnego zgromadzenia, nazywany jest on uroczystą kolacją.
W Polsce i w innych krajach europejskich kolację spożywa się zazwyczaj w godzinach 18-21. W Hiszpanii kolacja odbywa się dużo później – w godzinach od 21 do północy.
W języku francuskim, włoskim czy hiszpańskim formy "collation", "colazione" i "colación" znaczą co innego niż kolacja w języku polskim, choć wszystkie wywodzą się od łacińskiego "collatio".

</doc>
<doc id="309451" url="https://pl.wikipedia.org/wiki?curid=309451" title="Fryderyk III (władca skandynawski)">
Fryderyk III (władca skandynawski)



</doc>
<doc id="309454" url="https://pl.wikipedia.org/wiki?curid=309454" title="Bitwa pod Warką">
Bitwa pod Warką

Bitwa pod Warką miała miejsce 7 kwietnia 1656 roku. Rozegrała się na terenie ograniczonym od wschodu i północy lasem, od zachodu strumykiem w niewielkim jarze, od południa wsią Piaseczno (wieś oddalona o ok. 4 km na północ od Warki). Była pierwszą zwycięską bitwą Rzeczypospolitej odniesioną w polu w czasie potopu szwedzkiego.
Przed bitwą.
Znajdujący się w trudnej sytuacji po bitwie pod Jarosławiem Karol X Gustaw rozkazał 16 marca swemu bratu księciu Janowi Adolfowi, by ten wysłał z Warszawy posiłki pod wodzą margrabiego Fryderyka Badeńskiego. Książę zastosował się do królewskiego polecenia i w drugiej połowie marca 1656 r. z Warszawy w kierunku Janowca ruszył korpus szwedzki liczący 2,5 tys. rajtarów i dragonów pod dowództwem margrabiego Fryderyka Badeńskiego, który prowadził odsiecz dla osaczonego przez wojska polsko-litewskie w widłach Wisły i Sanu króla szwedzkiego Karola Gustawa. Szczególnie ciężka była dla ratunkowego korpusu przeprawa przez Puszczę Kozienicką z powodu ciągłych walk z oddziałami chłopskiej partyzantki. Po przybyciu do Janowca margrabia otrzymał od Karola Gustawa rozkaz, by zawrócił w stronę Warszawy. Król szwedzki, pomimo zostawionych przez Jerzego Lubomirskiego i Stefana Czarnieckiego pospolitego ruszenia i oddziałów chłopskich zorientował się, że wojska regularne opuściły obóz i doszedł do wniosku, że korpus margrabiego spełnił swoje zadanie, a osaczona armia w nowej sytuacji zdoła sama wydostać się z matni.
Posłuszny rozkazom królewskim margrabia rozpoczął odwrót najkrótszą drogą przez Kozienice i Warkę. Miał nad ścigającymi go siłami Czarnieckiego i Lubomirskiego aż 80 kilometrów przewagi, co przy ówczesnych drogach, zalanych przez wiosenne roztopy, dawało Szwedom szansę ucieczki. Margrabia popełnił jeden poważny błąd w związku z faktem, że do Warki maszerowała z Radomia druga grupa wojsk szwedzkich dowodzona przez Rittera. Margrabia zamiast jak najszybciej uchodzić do Warszawy, zaczekał na obciążoną licznymi taborami grupę radomską. Najprawdopodobniej wynikało to stąd, że dowódca szwedzki zlekceważył niebezpieczeństwo, o którym informowali go Karol Gustaw i jego brat książę Adolf Jan. W czasie gdy jazda polska przebyła dystans 80 kilometrów, jaki dzielił Sandomierz od Zwolenia, oddziały margrabiego badeńskiego wciąż znajdowały się nad Pilicą.
Po przybyciu Rittera obie grupy rozpoczęły przeprawę przez most na Pilicy w Warce. Połączone siły szwedzkie przez całą noc przeciągały tabory przez most, który na koniec został rozebrany. Cała przeprawa zajęła kilkanaście godzin, a margrabia wraz z głównymi siłami czekał pod Warką, aż wszystkie wozy z taboru Rittera znajdą się po drugiej stronie rzeki. W międzyczasie idące komunikiem wojska koronne Lubomirskiego i Czarnieckiego dopadły i rozbiły pod Kozienicami tylną straż wojsk margrabiego dowodzoną przez Törnskjölda. Choć rozbitkowie tylnej straży donieśli margrabiemu o zbliżającym się zagrożeniu, ten jednak czekał, aż do rozbiórki mostu (rano 7 kwietnia).
Po pozostawieniu silnych posterunków nad rzeką i w Winiarach, Szwedzi ruszyli do Warszawy, sformowani w kolumnę długości 4 km. Gdy nadeszły wojska polskie, czoło kolumny było w Piasecznie, a ogon wychodził z Warki, idąc za siłami głównymi na Czersk. Margrabia czuł się bezpieczny, gdyż przypuszczał, że szeroko rozlana rzeka przy braku mostu uniemożliwi wojskom koronnym przeprawę. Te jednak stosunkowo szybko znalazły odpowiedni do przeprawy bród.
Przebieg bitwy.
Mający za sobą trzy dni marszu komunikiem Polacy sforsowali rzekę powyżej miejsca, gdzie znajdowała się pilnująca przepraw szwedzka rajtaria i najpierw uderzyli na posterunek szwedzki w Winiarach. Wodzowie polscy po przeprawieniu części sił przez rzekę podzielili swe wojska na trzy grupy. Szwedzi odeszli od Warki na 6 – 7 km, ogon kolumny znajdował się we wsi Piaseczno. Gdy dowodzący trzecią grupą Czarniecki rozprawiał się z pozostawionymi w Warce szwedzkimi oddziałami, druga grupa szła drogą równoległą, by przeciąć Szwedom odwrót, natomiast dowodzący pierwszą grupą Lubomirski (około 1500 jazdy) ruszył za odchodzącą kolumną Szwedów, by związać ją walką do czasu nadejścia reszty sił. Grupa Czarnieckiego zaatakowała posterunek Szwedów przy moście i rozbiła go.
Po zdobyciu i naprawieniu mostu reszta wojska w sile trzech pułków (królewski dowodzony przez samego Czarnieckiego, hetmański dowodzony przez Machowskiego oraz Witowskiego) mogła się przeprawić na lewy brzeg Pilicy. W międzyczasie Lubomirski dogonił idący na tyłach taboru pułk Rittera i rozbił go (dowódca szwedzki zginął). Widząc to Badeński, któremu zostało już tylko 2,5 tys. żołnierzy, odesłał część żołnierzy do ochrony taborów idących drogą czerską, resztę Szwedów ustawił w szyku koło Piaseczna – rajtaria pod lasem oraz około 600 spieszonych dragonów ukrytych w lesie, którzy mieli powstrzymać atakujących Polaków ogniem muszkietowym. Ponieważ siły szwedzkie oparły się o las, nie można było ich otoczyć. Wojska polskie, by zwyciężyć, musiały teraz rozbić Szwedów.
Ustawionych pod lasem Szwedów zaatakowała jazda Lubomirskiego. Ogień muszkietów dwukrotnie powstrzymał polską szarżę, gdy w końcu nadciągnął Stefan Czarniecki z resztą wojska (3 pułki). W tym momencie Polacy uzyskali trzykrotną przewagę liczebną nad nieprzyjacielem, gdyż cała polska armia pod Warką liczyła około 8 tys. żołnierzy podzielonych na 10 pułków jazdy, w tym kilka pułków husarskich. Wodzowie polscy, decydując się na uderzenie przełamujące, mieli do dyspozycji tylko 6 tys. żołnierzy – reszta była w grupie Potockich lub rabowała szwedzkie tabory.
Trzecie, decydujące uderzenie jazdy polskiej złamało opór Szwedów – husaria wsparta przez dragonię przełamała szyki zwartych szeregów rajtarii w ciągu zaledwie kilku minut. Uciekający rajtarzy szwedzcy wpadli do lasu na własną spieszoną dragonię, tratując własnych żołnierzy.
Rozbite oddziały szwedzkie próbowały bronić się jeszcze w lesie, ale okoliczni mieszkańcy podpalili trawy i krzewy. Dym zmusił Szwedów do wyjścia na otwarte pole. Bitwa po 2 godzinach dobiegła końca i zamieniła się w rzeź. Ci ze spieszonych dragonów, którzy przeżyli, wycięci zostali później przez zgromadzonych wokół lasu chłopów. Jeden z regimentów szwedzkich usiłował wycofać się do wielkiego boru za Magierową Wolą, ale drogę zastąpiła mu husaria Zamoyskiego i rozgromiła go. Szwedzi uciekali drogą warszawską na Chynów i czerską. Na warszawskiej drodze czekała na nich druga grupa dowodzona przez Andrzeja Potockiego i Jakuba Potockiego wysłana rano z Warki na Chynów, by odciąć Szwedom drogę odwrotu od północy. Fryderyk, który uciekał drogą na Czersk, zdołał wraz z kompanią dragonów dotrzeć do miasta, którego z braku piechoty i artylerii Polacy nie próbowali zdobywać.
Pościg za uciekającymi Szwedami trwał do samego wieczora, a kilka chorągwi dotarło aż do Ujazdowa, wywołując popłoch w warszawskim garnizonie. Znaczna część chorągwi wróciła pod Warkę dopiero kilka dni po bitwie, wychwytując po drodze błąkające się grupki szwedzkich niedobitków. Większość jednak oddziału już 8 kwietnia znalazła się z powrotem pod Warką. Czas był teraz bardzo istotny, gdyż wojska Czarnieckiego i Lubomirskiego powinny możliwie jak najszybciej wrócić w widły Wisły i Sanu, by nie dopuścić, aby zamknięta w nich armia królewska wyrwała się. Później jednak okazało się, że Karol Gustaw zdołał wykorzystać odejście wojsk koronnych i wydostać się z matni, przeprawiając się przez San, i to pomimo obecności armii litewskiej.
Po bitwie.
Szwedzkie dowództwo z margrabią Badeńskim schroniło się w Czersku. Uciekające z bitwy drogą warszawską wojsko szwedzkie dotarło do Warszawy. Szwedzi mieli ok. 1,5 tys. zabitych i rannych, a 260 dostało się do niewoli (w tym 40 oficerów), natomiast Polacy mieli ok. 100 zabitych i 100 rannych żołnierzy oraz bardzo dużo koni postrzelonych ze szwedzkich muszkietów.
Na skutek zwycięskiej bitwy w ręce polskie dostało się 20 chorągwi oraz szwedzki tabor z pieniędzmi, srebrem, złotem, suknami i innymi zdobyczami. Wozy szwedzkie zawierały także bardzo istotną w zniszczonym przez wojnę kraju żywność. Łącznie wojska polskie zagarnęły ponad 200 wozów.
Zwycięstwo pod Warką obok znaczenia materialnego miało przede wszystkim ogromne znaczenie moralne. Wojska polskie z powodu ogromnych strat poniesionych w walkach na wschodzie (np. w bitwie pod Batohem), gdzie zginęła znaczna liczba weteranów, składało się głównie z niedoświadczonych żołnierzy. W aktualnie toczonej wojnie Polacy sukcesy swoje zawdzięczali głównie wojnie podjazdowej, natomiast w walnych bitwach zwyciężali Szwedzi. Pod Warką doszło do pierwszego zwycięstwa Polaków nad Szwedami w otwartej bitwie, które dało wojskom polskim wiarę we własne możliwości. Jednocześnie okazało się, że szwedzka rajtaria bez wsparcia piechoty i artylerii wciąż nie mogła dorównać polskiej kawalerii.
W literaturze.
Bitwa ta została opisana m.in. w powieści "Potop" Henryka Sienkiewicza.
Cytaty.
M. Baliński w XIX wieku tak opisuje tę bitwę:
Oto list Stefana Czarneckiego do arcybiskupa gnieźnieńskiego Jędrzeja Leszczyńskiego traktujący o bitwie (pisownia oryginalna):
"„Po codziennych, odprowadzając od Sanu aż do samej Wisły nieprzyjaciela, okazyach, z których przyszedł o szkodę kilku tysięcy ludzi swoich, gdy za naszem pierwszem przejściem Wisły i ubieżeniem Sandomierza, gdzie sedem belli umyślił był założyć, przeprawy mieć nie mógł, na San znowu obrócić się musiał. Gdzie trafiwszy na JM. p. wojewodę wileńskiego i tam nie małą odniósł klęskę. Widząc, że tu wolna nieco strona Wisły, pośpieszyłem przeciwko książęciu Falcgrafowi, w posiłku idącemu królowi w półczwarta tysięcy, którego podjazd w Kozienicach nagoniwszy, za łaską Bożą żadnegom nieupuścił. Ażebym i samego dojść mógł książęcia, niebawem puściłem się ku Warce, gdzie snać dla długiej nad przeprawą przez Pilicę zabawy, do Warszawy umknąłby się był, gdybym wojska, w pław się sam puściwszy, do przepławienia nie przywiódł. A tak nie długo się zabawiwszy, puściłem ochoczych ludzi na odwód w most zrzucony dufających, któremi od Warki ku Czerskowi nasz gościniec gęsto usławszy, samego na sobie zatrzymali książęcia. Przybyłem i ja za nim prędko, ze wszystkiem wojskiem i tam zaraz nastąpiwszy na nieprzyjaciela gotowcem (sic) przy lesie stojącego, który przy zasadzonej dragonii kilka razy się pocierał, aż na koniec tył podawszy na ślaku i po lasach przez siedm mil aż do samej Warszawy gęstym trupem drogi napełnił. W tej prima Aprilis odprawowanej potrzebie wiele oberszterów i inszych znacznych oficerów dostało się w ręce nasze przy wziętych dwudziestu signa, które oddałem królowi JM. Zginął podobno i sam książę Falcgraf, pewnie i jego brat młodszy poległ. Nie będę i dalej próżnował i drugie posiłki z Wranglem i Steinbokiem już w Warszawie będące, da Pan Bóg, uskromię. A teraz nie bawiąc dłuższem pisaniem usługi moje oddaję łasce W. Ks. Mości etc.Stephan Czarniecki. W. K.W Warce die 9. Aprilis 1656.”"

</doc>
<doc id="309455" url="https://pl.wikipedia.org/wiki?curid=309455" title="Rəşid Behbudov">
Rəşid Behbudov

Rəşid Məcid oğlu Behbudov (, "Raszyd Madżyd ogły Biejbutow"; ur. 14 grudnia 1915 w Tyflisie, zm. 9 czerwca 1989 w Baku) – piosenkarz i aktor azerski.
Życiorys.
Od 1933 uczył się w Technikum Kolejowym, gdzie dużo czasu poświęcał orkiestrze, którą sam zorganizował. W latach 1938–1944 śpiewał w ormiańskim Teatrze Państwowym Opery i Baletu im. Spendiarowa w Erywaniu. Latem 1941 w Moskwie planowano konkurs artystów estrady, ale gdy był już w pociągu, dowiedział się o wybuchu II wojny światowej i konkurs został odwołany.
W 1943 nakręcono film „Handlarz suknami” (azer. "Arşın mal alan", na podstawie komedii muzycznej Üzeyira Hacıbəyova z 1913), gdzie Behbudov zagrał główną rolę (Əsgəra, zamożnego sprzedawcę), która uczyniła go popularnym. W 1945 przeprowadził się do Azerbejdżanu na zaproszenie Tofiqa Quliyeva. W latach 40. i 50. XX w. Behbudov występował na Węgrzech, we Włoszech, w Rosji, Bułgarii, Chinach i Indiach.
W jego repertuarze znalazło się dużo pieśni azerbejdżańskich kompozytorów, m.in. Tofiqa Quliyeva – „Pieśń nafciarza”, Səida Rüstəmova – „Baku”, „Maki” (azer. "Lalələr"), „Jestem samotny” (azer. "Yalqızam").
W 1966 został dyrektorem artystycznym oraz solistą Państwowego Teatru Pieśni w Baku, teraz ten teatr nosi jego imię.

</doc>
<doc id="309456" url="https://pl.wikipedia.org/wiki?curid=309456" title="Pikieta (gra karciana)">
Pikieta (gra karciana)

Pikieta (fr./ang. "piquet") – gra karciana dla dwóch osób, jedna z najstarszych i pochodząca z Francji. Znana w XIV wieku pod nazwami "ronflé" i "cent" rozpowszechniła się w wieku XV. W wieku XVIII była już znana w całej Europie. Obowiązujące zasady gry i zapisy ustalił Charles Picquet i od jego nazwiska pochodzi nazwa gry.
Zasady gry.
Gra dla dwóch osób rozgrywana talią składającą się z 32 kart od siódemek do asów. Punktacja kart: asy – po 11, figury – po 10, blotki według liczby oczek. Gra składa się z rozdania, wymiany, licytacji i rozgrywki. Jedna pełna partia składa się z czterech rozdań (każdy z graczy rozdaje dwukrotnie).
Rozdanie.
Pierwszego rozdającego wyznacza się przez losowanie. Każdy z graczy otrzymuje po dwanaście kart rozdawanych po dwie karty. Pozostałe osiem kart rozdziela się na dwa zakryte talony: talon przeciwnika (pięciokartowy) i talon rozdającego (trzykartowy). Gracz nie posiadający w ręku figur (król, dama, walet) może zgłosić "carte blanche", czyli "białą dziesiątkę" za co otrzymuje 10 punktów premii.
Wymiana.
Wymianę rozpoczyna przeciwnik rozdającego. Może wymienić do pięciu kart z ręki na karty z talonu (co najmniej jedną). Swoje pozostawione na stole karty może podejrzeć. Rozdający może wymienić dowolną ilość kart pozostających na stole (również nie wymienione przez przeciwnika). Pozostawione karty może podejrzeć (bez kart zrzuconych przez przeciwnika).
Licytacja.
Licytacja polega na zgłaszaniu posiadanych w ręku najdłuższych kolorów, sekwensów i kompletów. Rozpoczyna ją przeciwnik rozdającego od najdłuższego koloru. Punkty zdobywa ten z graczy, który ma najdłuższy kolor. Tyle punktów ile kart w kolorze. W przypadku równej ilości kart wygrywa ten, którego kolor ma większą wartość punktową. Po kolorze licytuje się sekwensy. Punktacja jest następująca:
Przy równych sekwensach lepszy jest zaczynający się od wyższej karty. Wygrywający licytację sekwensów otrzymuje również punkty za pozostałe posiadane sekwensy. Po sekwensach licytuje się komplety (trójki i karety). Komplet czterokartowy wart jest 14 punktów, a trzykartowy 3 punkty. Przy równej ilości kart w komplecie wygrywa komplet złożony z wyższych kart.
Kiedy w licytacji kolory i sekwensy są sobie równe w wartościach kart, wtedy punktów nie otrzymuje żaden gracz. Natomiast w kompletach kiedy oboje gracze mają tyle samo punktów, liczy się starszeństwo kart. W każdej licytacji biorą udział wszystkie karty posiadane w ręku. W przypadku jeśli w licytacji wzięły udział wszystkie posiadane przez gracza karty (tak zwaną "carte rouge") otrzymuje on premię 20 punktów. Jeżeli w trakcie licytacji jeden z graczy uzyska co najmniej 30 punktów przy zerowym koncie przeciwnika otrzymuje premię 60 punktów.
Rozgrywka.
Rozgrywkę rozpoczyna przeciwnik rozdającego. O wzięciu lewy decyduje starszeństwo kart. Obowiązuje dorzucanie do koloru, ale nie obowiązuje natomiast przebijanie starszą kartą. Za każde wyjście (nie za wzięcie lewy) gracz otrzymuje jeden punkt, lecz za wzięcie lewy również otrzymuje się jeden punkt. Za ostatnie wyjście i ostatnią lewę zdobywa się dwa punkty. Wygrywa ten kto weźmie ponad połowę lew. Za wygraną rozgrywkę otrzymuje się 10 punktów. Gracz, który weźmie wszystkie dwanaście lew otrzymuje dodatkowo 40 punktów za "capot".
Jeżeli w trakcie rozgrywki gracz uzyska 30 punktów (razem z licytacją) przy zerowym koncie przeciwnika otrzymuje dodatkowo 30 punktów.
Grę wygrywa gracz, który uzyskał w sumie więcej punktów za licytację i rozgrywkę. Zwycięzcy, który uzyskał mniej niż 100 punktów dolicza się dodatkowo 100 punktów, ale odejmuje punkty przeciwnika. Zwycięzcy, który przekroczył 100 punktów („przeszedł Rubikon”) dolicza się 100 punktów oraz punkty przeciwnika.

</doc>
<doc id="309459" url="https://pl.wikipedia.org/wiki?curid=309459" title="Polska na Zimowych Igrzyskach Olimpijskich 1948">
Polska na Zimowych Igrzyskach Olimpijskich 1948

Polskę na Zimowych Igrzyskach Olimpijskich 1948 reprezentowało 29 zawodników w 5 dyscyplinach.
Występy Polaków.
Hokej na lodzie.
wyniki turnieju hokejowego

</doc>
<doc id="309460" url="https://pl.wikipedia.org/wiki?curid=309460" title="Rozszczep wargi i podniebienia">
Rozszczep wargi i podniebienia

Rozszczep wargi i podniebienia – wady rozwojowe powstające we wczesnym okresie embriogenezy związane z nieprawidłowym rozwojem twarzoczaszki. Rozszczepem nazywamy szczelinę lub przerwę powstałą na skutek niepołączenia się struktur formujących wargę (rozszczep wargi tzw. zajęcza warga (łac. "cheiloschisis", ang. cleft lip) lub podniebienie (rozszczep podniebienia tzw. wilcza paszcza (łac. "schisis palati", ang. cleft palate). Wady te mogą współistnieć lub występować niezależnie. Mogą także towarzyszyć innym zaburzeniom rozwojowym, czy genetycznym. Nieprawidłowości te, występujące średnio z częstością 1 na 400 żywo urodzonych w Polsce, należą do najczęstszych wad rozwojowych u ludzi, stanowiąc przeszło 15% wszystkich wrodzonych deformacji. Wady te mogą manifestować się nie w pełni np. niecałkowitym rozszczepem wargi lub dotykać innych struktur np. wyrostka zębodołowego kości szczękowej, czy też języczka.
Szczeliny mogą również pojawiać się na innych częściach twarzy, takich jak okolice oczu, uszu, nosa, policzków, czoła. W 1976 roku Paul Tessier opisał w sumie piętnaście linii rozszczepu. Większość z tych szczelin twarzoczaszki jest jeszcze rzadsza i opisywana jako szczeliny Tessiera za pomocą opracowanego przez niego lokalizatora numerycznego.
Rozszczep wargi lub podniebienia może być z powodzeniem leczony operacyjnie, w szczególności jeżeli leczenie zostanie przeprowadzone we wczesnym dzieciństwie.
Epidemiologia.
W Polsce wada występuje ze średnią częstością 2–3 przypadków na 1000 żywych urodzeń.
Częstość jej występowania różna jest w zależności od populacji, przy czym najbardziej dotknięte nią społeczeństwa to Aborygeni, rdzenni Amerykanie, Hindusi. Najrzadziej występuje ona u Afrykanów. Populacja europejska plasuje się w środku tej statystyki:
Występowanie rozszczepu języczka szacuje się na od 0,02% do 18,8% z największym nasileniem w populacji Indian Chippewa i Navaho. Zdecydowanie najniższy odsetek występuje u Afrykanów. Rozszczep występuje częściej po stronie lewej niż prawej. Około 15% wszystkich rozszczepów jest obustronna.
Występowanie w Europie.
Dane dla Europy EUROCATu "Congenital Anomalies and Public Health" przedstawia poniższa tabelka:
Występowanie na świecie.
Światowa Organizacja Zdrowia podaje następujące dane:
W liczbach podanych przez WHO uwzględniono dzieci z zespołem Pierre'a-Robina.
Występowanie w zależności od płci.
Rozszczep wargi oraz kości szczękowej występuje znacznie częściej u chłopców niż dziewcząt. Natomiast z powodu izolowanego rozszczepu podniebienia częściej cierpią dziewczynki.
Etiologia.
Etiologia rozszczepu podniebienia nie jest do końca poznana. U zwierząt rozszczep można wywołać przez hiper- lub awitaminozę witaminy A. Przypuszcza się, że u człowieka przyczynami mogą być niedożywienie podczas ciąży lub alkoholizm matki. Nie bez znaczenia pozostają także predyspozycje genetyczne. Oprócz występowania rozszczepu u dzieci jako jedno z powikłań ciężkich wad genetycznych, przypuszcza się, że wada ta dziedziczona jest wielogenowo, lecz do jej ujawnienia niezbędne jest także zadziałanie czynnika środowiskowego, albowiem korelacja występowania rozszczepu u bliźniąt jednojajowych wynosi ok. 47%. W przypadku najbliższej rodziny (krewni pierwszego stopnia) 4%, krewnych drugiego stopnia 0,67%, krewnych trzeciego stopnia 0,3%. W małym kraju (gdzie łatwo o prześledzenie chorób dziedzicznych) jakim jest Dania prowadzono badania nad występowaniem rodzinnym tej wady. Wykazały one, że 27% dzieci z rozszczepem wargi, 41% wargi i podniebienia i 19% z rozszczepem samego podniebienia nie były pierwszymi osobami z tą wadą w rodzinie. Stwierdzono również, że zaledwie 25% rozszczepów dotyczyło dzieci z rodzin już obciążonych tą wadą. Wynika z tego, że w 75% przypadków pojawienie się rozszczepu było pierwszym takim przypadkiem w rodzinie.
Przyczyny środowiskowe.
Do przyczyn środowiskowych zaburzających prawidłowy rozwój płodu i mogących prowadzić do wystąpienia rozszczepu należą: 
Wady genetyczne.
W przypadku ciężkich wad genetycznych, jak np. trisomia chromosomu 13 (zespół Pataua), 18 (zespół Edwardsa), mikrodelecja 22q11 (wcześniej zwany Catch 22 lub zespół Velocardiofaziales), zespół kociego krzyku (tzw. Cri-du-chat), czy też zespół Van der Woude oprócz wielu zaburzeń w rozwoju narządowym, występuje także często rozszczep podniebienia lub wargi.
Zespół Pierre'a Robina.
Mianem tym określa się zespół wad wrodzonych w obrębie twarzo-czaszki, których przyczyny nie są dokładnie poznane. Twarz dziecka posiada charakterystyczny "ptasi profil". U dzieci z tym zespołem występują jednocześnie: 
Specyficzne geny.
Wiele genów skojarzonych jest z izolowanym występowaniem rozszczepu wargi lub podniebienia. Szczególnie dotyczy to odmiennych wariantów sekwencji zasad w genach "IRF6", "PVRL1" oraz "MSX1". Zrozumienie genetycznej złożoności odpowiedzialnej za morfogenezę środkowej części twarzoczaszki, w skład której wchodzą procesy molekularne oraz te na poziomie komórkowym, wymagało szeregu badań na modelach zwierzęcych, uwzględniających geny "BMP4", "SHH", "SHOX2", "FGF10" oraz "MSX1".
Zidentyfikowane geny w zależności od typu wady:
Mechanizm powstania.
Powstaniu rozszczepu wargi i podniebienia towarzyszą dwa różne mechanizmy. W przypadku rozszczepu wargi do zaburzenia rozwojowego zachodzi w okresie formowania się podniebienia pierwotnego w 4–6 tygodniu rozwoju. Do powstania rozszczepu podniebienia dochodzi pomiędzy dziesiątym a dwunastym tygodniem ciąży w wyniku zaburzeń w kształtowaniu się podniebienia wtórnego.
Wady te jednakże, pomimo odmiennego procesu ich powstania, często z sobą współtowarzyszą, choć oczywiście mogą występować niezależnie.
Powstanie rozszczepu wargi.
Podczas rozwoju płodowego we wczesnym okresie ciąży w wyniku łączenia się pierwotnie osobnych części twarzy rozwija się jej przyszła postać. Pomiędzy piątym a szóstym tygodniem ciąży zlewają się z sobą leżące przednio części lewego i prawego wyrostka nosowego budując w ten sposób środkowy segment przyszłej kości szczękowej. Z tego powstaje następnie podnosowa części twarzy zwana rynienką podnosową (łac. Philtrum) oraz środkowa część szczęki z czterema siekaczami. Podczas dalszego rozwoju zrastają prawy i lewy wyrostek szczękowy z już wytworzonym wyrostkiem nosowym. Z wyrostków szczękowych powstają lewa i prawa część wargi górnej po obu stronach rynienki podnosowej oraz prawa i lewa część kości szczękowej po obu stronach zawierająca później siekacze. Proces ten zwany jest formowaniem podniebienia pierwotnego.
Zaburzenia tego procesu na różnych jego etapach objawiają się właśnie rozszczepem. Niepołączenie się odpowiednich wyrostków po określonej stronie daje w efekcie rozszczep wyrostka zębodołowego szczęki – w przypadku niepołączenia się przyszłych elementów kostnych lub w przypadku niepołączenia się części miękkich mamy do czynienia z rozszczepem wargi. Może oczywiście dochodzić do niepołączenia się zarówno składowych przyszłej kości szczękowej oraz tkanek powierzchownych wywołując w ten sposób rozszczep wargi i wyrostka zębodołowego szczęki.
Powstanie rozszczepu podniebienia.
W okresie późniejszym, pomiędzy 10., a 12. tygodniem ciąży, gdy płód osiąga długość ok. 75mm, dochodzi do zlewania się części przyszłego podniebienia w wyniku łączenia się lewego i prawego wyrostka podniebiennego szczęki, oraz prawej i lewej blaszki poziomej kości podniebiennej (tzw. płyt podniebiennych). To z nich powstaje podniebienie twarde oraz podniebienie miękkie wraz z języczkiem. Płyty podniebienne łączą się z leżącym do przodu już ukształtowanym środkowym segmentem szczęki (powstałym w wyniku łączenia się wyrostków nosowych). Przetrwałym śladem tego procesu jest występowanie tzw. otworu przysiecznego (łac. foramen incisivum). Z części tylnych natomiast formuje się podniebienie miękkie (łac. palatum molle), oraz języczek (łac. uvula).
Zaburzenie jakiegokolwiek z tych procesów prowadzi do powstania rozszczepu podniebienia. Niepołączenie się płyt podniebiennych prowadzi do rozszczepu podniebienia. Częściowe ich niepołączenie np. pośrodku, tylko do otworu łączącego jamę ustną z jamą nosową, a niepołączenie się części miękkich do rozszczepu podniebienia miękkiego lub języczka.
Rozszczep wargi.
O rozszczepie wargi mówimy tylko wtedy, gdy struktury podniebienia są zrośnięte, a wargi nie. Rozszczep dotyczy najczęściej wargi górnej i ujawnia się albo jako mała przerwa (częściowy lub niekompletny rozszczep wargi) albo też szczelina rozciąga się aż do nosa (rozszczep kompletny). Rozszczep wargi może dotyczyć tylko jednej strony (najczęściej lewej) lub może występować z dwóch stron (obustronny). Zaburzenie to jest bezpośrednim efektem nieprawidłowego połączenia się kości szczękowej z przyśrodkowym wyrostkiem nosowym (proces formowania się podniebienia pierwotnego).
Łagodną formą rozszczepu wargi jest mikrorozszczep. Mikrorozszczep może pojawić się jako małe wcięcie w śluzówce wargi lub ciągnąć się po jej wewnętrznej stronie aż do otworu nosowego.
W niektórych przypadkach funkcja mięśnia okrężnego ust może być zaburzona, co wymaga interwencji chirurgii rekonstrukcyjnej. Zalecane jest, aby noworodki z mikrorozszczepem były sprawdzane jak najszybciej przez zespół chirurgów szczękowo-twarzowych, by można było określić przyszłe ewentualne niedogodności w życiu dziecka.
Cały proces opieki medycznej dziewczynki ze zdjęć powyżej można obejrzeć tutaj
Rozszczep podniebienia.
O rozszczepie podniebienia mówi się, kiedy dwie płyty podniebienne, z których zbudowane jest podniebienie twarde (sklepienie jamy ustnej) nie połączyły się ze sobą całkowicie. Podniebienie miękkie jest w tym przypadku także podzielone. W większości przypadków współtowarzyszy temu także rozszczep wargi. W skali globalnej rozszczep podniebienia występuje średnio raz na siedemset żywych urodzeń.
Rozszczep podniebienia może występować zarówno jako kompletny (rozszczep podniebienia miękkiego i twardego z możliwością współistnienia przerwy w wyrostku zębodołowym szczęki) lub niekompletny (otwór w sklepieniu jamy ustnej, zwykle jako rozszczep podniebienia miękkiego). Dość często języczek jest rozdzielony. Występowanie tej wady spowodowane jest niepełnym połączeniem wyrostków podniebiennych bocznych, przegrody nosowej lub wyrostków podniebiennych przyśrodkowych (formowanie podniebienia wtórnego).
Otwór w sklepieniu jamy ustnej spowodowany rozszczepem podniebienia prowadzi do bezpośredniego połączenia jamy ustnej z jamą nosową. Znacząco utrudnia to przyjmowanie pokarmów i płynów przez dziecko. Aby oddzielić te dwie jamy stosuje się wkładki imitujące podniebienie. Dawniej dzieci z tą wadą najprawdopodobniej szybko umierały z powodu niemożności przyjmowania pokarmów.
Obrazki poniżej pokazują podniebienie. Od góry: nos, wargi w kolorze różowym.
Bezpośrednim rezultatem połączenia pomiędzy jamą ustną oraz nosową jest dysfunkcja podniebienno-gardłowa (velopharyngeal insufficiency VPI). Z powodu przerwy powietrze przechodzi do jamy nosowej, gdzie rezonuje w efekcie czego emitowany głos ma charakter nosowy. Wtórne efekty VPI składają się na błędy artykulacji (np. zniekształcenia, podstawienia oraz pominięcia głosek) oraz kompensacyjne przeartykułowanie (np. zatrzymywanie języka oraz mowa tylnonosowa). W celu uzyskania poprawy prowadzi się terapię logopedyczną, protetyczną, powiększenie ściany tylnej gardła, wydłużenie podniebienia oraz zabiegi chirurgiczne.
Może także wystąpić podśluzowy rozszczep podniebienia (ang. Submucous cleft palate (SMCP). Jest to rozszczepienie podniebienia miękkiego z klasyczną kliniczną triadą rozdwojenia języczka, brakiem zmian podniebienia twardego oraz przezroczystą błoną w miejscu podniebienia miękkiego.
Powikłania.
Obecność rozszczepu może powodować problemy z karmieniem, choroby ucha, zaburzenia mowy i rozwoju społecznego.
Karmienie.
Już karmienie piersią dziecka z rozszczepem może sprawiać problemy. Dziecko z rozszczepem podniebienia łatwiej i skuteczniej jest karmić w pozycji bardziej spionizowanej. Siła ciężkości pomaga zapobiec przedostawaniu się mleka do jamy nosowej. Do karmienia dzieci z rozszczepem można używać specjalnych butelek jak butelka Habermana, lub użyć kombinacji składającej się ze smoczka i butelki do karmienia pokazanej na rysunku. Duży otwór, cięcie poprzeczne w smoczku, czy też dostatecznie wystający smoczek oraz umiejętne rytmiczne wyciskanie butelki powodują kontrolowany wypływ pożywienia bez konieczności użycia specjalistycznego zestawu do karmienia.
Słuch.
Osoby z rozszczepem podniebienia z powodu zmienionych stosunków anatomicznych są bardziej narażone na infekcje ucha środkowego, co może prowadzić nawet do utraty słuchu. Trąbka Eustachiusza oraz przewód słuchowy zewnętrzny mogą przebiegać kręto, co może doprowadzić do ich zanieczyszczenia pokarmem (trąbka Eustachiusza) lub ciałami obcymi (przewód słuchowy zewnętrzny), z których w normalnych warunkach przewód słuchowy jest się w stanie sam oczyścić.
Mowa.
Mowa to zarówno ekspresja jak i percepcja. Słuchając uczymy się języka mówionego (percepcja). Ucząc się posługiwać naszym aparatem mowy - ustami, językiem - wyrażamy samych siebie (ekspresja).
Słuch jest niezbędnym elementem nauki języka fonicznego. Dzieci z rozszczepem podniebienia mogą cierpieć z powodu niedosłuchu, a jeśli dziecko nie słyszy, nie może naśladować dźwięków mowy otoczenia.
Ponieważ czynność warg i podniebienia jest niezbędna w prawidłowej wymowie, aby umożliwić prawidłową jej ekspresję niezbędne jest odpowiednie leczenie chirurgiczne i ewentualna terapia logopedyczna.
Socjalizacja.
Więź z noworodkiem, zżycie się z rodziną i otoczeniem może być utrudnione z powodu nieakceptowania przez społeczność jego wyglądu zewnętrznego. Leczenie dziecka oraz wsparcie dla jego rodziców stanowi niezbędny element postępowania.
Klasyfikacja.
LAHS.
W "Międzynarodowej Klasyfikacji Chorób ICD-10" (ICD 10) Światowej Organizacji Zdrowia w rozdziale 17. "Wady rozwojowe wrodzone, zniekształcenia i aberracje chromosomowe" w sekcji Q35–Q37 zostały wyróżnione rozszczepy wargi, szczęki oraz podniebienia. Dla przejrzystości opisu użyto systemu oznaczenia LAHS, w którym litery oznaczają dotknięte struktury anatomiczne: 
Struktury wolne od wad oznaczono znakiem "minus". Lewa część kodu oznacza prawą połowę twarzy i na odwrót.
Podział według D. A. Kernahana i R. B. Starka.
Podział wad według Kernahana i Starka opiera się kryterium rozwojowym powstania wady, w przeciwieństwie do podziału czysto topograficznego LAHS. W zasadzie jednak są one w dużej mierze ze sobą zbieżne.
Diagnostyka.
Zazwyczaj diagnostyka dokonywana jest zaraz po urodzeniu poprzez badanie przedmiotowe dziecka - oglądanie, ocena palpacyjna ciągłości podniebienia twardego. Dzięki wykorzystaniu technik ultrasonograficznych możliwe stało się stwierdzenie wad płodu w macicy matki.
Leczenie.
Dzieci rodzące się z tą wadą wymagają specjalistycznej opieki chirurgicznej, ortodontycznej, stomatologicznej, laryngologicznej, foniatrycznej i psychologicznej, a także logopedycznej. Leczenie odbywa się chirurgicznie i przeprowadzane jest około 3–8 miesiąca życia dziecka (dla operacji wargi), choć istnieją zwolennicy leczenia operacyjnego zaraz po urodzeniu, i w 18–24 miesiącu (operacja podniebienia).
Leczenie rozszczepu wargi.
Leczenie rozszczepu wargi odbywa się zwykle w wieku 6 miesięcy. Związane jest to z bezpieczeństwem przeprowadzenia takiego zabiegu oraz z anatomią dziecka – zbyt wcześnie przeprowadzona operacja może zahamować rozwój środkowych części twarzy i prowadzić w przyszłości do zaburzeń zgryzu u dziecka. W przypadku rozszczepu obustronnego chirurg dziecięcy lub chirurg plastyk może zdecydować o zabiegu dwuetapowym przedzielonym kilkutygodniowym interwałem czasowym. Do stałych elementów procedury należy trójwarstwowe zszycie mięśnia okrężnego ust.
Często niekompletny rozszczep wargi wymaga takich samych procedur chirurgicznych jak kompletny. Spowodowane jest to dwoma przyczynami. Po pierwsze mięsień okrężny ust do pełnienia swej funkcji musi w sposób ciągły okalać wargi. Po drugie, aby w wyniku zabiegu powstała mało widoczna blizna, chirurg próbuje przeprowadzić zabieg w ten sposób, aby była ona przedłużeniem prawidłowych linii anatomicznych nad wargą górną (jak na przykład brzeg rynienki podnosowej (łac. "philtrum"). Stara się przy tym o podwinięcie szwów tak daleko od nosa, jak to tylko możliwe. Rozszczep niekompletny umożliwia chirurgowi wykorzystanie większej ilości tkanki dziecka, dając w efekcie bardziej elastyczną i naturalnie wyglądającą wargę górną. Jedną z najbardziej popularnych procedur operacyjnych jest procedura Millarda opracowana przez Ralpha Millarda.
Dr Ralph Millard przygotował tę technikę operacyjną w Mobile Army Surgical Hospital (MASH) w Korei (rysunki poniżej).
Leczenie rozszczepu podniebienia.
Leczenia chirurgicznego rozszczepu podniebienia dokonuje się zwykle między 18 a 24 miesiącem życia. Do tego czasu połączenie pomiędzy jamą ustną a nosową zamykane jest specjalną wkładką.
W przybliżeniu tylko 20-25% dzieci potrzebuje jednorazowej operacji, aby umożliwić im w przyszłości posługiwanie się niezaburzoną mową. Często w trakcie ich dalszego rozwoju wymagane są dodatkowe zabiegi korygujące. Jedną z innowacji w leczeniu rozszczepu wargi i podniebienia jest system Latham. Latham wstawiany jest chirurgicznie dzieciom w wieku 4–5 miesięcy przy użyciu specjalnych szpilek. Kiedy przyrząd jest już na swoim miejscu lekarz lub rodzice mogą skręcając odpowiednią śrubę codziennie indukować zbliżanie się do siebie wyrostków podniebiennych. Po użyciu tego systemu następuje operacja chirurgiczna.
Jeśli rozszczep dotyczy także wyrostka zębodołowego szczęki, przerwa ta uzupełniania jest z reguły przeszczepem własnej tkanki kostnej (najczęściej pobieranej z talerza biodrowego). Zabiegu tego dokonuje się z reguły w wieku kilkunastu lat i przy znacznym braku tkanki kostnej w wyrostku.
Harmonogram leczenia.
Należy podkreślić, iż harmonogram leczenia każdego pacjenta ustalany jest indywidualnie. Zależy od rodzaju schorzenia oraz od praktyki przyjętej w danym kraju, czy nawet szpitalu. Tabela poniżej ukazuje najczęściej wykorzystywany grafik postępowania. Pokolorowane obszary wskazują wiek dziecka odpowiedni z reguły do wykonywania procedur wymienionych w początkach wierszy. W niektórych przypadkach dochodzi zwykle do jednej procedury (jak np. w rozszczepie wargi), w innych leczenie jest kompleksowe i obliczone na różne lata życia dziecka (np. opieka logopedyczna w przypadku rozszczepu podniebienia).
Jednoetapowa operacja całkowitego rozszczepu wargi i podniebienia.
Operacje cząstkowe zawsze wiążą się z pozostawieniem części wady i w efekcie wpływają na kalectwo mowy, zgryzu i wyglądu. Prowadzą również do dużej liczby przetok na granicy obu operacji, zwłaszcza w okolicy przysiecznej. Dlatego też wprowadzono nową metodę leczenia polegającą na jak najszybszym przywróceniu równowagi mięśniowej i ciągłości anatomicznej tkanek miękkich jamy ustnej i gardła.
Jednoetapowa operacja całkowitego rozszczepu wargi i podniebienia przeprowadzana jest w wieku 6 miesięcy. Warga w tym przypadku operowana jest z wytworzeniem płata trójkątnego i z uruchomieniem mięśni nadokostnowo, z dużą dbałością o precyzyjne ich zespolenie. Podniebienie miękkie uwalnia się w ten sam sposób. Z cięcia przy pęczku naczyniowym, łamie się haczyki skrzydełkowe i następnie po uwolnieniu okostnej od tylnego brzegu podniebienia, odcina się podniebienie mięśniowe na wysokości okostnej, tak aby spadało w kierunku gardła w niedomknięty pierścień. Następnie wszystkie rany zamyka się warstwowo i szczelnie, szczególną wagę przywiązując do właściwego połączenia układów mięśniowych.
W wieku 2 lat tj. w okresie pierwszej pauzy wzrostowej, gdy wyrżnięte już są wszystkie zęby mleczne przeprowadza się operację przeszczepu kości do wyrostka zębodołowego, polegającą na zespoleniu przeszczepem kostnym (kość pobrana z biodra dziecka) rozszczepionych wyrostków zębodołowych. Wczesny przeszczep kości w znacznym stopniu zapobiega zwężeniu górnego łuku zębodołowego i zwiększa prawdopodobieństwo zachowania siekacza bocznego do 86% przypadków. Dobrze zespolone mięśnie podniebienia gwarantują prawidłowy rozwój mowy w wieku przedszkolnym.
Powyższa metoda leczenia została opracowana i wprowadzona do stosowania przez profesor Zofię Dudkiewicz. Na podstawie badań prowadzonych po 30 latach od wprowadzenia powyższej metody ocenia się, że zapobiega ona powstawaniu otworów szczątkowych w porównaniu z tradycyjnie prowadzonymi operacjami (spadek z poziomu 60% do 1%) oraz ogranicza liczbę późniejszych operacji ortognatycznych u pacjenta z 20%-50% (w zależności od technik operacyjnych) do 1% przypadków.
Wczesna operacja jednoetapowa, dobra technika operacji mięśni podniebienia i wczesny przeszczep kości do wyrostka zębodołowego w wieku 2 lat ogranicza uraz operacyjny do pierwszej pauzy wzrostowej i daje szansę na wyleczenie dziecka w wieku przedszkolnym.
Aspekty psychologiczne.
Życie z rozszczepem wargi lub podniebienia nie musi wcale prowadzić do problemów natury psychospołecznej. Większość dzieci zoperowanych w młodym wieku może z powodzeniem liczyć na szczęśliwą młodość i zdrowe kontakty interpersonalne z rówieśnikami. Warto jednak pamiętać, że u osób dotkniętych tą wadą mogą w pewnym stopniu rozwijać się problemy z akceptacją własnego Ja związane z poczuciem niskiej wartości własnej aparycji. Ważna dla rodziców okazuje się uważna obserwacja zachowań własnego dziecka. W przypadku zaobserwowania niespełniania przez dzieci wyzwań stawianych im przez otoczenie, powinni oni szukać profesjonalnej pomocy psychoterapeuty lub lekarzy zajmujących się chirurgią kosmetyczną, ortodoncją (zależnie od przyczyny problemu dostrzeganego przez dziecko).
Rozszczep wargi lub podniebienia może uderzać w poczucie własnej wartości dziecka, zaburzając jego zdolności społeczne oraz zachowanie. Stanowi to ogromne pole do działań dla badaczy i psychoterapeutów zajmujących się tą dziedziną. Problemem oprócz wyglądu może być także wynik rozszczepu podniebienia. Badania pokazują, że podczas pierwszych lat przedszkolnych (wiek od 3 do 5 lat), dzieci z rozszczepem podniebienia nie mają pojęcia swojej odmienności od rówieśników nieposiadających tej wady. Im jednak stają starsze, a ich kontakty z innymi dziećmi ulegają wzmożeniu, dzieci z rozszczepem mają skłonność do zgłaszania niezadowolenia z kontaktów z rówieśnikami na wyższym poziomie społecznych zależności. Przypuszcza się, że zjawisko to związane jest z towarzyszącym widocznym naznaczeniem – deformacją oraz zaburzeniami mowy. Dzieci postrzegane jako bardziej atrakcyjne cechują się lepszym rozwojem kontaktów interpersonalnych, lepiej odnajdują się w społeczeństwie. Korzyści z aparycji przejawiają się także szybszym rozwojem intelektualnym od rówieśników. Dzieci z rozszczepem częściej zgłaszają uczucia gniewu, smutku, strachu, czy też osamotnienia w grupie rówieśników. Dzieci te także zdają się przenosić na siebie negatywne odczucia żywione wobec nich przez rówieśników.
Relacje pomiędzy rodzicami a dzieckiem mają krytyczne znaczenie w budowaniu własnego Ja dziecka zwłaszcza w wieku przedszkolnym. Zaobserwowano korelację z poziomem stresu u matek z redukcją zdolności społecznych u ich dzieci. Dobrze rozumiane rodzicielstwo i zdecydowana postawa rodziców pomaga chronić prawidłowy rozwój emocjonalny dziecka przed potencjalnymi dla niego zagrożeniami. W późniejszym okresie przedszkolnym i pierwszych latach szkoły podstawowej następuje zwiększenie udziału środowiska pozarodzinnego w rozwóju psychospołecznym dziecka. Eksperci sugerują, aby rodzice rozmawiali z dziećmi o sposobach rozwiązywania ewentualnych problemów wywołanych rozszczepem. Dziecko w wieku szkolnym powinno znać przyczynę swojej "odmienności", w miarę jego możliwości intelektualnych także jej źródło. Musi ono po prostu znać prawdę, aby odpowiadać na trudne dla niego pytania zadawane mu przez kolegów. Przedstawienie dziecku sytuacji w sposób prosty i prawdziwy pomoże mu uniknąć wielu negatywnych doświadczeń w przyszłości.
Okres między 13 a 19 rokiem życie charakteryzuje się dynamicznymi zmianami w relacjach dziecko-rodzice. Teraz to grupa rówieśnicza staje się źródłem zainteresowania. Dojrzewanie dla dzieci z rozszczepem wiąże się z typowymi wyzwaniami stawianymi jego rówieśnikom, określenia własnego Ja, umawianiem się na randki, czy akceptacją społeczną. W tym wieku młodzież najbardziej ceni u siebie wygląd ponad inteligencję, czy poczucie humoru. Dochodzi wtedy do dodatkowych problemów u młodego człowieka z powodu niemożności ukrycia przez niego swojej innej niż innych twarzy. Dojrzewający chłopcy przejawiają tendencję do wycofywania się ze swoich wcześniejszych relacji, zainteresowań, czy pomysłów. Internalizują swoje problemy, możliwe jest także pojawienie się niepokoju, depresji lub agresywnych zachowań. U dojrzewających dziewcząt pojawiają się problemy związane z akceptacją samej siebie oraz przede wszystkim z wyglądem.
Osobom z rozszczepem mogą towarzyszyć w życiu problemy związane chociażby z jakością życia społecznego. Należą do nich nieudane relacje społeczne, powierzchowność tych relacji. Przymus poddania się operacjom chirurgicznym celem dokonywania korekt, czy w przypadku osób starszych nieleczonych we właściwy sposób w dzieciństwie poważniejsze zabiegi podniebienia – może dochodzić u nich do przechodzenia pokarmów, płynów do jamy nosowej, czy problemów w mówieniu.
Wiele negatywnych aspektów psychologicznych znika po udanych operacjach, czy prawidłowym leczeniu dziecka. W takich sytuacjach mogą się nawet nigdy nie pojawić. Bardzo ważna jest troska rodziców, dobry kontakt z dzieckiem i szczere rozmowy na ten i inne tematy. Dziecko musi czuć, że jest akceptowane i normalnie traktowane już od najmłodszych lat. Stwarzając w domu zdrowe relacje na linii rodzice – dziecko, można oczekiwać prawidłowej socjalizacji młodego człowieka oraz udanego wejścia w świat ludzi dorosłych, relacji z koleżankami/kolegami, budowania przyjaźni opartych na zaufaniu i szczerości, czy później miłości i założenia rodziny.
Kontrowersje.
W niektórych krajach wykrycie wady rozszczepu wargi lub podniebienia u płodu sankcjonuje przerwanie ciąży w okresie przekraczającym dopuszczalny dla danego ustawodawstwa czas na przeprowadzenie tego zabiegu. Niektórzy działacze praw człowieka nazywają to "kosmetycznym zabójstwem". Brytyjska duchowna Joanna Jepson, która sama cierpi z powodu deformacji szczęki (aczkolwiek nie z powodu rozszczepu), rozpoczęła akcję przeciwko takim praktykom na terenie Wielkiej Brytanii (pomimo że w Wielkiej Brytanii aborcja taka nie została dozwolona ustawą z 1967 roku, ponieważ rozszczep podniebienia, czy wargi nie został w niej potraktowany jako poważna ułomność).
Rozszczep wargi i podniebienia u zwierząt.
Rozszczep wargi lub podniebienia może wystąpić także u psów, bydła, rzadziej u owiec, kotów, koni, pand oraz fretek domowych. Najczęściej dochodzi do zaburzenia rozwoju wargi, rynienki podnosowej oraz szczęki, jednakże obserwuje się czasami towarzyszący rozszczep podniebienia twardego lub miękkiego. Przypadki te są zazwyczaj dziedziczone. 
Psy o czaszce brachycefalicznej jak boksery czy teriery bostońskie narażone są dużo bardziej. Sugeruje się, że u Shih tzu, szwajcarskich psów pasterskich, buldogów, czy też pointerów dochodzi do niekompletnej penetracji tej wady o charakterze dziedzicznym. U koni w dość rzadkich przypadkach dochodzi do zaniku tylnej części podniebienia miękkiego. U bydła Charolaise, rozszczep jest często skojarzony z dziedziczącymi się autosomalnie recesywnie chorobami dającymi zespół artrogrypozy. Jest także cechą dziedziczną w przypadku owiec Texel. Do pozagenetycznych czynników należą niedobory żywieniowe matki podczas ciąży, ekspozycja płodu na infekcje wirusowe, szok, środki farmakologiczne, chemikalia, czy też działanie toksyn na matkę. Użycie kortykosteroidów podczas ciąży u suk oraz spożywanie przez ciężarne owce rośliny Veratrum californicum związane jest także z formowaniem się rozszczepu u płodów.
Trudności związane z karmieniem są najpoważniejszym problemem u zwierząt z rozszczepem. W przypadku braku odpowiedniej opieki w skrajnych przypadkach dojść może do śmierci głodowej zwierzęcia. Zdarzają się także zapalenia płuc, regurgitacje. Prowadzenie karmienia przez specjalną butelkę okazuje się być często koniecznością, można także przeprowadzić korekcję chirurgiczną u psów wykonywaną zwykle w dwunastym tygodniu życia. W przypadku wystąpienia rozszczepu podniebienia raczej nie wykonuje się operacji. Leczeniem w tym przypadku okazać się może protezowanie.
Dotknięte tym schorzeniem zwierzęta nie powinny być hodowane, a na pewno nie powinno się ich krzyżować z powodu możliwości przenoszenia wad rozwojowych na następne pokolenia.

</doc>
<doc id="309461" url="https://pl.wikipedia.org/wiki?curid=309461" title="Carlton Cole">
Carlton Cole

Carlton Michael Cole Okirie (ur. 12 listopada 1983 w Surrey, Wielka Brytania) – mający korzenie afrykańskie (Nigeria i Sierra Leone) napastnik.
Carlton Cole jest wychowankiem Chelsea. Cole w barwach Chelsea zadebiutował 6 kwietnia 2002 w meczu przeciwko Evertonowi. Wtedy The Blues pokonało ekipę z Goodison Park 3-0, a Cole zmienił wtedy Jimmy’ego Floyda Hasselbainka. Na przełomie 2002/03, został wypożyczony do Wolverhampton Wanderers w którym spędził tylko 5 tygodni. Jednak zdołał zdobyć dla Wilków jedną bramkę. W tym sezonie powrócił do The Blues i zagrał w barwach niebieskich 13 meczów, strzelając 3 bramki. W sezonie 2003/04 znów został wypożyczony, tym razem do słabszej drużyny, niż londyńska Chelsea. Wtedy to rywalizację o tego młodzika wygrał Alan Curbishley. W całym sezonie zagrał 21 spotkań, strzelając 4 bramki. Jego rodowita drużyna, czyli Chelsea ciągle się rozwijała i Carlton znów musiał szukać nowego pracodawcy. Tym, sezon 2004/05 spędził w Aston Villi, w której zdobył 3 bramki w 27 meczach.
Cole powrócił na Stamford Bridge w lecie 2005 roku. Jednak za rywali miał takie znakomitości jak Crespo czy Drogba i rzadko grał w pierwszym składzie u Mourinho; Natomiast dobrze mu szło w młodzieżowej reprezentacji Anglii, w barwach których w 15 meczach zdobył 4 bramki.
Kiedy latem 2006 roku do zespołu Chelsea dołączyli Andrij Szewczenko i Salomon Kalou, Cole zdecydował się opuścić Stamford Bridge. Podpisał kontrakt z West Ham United, gdzie występował do 2013 roku. W 2015 roku podpisał kontrakt z Celtic F.C.

</doc>
<doc id="309462" url="https://pl.wikipedia.org/wiki?curid=309462" title="Muzułmaństwo">
Muzułmaństwo



</doc>
<doc id="309465" url="https://pl.wikipedia.org/wiki?curid=309465" title="Fala (pies)">
Fala (pies)

Fala (ur. 7 kwietnia 1940, zm. 5 kwietnia 1952) – szkocki terier, ulubiony pies prezydenta USA Franklina Delano Roosevelta, który przeszedł także do historii politycznej USA. Otrzymał imię Murray the Outlaw of Falahill, skrócone później do Fala.
Fala stał się nieomalże częścią wizerunku prezydenta i wszedł do historii wyborów prezydenckich w roku 1944 za sprawą przemówienia, jakie w trakcie kampanii wygłosił Roosevelt.
Nawiązując do kampanii oszczerstw, jaką prowadzili republikanie przeciwko niemu, Roosevelt wygłosił jedno ze swoich najbardziej dowcipnych i przemawiających do wyobraźni przemówień:
"Przywódcy republikańscy nie ograniczają się do ataków na mnie, na moją żonę, moje dzieci. Teraz obrali za przedmiot swoich napaści Bogu ducha winnego pieska Falę. Inwektywy i oszczerstwa nie mogą dotknąć mnie, ani mojej rodziny, ale Fala czuje się dotknięty do żywego... Republikańscy łgarze wymyślili, że pewnego razu przez zapomnienie zostawiłem Falę na Aleutach, że wysłałem po niego torpedowiec i że kosztowało to podatników dwa albo trzy albo osiem albo nawet dwadzieścia milionów dolarów - jego szkocka dusza była wściekła. Fala nigdy nie był na Aleutach, dowiedziawszy się więc o kłamliwych zarzutach republikańskich głośno zaprotestował i stracił na humorze... Wydaje mi się, że i ja mam prawo zaprotestować przeciwko zniesławianiu mojego pieska."
Roosevelt wygrał wówczas wybory, pokonując republikanina Thomasa Deweya.
Fala towarzyszył też swemu panu podczas konferencji, na której uchwalono Kartę Atlantycką.
W roku 1943 został bohaterem krótkiej serii karykatur Alana Fostera "Mr. Fala of the White House".
Po śmierci Roosevelta w roku 1945 mieszkał z jego żoną, Eleanor.
Jest też uwieczniony w rzeźbie obok Roosevelta w Waszyngtonie.

</doc>
<doc id="309467" url="https://pl.wikipedia.org/wiki?curid=309467" title="Siergiej Mosin">
Siergiej Mosin

Siergiej Iwanowicz Mosin (; ur. we wsi Ramon w obwodzie woroneskim, zm. w Siestrioriecku) – rosyjski wojskowy, generał major, konstruktor broni strzeleckiej.
Życiorys.
Siergiej Mosin od najmłodszych lat związany był z armią. W 1861 został uczniem szkoły wojskowej. W 1867 rozpoczął studia na Aleksandrowskiej Wyższej Szkole Wojskowej w Moskwie. W 1870 przeniósł się do Michajłowskiej Akademii Artyleryjskiej do Petersburga. Szkołę tę ukończył w 1875.
Po ukończeniu szkoły Mosin został skierowany do rządowego arsenału w Tule. W tulskich zakładach zajmował się doskonaleniem karabinu Berdan. Od 1878 kierownik narzędziowni, a w 1882 członek zespołu konstruktorów. W latach 1883–1889 powstało kilka prototypów skonstruowanych przez Mosina karabinów powtarzalnych, ale żaden nie zdobył uznania władz.
W 1890 powstał karabin, w którym Mosin połączył opracowany przez siebie zamek z magazynkiem skonstruowanym przez belgijskiego konstruktora Léona Naganta. W ten sposób powstał karabin wz. 1891. Mosin nie dość, że naruszył zastrzeżenia patentowe Naganta, to dodatkowo próbował opatentować skopiowany magazynek (patentu nie otrzymał z powodu protestu Naganta).
W 1890 odbyły się próby porównawcze karabinu Mosina i karabinu Naganta. 13 kwietnia 1891 przekazał carowi raport z propozycją przyjęcia karabinu Mosina na uzbrojenie jako „rosyjski trzyliniowy karabin wzór 1891”. W następnych dniach zatwierdzono wprowadzenie karabinu do produkcji pod nazwą „trzyliniowy karabin wzór 1891” (Aleksander III skrócił proponowaną nazwę). W nazwie karabinu pominięto nazwisko Mosina (prawdopodobnie z powodu skandalu jaki wybuchł po próbie opatentowania magazynka Naganta).
W latach 1894–1902 Siergiej Mosin pełnił funkcję dyrektora zakładów w Siestroriecku (produkowano w nich narzędzia dla rosyjskiego przemysłu zbrojeniowego). Za wkład w rozwój rosyjskiej broni strzeleckiej Siergiej Mosin został awansowany do stopnia pułkownika i odznaczony Orderem Świętego Włodzimierza III klasy.
Siergiej Iwanowicz Mosin zmarł 26 stycznia 1902. Pochowany w Tule.

</doc>
<doc id="309470" url="https://pl.wikipedia.org/wiki?curid=309470" title="Fajkowe Ziele">
Fajkowe Ziele



</doc>
<doc id="309471" url="https://pl.wikipedia.org/wiki?curid=309471" title="Permutyt">
Permutyt

Permutyt – wymieniacz jonowy, sztuczny zeolit otrzymywany przez stapianie glinokrzemianów, krzemianów alkalicznych i związków glinu. Permutyt jest odporny na wysoką temperaturę, ma dobrą wytrzymałość mechaniczną i jest stosowany do zmiękczania wody (wymiany jonów wapniowych wody na jony sodowe z permutytu).

</doc>
<doc id="309472" url="https://pl.wikipedia.org/wiki?curid=309472" title="Marek Seweryn">
Marek Seweryn

Marek Seweryn (ur. 17 października 1957 w Szopienicach) – polski sztangista, brązowy medalista olimpijski, czterokrotny medalista mistrzostw świata, dwukrotny medalista mistrzostw Europy, wielokrotny medalista mistrzostw Polski.
Kariera.
Pierwszy sukces w karierze osiągnął w 1978 roku, kiedy podczas mistrzostw świata w Gettysburgu zdobył srebrny medal w wadze koguciej. W zawodach tych wyprzedził go jedynie Kanybiek Osmonalijew z ZSRR. Największy sukces osiągnął na mistrzostwach świata w Salonikach w 1979 roku, gdzie z wynikiem 282,5 kg zwyciężył w wadze piórkowej. Na rozgrywanych rok później igrzyskach olimpijskich w Moskwie wywalczył brązowy medal w wadze piórkowej (60 kg) z wynikiem 282,5 kg (127,5 kg + 155 kg). Wywalczył także brązowy medal na mistrzostwach świata w Sofii w 1986 roku, plasując się za dwoma reprezentantami Bułgarii: Michaiłem Petrowem i Stefanem Topurowem. Startował również na igrzyskach w Seulu w 1988 roku, gdzie w wadze lekkiej z wynikiem 317,5 kg (145 kg + 172,5 kg) uplasował się na czwartym miejscu. Walkę o podium przegrał tam z Chińczykiem Li Jinhe.
W 1983 roku ustanowił rekord świata w rwaniu – 138 kg. Ponadto zdobył między innymi mistrzostwo Europy w 1978 roku oraz dwa medale mistrzostw Europy juniorów: srebrny w 1975 roku i brązowy rok później. Ośmiokrotnie zdobywał mistrzostwo Polski, w latach 1983, 1985-1987, 1989-1992.
Odznaczony dwukrotnie złotym i dwukrotnie srebrnym Medalem za Wybitne Osiągnięcia Sportowe.
W latach 1970–1985 reprezentował klub sportowy HKS Szopienice z Katowic. W latach 1986–1994 reprezentował klub KKS Śląsk Tarnowskie Góry.
Ma syna Bartłomieja. Mieszka w USA.

</doc>
<doc id="309474" url="https://pl.wikipedia.org/wiki?curid=309474" title="Union County">
Union County



</doc>
<doc id="309475" url="https://pl.wikipedia.org/wiki?curid=309475" title="Kurt Alder">
Kurt Alder

Kurt Alder (ur. 10 lipca 1902 w Königshütte (obecnie Chorzów), zm. 20 czerwca 1958 w Kolonii) – profesor nauk chemicznych, laureat Nagrody Nobla z chemii w 1950 roku za odkrycie i badania nad reakcjami skoordynowanymi z udziałem dienów.
Życiorys.
Rodzice Kurta posiadali pochodzenie chłopskie. Urodził się jako najstarsze dziecko Josepha i Marii. Ojciec zajmował stanowisko nauczyciela mianowanego początkowo w szkole powszechnej nr III, a następnie nr V w Królewskiej Hucie. Młodość spędził w Chorzowie. Edukację szkolną rozpoczął 1 kwietnia 1908 roku w męskiej szkole powszechnej nr V, w której nauczał jego ojciec, następnie Wyższej Szkole Realnej o profilu matematyczno-przyrodniczym. Rodzina Alderów przeżyła w Królewskiej Hucie okres powstań śląskich i plebiscytu.
Po zdaniu matury przez Kurta, w związku z podziałem pruskiej prowincji Śląsk, rodzina przeniosła się do Berlina, gdzie Alder rozpoczął studia na Uniwersytecie Humboldtów. Po semestrze zimowym przenieśli się do Kilonii, gdzie Alder kontynuował studia na Uniwersytecie Chrystiana Albrechta i w 1924 roku uzyskał absolutorium. Swymi postępami w nauce zwrócił na siebie uwagę ówczesnego dyrektora Instytutu Chemii Ottona Dielsa. Diels prowadził wtedy badania nad reakcją addycji estrów kwasu azodikarboksylowego do związków nienasyconych. Alder efekt swoich badań pod kierunkiem Dielsa uwieńczył pracą doktorską pod tytułem "O przyczynie i przebiegu reakcji estru kwasu azodikarboksylowego", którą obronił 24 lipca 1926 roku. Praca ta została wyróżniona i ogłoszona drukiem w lipskim wydawnictwie naukowym, a zadedykowana rodzicom. Kurt Alder dołączył na stałe do zespołu badawczego Ottona Dielsa.
Od początku 1927 roku pod kierunkiem Ottona Dielsa pracował nad reakcjami pericyklicznymi węglowodorów nienasyconych. Pierwsze wyniki badań opublikowali w 1928 roku w "Justus Liebigs Annalen der Chemie". W publikacji tej po raz pierwszy pojawiło się pojęcie syntezy dienowej, obecnie znanej pod nazwą reakcji Dielsa-Aldera, pierwszy przykład procesu chemicznego zachodzącego z mechanizmem skoordynowanej cykloaddycji. W sumie opublikował na ten temat ponad 150 prac naukowych.
W 1930 roku habilitował się na wydziale filozoficznym Uniwersytetu Kilońskiego, uzyskując tym samym prawo do prowadzenia wykładów uniwersyteckich. Objął stanowisko docenta prywatnego. 15 września 1934 roku premier Prus Hermann Göring mianował go profesorem nadzwyczajnym.
W grudniu 1936 roku objął stanowisko kierownika laboratorium w zakładach IG Farben w Leverkusen, gdzie pracował nad kauczukiem syntetycznym „Buna”. W 1940 roku objął na Uniwersytecie w Kolonii kierownictwo Katedry Chemii Eksperymentalnej i Technologii Chemicznej oraz funkcje dyrektora Instytutu Chemii na tej uczelni.
W latach 1949–1950 pełnił funkcję dziekana wydziału Filozoficznego Uniwersytetu w Kolonii. W grudniu 1950 roku otrzymał wraz z Ottonem Dielsem Nagrodę Nobla za odkrycie syntezy dienowej.
W 1955 roku wziął udział w spotkaniu niemieckich laureatów Nagrody Nobla w Lindau nad Jeziorem Bodeńskim, które zostało zorganizowane z inicjatywy hrabiego Bernadotte. Uchwalono na nim manifest z Lindau, wzywający do zakazu użycia broni atomowej.
Na kilka miesięcy przed śmiercią poślubił Gertrudę Bitzer.
Upamiętnienie.
W roku 1979 na cześć Kurta Aldera jeden z kraterów na Księżycu został oficjalnie nazwany „Alder”. W roku 2006 krater towarzyszący otrzymał nazwę „Alder E”.

</doc>
<doc id="309483" url="https://pl.wikipedia.org/wiki?curid=309483" title="Elvis Costello and the Attractions">
Elvis Costello and the Attractions



</doc>
<doc id="309487" url="https://pl.wikipedia.org/wiki?curid=309487" title="Buddy Holly and the Crickets">
Buddy Holly and the Crickets



</doc>
<doc id="309491" url="https://pl.wikipedia.org/wiki?curid=309491" title="Lech Ratajski">
Lech Ratajski

Lech Ratajski, także Leszek Ratajski (ur. 16 kwietnia 1921 w Rawie Mazowieckiej, zm. 22 listopada 1977 w Warszawie) – kartograf polski, profesor Uniwersytetu Warszawskiego, żołnierz Armii Krajowej.
Życiorys.
Był synem Wiktora Franciszka (filologa klasycznego, nauczyciela gimnazjalnego, weterana I wojny światowej w szeregach Legionów) i Cecylii z domu Klepaczko. Ojciec często zmieniał miejsce pracy, wskutek czego młody Ratajski uczęszczał do szkół w kilku miastach – w Radzyniu Podlaskim, Lubartowie i Łomży (tamże w Liceum Matematyczno-Przyrodniczym im. Kościuszki zdał maturę w 1939). Po wybuchu II wojny światowej pracował jako nauczyciel w Kupiskach koło Łomży; studiował na Wydziale Mechanicznym Szkoły im. Wawelberga i Rotwanda w Warszawie, od 1942 był urzędnikiem. Początkowo pozostawał w szeregach tajnej organizacji wojskowej Komenda Obrońców Polski, a od lata 1942 w Armii Krajowej; ukończył Szkołę Podchorążych Piechoty w Węgrowie (kapral podchorąży) i uczestniczył w szeregu akcji dywersyjnych, m.in. uwolnieniu około 300 Żydów z obozu koncentracyjnego w Treblince (2 sierpnia 1943). Brał również udział w wyzwalaniu Węgrowa w sierpniu 1944.
Po wojnie Ratajski podjął pracę nauczyciela geografii i rysunków w gimnazjum w Węgrowie. W latach 1945–1947 studiował w Akademii Sztuk Pięknych w Krakowie, a 1946–1950 geografię na Uniwersytecie Jagiellońskim. Stopień magistra uzyskał na podstawie pracy "Zagadnienia generalizacji problemów antropologicznych na przykładzie Ameryki Południowej". W 1950 został młodszym asystentem w Zakładzie Antropogeografii Instytutu Geograficznego Uniwersytetu Warszawskiego, potem był asystentem i adiunktem w Katedrze Geografii Regionalnej Instytutu Geograficznego (kierował Pracowniami Afrykanistyczną i Kartograficzną). W 1962 obronił doktorat na podstawie pracy "Polski dorobek w dziedzinie kartografii ekonomicznej w latach 1900–1958" (pod kierunkiem Stanisława Leszczyckiego), a w 1966 habilitował się (rozprawa "Mapy przemysłu, ich własności metodyczne i kartometryczne"). Od grudnia 1967 był kierownikiem Katedry Kartografii Uniwersytetu Warszawskiego, od 1972 profesorem nadzwyczajnym i wicedyrektorem Instytutu Geograficznego tej uczelni. Wypromował 86 magistrów i 6 doktorów kartografii. Gościnnie wykładał na Uniwersytecie Alberty w Edmonton (Kanada, 1971/1972).
W 1972 został wybrany na wiceprezydenta Międzynarodowej Asocjacji Kartograficznej (ponownie w 1976). Od 1973 kierował Komisją Standaryzacji Nazw Geograficznych przy Ministerstwie Nauki, Szkolnictwa Wyższego i Techniki. Działał w Polskim Towarzystwie Geograficznym (w latach 1966–1975 przewodniczący Komisji Kartograficznej), był członkiem m.in. Komitetu Nauk Geograficznych PAN, Komisji Kultury Języka PAN, Rady Naukowej Instytutu Geograficznego Przestrzennego Zagospodarowania PAN, Komitetu ds. Kartografii Ogólnej przy prezesie Głównego Urzędu Geodezji i Kartografii. Od 1968 pełnił funkcję redaktora naczelnego miesięcznika „Poznaj Świat”, z którym współpracował już od 1948; był również wiceprzewodniczącym Komitetu Redakcyjnego kwartalnika „Polski Przegląd Kartograficzny”. Należał do ZBoWiD.
Był laureatem czterech nagród indywidualnych ministra oświaty i szkolnictwa wyższego. Został odznaczony m.in. Krzyżem Walecznych w 1949, Złotym Krzyżem Zasługi w 1973, Krzyżem Kawalerskim Orderu Odrodzenia Polski w 1974, odznakami i medalami Polskiego Towarzystwa Geograficznego. 
Z małżeństwa z Marią z Różańskich miał dwoje dzieci (córkę Bożenę, ur. 1951 i syna Sławomira, ur. 1955). 
Został pochowany na cmentarzu Powązki Wojskowe w Warszawie (kwatera B35-4-2).
Jego zainteresowania naukowe obejmowały podstawy teoretyczne kartografii, problemy nazewnictwa geograficznego, geografię regionalną świata. Ogłosił około 400 prac oraz opracował około 1000 map. Wydał m.in. "Podręczny atlas świata" w pięciu zeszytach (1954–1961). Jako konsultant i weryfikator nazw geograficznych na potrzeby atlasów i słowników przyczynił się do ustalenia polskiego nazewnictwa geograficznego. Opracował wspólnie z grupą współpracowników z Katedry Kartografii Uniwersytetu Warszawskiego hierarchiczny schemat strukturalny nowocześnie rozumianej kartografii. Z najbardziej znanych prac można wymienić:

</doc>
<doc id="309493" url="https://pl.wikipedia.org/wiki?curid=309493" title="Leszek Ratajski">
Leszek Ratajski

Leszek Medard Ignacy Ratajski vel Leszek Partyka vel Lech Michalik vel Lech Leszczyński, po wojnie: Leszek Leszczyński pseud.: „Żal”, „Wróg” (ur. 8 czerwca 1907 w Grodnie, zm. 17 maja 1975 w Gliwicach) – żołnierz Wojska Polskiego, Polskich Sił Zbrojnych, oficer Armii Krajowej, podporucznik piechoty, cichociemny.
Życiorys.
Po ukończeniu szkoły powszechnej w Grodnie i gimnazjum we Lwowie zdał maturę w 1934 roku. Ukończył studia na Wydziale Prawa Uniwersytetu Lwowskiego w 1939 roku. W latach 1937–1938 uczył się w Szkole Podchorążych Rezerwy Kawalerii w Grudziądzu. Należał do klubu sportowego Czarni Lwów.
We wrześniu 1939 roku nie został zmobilizowany. Ochotniczo uczestniczył w obronie Lwowa. 21 września przekroczył granicę polsko-rumuńską. W styczniu 1940 roku dotarł do Francji, gdzie został przydzielony do 3 pułku piechoty na stanowisko zastępcy dowódcy plutonu, a następnie na kurs aspirantów w Camp de Coëtquidan. Służył w III batalionie 7 pułku piechoty 3 Dywizji Piechoty.
W czerwcu 1940 roku został ewakuowany do Wielkiej Brytanii, gdzie przydzielono go na stanowisko dowódcy drużyny w Oddziale Rozpoznawczym 1 Brygady Strzelców. W listopadzie 1941 roku został przeniesiony do batalionu cekaemów I Korpusu Polskiego.
Zgłosił się do służby w kraju. Po przeszkoleniu w dywersji i łączności został zaprzysiężony 24 sierpnia 1942 roku w Oddziale VI Sztabu Naczelnego Wodza. Zrzutu dokonano w nocy z 16 na 17 lutego 1943 roku w ramach operacji „Rasp” (zrzut na placówkę „Sum” położoną 26 km na zachód od stacji kolejowej Włoszczowa, w rejonie wsi Machory). Po aklimatyzacji w Warszawie dostał w marcu 1943 roku przydział do Kedywu Okręgu Wołyń AK, jednak ten przydział nie został zrealizowany ze względu na przypadkowe aresztowanie. We wrześniu 1943 roku dostał przydział do Obwodu Szczuczyn Okręgu Nowogródek AK na stanowisko szefa Kedywu Obwodu. Był wtedy m.in. również komendantem szkoły młodszych dowódców, trzykrotnie brał udział w wysadzaniu niemieckich pociągów na linii Różanka–Żołudek–Mosty.
W styczniu 1944 roku został przeniesiony do komendy Okręgu Nowogródek na stanowisko oficera Oddziału VII sztabu Okręgu. W lipcu i sierpniu 1944 roku był kolejno zastępcą dowódcy i dowódcą 1 albo 2 kompanii saperów Zgrupowania Nadniemeńskiego przydzielonej do VIII batalionu „Bohdanka” 77 pułku piechoty AK. Miał za zadanie budowę i utrzymanie w gotowości przeprawy przez Niemen w Dokudowie, wraz z umocnieniami.
Miał wziąć udział w operacji „Ostra Brama”, jednak nie zdążył dotrzeć do Wilna na czas. Po lipcu 1944 roku wrócił do działalności konspiracyjnej w Obwodu Szczuczyn, gdzie przebywał do listopada 1944 roku.
Wrócił do Polski (w jej nowe granice) jako repatriant i od 1946 roku prowadził gospodarstwo rolne w Ostrówkach. Nie ujawnił się, zmieniwszy nazwisko na Leszek Leszczyński. Był członkiem PSL. Pracował w starostwie w Chodzieży i w Zielonej Górze jako radca prawny do 1957 roku. W następnym roku przeniósł się do Gliwic. Na Górnym Śląsku pracował jako radca prawny kolejno: w DOKP Katowice i Wojewódzkim Przedsiębiorstwie Budownictwa Mieszkaniowego w Gliwicach. W 1968 roku przeszedł na emeryturę.
Życie rodzinne.
Leszek Ratajski był synem Ignacego, urzędnika skarbowego, i Franciszki z domu Partyka. W 1943 roku ożenił się z Wandą Leszkiewicz (1920–1987). Mieli troje dzieci: Iwonę (ur. w 1944 roku), Andrzeja (ur. w 1947 roku) i Krzysztofa (ur. w 1956 roku).

</doc>
<doc id="309497" url="https://pl.wikipedia.org/wiki?curid=309497" title="Gram Parsons">
Gram Parsons

Gram Parsons, właśc. Ingram Cecil Connor III; ur. 5 listopada 1946, zm. 19 września 1973) – amerykański muzyk uznany za pioniera country rocka i americany.
Życiorys.
Pochodził z zamożnej rodziny. Zachwycony koncertem Elvisa Presleya, w wieku dziewięciu lat zainteresował się muzyką i niedługo później sam zaczął występować. W okresie licealnym był frontmanem w kilku zespołach, m.in. The Pacers i The Legends. Studiował na Harvard University, jednak po pierwszym semestrze porzucił szkołę i wyprowadził się do Nowego Jorku, gdzie kontynuował działalność muzyczną. W 1966 stanął na czele zespołu International Submarine Band, który rozpadł się po wydaniu jednego albumu.
W 1968 przez na kilka miesięcy grał na instrumentach klawiszowych z zespołem The Byrds, z którym wydał album pt. "Sweetheart of the Rodeo", po latach uznawany przez wielu krytyków za jedną z najlepszych płyt rockowych wszech czasów. W tym czasie zaczął tworzyć we własnym stylu muzycznym, który nazwał „cosmic American music”.
Po rozstaniu z formacją utworzył grupę Flying Burrito Brothers, z którą wydał dwa albumy. Po usunięciu z zespołu w 1970 podjął próbę nagrania solowego albumu. Następnie przebywał we Francji, gdzie mieszkał razem z Keithem Richardsem. W tym czasie towarzyszył zespołowi The Rolling Stones w trasie po Wielkiej Brytanii, a także uczestniczył w nagraniach albumu grupy pt. "Exile on Main Street". Po powrocie do USA nawiązał współpracę z Emmylou Harris, która wspomogła go wokalnie na debiutanckiej solowej płycie. W 1973 wydał album pt. "GP", a rok później – płytę pt. "Grievous Angel". Założył także własny zespół The Fallen Angels. Wywarł ogromny wpływ na rozwój country rocka.
Zmarł 17 września 1973 w wyniku uzależnienia od alkoholu i narkotyków.

</doc>
<doc id="309500" url="https://pl.wikipedia.org/wiki?curid=309500" title="Divinefire">
Divinefire

Divinefire – szwedzka grupa muzyczna wykonująca power metal z wpływami thrash metalu i progresywnego rocka. Zespół powstał w 2004.

</doc>
<doc id="309503" url="https://pl.wikipedia.org/wiki?curid=309503" title="Crosby Stills Nash and Young">
Crosby Stills Nash and Young



</doc>
<doc id="309505" url="https://pl.wikipedia.org/wiki?curid=309505" title="Len przeczyszczający">
Len przeczyszczający

Len przeczyszczający ("Linum catharticum" L.) – gatunek roślin należący do rodziny lnowatych. Występuje w stanie dzikim w prawie całej Europie, w Maroku, w rejonie Kaukazu i Iranu, na południu tylko w górach. W Polsce dość pospolity.

</doc>
<doc id="309506" url="https://pl.wikipedia.org/wiki?curid=309506" title="Samad bej Mehmandarow">
Samad bej Mehmandarow

Samad bej Mehmandarow (az. "Səməd bəy Mehmandarov", "Səmədbək Mehmandarli", ur. 16 października 1856 w Lenkoranie, zm. luty 1931) – azerski generał artylerii.
Urodził się w bogatej arystokratycznej rodzinie. Jego ojciec chciał, żeby syn został wykładowcą, lekarzem lub inżynierem, ale Samad wybrał karierę wojskową. Zostawił rodzinę i pojechał do Sankt-Petersburga, gdzie wstąpił do szkoły wojskowej „Junkier Konstantin”.
Uczestniczył w wojnie rosyjsko-japońskiej (bohater obrony bazy morskiej Port Artur), również w I wojnie światowej, podczas której (w 1915) został awansowany do stopnia generalskiego. W 1918 został wybrany na stanowisko ministra obrony Demokratycznej Republiki Azerbejdżanu.
W czasie służby otrzymał wiele wyróżnień: Świętego Stanisława II i III stopnia, Świętej Anny II stopnia, Świętego Włodzimierza III stopnia, nagrodę „za odwagę” oraz order ze złotym mieczem. Dawał wykłady w azerbejdżańskiej szkole komandorskiej artylerii.
Przed NKWD uratował go Nariman Narimanow. Jednak ponieważ służbę odbywał w wojsku carskim, to po upadku cara i nadejściu komunistów jego żonę i syna spotkały represje.

</doc>
<doc id="309508" url="https://pl.wikipedia.org/wiki?curid=309508" title="Bob Marley and the Wailers">
Bob Marley and the Wailers



</doc>
<doc id="309510" url="https://pl.wikipedia.org/wiki?curid=309510" title="Paul Mauser">
Paul Mauser

Peter Paul von Mauser (ur. 27 czerwca 1838 w Oberndorf am Neckar, zm. 29 maja 1914 tamże) – niemiecki konstruktor broni strzeleckiej.
Paul Mauser był najmłodszym z trzynaściorga dzieci Franza Andreasa Mausera, rusznikarza pracującego w Królewskiej Fabryce Broni w Oberndorfie.
Do 1859 roku Paul Mauser pracował w fabryce w Ludwigsburgu jako rusznikarz. W 1859 roku został powołany do wojska. Po odbyciu służby wojskowej razem z bratem Wilhelmem rozpoczyna konstruowanie swojego pierwszego karabinu. Pierwsze konstrukcje braci Mauser nie zdobyły większego zainteresowania ponieważ zarówno armia wirtemberska, jak i pruska były zadowolone z eksploatowanych typów karabinów i nie widziały potrzeby wprowadzenia do uzbrojenia nowej konstrukcji.
Dopiero w 1871 roku do uzbrojenia armii Królestwa Pruskiego wprowadzono karabin jednostrzałowy Mauser M1871. W następnych latach karabin ten stał się przepisową bronią wszystkich armii Cesarstwa Niemieckiego. W następnych latach kolejne konstruowane przez braci Mauserów karabiny trafiły do uzbrojenia wielu armii europejskich.
W 1874 roku bracia Mauser za pożyczone w "Würtemberg Vereinsbank" pieniądze kupili Królewską Fabrykę Karabinów. W 1884 została ona przekształcona w spółkę akcyjną i zmieniła nazwę na "Waffenfabrik Mauser". Firma kierowana przez Paula Mausera gwałtownie się rozwijała, produkowane przez nią karabiny znalazły się na uzbrojeniu wielu armii świata.
W 1901 roku w wyniku wypadku na strzelnicy Paul Mauser stracił wzrok w lewym oku.
W 1912 roku w uznaniu zasług Paul Mauser otrzymał tytuł szlachecki.
Peter Paul von Mauser zmarł 29 maja 1914 roku w wieku 75 lat.

</doc>
<doc id="309511" url="https://pl.wikipedia.org/wiki?curid=309511" title="Siecień">
Siecień

Siecień – wieś w Polsce położona w województwie mazowieckim, w powiecie płockim, w gminie Brudzeń Duży. Leży przy DW nr 555. 
W latach 1975–1998 miejscowość administracyjnie należała do województwa płockiego.
Położenie.
Siecień położony jest w pobliżu Wisły oraz Skrwy Prawej, ok. 15 km na zachód od Płocka, graniczy z Murzynowem oraz Lasotkami. Miejscowość znajduje się na historycznej ziemi dobrzyńskiej.
Historia Siecienia.
Wieś powstała między XIII a XV wiekiem (daw. "Siecienie", "Sieciń", "Siecin"). Gniazdo rodowe Siecieńskich herbu Rogala. Wojciech Siecieński, profesor teologii, w 1491 był prowincjałem zakonu dominikanów polskich. W XVI i XVII wieku własność Stanisława Siecieńskiego, biskupa przemyskiego. W XVIII wieku w posiadaniu Orłowskich i Gembartów. Piotr Gembart był stolnikiem ziemi dobrzyńskiej. W XIX wieku we władaniu Miaskowskich herbu Bończa, następnie Turskich oraz Cieleckich. W następnych latach właścicielami Siecienia byli Węsierscy herbu Belina. Ostatnimi właścicielami Siecienia byli Duczymińscy – do 1945.
W 1825 w Siecieniu było ok. 22 domostw. Dobra siecieńskie w 1886 składały się z folwarków: Siecień, Radotki i Murzynowo. Folwark posiadał gorzelnię (czynna do lat 40. XX wieku), młyn wodny, funkcjonowała też karczma oraz znajdował się kościół parafialny pw. św. Józefa erygowany w 2 połowie XIV wieku lub na początku XV wieku (wzmiankowany w 1442).
Kościół parafialny.
Budowa obecnego kościoła rozpoczęta została ok. 1584 staraniem Stanisława Siecieńskiego, biskupa przemyskiego (zm. w 1620). Stryj biskupa Jakub Siecieński, zwany Trąbą, osiedlił się w województwie ruskim, a następnie ożenił z Barbarą Orzechowską herbu Oksza z Krasiczyna. Jego synowie zaczęli się "pisać" Krasickimi z Siecina. Budowę kościoła w stylu gotycko-renesansowym zakończono ok. 1611. Konsekrowany przez fundatora w 1619, usytuowany jest na wzgórzu wśród drzew (orientowany). Kościół murowany, z cegły, wieża w układzie gotyckim, korpus kościoła w układzie blokowym. Wewnątrz instrument organowy z ok. 1890 firmy Apolinarego Dubulewicza z Rypina oraz nagrobek Gembartów i portret fundatora kościoła – Stanisława Siecieńskiego. We wsi znajdują się pozostałości parku krajobrazowego z początku XX w. według projektu Waleriana Kronenberga. W latach 1937-41 proboszczem parafii Siecień był ks. Adam Arendzikowski zamordowany przez Niemców w sierpniu 1941 w obozie koncentrtacyjnym KL Soldau w Działdowie.
Transport.
Przez centrum Siecienia przebiega droga wojewódzka nr 555 łącząca Murzynowo ze Srebrną oraz droga powiatowa doprowadzająca do Gorzechowa i Rembielina.

</doc>
<doc id="309512" url="https://pl.wikipedia.org/wiki?curid=309512" title="FIFA World Player of the Year">
FIFA World Player of the Year



</doc>
<doc id="309514" url="https://pl.wikipedia.org/wiki?curid=309514" title="Jagnieszka">
Jagnieszka



</doc>
<doc id="309518" url="https://pl.wikipedia.org/wiki?curid=309518" title="Jagienka">
Jagienka



</doc>
<doc id="309520" url="https://pl.wikipedia.org/wiki?curid=309520" title="Kallina">
Kallina



</doc>
<doc id="309523" url="https://pl.wikipedia.org/wiki?curid=309523" title="Margerit">
Margerit



</doc>
<doc id="309524" url="https://pl.wikipedia.org/wiki?curid=309524" title="Magaret">
Magaret



</doc>
<doc id="309526" url="https://pl.wikipedia.org/wiki?curid=309526" title="Jerzy Regulski">
Jerzy Regulski

Jerzy Juliusz Regulski (ur. 9 lipca 1924 w Żółwinie, zm. 12 lutego 2015 w Warszawie) – polski ekonomista i nauczyciel akademicki, profesor nauk ekonomicznych. Od 2010 do 2015 doradca społeczny prezydenta RP ds. samorządu, ekspert z zakresu samorządu terytorialnego, senator I kadencji. Kawaler Orderu Orła Białego.
Życiorys.
Jerzy Regulski urodził się w Żółwinie w dworze w Zarybiu. Był praprawnukiem pułkownika Józefa Regulskiego, synem Janusza i Haliny z domu Maciejowskiej. W maju 1942 został członkiem Organizacji Wojskowej Związek Jaszczurczy. We wrześniu tego samego roku wstąpił do Szkoły Podchorążych Piechoty Narodowych Sił Zbrojnych w Warszawie. Od listopada 1943 był dowódcą drużyny w plutonie łączności w ramach NSZ, a od września 1944 – adiutantem komendanta okręgu częstochowskiego NSZ. W listopadzie 1945 został zatrzymany przez funkcjonariuszy MBP, następnie był więziony i torturowany w więzieniu mokotowskim. Został zwolniony warunkowo w październiku 1946.
Ukończył studia na Wydziale Inżynierii Politechniki Warszawskiej i w paryskim Centre de Recherche d'Urbanisme. Uzyskiwał stopnie doktora i doktora habilitowanego, następnie został kolejno profesorem nadzwyczajnym i profesorem zwyczajnym (1985). Specjalizował się w ekonomice rozwoju miast i planowaniu przestrzennym. Opublikował ponad 200 książek i rozpraw, wykładał na kilkudziesięciu uniwersytetach. Otrzymał tytuły doktora honoris causa Uniwersytetu Łódzkiego oraz duńskiego Uniwersytetu w Roskilde.
Od lat 80. organizował badania nad odtworzeniem samorządu terytorialnego. Podczas rozmów Okrągłego Stołu w 1989 był jednym ze współprzewodniczących zespołu ds. samorządowych. W tym samym roku został senatorem I kadencji z województwa jeleniogórskiego z ramienia Komitetu Obywatelskiego, następnie przystąpił do ROAD i Unii Demokratycznej. Kierował pracami parlamentarnymi nad pakietem reformy samorządowej, by następnie, jako pełnomocnik rządu ds. reformy samorządu terytorialnego, koordynować od 1990 wprowadzanie jej w życie. W latach 1992–1997 pełnił funkcję ambasadora, stałego przedstawiciela RP przy Radzie Europy w Strasburgu. Był także przewodniczącym Rady ds. Reform Ustrojowych Państwa przy prezesie Rady Ministrów w okresie rządu Jerzego Buzka.
W 1989 należał do inicjatorów powołania Fundacji Rozwoju Demokracji Lokalnej, w której do śmierci zajmował stanowisko prezesa. W 2007 zasiadł w radzie programowej reaktywowanego przez Stefana Bratkowskiego Konwersatorium Doświadczenie i Przyszłość. Był członkiem komitetu poparcia Bronisława Komorowskiego przed przedterminowymi wyborami prezydenckimi w 2010. 7 października 2010 został powołany na stanowisko doradcy społecznego prezydenta ds. samorządu.
W 2014 opublikował wspomnienia "Życie splecione z Historią" (Zakład Narodowy im. Ossolińskich, Wrocław 2014, ).
Odznaczenia, wyróżnienia i upamiętnienia.
Postanowieniem z 16 kwietnia 2012, "w uznaniu znamienitych zasług dla Rzeczypospolitej Polskiej, za wybitne osiągnięcia w transformacji politycznej i ustrojowej kraju, za konstruktywne działania na rzecz rozwoju demokracji lokalnej i reformy samorządu terytorialnego", odznaczony Orderem Orła Białego, którym został uhonorowany 3 maja 2012.
W 1999, "za wybitne zasługi w działalności państwowej i publicznej", postanowieniem z 15 lipca zmienionym postanowieniem z 5 listopada prezydent Aleksander Kwaśniewski nadał mu Krzyż Wielki Orderu Odrodzenia Polski.
W 2015 pośmiertnie odznaczony Odznaką Honorową za Zasługi dla Samorządu Terytorialnego. Był odznaczony również Krzyżem Narodowego Czynu Zbrojnego i Medalem „Pro Memoria”.
Został wyróżniony medalem Krajowego Sejmiku Samorządu Terytorialnego (1994). Otrzymał Nagrodę im. Grzegorza Palki za zasługi dla samorządu oraz nagrodę polskich stowarzyszeń samorządowych za przeprowadzenie reformy ustrojowej państwa (2000) oraz Odznakę Honorową za Zasługi dla Województwa Lubuskiego (2010).
W 2010 został honorowym obywatelem miasta Podkowa Leśna, a 2012 honorowym obywatelem Warszawy.
W 2016 ustanowiono Nagrodę im. Jerzego Regulskiego. W 2020 upamiętniono go tablicą na budynku siedziby Wielkopolskiego Ośrodka Kształcenia i Studiów Samorządowych przy ul. Sienkiewicza 22 w Poznaniu z okazji 30-lecia odrodzenia samorządu terytorialnego w Polsce.
W 2021 jego imieniem nazwano aleję w parku Tadeusza Mazowieckiego w Warszawie.

</doc>
<doc id="309527" url="https://pl.wikipedia.org/wiki?curid=309527" title="Zoe">
Zoe



</doc>
<doc id="309533" url="https://pl.wikipedia.org/wiki?curid=309533" title="Grań Tatr Wysokich Liliowe – Rysy">
Grań Tatr Wysokich Liliowe – Rysy

Szczyty i przełęcze Tatr Wysokich wymienione w kolejności ich występowania w grani głównej Tatr od Liliowego do Przełęczy pod Kopą. W miejscach, w których od grani głównej odchodzi grań boczna, opis zbacza na nią, a następnie wraca, by kontynuować od zwornika.
Ten artykuł opisuje punkty topograficzne polskich Tatr Wysokich. Pozostałe artykuły to:
Przewagą tego sposobu opisu nad kolejną jest wzajemne powiązanie wymienionych obiektów topograficznych. Dzięki temu każdy z nich jest połączony ze swoimi następnikiem i poprzednikiem tak w terenie, jak i w tekście. Analogiczną metodę zastosował Witold Henryk Paryski w swoim 25-tomowym przewodniku po Tatrach – podstawowym materiale źródłowym dla zajmujących się topografią Tatr.
Liliowe – Świnica.
Początkowy odcinek grani rozdziela górne partie Doliny Cichej, Dolinę Walentkową na Słowacji od górnych partii Doliny Zielonej Gąsienicowej (m.in. od Świnickiej Kotlinki) w Polsce.
W tym miejscu grań główna skręca wraz z granicą polsko-słowacką na południe ku Walentkowej Przełęczy.
Świnica – Zawratowa Turnia.
Odcinek grani bocznej podążający na wschód ku kolejnemu zwornikowi – Zawratowej Turni. Rozgranicza on górne piętro Doliny Pięciu Stawów Polskich, Dolinkę pod Kołem od górnych partii Doliny Zielonej Gąsienicowej, czyli od Świnickiej Kotlinki i Zadniego Koła z Zadnim Stawem Gąsienicowym.
Od niej oddziela się ku północy boczna grań ku Kościelcowi:
Zawratowa Turnia – Mały Kozi Wierch.
Ten krótki odcinek grani rozdziela górne piętro Doliny Czarnej Gąsienicowej, kotlinę Zmarzłego Stawu od górnego piętra Doliny Pięciu Stawów Polskich – Dolinki pod Kołem.
Tu na południe odchodzi krótka grańka do Kołowej Czuby.
Mały Kozi Wierch – Kołowa Czuba.
Krótka grańka oddzielająca od siebie Dolinkę pod Kołem od Dolinki Pustej – obie w Dolinie Pięciu Stawów Polskich.
Szpiglasowy Wierch – Cubryna.
Mnichowa Kopa – Mnich.
Południowo-zachodnia grań odosobnionej turni Mnicha, zmierzając ku Zadniemu Mnichowi, zatraca się w piargach.
Cubryna – Krywań.
Potężna boczna odnoga grani Tatr, kulminująca w narodowym szczycie Słowaków – Krywaniu.
Rysy – Siedem Granatów.
Boczna grań odchodząca od grani głównej w północno-zachodnim wierzchołku Rysów.

</doc>
<doc id="309538" url="https://pl.wikipedia.org/wiki?curid=309538" title="Antipop">
Antipop

Antipop jest albumem zespołu Primus, wydanym w roku 1999.
Płytę współtworzyło kilku znanych muzyków i producentów, takich jak np.: James Hetfield z Metalliki, Jim Martin z Faith No More i Tom Morello z Rage Against the Machine.

</doc>
<doc id="309539" url="https://pl.wikipedia.org/wiki?curid=309539" title="Muzeum Historii Naturalnej w Londynie">
Muzeum Historii Naturalnej w Londynie

Muzeum Historii Naturalnej (ang. "Natural History Museum") w Londynie jest jednym z trzech wielkich muzeów znajdujących się przy Exhibition Road w South Kensington (inne to Science Museum i Muzeum Wiktorii i Alberta; główne wejście do MHN znajduje się od strony Cromwell Road).
Prace nad budynkiem rozpoczęto w 1873, a zakończono je w 1880. Oficjalne otwarcie odbyło się w 1881.
Kolekcja muzeum liczy ponad 70 milionów eksponatów, a całość dzieli się na 5 głównych działów: botanika, entomologia, mineralogia, paleontologia i zoologia. Dużą popularnością cieszy się symulowane trzęsienie ziemi, którego mogą doświadczyć zwiedzający oraz galeria dinozaurów, gdzie znajduje się ryczący, ruchomy dinozaur-robot. Od 1979 do stycznia 2017 w głównym holu znajdował się odlew szkieletu diplodoka, zwany Dippy. Obecnie zastąpiony jest on przez szkielet płetwala błękitnego.
W muzeum tym można wielu eksponatów dotknąć, spróbować, wykonać różne symulacje i eksperymenty, a całość jest głównie przeznaczona dla młodszych, choć starsi też mogą się wiele nauczyć. Znajduje się tam m.in. kolekcja ryb, płazów, gadów, ptaków i ssaków w różnych stadiach ewolucji.
Na samym szczycie galerii znajduje się plaster wycięty z pnia sekwoi o średnicy 6 metrów.
Wstęp do muzeum jest bezpłatny, jednak niektóre wystawy bywają biletowane. W środku znajdują się skrzynki na datki od zwiedzających, wykorzystywane na utrzymanie budynku i znajdujących się w nim eksponatów.

</doc>
<doc id="309541" url="https://pl.wikipedia.org/wiki?curid=309541" title="Bob Marley and The Wailers">
Bob Marley and The Wailers



</doc>
<doc id="309550" url="https://pl.wikipedia.org/wiki?curid=309550" title="Tom Petty &amp; the Heartbreakers">
Tom Petty &amp; the Heartbreakers



</doc>
<doc id="309552" url="https://pl.wikipedia.org/wiki?curid=309552" title="Len trwały">
Len trwały

Len trwały ("Linum perenne" L.) – gatunek byliny należący do rodziny lnowatych. Występuje głównie w południowo-wschodniej i środkowej Europie, na zachodzie od Wysp Brytyjskich. W Polsce zdziczały, miejscami zadomowiony. Występuje głównie na niżu. Status gatunku w polskiej florze: kenofit, efemerofit.
Biologia i ekologia.
Hemikryptofit. Rośnie na suchych zboczach, w murawach ciepłolubnych, widnych borach sosnowych, na glebach kamienistych. 
Zmienność.
Wyróżnia się następujące podgatunki:

</doc>
<doc id="309553" url="https://pl.wikipedia.org/wiki?curid=309553" title="Rolba">
Rolba

Rolba – popularna nazwa maszyny do odświeżania lodu, czyli rodzaju pojazdu czyszczącego i wygładzającego lód. Maszyna ta zbiera z powierzchni lodowiska powstały w trakcie użytkowania śnieg, nożem ścina cienką warstwę lodu. Dzięki systemowi wirników o kształcie śruby Archimedesa, ścięty i zebrany śnieg z tafli trafia do zbiornika umieszczonego w górnej, przedniej części maszyny. Następnie polewa taflę ciepłą wodą, która uzupełnia ściętą warstwę oraz wypełnia głębsze nierówności. Dodatkowo za maszyną wleczony jest materiał nasączający się wylewaną wodą, która topi ostre krawędzie na powierzchni, jak i niezebrane drobiny. Powoduje to równomierne rozprowadzenie wody, co w rezultacie nadaje tafli pożądaną gładkość. Dzisiejsze maszyny wyposażone są również w system laserowej kontroli grubości tafli lodowej, co w istotny sposób obniża koszty eksploatacji lodowiska.
Pierwsze rolby były zwykłymi przebudowanymi samochodami. Współczesne rolby posiadają napęd hydrauliczny na 4 koła, co oznacza, że silnik jest połączony z kołami za pośrednictwem układu hydraulicznego, a nie systemem przekładni mechanicznych, Wszystkie mechanizmy rolby są wprawiane w ruch siłownikami i pompami hydraulicznymi, co zdecydowanie upraszcza budowę całej maszyny. Koła rolby uzbrojone są w kolce zapewniające przyczepność.
Niegdyś firma Rolba była dostawcą maszyn do eksploatacji lodowisk na rynek europejski, tworząc sprzęt na wzór produktów marki Zamboni. Z czasem jednak Zamboni zdominował również rynek europejski, a Rolba skupiła się na wyspecjalizowanych ratrakach śnieżnych.
Popularny i najbardziej rozpowszechniony model maszyny „Zamboni 520” waży 2,9 tony, porusza ją silnik Forda zasilany benzyną lub gazem LPG o pojemności skokowej 2,3 litra i mocy 53 KM. Dla potrzeb krytych lodowisk maszyna jest wyposażana w napęd elektryczny. Waży 5 ton i nosi oznaczenie 'Zamboni 552'. Zbiornik wody mieści do 720 litrów wody, a zbiornik śniegu ma 3 metry sześcienne pojemności. Inne popularne marki maszyn do pielęgnacji lodu to n-ICE, WM i Olympia.
W Polsce w 1973 w Sanockiej Fabryce Autobusów „Autosan” została skonstruowana rolba, wykorzystywana na lodowisku Torsan dla klubu Stali Sanok.

</doc>
<doc id="309554" url="https://pl.wikipedia.org/wiki?curid=309554" title="Polska na Zimowych Igrzyskach Olimpijskich 2002">
Polska na Zimowych Igrzyskach Olimpijskich 2002

Polskę na Zimowych Igrzyskach Olimpijskich 2002 reprezentowało 27 sportowców (6 kobiet i 21 mężczyzn). Polacy startowali w 9 dyscyplinach olimpijskich. Chorążym polskiej ekipy podczas ceremonii otwarcia był łyżwiarz figurowy Mariusz Siudek.

</doc>
<doc id="309558" url="https://pl.wikipedia.org/wiki?curid=309558" title="Damiana">
Damiana

Damiana to żeński odpowiednik imienia Damian.
Damiana imieniny obchodzi: 23 lutego i 4 maja.

</doc>
<doc id="309561" url="https://pl.wikipedia.org/wiki?curid=309561" title="Fiat 1300/1500">
Fiat 1300/1500

FIAT 1300/1500 (Milletrecento/Millecinquecento) – włoski samochód średniej klasy koncernu FIAT, produkowany w latach 1961–1967 przez zakłady w Turynie, w dwóch wersjach różniących się silnikiem: FIAT 1300 i FIAT 1500. W 1964 roku przeprowadzono facelifting modelu.
Charakterystyka.
Nadwozie tego samochodu w maju 1961 roku odpowiadało ówczesnej najnowszej modzie samochodowej, tzn. pontonowy wygląd nadwozia z łukowymi poziomymi płaszczyznami błotników lekko uniesionymi nad maską silnika. Konstrukcja jest dość masywna. Silniki montowane w tym samochodzie stawiały go w rzędzie najszybszych, o największych osiągach (czas osiągnięcia prędkości od 0 do 80 km/h – 11,7 s) w samochodach tej klasy pojemnościowej w latach sześćdziesiątych. Konstruktorem silników był Aurelio Lampredi, który zajmował się wcześniej konstruowaniem silników do wyścigowych Ferrari. 
Fiat 1300/1500 jest konstrukcją o układzie klasycznym; 4-cylindrowy silnik umieszczony z przodu napędza za pomocą wału koła tylne. Oś tylna sztywna, zawieszona na półeliptycznych resorach piórowych. Oznaczenie samochodu 1300 lub 1500 określało zamontowany w nim rodzaj silnika, o pojemności odpowiednio 1295 cm³ lub 1481 cm³. W 1964 roku wprowadzono ponadto do produkcji odmianę modelu 1500 o rozstawie osi wydłużonym o 8 cm, do 2505 mm.
Blok cylindrów silnika jest odlany z żeliwa, a w skrzyni korbowej ułożony jest w trzech głównych łożyskach stalowych wał korbowy. Tłoki wykonane są ze stopu aluminium i mają wypukłe denka. Wałek rozrządu umieszczony jest w kadłubie silnika i za pomocą długich lasek popychaczy i dźwigienek zaworowych napędza on zawory umieszczone w układzie widlastym w aluminiowej głowicy. Dużą osobliwością tego silnika jest zastosowanie polisferycznych komór spalania. Napęd z wału korbowego do wałka rozrządu odbywa się za pomocą łańcucha rozrządu.
Zewnętrznie te dwa modele różnią się ze sobą drobnymi szczegółami:
Płytę podłogową FIAT-a 1500 z rozstawem osi 2505 mm wykorzystano następnie w nowym włoskim modelu samochodu Fiat 125. Z kolei silnik 1300 i 1500, sprzęgło, skrzynię biegów, wał napędowy, tylny most, zawieszenie przednie i tylne, koła, czyli cały układ napędowy i jezdny FIAT-a 1300/1500, wykorzystano w produkowanej w Polsce uproszczonej licencyjnej wersji FIAT-a 125, czyli Polskim Fiacie 125p. Oprócz tego przeniesiono także m.in. instalację elektryczną, niektóre elementy układów sterowania oraz wyposażenie wnętrza nadwozia. 

</doc>
<doc id="309564" url="https://pl.wikipedia.org/wiki?curid=309564" title="Manat azerbejdżański">
Manat azerbejdżański

Manat azerbejdżański (azer. "Azərbaycan manatı"; kod ISO 4217: AZN) – waluta narodowa Azerbejdżanu. Dzieli się na 100 gapików (azer. "qəpik)"
Manat azerbejdżański wprowadzono 15 sierpnia 1992 roku. Pierwotnie wraz z manatem w obiegu znajdowały się również ruble radzieckie oraz ruble rosyjskie (seria 1992-1993). Począwszy od 22 listopada 1993 roku rozpoczęto proces wycofania z obiegu radzieckich i rosyjskich rubli. Od 1 stycznia 1994 roku manat został jedyną prawnie dozwoloną walutą Azerbejdżanu.
1 stycznia 2006 roku przeprowadzono denominację w stosunku 5000:1. Banknoty serii 1993 roku obowiązywały do 1 stycznia 2007 roku
Na współczesny manat składa się 6 monet oraz 7 banknotów.
Design banknotów został opracowany przez austriackiego projektanta walut Roberta Kalinę, który jest autorem designu euro.
Część banknotów jest drukowana na zlecenie Narodowego Banku Azerbejdżanu (azer. "Azərbaycan Milli Bankı)" przez De La Rue.
Monety.
Seria 1992-1993.
Wszystkie monety miały gładkie ranty.
Monety kolekcjonerskie.
Lista wszystkich monet kolekcjonerskich.
Banknoty.
Banknoty serii 1992–2001.
Pierwsze banknoty w niepodległym Azerbejdżanie wprowadzono 15 sierpnia 1992 r.
Rok emisji jest wskazany tylko na banknotach o wartości 10 000, 50 000 oraz 1000 manatów (seria 2001).
Na reszcie banknotów rok emisji nie jest podany. Wszak na banknotach wprowadzonych do obiegu w latach 1992–1993 znajduje się oznaczenie ‘X/N’, a na banknotach wyemitowanych w roku 1999 – „XX”
Całkowite wycofanie banknotów tej serii z obiegu zakończyło się 1 stycznia 2007 r.
Banknoty (seria 2005).
W roku 2005 w ramach przygotowań do zaplanowanej na początek 2006 r. denominacji wyemitowano nową serię banknotów składającą się z 1, 5, 10, 20, 50 i 100 manatów.

</doc>
<doc id="309565" url="https://pl.wikipedia.org/wiki?curid=309565" title="Grań Kościelców">
Grań Kościelców

Grań Kościelców – boczna grań w polskich Tatrach Wysokich, która od Zawratowej Turni, położonej we wschodniej grani Świnicy, odbiega w kierunku północnym, dzieląc Dolinę Gąsienicową na Dolinę Czarną Gąsienicową i Dolinę Zieloną Gąsienicową. W grani tej wyróżnia się kolejno następujące obiekty (od południa na północ).:
Południowa część tej grani wiedzie od Mylnej Przełęczy przez Mylną Turnię na Zadni Kościelec. Dalej zejście na Kościelcową Przełęcz, skąd końcowe 80 metrów wspinaczki wyprowadza na wierzchołek Kościelca. Stąd można zejść szlakiem na Karb.
Pierwsze przejście, zarówno z Kościelca na Mylną Przełęcz (5 sierpnia 1905 r.), jak i w odwrotnym kierunku (11 lipca 1906 r.): Zygmunt Klemensiewicz i Roman Kordys.
Ze względu na litą skałę, niewielkie trudności techniczne i niezwykłą urodę, grań ta jest bardzo często przechodzona przez początkujących taterników. Stąd jej popularność i nieco żartobliwa nazwa "Grań Praojców". Według badań Piotra Poloczka opublikowanych w „Taterniku” w latach 1985–1998 rocznie przechodziło ją średnio 108,5 zespołów wspinaczkowych.
W grani Kościelców występują ponadto: Płyta Lerskiego, Mylna Strażnica, przełęcz Niżnie Mylne Wrótka, Kościelcowa Grzęda, Komin Drewnowskiego, Żleb Zaruskiego, Komin Świerza, Depresja Dziędzielewiczów, Okapy Jungera.

</doc>
<doc id="309580" url="https://pl.wikipedia.org/wiki?curid=309580" title="Francesco Moser">
Francesco Moser

Francesco Moser (ur. 19 czerwca 1951 w Giovo) – włoski kolarz torowy i szosowy, torowy mistrz świata oraz czterokrotny medalista szosowych mistrzostw świata.
Kariera.
Moser został zawodowcem w 1973 r. Ten specjalista w jeździe indywidualnej na czas był zdolny do wygrywania wszystkich ważniejszych jednodniowych wyścigów (klasyków), takich jak Mediolan-San Remo (1984) czy Giro di Lombardia (1975, 1978). Równocześnie Moser dominował w tzw. „Piekle Północy”, czyli wyścigu Paryż-Roubaix, który wygrał 3 razy z rzędu w latach 1978–1980. W kolejnych czterech startach w tym wyścigu Moser zawsze stał na podium. W 1978 roku zdobył złoty medal na szosowych mistrzostwach świata w San Cristóbal. Rok wcześniej wywalczył złoto także na torowych mistrzostwach świata w Lecce, gdzie był najlepszy w indywidualnym wyścigu na dochodzenie zawodowców.
W 1984 roku wygrał również Giro d’Italia, mimo że z racji swojej budowy ciała nie był urodzonym „wspinaczem” i swoją przewagę musiał budować na etapach indywidualnej jazdy na czas. Łącznie zdobył 19 zwycięstw etapowych w Giro d’Italia, jak również 2 zwycięstwa etapowe w swoim jedynym starcie w Tour de France w 1975 roku, kiedy to zajął 7. miejsce w generalnej klasyfikacji tego wyścigu wieloetapowego. W Giro d’Italia brał udział 12 razy: jeden raz był zwycięzcą, 2 razy był drugi, 2 razy trzeci, trzy kolejne razy plasował się w pierwszej 10.
W 1984 roku Moser na specjalnie skonstruowanym rowerze do jazdy na czas, na Wyżynie Meksykańskiej, pobił rekord w jeździe godzinnej, ustanowiony 12 lat wcześniej przez Eddy’ego Merckxa. Zakończył karierę w roku 1987. Do dziś legendarną jest rywalizacja między Moserem a jego rodakiem Giuseppe Saronnim. Obaj światowej klasy kolarze podzielili na przełomie lat 70. i 80. włoskich kibiców na dwie konkurujące ze sobą grupy fanów. Zjawisko to porównywano do starszej o ponad 30 lat rywalizacji między Coppistami (zwolennicy Fausto Coppiego) i Bartalistami (fani Gino Bartaliego).

</doc>
<doc id="309585" url="https://pl.wikipedia.org/wiki?curid=309585" title="Niecierpek pospolity">
Niecierpek pospolity

Niecierpek pospolity ("Impatiens noli-tangere") – gatunek roślin należący do rodziny niecierpkowatych. Występuje w stanie dzikim w Azji, Ameryce Północnej i prawie całej Europie. W Polsce dość pospolity z wyjątkiem wyższych partii gór. Rośnie w lasach w miejscach wilgotnych. Jest to roślina jednoroczna, której nasiona rozsiewane są po wystrzeleniu ich przez silnie i nagle skręcające się ścianki owoców. Zwijają się one, gdy tylko dojrzeją, po dotknięciu lub potrząśnięciu. Dawniej roślina wykorzystywana była jako jadalna i lecznicza oraz służyła do farbowania włosów i wełny.
Rozmieszczenie geograficzne.
Zasięg gatunku obejmuje rozległe obszary Europy, Azji i Ameryki Północnej. Na kontynencie europejskim brak go na południowych i północnych krańcach, bardzo rzadki jest na Półwyspie Iberyjskim i w południowej Francji. Na Półwyspie Apenińskim rośnie w części środkowej (górskiej), brakuje go w południowej części Półwyspu Bałkańskiego oraz na nizinach między Morzem Czarnym i Kaspijskim. Izolowany obszar występowania obejmuje region Kaukazu. Na północy kontynentu występuje rzadko w Wielkiej Brytanii oraz w południowej części Półwyspu Skandynawskiego. Rośnie na obszarze od południowej Finlandii i Ukrainy na wschód zwężając obszar występowania we wschodniej Syberii. Na Dalekim Wschodzie Azji zasięg jest przerywany i obejmuje różne obszary Kamczatki, Japonii, Półwyspu Koreańskiego i przyległych obszarów Rosji oraz północnych Chin.
W Ameryce Północnej gatunek występuje w południowej części Alaski, we wschodniej Kanadzie oraz w północno-zachodnich stanach USA: Idaho, Oregonie i Waszyngtonie.
W Polsce gatunek jest rozpowszechniony niemal w całym kraju. Rzadziej spotykany jest w obszarach, gdzie brakuje odpowiednich siedlisk, np. na Nizinie Północnomazowieckiej i w Borach Tucholskich. Brakuje go w wyższych położeniach górskich.
Biologia.
Rozwój.
Roślina jednoroczna. Rozmnaża się wyłącznie za pośrednictwem nasion. W zależności od warunków klimatycznych kiełkowanie zaczyna się od końca lutego do początków marca. Trwa przez kilka tygodni. Rośliny rozwijające się szybciej dojrzewają, a te spóźnione po przegraniu konkurencji o światło – obumierają. Szybciej rozwijające się rośliny są bardziej podatne na uszkodzenie przez mróz. Niemal wszystkie nasiona kiełkują w następnym roku po ich powstaniu, bardzo nieliczne zachowują zdolność kiełkowania do kolejnego roku. 
Kwiaty pojawiają się przez cały lipiec i sierpień. Początkowo pylniki zasłaniają znamię i owady odwiedzające kwiat tylko obsypują się pyłkiem. Kolejnego dnia pylniki odpadają odsłaniając znamię słupka gotowe wówczas do zapylenia. Mechanizm ten zapobiega zapyleniu pyłkiem z tego samego kwiatu, nie zapobiega jednak przed zapyleniem pyłkiem z tej samej rośliny. Owady dokonujące zapylenia wabione są nektarem wydzielanym w długiej ostrodze kwiatowej. Do kwiatów przylatują zwykle błonkoskrzydłe z rodzajów "Bombus", "Apis", "Lastoglossum" oraz muchówki. Niektóre owady rabują nektar wygryzając otwory w ostrodze kwiatowej. Po zapyleniu korona kwiatowa odpada, a owoce dojrzewają w ciągu 2 tygodni. W kwiatach klejstogamicznych dochodzi do samozapylenia, gdy tylko te niewielkie, zamknięte kwiaty osiągają 2-3 mm długości. Owoce powstające z tych kwiatów zawierają tylko 1-5 nasion i dojrzewają już w ciągu tygodnia. Kwiaty klejstogamiczne są nieliczne u roślin rozwijających się w dobrych warunkach świetlnych, wykształcają się częściej u roślin rosnących w silnym zacienieniu. 
Rośliny pozostają zielone do nadejścia mrozów lub zamierają we wrześniu.
Cytologia i biochemia.
Intensywny żółty barwnik obecny w płatkach kwiatów składa się z polarnych karotenoidów, głównie z acetylowanej wiolaksantyny i luteiny epoksydowej. W znacznie mniejszych ilościach występują: kryptoksantyna, kryptoksantyna epoksydowa i neoksantyna. Barwniki znajdują się w chromoplastach, mających zarówno postać cylindryczną, jak i błoniastą.
Liczba chromosomów 2n = 20, 40. Rośliny tetraploidalne (2n=40) stwierdzone zostały w Polsce.
Ekologia.
Siedlisko.
Porasta cieniste miejsca w wilgotnych lasach liściastych i iglastych, zwykle w buczynach, łęgach, w świerkowych lasach mieszanych. Preferuje gleby wilgotne i mokre, bogate w próchnicę, napowietrzone, ilaste i gliniaste, w bliskości źródlisk i ruchomych wód gruntowych, w dolinach rzek i strumieni oraz nad jeziorami. Często rośnie na glebach mulistych, zalewanych podczas wezbrań rzek, w misach jeziornych rośnie w miejscach z okresowo stagnującą wodą. Jest gatunkiem nitrofilnym i przywiązanym do stanowisk cienistych i półcienistych. W lasach związany jest zwłaszcza z wczesnymi fazami sukcesji, w tym także po pożarach, na porzuconych łąkach pojawia się po rozwinięciu się zarośli gatunków leśnych. W drzewostanach dojrzałych utrzymuje się wzdłuż drobnych cieków oraz w miejscach zaburzonych – w lukach po wiatrowałach, w miejscach przekształcanych przez zwierzęta lub zabiegi gospodarcze związane z pozyskaniem drewna. Na terenach górskich występuje po piętro regla dolnego (w Tatrach do wysokości 1200 m n.p.m.). Gatunek na wszystkich etapach rozwoju jest bardzo wrażliwy na mróz.
Na poszczególnych stanowiskach pojawia się w bardzo zmiennej w różnych latach liczebności, przy czym często tworzy niemal jednogatunkowe płaty. Zagęszczenie roślin bywa bardzo zmienne – od pojedynczych roślin do 200 lub nawet blisko tysiąca na 1 m2 w przypadku młodych siewek. Mniejsze zagęszczenie stwierdzane jest w lasach łęgowych, gdzie rośliny wyrastają bardziej okazałe, w grądach rosną w większym zagęszczeniu, ale osiągają tam mniejsze rozmiary. Szczególnie wysokie zagęszczenie, przy tym roślin silnie rosnących, stwierdzono na przydrożach śródleśnych.
Fitosocjologia.
W klasyfikacji zbiorowisk roślinnych niecierpek uznaje się za gatunek charakterystyczny dla O. "Fagetalia". W buczynach przywiązany jest do wilgotniejszych wariantów z udziałem takich gatunków w runie jak: czartawa pospolita, czyściec leśny i kostrzewa olbrzymia. W wielogatunkowych zboczowych lasach jaworowych z leszczyną i jesionem wyniosłym rośnie na cienistych stokach północnych. W różnych zbiorowiskach grądowych bywa dominantem w runie, zwłaszcza w wariantach wilgotnych, w których najliczniej towarzyszą mu takie gatunki jak: wietlica samicza, pokrzywa zwyczajna, czartawa pospolita i czyściec leśny. Bardzo licznie rośnie też w lasach zalewowych – w łęgach topolowych z topolą czarną i olszowych z olszą czarną. Jest gatunkiem nierzadkim także w olszynach bagiennych.
Oddziaływania międzygatunkowe.
Liście niecierpka pospolitego są chętnie zgryzane przez bydło i zwierzynę płową. Gatunek ten jest też jedyną rośliną żywicielską dla miernikowca "Eustroma reticulatum". Jego liście minują larwy muchówki "Phytoliriomyza melampyga". Pasożytują na nim niektóre gatunki grzybów i grzybopodobnych lęgniowców: "Podosphaera balsaminae" wywołujący mączniaka prawdziwego, "Plasmopara obducens" wywołujący mączniaka rzekomego i "Phyllosticta impatientis".
Niecierpek pospolity zmniejsza swoją liczebność w przypadku konkurowania z jeżynami, orlicą pospolitą i pokrzywą zwyczajną. 
Systematyka i zmienność.
Niecierpek pospolity jest gatunkiem typowym rodzaju "Impatiens". Rodzaj ten obfituje w gatunki – jest ich ponad 1000. Przez długi czas stosowano w klasyfikacji taksonów wewnątrz tego rodzaju koncepcje opublikowane na przełomie XIX i XX wieku. W świetle znanego współcześnie zróżnicowania w obrębie rodzaju i wiedzy o jego filogenezie wiadomo, że dawne systemy nie odzwierciedlają najbardziej prawdopodobnych relacji filogenetycznych. Wziąwszy pod uwagę tylko cechy DNA plastydowego, najbliżej spokrewnionymi z niecierpkiem pospolitym zdają się być gatunki "I. edgeworthii" i "I. scabrida", jednak złożone analizy uwzględniające różne cechy wskazują, że taksonem siostrzanym jest raczej "I. capensis". Niezależnie od opcji niecierpek pospolity jest zagnieżdżony w kladzie obfitującym w gatunki, osiągającym centrum zróżnicowania w południowo-wschodniej Azji. 
W zależności od warunków ekologicznych gatunek jest bardzo zmienny fenotypowo. Na rozwój roślin wpływa zacienienie, wilgotność i żyzność siedliska. W niesprzyjających warunkach rozwijają się rośliny drobne, nierozgałęzione, z kwiatami klejstogamicznymi. W optymalnych warunkach rośliny osiągają ponad 1 m wysokości, są rozgałęzione i tworzą liczne kwiaty chasmogamiczne. W Japonii udokumentowano występowanie dwóch ekotypów – jeden kwitnący w czerwcu i zajmujący wyżej położone tereny i drugi kwitnący w lipcu na terenach niżej położonych. Różnice skutkują izolacją reprodukcyjną i utrzymują się w obszarach przejściowych, gdzie oba ekotypy występują obok siebie. Zarejestrowano także różnice morfologiczne między tymi ekotypami – w proporcji budowy liści, liczbie kwiatów, usytuowaniu pąków.
W obrębie gatunku wyróżniono kilka odmian:
Niecierpek pospolity może tworzyć mieszańce z niecierpkiem pomarańczowym, prawdopodobnie także z "Impatiens ecalcarata".
Nazewnictwo.
Naukowa nazwa rodzajowa stworzona została przez Remberta Dodoensa i zachowana przez Karola Linneusza od łacińskiego słowa oznaczającego „niecierpliwy, drażliwy, niewytrzymały”. Nazwa ta nadana została tej roślinie, a w ślad za nią rodzajowi od łatwo pękających przy byle dotknięciu owoców. Ta sama cecha była powodem nazwania tej rośliny przez Konrada Gesnera mianem "noli me tangere", co znaczy po łacinie „nie dotykaj mnie”. Linneusz utworzył od tego określenia nazwę gatunkową.
Zastosowanie.
Jako roślinę leczniczą ziele niecierpka ("Herba Impatientis") wykorzystywano dawniej w lecznictwie ludowym przy kamicy nerkowej i dolegliwościach pęcherza moczowego. Stosowano je także zewnętrznie do leczenia hemoroidów. Roztarte pędy pomagają przy stłuczeniach i ranach, łagodzą także skutki poparzenia pokrzywą.
Niecierpek może być wykorzystywany jako roślina jadalna. Szczególnie nasiona mają przyjemny orzechowy smak i mogą być spożywane surowe. Pędy można jeść po dłuższym gotowaniu i po odlaniu wody – surowe powodują mdłości. Ponieważ zawierają duże ilości szczawianów, spożywanie odradza się osobom chorującym na dnę moczanową i kamicę nerkową.
Barwnik zawarty w kwiatach służył do farbowania włosów na czerwono. Barwnik także z kwiatów, ale też i z liści wykorzystywano do barwienia wełny na żółto.

</doc>
<doc id="309586" url="https://pl.wikipedia.org/wiki?curid=309586" title="Maciej (cesarz niemiecki)">
Maciej (cesarz niemiecki)



</doc>
<doc id="309588" url="https://pl.wikipedia.org/wiki?curid=309588" title="Rabka Zdrój">
Rabka Zdrój



</doc>
<doc id="309594" url="https://pl.wikipedia.org/wiki?curid=309594" title="Calanthe (świat wiedźmina)">
Calanthe (świat wiedźmina)



</doc>
<doc id="309597" url="https://pl.wikipedia.org/wiki?curid=309597" title="Laguna Beach MTV">
Laguna Beach MTV

Laguna Beach MTV – program nadawany przez stację MTV, opowiada o grupie, bogatych znajomych z Laguna Beach w Kalifornii. Serial nie ma scenariusza, wszystko jest realne. Bohaterowie na oczach widzów przeżywają swoje kłopoty, problemy miłosne, ale również imprezują, świętują, chodzą do szkoły, robią zakupy.
Sezony.
Obecnie ukazały się 3 sezony programu. W Polsce rozpoczęto emisję 3 serii Laguny Beach.
Laguna Beach The Real Orange County Season 1:
Laguna Beach The Real Orange County Season 2:
Laguna Beach The Real Orange County Season 3:
Zmiana z Laguna Beach The Real Orange County na Newport Harbor: The Real Orange County Season 4:
4 sezon możemy oglądać w MTV Polska od 8 listopada w czwartki o 20.

</doc>
<doc id="309598" url="https://pl.wikipedia.org/wiki?curid=309598" title="Pork Soda">
Pork Soda

Pork Soda - piąty album zespołu Primus wydany 20 kwietnia 1993 przez Interscope Records. Wydawnictwo zadebiutowało na 7. miejscu listy Billboard 200.

</doc>
<doc id="309600" url="https://pl.wikipedia.org/wiki?curid=309600" title="Międzygminny Związek Komunikacji Pasażerskiej w Tarnowskich Górach">
Międzygminny Związek Komunikacji Pasażerskiej w Tarnowskich Górach

Międzygminny Związek Komunikacji Pasażerskiej w Tarnowskich Górach (MZKP Tarnowskie Góry) – istniejący w latach 1992–2018 związek międzygminny, którego celem było organizowanie transportu zbiorowego. 
MZKP Tarnowskie Góry istniał do 31 grudnia 2018 roku, zaś od 1 stycznia 2019 organizacją transportu na terenie Górnośląsko-Zagłębiowskiej Metropolii (oraz gmin członkowskich MZKP poza metropolią: Miasteczko Śląskie, Tworóg, Krupski Młyn, Wielowieś i Toszek) zajmuje się Zarząd Transportu Metropolitalnego.
Gminy członkowskie.
W ostatnim dniu funkcjonowania do MZKP należały gminy: Krupski Młyn, Miasteczko Śląskie, Mierzęcice, Ożarowice, Świerklaniec, Tarnowskie Góry, Toszek, Tworóg, Wielowieś i Zbrosławice.
W 2006 roku chęć przynależenia do związku zgłosiły Pyskowice (jednak ze względu na sprzeciw Piekar Śląskich nie stały się członkiem związku). W 2007 Piekary Śląskie zgłosiły chęć wystąpienia ze związku, a 1 lipca 2008 miasto zleciło organizację komunikacji miejskiej KZK GOP.
W 2011 roku Wielowieś zdecydowała się uruchomić połączenie z Pyskowicami.
W 2014 roku do związku dołączyła gmina Toszek.
Linie.
Na mocy porozumienia z KZK GOP w autobusach kursujących na zlecenie MZKP obowiązywał wspólny bilet z KZK GOP.
W ostatnim dniu swojej działalności MZKP organizowało komunikację na 60 ogólnodostępnych liniach autobusowych:
Ponadto przez gminy członkowskie MZKP przebiegało 13 linii autobusowych, których organizacją zajmował się KZK GOP:

</doc>
<doc id="309602" url="https://pl.wikipedia.org/wiki?curid=309602" title="Niecierpek drobnokwiatowy">
Niecierpek drobnokwiatowy

Niecierpek drobnokwiatowy ("Impatiens parviflora" DC.) – gatunek rośliny należący do rodziny niecierpkowatych. Występował pierwotnie w północno-wschodniej i centralnej Azji oraz wschodniej Europie. W XIX wieku zdziczały z ogrodów botanicznych zadomowił się w prawie całej Europie. Rozpowszechniony w całej Polsce. Kenofit, gatunek inwazyjny.
Biologia i ekologia.
Występuje w lasach liściastych, parkach, na cmentarzach, w ogrodach, w miejscach ruderalnych, na nasypach kolejowych. Wymaga gleby żyznej i preferuje stanowiska cieniste. Roślina azotolubna. Kwitnie od czerwca do października. Rozsiewa się sam (autochoria). W dojrzałym owocu ciśnienie osmotyczne wynosi do 25 atmosfer. Silnie naprężone tkanki owocu w końcu pękają, zwykle przy dotknięciu, a nasiona wyrzucane są na znaczną odległość. W klasyfikacji zbiorowisk roślinnych gatunek charakterystyczny dla All. "Alliarion".
Zastosowanie.
W Azji niecierpek drobnokwiatowy jest wykorzystywany jako roślina lecznicza. Jest źródłem bioaktywnych związków fenolowych, saponin i polisacharydów. Wyniki wstępnych badań sugerują, że niektóre jego składniki mają działanie przeciwzapalne, szczególnie w przypadku chorób związanych z nadmierną degradacją kwasu hialuronowego, np. reumatoidalnego zapalenia stawów. Liście po ugotowaniu są jadalne, lecz nie należy spożywać regularnie dużych ilości ze względu na możliwą obecność szczawianu wapnia.

</doc>
<doc id="309605" url="https://pl.wikipedia.org/wiki?curid=309605" title=".it">
.it

.it jest domeną internetową przypisaną dla stron internetowych z Włoch.
Ze względu na angielskie słowo it ("3 os. lp. - ono") oraz liczne inne słowa kończące się na -it ta domena jest często wykorzystywana jako część nazwy strony np. "play.it" ("zagraj to").

</doc>
<doc id="309606" url="https://pl.wikipedia.org/wiki?curid=309606" title="Peter Crouch">
Peter Crouch

Peter James Crouch (ur. 30 stycznia 1981 w Macclesfield) – angielski piłkarz występujący na pozycji napastnika.
Młodość.
Urodził się w Macclesfield, potem jego rodzina przeprowadziła się do Londynu. Kiedy Peter Crouch miał rok przeniósł się do Singapuru, ale trzy lata później wrócił do Londynu. Już we wczesnym wieku zaczął interesować się piłką nożną. Razem z ojcem chodzili na mecze Chelsea F.C. Gdy miał 8 lat rodzina wyprowadziła się z Anglii na rok do Francji.
Kariera.
W sezonie 2004/2005 zdobył 16 bramek w 24 spotkaniach ligowych. Zdążył też zadebiutować w reprezentacji Anglii.
W 2011 roku został napastnikiem klubu Stoke City, do którego trafił 31 sierpnia 2011 z Tottenhamu Hotspur za 10 milionów funtów. 
Jego atutem jest wzrost – 201 cm, dzięki czemu ma wysoką skuteczność w zdobywaniu bramek głową.
Przezwiska.
Jego fani i media zaczęły nadawać mu różne przezwiska, takie jak „RoboCrouch”, „Crouchinho” (co w języku portugalskim znaczyło: mały Crouch).
Poza wzrostem, jego znakiem rozpoznawczym jest taniec robota wykonywany po zdobyciu bramki.

</doc>
<doc id="309608" url="https://pl.wikipedia.org/wiki?curid=309608" title=".su">
.su

.su – domena internetowa przypisana do Związku Socjalistycznych Republik Radzieckich. Powstała 19 września 1990 i mimo formalnego rozpadu ZSRR w grudniu 1991 domena jest ciągle używana i nadal rejestrowane są w niej nowe strony, głównie w Rosji.
Historia.
Przed powstaniem radzieckiej domeny w ZSRR istniało tylko kilka stron internetowych, głównie należących do szkół wyższych.
Po 1989 roku w Europie powstał szereg nowych domen internetowych, m.in.: .pl (Polska), .cs (Czechosłowacja), .yu (Jugosławia) i .dd (NRD). Wśród nich była również domena dla ZSRR – .su. Początkowo (zanim standardem stało się używanie dwuliterowych domen) Związek Radziecki miał otrzymać domenę .ussr. Domena .su została wymyślona przez 19-letniego wówczas fińskiego studenta Petri Ojala. 26 grudnia 1991 państwo to formalnie przestało istnieć i poszczególne republiki uzyskały niepodległość, co powinno spowodować, że domena również powinna wygasnąć, jak to się stało w przypadku innych domen np. NRD lub Czechosłowacji. Do 1993 nie przypisano domeny dla Rosji. Z tego względu jako państwowej nadal używano domeny radzieckiej. W 1993 roku powstała domena .ru, która powinna zastąpić ostatecznie domenę .su (domeny pozostałych republik powstały w różnym czasie w połowie lat 90. XX wieku, jednakże poza Rosją domena .su występuje w małym stopniu). Domena miała zostać wycofana przez ICANN, jednakże na wniosek rosyjskiego rządu oraz rosyjskich internautów została zachowana.
Używanie.
Domena przeznaczona była dla instytucji radzieckich oraz firm działających na terenie ZSRR. Obecnie, mimo formalnego upadku państwa i przejęciu jej roli przez domeny republik, które uzyskały niepodległość, jest wciąż używana. Najwięcej stron z domeną .su rejestrowanych jest w Rosji oraz Stanach Zjednoczonych. Według danych "RU center" 11 maja 2010 roku było zarejestrowanych ponad 93 500 stron z domeną .su (stron z domeną .ru jest ponad 2,8 mln). Wśród instytucji wykorzystujących tę domenę jest między innymi rosyjska partia Nasi, z którą związani są prezydent i premier Federacji Rosyjskiej. Ponadto domena używana jest również przez firmy podszywające się pod światowe koncerny, takie jak Microsoft, Apple czy Ford, które to jednak swoje rosyjskie strony mają zarejestrowane w domenie .ru.

</doc>
<doc id="309611" url="https://pl.wikipedia.org/wiki?curid=309611" title=".sj">
.sj

.sj – internetowa krajowa domena najwyższego poziomu (ccTLD) zarezerwowana dla dwóch terytoriów zależnych Norwegii – Svalbardu i Jan Mayen. Domena jest administrowana i utrzymywana przez organizację non-profit Uninett Norid AS. Nie została jeszcze otwarta na rejestrację i nie jest obecnie (2013) w użyciu. Norweska polityka określa, że dla instytucji związanych z arktycznym archipelagiem Svalbard oraz wulkaniczną wyspą Jan Mayen wystarczająca jest domena .no i z tego powodu domena .sj nie zostanie dopuszczona do użytku. Poza tym norweska polityka nie przewiduje komercjalizacji zasobów domen, a więc nie planuje wystawić domeny na sprzedaż. Istnieje możliwość dopuszczenia domeny do użytku w przyszłości. Gdy tak się stanie, to .sj będzie regulowana przez Norweskie Ministerstwo Telekomunikacji i Poczty i będzie podlegać takim samym zasadom jak domena .no. Domena .sj została przydzielona 21 sierpnia 1997 roku.
Historia.
Svalbard i Jan Mayen to dwa terytoria zależne należące do Norwegii. Svalbard jest norweską prowincją w Arktyce zamieszkaną przez ponad 2000 osób, natomiast Jan Mayen to niewielka, nie posiadająca stałych mieszkańców wyspa wulkaniczna na Oceanie Atlantyckim. W myśl zapisów Traktatu Spitsbergeńskiego archipelag Svalbard stanowi własność Królestwa Norwegii, ale państwa-sygnatariusze mają równe prawo do korzystania z zasobów naturalnych archipelagu i prowadzenia na jego terenie badań naukowych. Prowincja jest strefą zdemilitaryzowaną, która nie należy ani do Europejskiego Obszaru Gospodarczego ani Strefy Schengen. W połowie XX wieku rząd norweski ogłosił Svalbard terytorium neutralnym. Domena została przydzielona 21 sierpnia 1997 roku, w tym samym czasie co domena .bv zarezerwowana dla Wyspy Bouveta. Podczas ustalania standardu ISO 3166 zaproponowano nadanie kodu dla prowincji Svalbard, natomiast norweskie władze zdecydowały, że kod będzie obejmował także wyspę Jan Mayen. Przydział domeny wyspom miał miejsce, ponieważ Internet Assigned Numbers Authority (IANA) przypisywała krajowe domeny najwyższego poziom wszystkim podmiotom ze standardu ISO 3166, gdzie Svalbard i Jan Mayen oznaczone są jako SV.
Polityka.
Zarządzanie .sj należy do obowiązków oddziału Norid położonego w Trondheim, który prowadzi także rejestrację domen .no i nieużywanej .bv. Norid jest spółką kapitałową należącą do Uninett, która z kolei jest własnością norweskiego Ministerstwa Edukacji i Badań. Tytuł prawny do zarządzania domenami jest dwojaki, zarówno oparty na umowie z IANA, jak i regulowany poprzez Prawo Telekomunikacyjne stanowione przez Norweskie Ministerstwo Telekomunikacji i Poczty z siedzibą w Lillesand.
Polityka stosowania domeny .sj jest regulowana przez "Rozporządzenie w sprawie norweskich nazw domenowych najwyższego poziomu", znane również jako "Regulacje domen". Rozporządzenie dotyczy także pozostałych dwóch norweskich krajowych domen najwyższego poziomu, czyli .no oraz .bv. W przypadku gdy domena .sj zostanie otwarta na rejestrację, będzie ona podlegać tym samym zasadom i procedurom, jakim podlega domena .no. Aktualnie domena przeznaczona jest do ewentualnego użytku w przyszłości. Sprzedaż dwóch krajowych domen, czyli komercjalizacja nie była dotąd przedmiotem rozważań decydentów, gdyż jest to sprzeczne z norweską polityką.

</doc>
<doc id="309613" url="https://pl.wikipedia.org/wiki?curid=309613" title=".sz">
.sz

.sz jest domeną internetową przypisaną dla stron internetowych z Eswatini.

</doc>
<doc id="309614" url="https://pl.wikipedia.org/wiki?curid=309614" title="Ernst Opik">
Ernst Opik



</doc>
<doc id="309615" url="https://pl.wikipedia.org/wiki?curid=309615" title="Wilczomlecz błotny">
Wilczomlecz błotny

Wilczomlecz błotny ("Euphorbia palustris" L.) – gatunek rośliny należący do rodziny wilczomleczowatych. Występuje w Europie z wyjątkiem jej południowych i północnych krańców, na wschodzie sięga po północno-zachodni Kazachstan. W Polsce gatunek rzadki. Rośnie głównie w dolinach dużych rzek i ustępuje z powodu ich regulacji, bowiem ograniczenie naturalnych wezbrań utrudnia jego skuteczne rozsiewanie się. Jest rośliną trującą, ale też wykorzystywaną jako ozdobna i lecznicza.
Rozmieszczenie geograficzne.
Gatunek występuje na rozległych obszarach Europy i na zachodnich krańcach Azji, związany jest z siedliskami aluwialnymi w dolinach rzek. Wzdłuż południowej granicy zasięgu rośnie na nielicznych, rozproszonych stanowiskach w północnej Hiszpanii, we Włoszech, Grecji i Turcji. Na zachodzie sięga po Francję, kraje Beneluksu i południową Norwegię. Występuje w południowej Szwecji, w pasie wybrzeży wokół Zatoki Fińskiej i Ryskiej. Najliczniej rośnie na nizinach Europy Środkowej w Niemczech, Czechach, a zwłaszcza na Kotlinie Panońskiej i dalej na wschód od Karpat – w Mołdawii, na Ukrainie i w południowej Białorusi oraz w południowej Rosji sięgając na wschodzie dorzecza Wołgi i Uralu (także w północno-zachodnim Kazachstanie). Informacje o występowaniu gatunku dalej na wschód – w zachodniej Syberii oraz w rejonie Ałtaju mogą dotyczyć blisko spokrewnionych gatunków z serii "Soongaricae". 
W Polsce rośnie w dolinie Odry od Zalewu Szczecińskiego po okolice Brzegu, wzdłuż dolnej i środkowej Warty po okolice Koła, rzadziej rośnie nad Wisłą na odcinku od Krakowa po Nowy Dwór Mazowiecki, nad Bugiem i Sanem (w okolicy jego ujścia i koło Przemyśla). Pojedyncze stanowiska ma poza dolinami rzek, głównie na Pomorzu Zachodnim, Ziemi Lubuskiej i Dolnym Śląsku. Liczniejsze stanowiska tego gatunku znajdują się w rejonie Polesia Podlaskiego i Wołyńskiego.
Ekologia.
Siedlisko.
Gatunek występuje wzdłuż dolin rzecznych na terenach nizinnych, w miejscach regularnie podtapianych Europie Środkowej i Zachodniej oraz zalewanych wiosną w Europie Wschodniej. Rośnie tam najczęściej wzdłuż brzegów rzek, nad starorzeczami i jeziorami, w lasach aluwialnych, w szuwarach i na wilgotnych łąkach. W obszarach Europy silnie przekształconych przez człowieka jego siedliskiem stają się brzegi rowów i kanałów, brzegi pól i porzuconych łąk. Ze względu na długowieczność roślina może się utrzymywać na stanowiskach długo po ich znaczącym przekształceniu. Rośnie na terenach głównie nizinnych i nisko położonych – ok. 90% stanowisk znajduje się na rzędnej poniżej 300 m n.p.m. W południowej części zasięgu (w Turcji) występuje na reliktowych stanowiskach wyżej położonych, maksymalnie do 1800 m n.p.m. W Polsce najwyżej położone stanowiska znajdują się w Bieszczadach na 900 m n.p.m.
Na północy zasięgu (w Skandynawii) gatunek ten rośnie niemal wyłącznie wzdłuż wybrzeży Morza Północnego i Bałtyckiego, wykazując się tolerancją na zasolenie. Zresztą obecny jest także na solniskach śródlądowych na Węgrzech, oraz w miejscach zalewanych słonawymi wodami w pobliżu morskich wybrzeży Włoch i w ujściu Wołgi.
Rośnie na glebach wapiennych, próchnicznych, na namułach, torfach i glinach, mokrych lub przemiennie mokrych i okresowo podsychających. Gleby na stanowiskach są alkaliczne lub słabo kwaśne, bardzo zróżnicowane pod względem troficznym. Najlepiej rośnie na stanowiskach nasłonecznionych, ale utrzymuje się także w cienistych lasach i gęstych szuwarach trzcinowych. Jest rośliną ciepłolubną. 
Wschodnie krańce zasięgu (południowy Ural) to obszary ze średniomiesięczną temperaturą w okresie zimowym sięgającą -20 °C. Z kolei izolowane populacje w południowej części zasięgu utrzymują się na terenach, gdzie średniomiesięczne temperatury latem przekraczają 20 °C, a opady wynoszą poniżej 150 mm. Opady w obrębie zasięgu sięgają na niektórych obszarach nawet 2000 mm rocznie, co znaczy, że czynnik ten nie wpływa istotnie na rozprzestrzenienie gatunku. Związek z nim mają natomiast wysokie temperatury w okresie letnim (ponad 15 °C) i odpowiednio długi okres wegetacyjny.
Struktura populacji.
Z powodu krzaczastego pokroju i dużych rozmiarów pojedyncze rośliny mogą zajmować nawet do 2 m² powierzchni. Skutkuje to ich relatywnie niewielkim zagęszczeniem w populacji wynoszącym ok. 0,17 egzemplarza na 1 m² w przypadku stabilnych i starych populacji, do 1,31 egzemplarza na 1 m² w przypadku populacji dynamicznych, w których obecne są formy juwenilne i siewki.
Interakcje międzygatunkowe.
Ekspansja trzciny pospolitej i wierzb, ich gęsty i wysoki wzrost na stanowiskach wilczomleczu błotnego skutkuje ustępowaniem tego gatunku. 
Wilczomlecz błotny jest często zgryzany przez jelenie, przy czym nie wpływa to jednak istotnie na żywotność roślin, choć może osłabiać produkcję nasion. Prawdopodobnie z powodu wydzielania trującego soku mlecznego, na roślinach tego gatunku owady żerują rzadko. Korzenie i łodygi wilczomleczu błotnego oraz rózgowatego "E. virgata" i błyszczącego "E. lucida" są jedynym źródłem pożywienia monofagicznych larw motyli "Chamaeshpecia palustris" i "Chamaeshpecia hungarica" ("Sesioidea"). Monofagiem przywiązanym wyłącznie do wilczomleczu błotnego jest chrząszcz "Oberea euphorbiae" (kózkowate), a do tego gatunku i "E. lucida" – "Aphtona violacea" (stonkowate). Galasy tworzą larwy muchówki "Dasyneura schulzei" ("Cecidomyiida"). Rzadko na wilczomleczu tym stwierdzano obecność mszyc "Acyrtosiphon euphorbiae". 
Wśród grzybów porażających tę roślinę jest dla niej tylko specyficzny gatunek – "Plagiostoma euphorbiae" ("Diaporthales"). Poza tym atakują ją rdze i mączniakowce: "Melamsora euphorbiae", "Melamsora euphorbiae-dulcis", "Uromyces verrucosae-craccae" i "Podosphaera euphorbiae" ("Sphaerotheca").
Fitosocjologia.
W klasyfikacji zbiorowisk roślinnych w Europie Środkowej wilczomlecz błotny uznawany jest za gatunek charakterystyczny dla rzędu (O.) "Convolvuletalia" (niepewne, wymaga dalszych badań), związku zespołów (All.) "Filipedulion" (niepewne, wymaga dalszych badań), oraz gatunek charakterystyczny i wyróżniający dla zespołu roślinności (Ass.) "Veronico-Euphorbietum". W skali całego swego zasięgu gatunek występuje jednak w zróżnicowanych zbiorowiskach. W zachodniej części swego zasięgu częściej rejestrowany jest w zbiorowiskach szuwarowych (klasa "Phragmitetea"), zwłaszcza z trzciną pospolitą. Poza tym w zbiorowiskach z rzędów "Magnocaricion", "Molinio-Holoschoenion", "Convolvulion sepium" i związku "Molinietalia caeruleae". W Europie Środkowej częściej dokumentowany jest w towarzystwie gatunków łąkowych ze związków "Cnidion" i "Molinion". Na północy zasięgu notowany jest w zbiorowiskach łąk zalewowych "Agropyro-Rumicion" z udziałem gatunków tolerujących zasolenie. Na wschodzie rośnie głównie w szuwarach mozgowych i trzcinowych.
Biologia.
Rozwój.
Bylina, długowieczny hemikryptofit, czasem (zwłaszcza w pierwszych dwóch latach rozwoju) także geofit odnawiający się z szyi korzeniowej. Rośliny dożywają 50 lat lub nawet więcej. Rozmnażają się niemal wyłącznie przez nasiona – okazy będące klonami, powstające dzięki poziomo odrastającym niektórym pędom, stanowią ok. 1% populacji. Kwitnąć zaczynają rośliny w wieku 3–4 lat, wyjątkowo młodsze. W miarę upływu lat pędy osiągają większą wysokość i jest ich więcej. Rośliny stare jednak znów mają pędy niższe i mniej liczne. 
Rośliny w Europie Środkowej wypuszczają nowe pędy w marcu z czerwonawych pąków znajdujących tuż nad powierzchnią gruntu pędów ubiegłorocznych (pąki te powstają także rok wcześniej). Na początku kwietnia rozwijają się na młodych pędach pierwsze liście. Od połowy kwietnia do połowy czerwca trwa okres najintensywniejszego wzrostu roślin. Pierwsze kwiatostany powstają już w końcu kwietnia, ale pełnia kwitnienia zaczyna się od połowy maja i trwa do połowy czerwca. Kwitnienie kończy się najpóźniej w lipcu. W czerwcu zaczynają dojrzewać owoce i wówczas żółte w czasie kwitnienia przysadki stają się zielone. Nasiona są zrzucane do końca sierpnia, po czym pędy nadziemne zaczynają degenerować. Liście żółkną, potem stają się pomarańczowoczerwone i odpadają, a łodygi szarzeją i już martwe utrzymują się zwykle wzniesione przez kolejny sezon.
Właściwości chemiczne.
Roślina we wszystkich organach zawiera trujący sok mleczny, chroniący roślinę przed żerowaniem roślinożerców. Zidentyfikowano w nim liczne związki fenolowe, takie jak: kwercetyna, kempferol, mirycetyna, stepogenina, kwas galusowy, hiperozyd. Skład chemiczny soku ulega zmianom w zależności od stanu roślin – w populacji zarażonej grzybami chorobotwórczymi stwierdzano wzrost udziału składników o działaniu przeciwgrzybiczym. 
Sok mleczny ma działanie drażniące, u osób wrażliwych może wywoływać stany zapalne skóry i oczu, w skrajnych przypadkach prowadzące nawet do ślepoty. Wykazuje także działanie rakotwórcze.
Ekstrakt z tego gatunku wykazuje działanie bakterio- i grzybobójcze przeciw: "Bacillus subtilis", "Staphylococcus aureus", "Escherichia coli" i "Candida albicans".
Genetyka.
Liczba chromosomów 2n = 20. Ze względu na zapylenie krzyżowe w obrębie populacji tego gatunku występuje znaczne zróżnicowanie genetyczne. W małych populacjach następuje jednak znaczny spadek tego zróżnicowania.
Systematyka.
Wilczomlecz błotny należy do podrodzaju "Esula" Pers. obejmującego ok. 500 euroazjatyckich gatunków, a w jego obrębie do sekcji "Tulocarpa" (Raf.) Prokh. i podsekcji "Lutescens" Prokh. Do najbliżej spokrewnionych gatunków należą: "Euphorbia aristata", "Euphorbia lamprocarpa" i "Euphorbia soongarica", wraz z którymi łączony jest w serię "Soongaricae" Baikov.
Nie są znane mieszańce u tego gatunku.
Nazewnictwo.
Nazwa naukowa rodzaju "Euphorbia" pochodzić ma od imienia Euforbosa, nadwornego lekarza Juby II, władcy Numidii, później Mauretanii. Przeniesiona została na rodzaj przez Karola Linneusza za Pliniuszem Starszym, który używał nazwy "euphórbea" w odniesieniu do "Euphorbia officinarum", gatunku którego lecznicze właściwości miał odkryć Euforbos. Nazwa gatunkowa "palustris" pochodzi od łac. słowa "palus" – bagno i oznacza bagienny, rosnący na bagnie.
U Krzysztofa Kluka (1805) gatunek wymieniony pod nazwą euforbia błotna. W pierwszym wydaniu „Roślin polskich” (1924) gatunek występuje pod nazwą ostromlecz błotny. W XX wieku ustalona zostaje nazwa rodzajowa wilczomlecz i gatunek od drugiej połowy tego wieku znany już jest tylko jako wilczomlecz błotny.
Zagrożenia i ochrona.
Krytycznym oddziaływaniem warunkującym skuteczne odnawianie się i trwanie populacji wilczomlecza błotnego jest występowanie naturalnych wezbrań i okresowych niżówek w dolinach rzek. Bez nich siewki tego gatunku nie mają możliwości rozwoju. Populacje starzeją się, zmniejsza się ich zróżnicowanie genetyczne i spadają możliwości wymiany genetycznej między populacjami. W dodatku wraz ze spadkiem liczebności populacji maleje skuteczność zapylania kwiatów. 
Szczególnie złe perspektywy dla gatunku występują na obszarach silnej antropopresji – w warunkach regulacji rzek i skutecznej ochrony przeciwpowodziowej, eliminujących naturalne wezbrania. Przywrócenie ich w rzekach jest podstawowym warunkiem utrzymania gatunku. W celu poprawy jego perspektyw możliwe jest także wzmacnianie stanowisk materiałem roślinnym mnożonym "ex situ" (rekomendowane jest dosadzanie siewek jednorocznych) oraz ograniczanie występowania silnie konkurencyjnej wobec wilczomleczu trzciny pospolitej. Skuteczne jest jesienne koszenie, które wilczomleczom nie szkodzi, a rozluźniając trzciny zwiększa znacznie produkcję nasion wilczomlecza błotnego (w doświadczeniach z ok. 160 do 280 w pierwszym sezonie po rozpoczęciu koszenia i 380 w kolejnym).
Ze względu na rozległy zasięg, duże zasoby i brak zidentyfikowanych znaczących zagrożeń dla gatunku w skali globalnej uznany został przez Międzynarodową Unię Ochrony Przyrody za gatunek najmniejszej troski ("least concern" – LC). Gatunek klasyfikowany jednak jest jako narażony w Niemczech, Holandii, Austrii i Szwajcarii. W Polsce umieszczony był na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymał kategorię NT (gatunek bliski zagrożenia). Ocenia się, że w Polsce liczba jego stanowisk zmniejsza się, jednak nie podlega ochronie prawnej. Chroniony jest natomiast w Niemczech i części prowincji we Francji. Wyraźnie traci stanowiska w południowej części zasięgu (Katalonia, Włochy i Turcja).
Zastosowanie.
Roślina ozdobna.
Ze względu na efektowny wygląd – wysoki wzrost, krzaczasty pokrój i duże, intensywnie żółte kwiatostany gatunek jest stosowany jako roślina ozdobna. Szczególnie zalecany jest do nasadzeń krajobrazowych w parkach, wśród półnaturalnych, tworzonych z gatunków rodzimych zbiorowisk trawiastych, poza tym nad stawami i w miejscach podmokłych, ale także na rabatach i w ogródkach przydomowych. Jest łatwo dostępny w ofercie handlowej, co potencjalnie grozi jego rozprzestrzenieniem poza naturalny zasięg, ale potencjał jego inwazyjności jest tymczasem jeszcze nieznany. Gatunek reintrodukowany w Belgii (notowany był w tym kraju w XIX wieku, po czym wyginął) wykazuje się znaczną inwazyjnością. Wilczomlecz błotny wysadzony na terenach trawiastych na terenach zurbanizowanych w Wielkiej Brytanii także zwiększył swój udział w pokryciu roślinności w ciągu kilku lat.
Roślina lecznicza.
Wilczomlecz błotny stosowany jest w ziołolecznictwie. Jego korzeń ma mieć działanie przeciwgorączkowe, a sok mleczny stosowany jest przeciw kurzajkom i brodawkom. Odwary z tego gatunku stosowane były m.in. w ziołolecznictwie na Podolu.
Uprawa.
Uprawa gatunku możliwa jest w 5 do 10 strefie mrozoodporności. Roślina rozmnażana jest przez wysiew nasion. Należy ją uprawiać na brzegach wód (do 10 cm głębokości) pojedynczo lub w małych grupach, w miejscach otwartych, słonecznych do półcienistych. Dobrze znosi też okresowe wysychanie podłoża. Najlepiej rośnie w glebie przepuszczalnej i żyznej, ale udaje się także na glebach ciężkich i ubogich. Roślina nie wymaga szczególnych zabiegów pielęgnacyjnych i nie jest wrażliwa na choroby lub żerowanie owadów. Dla uniknięcia rozsiewania się rośliny w ogrodzie należy usuwać kwiatostany po przekwitnieniu. Przy pracy z rośliną rekomendowane jest stosowanie rękawic i okularów ochronnych ze względu na drażniące działanie soku mlecznego.

</doc>
<doc id="309617" url="https://pl.wikipedia.org/wiki?curid=309617" title=".ge">
.ge

.ge jest domeną internetową przypisaną dla stron internetowych z Gruzji.

</doc>
<doc id="309619" url="https://pl.wikipedia.org/wiki?curid=309619" title="You’ll Never Walk Alone">
You’ll Never Walk Alone

You’ll Never Walk Alone – piosenka z musicalu Carousel z 1945, do której muzykę skomponował Richard Rodgers a słowa napisał Oscar Hammerstein II.
Utwór wykonywali m.in. Gerry and the Pacemakers, Frank Sinatra, Elvis Presley, The Adicts czy w wersji instrumentalnej – Nina Simone.
"You’ll Never Walk Alone" stało się hymnem klubu piłkarskiego Liverpool F.C. i innych, m.in. Celticu i St. Pauli.
Utwór dotarł trzykrotnie na 1. miejsce brytyjskiej listy przebojów:
Brytyjski zespół Pink Floyd zawarł fragment piosenki w końcówce utworu Fearless z albumu "Meddle" wydanego w roku 1971.

</doc>
<doc id="309621" url="https://pl.wikipedia.org/wiki?curid=309621" title="Frizzle Fry">
Frizzle Fry

Frizzle Fry – pierwszy studyjny album zespołu Primus. Debiutancki album "Suck on This" był nagrywany podczas występów na żywo. 

</doc>
<doc id="309624" url="https://pl.wikipedia.org/wiki?curid=309624" title="Alois Löser">
Alois Löser

Alois Löser (ur. 11 czerwca 1954 w Nördlingen we wschodniej Bawarii) – przeor ekumenicznej Wspólnoty Taizé, katolik niemiecki.
Wychowywał się w Stuttgarcie, był w młodości ministrantem w tamtejszej parafii Św. Mikołaja. W wieku 16 lat po raz pierwszy przebywał w Taizé i zafascynował się wspólnotą ekumeniczną; na stałe związał się z Taizé trzy lata później, w 1974. Studiował teologię w Lyonie, ale święceń kapłańskich nie przyjął.
W ciągu kilkudziesięciu lat pobytu we Wspólnocie Taizé jego znaczenie rosło. Był m.in. kompozytorem wielu pieśni religijnych, udzielał publicznych wypowiedzi środkom masowego przekazu. Jako jeden z najbliższych współpracowników brata Rogera został przez niego wskazany na następcę w charakterze przełożonego wspólnoty w 1997. Po tragicznej śmierci brata Rogera w sierpniu 2005 został kolejnym zwierzchnikiem Wspólnoty Taizé.

</doc>
<doc id="309625" url="https://pl.wikipedia.org/wiki?curid=309625" title="Brat Alois">
Brat Alois



</doc>
<doc id="309628" url="https://pl.wikipedia.org/wiki?curid=309628" title="Tacoma Link">
Tacoma Link

Tacoma Link – bezpłatny system lekkiej kolei (light rail) działający w Tacomie w stanie Waszyngton w USA, należący do przedsiębiorstwa "Sound Transit".
System stanowi jedna linia tramwajowa otwarta 22 sierpnia 2003, która ma długość 1,6 mili (ok. 2,56 km) i jest najkrótszą nowo otwartą linią tramwajową w USA. Trasa posiada 5 przystanków i łączy centrum przesiadkowe "Tacoma Dome" z uniwersytetem oraz przedmieściami miasta. W jej przebiegu znajdują się odcinki jedno- jak i dwutorowe. Linia powstała 65 lat po likwidacji komunikacji tramwajowej w mieście Tacoma i zastąpieniu jej autobusami.
Tabor składa się z trzech wagonów Škoda 10 T wyprodukowanych przez zakłady w Pilźnie w Czechach.

</doc>
<doc id="309630" url="https://pl.wikipedia.org/wiki?curid=309630" title="Paweł Wimmer">
Paweł Wimmer

Paweł Wimmer (ur. 16 sierpnia 1954 w Warszawie) – polski dziennikarz prasy informatycznej, ekonomista oraz entuzjasta internetowej edukacji. Jest autorem znanego w polskim Internecie "Kursu języka HTML".
Życiorys.
Jest synem Jana Wimmera. W latach 80. XX w. ukończył Szkołę Główną Planowania i Statystyki (obecnie SGH). W latach 90. pracował dla miesięcznika „Enter” i dwutygodnika „PCkurier” oraz zaczął tworzenie kursu HTML, który był rozwijany do 2014 roku. W latach 1999–2000 był redaktorem naczelnym internetowego miesięcznika „Webmaster”. Od 2002 do stycznia 2009 pracował dla wydawnictwa IDG Poland. Od 2010 roku jest niezależnym publicystą informatycznym i ekonomicznym, od 2019 roku na emeryturze.
Paweł Wimmer pracował także w Polskim Związku Esperantystów oraz w Dziale Gromadzenia Zbiorów Biblioteki Uniwersytetu Warszawskiego. Jest lingwistą i zwolennikiem sztucznych języków: esperanto oraz interlingua.
Jest autorem darmowego podręcznika do nauki esperanto dla początkujących "Esperanto en dek lecionoj" ("Esperanto w dziesięciu lekcjach"), udostępnionego na wolnej licencji Creative Commons Uznanie autorstwa 2.5 Polska.
Jest autorem około trzydziestu publikacji książkowych z dziedziny informatyki i języków, w tym współautorem (z Anną Wysocką) podręcznika informatyki dla klas 4-6 szkół podstawowych.
Jest jednym z inicjatorów Komitetu Obrony Demokracji, był członkiem Komisji Rewizyjnej Stowarzyszenia „Komitet Obrony Demokracji”.
Jest także członkiem Towarzystwa Dziennikarskiego.

</doc>
<doc id="309631" url="https://pl.wikipedia.org/wiki?curid=309631" title=".ch">
.ch

.ch jest domeną internetową przypisaną dla stron internetowych ze Szwajcarii.
Skrót „ch” nie pochodzi z żadnego z oficjalnych języków (die Schweiz; Suisse; Svizzera; Svizra). Pochodzi od łacińskiej oficjalnej nazwy państwa: "Confoederatio Helvetica" (Konfederacja Szwajcarii).

</doc>
<doc id="309634" url="https://pl.wikipedia.org/wiki?curid=309634" title="Fiat 850">
Fiat 850

Fiat 850 – samochód osobowy i osobowo-towarowy wprowadzony do produkcji w maju 1964 roku i produkowany do 1973 roku. Był wówczas dziewiątym podstawowym modelem produkowanym przez koncern Fiata w Turynie. Powstawał w trzech wersjach nadwoziowych.
Charakterystyka.
Był on powiększoną wersją modelu 600, zamierzano w nim uzyskać więcej przestrzeni pasażerskiej, zwłaszcza z tyłu. Z boku Fiat 850 przypomina nieco sylwetkę samochodu sportowego tamtych lat - pochylona ku przodowi ściana czołowa maski przedniej i krótki, ucięty kufer stwarzają to wrażenie.
Silnik ustawiony jest podłużnie i charakteryzuje się dużą elastycznością, płynną pracą przy zmianie obrotów, łatwym rozruchem i szybkim osiąganiem właściwej temperatury pracy. Wadą natomiast jest głośna praca silnika. Wał korbowy silnika osadzony jest w kadłubie, w trzech łożyskach głównych, napędza krótkim łańcuchem nieco powyżej niego leżący wałek rozrządu. Ten z kolei za pomocą długich lasek popychaczy i dźwigienek zaworowych steruje wiszącymi zaworami.
W osi wału korbowego, przy kole pasowym umieszczony jest odśrodkowy filtr oleju. Dwoma paskami klinowymi, od wału korbowego napędzane są: prądnica, pompa wodna i wentylator chłodnicy. Z prawej strony umieszczona jest chłodnica z wentylatorem. Po lewej stronie umieszczono tłumik wydechowy. Wlew paliwa dostępny jest po uniesieniu maski silnika i znajduje się z lewej tylnej strony pojazdu. Zbiornik paliwa ma 30 litrów i mieści się poprzecznie za oparciem tylnego siedzenia. Fiat 850 nie wymaga uzupełniania i wylewania płynu chłodzącego, ma bowiem szczelny zamknięty układ chłodzenia, w którym znajduje się płyn zamarzający dopiero przy temperaturze otoczenia poniżej -35 °C.
Model ten oprócz standardowego nadwozia był produkowany w wersji coupé, spider i odmianie użytkowej Fiat 850 T. Nadwozie Spider zaprojektowane zostało przez znaną firmę nadwoziową Bertone.
Fiat 850 wytwarzany był do roku 1972, kiedy zastąpił go Fiat 127. Wyprodukowano go łącznie 2 203 380 sztuk. Ponadto był on wzorem licencyjnym dla wytwarzanego w Hiszpanii modelu SEAT 850.
We Fiacie 850 montowane były cztery odmiany silnika o pojemności 843 cm³ i mocy maksymalnej od 25 kW (35 KM) do 36 kW (49 KM) co pozwalało mu osiągać prędkości od 120 km/h do 145 km/h.

</doc>
<doc id="309635" url="https://pl.wikipedia.org/wiki?curid=309635" title="Allen Iverson">
Allen Iverson

Allen Ezail Iverson, znany też jako A.I. lub The Answer (ur. 7 czerwca 1975 w Hampton, Wirginia) – amerykański koszykarz, występujący na pozycji rzucającego obrońcy lub rozgrywającego. Zdobywca nagrody dla najbardziej wartościowego zawodnika NBA w 2001 roku.
Iverson studiował na Uniwersytecie Georgetown, gdzie grał w uczelnianej drużynie Georgetown Hoyas. W 1996 został wybrany w drafcie przez Philadelphia 76ers z nr 1. w I rundzie. 3 listopada 2008 roku drużyna Denver Nuggets wytransferowała Iversona do Detroit Pistons w zamian za Chauncey Billupsa i Antonio McDyessa. 10 września 2009 r. podpisał roczny kontrakt z Memphis Grizzlies. 26 listopada Iverson ogłosił zakończenie kariery zawodowej. Jednak już po tygodniu, 2 grudnia 2009, Iverson podpisał roczny kontrakt z Philadelphią 76ers i tym samym wrócił do dawnej drużyny. Jednak po nieudanym sezonie w Filadelfii odszedł z 76ers. Iverson po długich poszukiwaniach klubu dostał ofertę od tureckiej drużyny Beşiktaşu JK, z którą 29 października 2010 roku podpisał dwuletni kontrakt. 30 października 2013 oficjalnie ogłosił zakończenie kariery.
1 marca 2014 w przerwie meczu Philadelphia 76ers – Washington Wizards miała miejsce ceremonia zastrzeżenia numeru 3, z którym występował.
W 2002 wystąpił w filmie Magiczne buty.
Osiągnięcia i sukcesy.
NBA.
"Na podstawie Basketball-Reference.com , o ile nie zaznaczono inaczej"
Statystyki.
Na podstawie Basketball-Reference.com 

</doc>
<doc id="309636" url="https://pl.wikipedia.org/wiki?curid=309636" title="Sybila">
Sybila



</doc>
<doc id="309637" url="https://pl.wikipedia.org/wiki?curid=309637" title="Filip II (król Hiszpanii)">
Filip II (król Hiszpanii)



</doc>
<doc id="309638" url="https://pl.wikipedia.org/wiki?curid=309638" title="Calanthe Cintryjska">
Calanthe Cintryjska



</doc>
<doc id="309639" url="https://pl.wikipedia.org/wiki?curid=309639" title="Calanthe">
Calanthe

Calanthe – rodzaj roślin z rodziny storczykowatych ("Orchidaceae"). Należy do niego 187 gatunków, spośród których typowym jest "C. veratrifolia" Ker-Gawler, 1823, "nom. illeg.".
Występowanie.
Rośliny z rodzaju "Calanthe" występują w strefie tropikalnej, głównie w Azji.
Systematyka.
Rodzaj sklasyfikowany do plemienia "Collabieae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="309640" url="https://pl.wikipedia.org/wiki?curid=309640" title="Max Thurian">
Max Thurian

Max Thurian (ur. 16 sierpnia 1921 w Genewie, zm. 15 sierpnia 1996 tamże) – szwajcarski teolog chrześcijański, członek ekumenicznej Wspólnoty Taizé. Pod koniec życia przeszedł na katolicyzm. Mając 66 lat przyjął święcenia kapłańskie.
Działalność.
Odbył studia teologiczne w Genewie. W 1942 r. poznał Rogera Schütza i razem z nim oraz Pierre'em Souvairanem rozpoczął w Genewie życie wspólnotowe, które dało początek Wspólnocie Taizé. W październiku 1944 r. razem z braćmi przybył do Taizé, gdzie Wspólnota kontynuowała swoje powołanie. W dniu 17 lutego 1946 r. ordynowany w Genewie na pastora kościoła reformowanego. Był jednym z pierwszych siedmiu braci, którzy w dniu 17 kwietnia 1949 r. złożyli we Wspólnocie Taizé śluby wieczyste. W Taizé poświęcił się badaniom teologicznym i liturgicznym. był również zastępcą przeora. Uczestniczył w spotkaniach Grupy z Dombes,
Wraz z bratem Rogerem na zaproszenie papieża Jana XXIII był obserwatorem na Soborze Watykańskim II. Na zaproszenie papieża Pawła VI współpracownik tzw. "Consilium" – watykańskiej rady, która przygotowywała projekt Nowego Mszału Rzymskiego. Od 1970 r. doradca komisji "Wiara i ustrój" Światowej Rady Kościołów, na jej zlecenie kierował redakcją tzw. "Dokumentu z Limy" na temat ekumenicznych aspektów Chrztu, Eucharystii i Posługi w Kościele (w skrócie: "BEM" od "Baptême, Eucharistie, Ministère"). Dokument był pierwszym w historii nowożytnej tekstem na temat Eucharystii, który w znacznym stopniu zbliżył stanowiska tak licznych Kościołów i wspólnot chrześcijańskich. Stało się to możliwe głównie, dzięki przywróceniu w teologii Eucharystii na nowo pojęcia "pamiątki" (gr. "anamensis"). To Max Thurian właśnie był głównym promotorem tego terminu. Poświęcił mu klasyczną już dziś książkę "L'Eucharistie. Mémorial du Seigneur. Sacrifice d'action de grâce et d'intercession" - wydaną pod koniec lat 50.
Wychowany jako protestant (kalwinista), w wieku 66 lat przeszedł na katolicyzm i równocześnie 3 maja 1987 r. przyjął w Neapolu święcenia kapłańskie. Do przyjaciół z ekumenicznej Grupy z Dombes napisał: "Od dawna w głębi duszy czuję się katolikiem". Przez papieża Jana Pawła II został w dniu 30 września 1992 r. mianowany członkiem Międzynarodowej Komisji Teologicznej, a następnie konsultorem Kongregacji ds. Duchowieństwa.
Dzieła i przekłady na j. polski.
Był autorem szeregu prac teologicznych, m.in.:

</doc>
<doc id="309643" url="https://pl.wikipedia.org/wiki?curid=309643" title="Mirosław Krajewski (historyk)">
Mirosław Krajewski (historyk)

Mirosław Krajewski (ur. 13 października 1946 w Nowinach) – polski polityk, nauczyciel akademicki, historyk, politolog, wydawca, działacz samorządowy, profesor nauk humanistycznych, profesor zwyczajny Uniwersytetu Kazimierza Wielkiego w Bydgoszczy, poseł na Sejm IV i V kadencji.
Życiorys.
Działalność zawodowa i społeczna.
Absolwent Państwowego Liceum Pedagogicznego nr 10 im. Waleriana Łukasińskiego w Wymyślinie (1965). W 1973 ukończył studia na Uniwersytecie Mikołaja Kopernika, w 1986 otrzymał stopień doktora na Uniwersytecie Warszawskim, a w 1995 habilitował się na UMK. W 2001 otrzymał tytuł profesora nauk humanistycznych, specjalizuje się m.in. w europeistyce, historii Polski XIX i XX wieku, historii państwa i prawa, paremiografii.
Pracował także jako dyrektor szkoły w Radzynku (1982–1995), gdzie przyczynił się do zbudowania nowego obiektu szkolnego oraz domu nauczyciela. Następnie był inspektorem oświaty w Brzuzem (1989–1990), potem kuratorem oświaty w województwie włocławskim (1995–1996). W latach 1996–2002 pełnił funkcję rektora Wyższej Szkoły Humanistyczno-Ekonomicznej we Włocławku. Współtworzył tę uczelnię z sześcioma kierunkami studiów (w tym dwoma na poziomie magisterskim) i ponad 6 tysiącami studentów. Działał na rzecz zorganizowania jej bazy materialnej uczelni (Auditorium Maximum, Collegium Novum) i struktury organizacyjnej. Inicjator m.in. utworzenia gazety uczelnianej „Vladislavia” (1997), dwóch serii naukowych („Zeszyty Naukowe WSHE”, „Debiuty Naukowe WSHE”) i chóru akademickiego „Arioso”. Na potrzeby biblioteki naukowej przekazał kilkaset książek. Od lipca do grudnia 2008 był prorektorem tej uczelni. Od 2003 do 2006 wykładał w Instytucie Dziennikarstwa i Komunikacji Społecznej Uniwersytetu Warmińsko-Mazurskiego. W 1995 został wykładowcą w Szkole Wyższej im. Pawła Włodkowica w Płocku, a w 2005 profesorem zwyczajnym w Instytucie Historii i Stosunków Międzynarodowych Uniwersytetu Kazimierza Wielkiego w Bydgoszczy.
W latach 1965–1995 należał do ZHP (będąc komendantem hufca, członkiem włocławskiej chorągwi i rady naczelnej), od 1977 do 1982 był prezesem zarządu oddziału ZNP. Później wszedł w skład Komitetu „Polska w XXI wieku” przy prezydium PAN (w okresie 1999–2002). W 1995 został przewodniczącym zarządu rejonowego Towarzystwa Przyjaciół Dzieci we Włocławku, a w 1979 członkiem Towarzystwa Naukowego Płockiego. W TNP w latach 2000–2009 prowadził seminarium doktoranckie, w tym czasie jedenaście osób uzyskało stopień doktora na różnych uczelniach krajowych. W latach 1979–2006 należał do Włocławskiego Towarzystwa Naukowego. W 1985 zorganizował dobrzyński oddział tego towarzystwa w Rypinie. W ramach działalności w tym oddziale w latach 1989–2006 zredagował dziesięć tomów naukowego periodyku „Ziemia Dobrzyńska. Zeszyty Historyczne Dobrzyńskiego Oddziału WTN”. Od 2008 przygotował corocznie wydawane tomy punktowanego przez MNiSW naukowego periodyku „Rocznik Dobrzyński”, liczącego łącznie ponad 5 tys. stron. Należy do Towarzystwa Historii Edukacji, Towarzystwa Nauczycieli Szkół Polskich, Stowarzyszenia Parlamentarzystów Polskich, Akademickiego Klubu Obywatelskiego im. Prezydenta Lecha Kaczyńskiego w Poznaniu oraz Toruńskiego Towarzystwa Naukowego. W 2007 zainicjował powołanie i został prezesem Dobrzyńskiego Towarzystwa Naukowego, organizacji pozarządowej zrzeszającej ponad 100 członków. Nawiązał współpracę ze Wspólnotą Francusko-Polską w Lotaryngii.
W 1994 założył w Rypinie Dom Wydawniczy „Verbum”, który w latach 1994–2001 wydawał kwartalnik „Ziemia Dobrzyńska. Gazeta dla Wszystkich”. W 2007 wydawnictwo przemianowane zostało na Wszechnicę Edukacyjną i Wydawniczą Verbum. Wydawnictwo w ciągu tego okresu wydało ponad 200 tytułów książek naukowych, podręczników akademickich, pamiętników oraz tomików poezji i opowiadań, m.in. w 2011 rozpoczęło serię wydawniczą pt. "Biblioteka Dobrzyńska". W jej ramach wznowiono "Kirgiz. Powieść" Gustawa Zielińskiego z 1842, powieść "Przekleństwo matki" Franciszka Dmochowskiego z 1858, nowelę "Powieści Sawy. W Oborach" Marii Konopnickiej z 1916 oraz "Morituri te salutant ave Patria", reportaż z czasu wojny polski-bolszewickiej z 1920 autorstwa Janiny Gawin-Waśniewskiej. Mirosław Krajewski przygotował też liczący blisko 600 stron "Almanach poezji Dobrej Ziemi wraz z wypisami z prozy dobrzyńskiej" oraz "Deo et Matris. Almanach religijnej poezji ziemi dobrzyńskiej".
W 2019 został powołany w skład Rady Programowej Narodowego Instytutu Kultury i Dziedzictwa Wsi. W 2021 został prezydentem honorowym Polskiego Czarnego Krzyża oraz honorowym członkiem Dobrzyńskiego Towarzystwa Naukowego.
Działalność polityczna.
W latach 1987–1998 zasiadał w radzie gminy Brzuze. Od 1998 do 2002 był radnym sejmiku kujawsko-pomorskiego, pełnił w nim przez rok funkcję wiceprzewodniczącego. W latach 2002–2004 sprawował urząd pierwszego zastępcy prezydenta Włocławka ds. promocji i rozwoju.
W wyborach parlamentarnych w 2001 kandydował do Sejmu z listy SLD-UP (z rekomendacji SLD). Mandat posła IV kadencji objął 13 października 2004 w miejsce Ryszarda Chodynickiego. W 2005 przeszedł do Samoobrony RP, z listy której w tym samym roku po raz drugi został wybrany posłem w okręgu toruńskim liczbą 11 333 głosów. W kwietniu 2006 powołano go jako reprezentanta Sejmu w skład Krajowej Rady Sądownictwa, w której zasiadał do 2008. W Sejmie V kadencji przewodniczył Podkomisji stałej do spraw Nauki i Szkolnictwa Wyższego, był m.in. zastępcą przewodniczącego Komisji Edukacji, Nauki i Młodzieży, członkiem Komisji ds. Unii Europejskiej i wiceprzewodniczącym Komisji Nadzwyczajnej do rozpatrzenia przedstawionych przez Prezydenta RP projektów ustaw o zmianie Konstytucji Rzeczypospolitej Polskiej oraz o zmianie ustawy – Kodeks postępowania karnego. Nadto pracował m.in. w Komisji Nadzwyczajnej do spraw zmian w kodyfikacjach. W 2006 wszedł w skład prezydium Samoobrony RP.
Od lipca 2007 do końca kadencji w listopadzie tegoż roku był członkiem klubu parlamentarnego PSL. Nie ubiegał się o reelekcję w przedterminowych wyborach parlamentarnych w tym samym roku. W wyborach samorządowych w 2010 bez powodzenia kandydował na radnego rady miasta Rypina z listy lokalnego komitetu wyborczego wyborców. W 2016 został członkiem Prawa i Sprawiedliwości. W wyborach samorządowych w 2018 bezskutecznie startował z jego listy do sejmiku kujawsko-pomorskiego.
Działalność naukowa.
Jest autorem i redaktorem 150 druków zwartych, kilkuset artykułów naukowych, rozpraw, recenzji i wypowiedzi. Pełnił funkcję redaktora naukowego dziejów Rypina: „Rypin. Szkice z dziejów miasta” (1994) i drugiego tomu „Dziejów Płocka (1793–1945)” (2006), jedenastu tomów „Zeszytów Naukowych WSHE” (1997–2003), dziesięciu tomów „Ziemi Dobrzyńskiej” (1989–2006), trzech tomów „Debiutów Naukowych WSHE” (1998–2002) i czternastu tomów „Rocznika Dobrzyńskiego” (2008–2021). W statystyce bibliometrycznej publikacji pracowników Uniwersytetu Kazimierza Wielkiego w Bydgoszczy za 2018 zajął czołowe miejsce, z liczbą punktów 1128. W ramach badań naukowych nad historią ziemi dobrzyńskiej zweryfikował i ustalił m.in. wykaz 1071 uczestników manifestacji patriotycznych z lat 1861–1863 oraz powstania styczniowego z lat 1863–1864 na tym terenie, powiększając wykaz o ponad 500 osób w stosunku do zestawienia przedwojennego. Naukowo zajmował się przebiegiem powstań, a także przebiegiem drugiej wojny światowej na ziemi dobrzyńskiej. Przeprowadził również badania nad herbem tej ziemi. Znaczna część jego pracy badawczej dotyczy sanktuariów maryjnych w kościołach zakonnych (karmelitów i bernardynów) na ziemi dobrzyńskiej oraz w Pilźnie. W ramach uprawianej leksykografii przygotował i wydał drukiem m.in. "Leksykon powszechnych dziejów edukacji z przewodnikiem bibliograficznym" (2010) oraz "Leksykon prawa oświatowego" (2018). Autor prac naukowych i popularyzatorskich z dziedziny paremiografii, m.in. "Aforyzmy, cytaty i myśli o edukacji i twórczości" (2003), "Aurea dicta (złote słowa) dla ludzi władzy i polityki" (2004), "Europa potrzebuje odkupienia. Jan Paweł II o Europie" (2005), "Universitas w nauczaniu Jana Pawła II" (2011), "Zatroskany o Polskę. Prezydent Rzeczypospolitej Polskiej prof. Lech Kaczyński o Polsce i świecie (wybór myśli z wystąpień, listów i wywiadów)" (2015), "Myśli dla siebie" (2017). W zakresie biografistyki w latach 1992–2014 przygotował i wydał trzy wersje słowników biograficznych ziemi dobrzyńskiej: "Słownik biograficzny ziemi dobrzyńskiej do 1945 r." (1992), "Dobrzyński słownik biograficzny. Ludzie europejskiego regionu" (2002), a także dwutomowy "Nowy słownik biograficzny ziemi dobrzyńskiej" (2014), obejmujący ponad trzy tysiące biogramów. Jest autorem m.in. biografii profesora Jerzego Pietrkiewicza ("Koryfeusz Dobrej Ziemi" – 2007) oraz pułkownik Marii Sobocińskiej ("Dama Niezłomna. Maria Sobocińska (1920–2012). Biografia wpisana w okupacyjne dzieje Skępego" – 2012).
Jest promotorem dziesięciu doktoratów z zakresu nauk humanistycznych i społecznych na różnych uczelniach krajowych (Uniwersytet Warszawski, Uniwersytet Mikołaja Kopernika w Toruniu, Uniwersytet Warmińsko-Mazurski w Olsztynie i Uniwersytet Kazimierza Wielkiego w Bydgoszczy) oraz kilkuset prac magisterskich i licencjackich (UMK, UWM, UKW, WSHE, Szkoła Wyższa im. Pawła Włodkowica). Był m.in. promotorem doktoratu Marka Wojtkowskiego.
Według Piotra Głuchowskiego i Marcina Kowalskiego, dziennikarzy „Gazety Wyborczej”, miał rzekomo popełnić plagiat w swojej pracy habilitacyjnej "Powstanie Styczniowe między Skrwą a Drwęcą" z 1994, wykorzystując zgromadzone przed wojną wyniki badań księdza Czesława Lissowskiego. Według nich Mirosław Krajewski odwołał się w tej pozycji do tych samych źródeł co Czesław Lissowski, mimo że część z nich uległa zniszczeniu w czasie wojny. Jego praca habilitacyjna została poddana dodatkowej ocenie komisji złożonej z historyków z UMK, którzy w styczniu 2008 orzekli, że nie może być ona uznana za pracę samodzielną. W 2008 m.in. na łamach prasy zainteresowany zamieścił sprostowania, powołując się przy tym na ekspertyzy z zakresu prawa autorskiego. Rada Wydziału Nauk Historycznych UMK w Toruniu uchwałą z 16 czerwca 2009 odmówiła wszczęcia postępowania w przedmiocie nadania mu stopnia doktora habilitowanego (przyjmując wniosek komisji rady wydziału, która nie wskazała, by praca ta nosiła znamiona plagiatu). 21 grudnia 2009 prezydium Centralnej Komisji do Spraw Stopni i Tytułów uchyliło swoją uchwałę z 26 czerwca 1995 zatwierdzającą nadanie Mirosławowi Krajewskiemu stopnia naukowego doktora habilitowanego nauk humanistycznych w dyscyplinie historia. Skargi Mirosława Krajewskiego na tę decyzję nie uwzględnił Wojewódzki Sąd Administracyjny, jednak orzeczenie WSA zostało uchylone i skierowane do ponownego rozpoznania przez Naczelny Sąd Administracyjny w maju 2011&lt;ref name="FA6/2011"&gt;&lt;/ref&gt;. We wrześniu 2011, ponownie rozpoznający skargę Mirosława Krajewskiego na decyzję o uchyleniu mu habilitacji, WSA unieważnił zaskarżoną przez niego decyzję Centralnej Komisji do Spraw Stopni i Tytułów, co ostatecznie zakończyło postępowanie.
Odznaczenia i wyróżnienia.
W 1999 został odznaczony Krzyżem Kawalerskim Orderu Odrodzenia Polski.
Został odznaczony i wyróżniony również m.in. Medalem Komisji Edukacji Narodowej (1989), Złotym (1988) i Srebrnym (1982) Krzyżem Zasługi, Złotym Krzyżem „Za Zasługi dla ZHP” (1979), Złotą Odznaką ZNP (1980), Brązowym Medalem „Za zasługi dla obronności kraju” (1995), medalem z okazji 650. rocznicy nadania praw miejskich dla Lipna (1999), Odznaką Honorową „za Zasługi dla Województwa Kujawsko-Pomorskiego” (2002), Medalem Akademii Bydgoskiej im. Kazimierza Wielkiego za szczególne zasługi dla Akademii (2005), Medalem Pawła Włodkowica (2005), Złotą Odznaką Zasłużonego Działacza Towarzystwa Przyjaciół Dzieci (2006), Medalem im. dr. Henryka Jordana (2012), Odznaczeniem „Za zasługi dla Polskiego Czarnego Krzyża” (2021), Nagrodami Ministra Edukacji Narodowej (1995, 1996), Nagrodą I stopnia Rektora Uniwersytetu Warmińsko-Mazurskiego (2005), Nagrodami Rektora Uniwersytetu Kazimierza Wielkiego (2012, 2017), certyfikatem dobroczynności Fundacji Dzieciom „Zdążyć z Pomocą” (2003, 2005), Nagrodą im. ks. Wincentego Borkowskiego (2015). Był pierwszym laureatem Nagrody im. Adama Adamandego Kochańskiego (1995). Został uhonorowany tytułami: „Zasłużony dla Miasta Rypina” (1995), „Zasłużony dla Skępego” (1997), „Zasłużony dla Gminy Radomin” (2013), „Za Zasługi dla powiatu golubsko-dobrzyńskiego” (2014). Został także pierwszym honorowym członkiem Stowarzyszenia Gmin Ziemi Dobrzyńskiej (2002).

</doc>
<doc id="309645" url="https://pl.wikipedia.org/wiki?curid=309645" title=".fm">
.fm

.fm – domena internetowa przypisana dla stron internetowych z Mikronezji, grupy wysp na Pacyfiku. Domenę .fm poza nielicznymi wyjątkami takimi jak .com.fm, .net.fm, .org.fm i podobnymi może zarejestrować każdy. Część dochodów z tego tytułu przekazywana jest rządowi Mikronezji. Jest bardzo popularna ze względu na to, iż kojarzy się z radiem FM – domena fm jest używana przez wiele rozgłośni radiowych z całego świata.

</doc>
<doc id="309647" url="https://pl.wikipedia.org/wiki?curid=309647" title="Zenaida">
Zenaida

Zenaida – imię żeńskie pochodzenia greckiego (), oznaczające pierwotnie osobę poświęconą Zeusowi. Odnotowano dwie święte katolickie o tym imieniu, w tym Zenaida z Tarsu (męczennica, również święta prawosławna).
Imię stosunkowo popularniejsze na wschodnich krańcach Polski, głównie wśród wyznawców prawosławia. Spotykane formy zdrobniałe: Zina i Zenia.
Zenaida imieniny obchodzi 5 czerwca i 11 października.
Znane osoby noszące imię Zenaida: 

</doc>
<doc id="309648" url="https://pl.wikipedia.org/wiki?curid=309648" title="Zenajda">
Zenajda



</doc>
<doc id="309650" url="https://pl.wikipedia.org/wiki?curid=309650" title="Zinaida">
Zinaida



</doc>
<doc id="309651" url="https://pl.wikipedia.org/wiki?curid=309651" title="Zinajda">
Zinajda



</doc>
<doc id="309652" url="https://pl.wikipedia.org/wiki?curid=309652" title="Grodzieckie Towarzystwo Kopalń Węgla i Zakładów Przemysłowych">
Grodzieckie Towarzystwo Kopalń Węgla i Zakładów Przemysłowych

Grodzieckie Towarzystwo Kopalń Węgla i Zakładów Przemysłowych S.A. w Grodźcu – przedsiębiorstwo branży górniczej powstało 18 października 1897 a zatwierdzone zostało 11 maja 1899.
Towarzystwo prowadziło ochronkę dla 120 dzieci swych pracowników, kasyno urzędnicze, udzielało bezpłatnie lokalu z opałem i światłem wielu organizacjom społecznym i instytucjom. Przy „Grodzieckim Towarzystwie” powstał Klub Tenisowy w Grodźcu.

</doc>
<doc id="309653" url="https://pl.wikipedia.org/wiki?curid=309653" title="Karol V (cesarz niemiecki)">
Karol V (cesarz niemiecki)



</doc>
<doc id="309654" url="https://pl.wikipedia.org/wiki?curid=309654" title="Ciemnogród">
Ciemnogród

Ciemnogród – pejoratywny termin wymyślony przez Stanisława Kostkę Potockiego na określenie osób o konserwatywnym światopoglądzie.
Historia.
Po raz pierwszy pojawił się w tytule powieści Stanisława Kostki Potockiego "Podróż do Ciemnogrodu", wydanej w roku 1820, gdzie Ciemnogród jest stolicą obskurantyzmu. Autor, zwolennik oświecenia, krytykuje w niej konserwatywne poglądy zwolenników ustroju, jaki panował w Polsce przedrozbiorowej.
Z czasem pojęcie „ciemnogród” zaczęło być dość powszechnie używane jako pejoratywne określenie zespołu poglądów konserwatywnych i tradycjonalistycznych. Określenie to ma sugerować brak wykształcenia „ciemnogrodzian”. Ich poglądy często określane są przez przeciwników jako „wsteczne”, w odróżnieniu od „postępowych” poglądów przeciwników tradycjonalizmu. Za ciemnogrodzian uznawani są konfederaci barscy.
W roku 1953 Konstanty Ildefons Gałczyński w tym kontekście napisał wierszowany pamflet "Chryzostoma Bulwiecia podróż do Ciemnogrodu", którego tytuł nawiązuje do powieści Potockiego. Określeniem „ciemnogród” posługiwał się też i Władysław Gomułka, który na zjeździe PZPR w 1959 stwierdził, że do walki z obskurantyzmem i ciemnogrodem należy zaangażować wszystkie siły, nawet te dalekie od marksizmu. W 1964 powstał film "Ciemnogród" ukazujący Ludowe Wojsko Polskie jako postępową siłę walcząca z ciemnotą i zabobonami mieszkańców polskiej prowincji.
W latach 90. XX wieku dziennikarz Wojciech Cejrowski na przekór pejoratywnemu wydźwiękowi określenia zaczął z dumą określać siebie jako „ciemnogrodzianina” i organizować zloty ciemnogrodzian (od 1996 w Osieku, cztery zloty w kolejnych latach). W wyniku tych akcji mianem ciemnogrodzian często z przekorą określają siebie środowiska prawicowe, w tym konserwatywno liberalne, odrzucające tzw. postępowość. Zdaniem ciemnogrodzian „jasnogród” (zwany też „postępgrodem”) jest próbą promowania, zwłaszcza wśród młodych ludzi, postaw socjalistycznych, kosmopolitycznych i antychrześcijańskich.

</doc>
<doc id="309655" url="https://pl.wikipedia.org/wiki?curid=309655" title="Sybilia">
Sybilia



</doc>
<doc id="309656" url="https://pl.wikipedia.org/wiki?curid=309656" title="Mister Dex">
Mister Dex

Mister Dex (dawniej Ex Problem) – polski zespół muzyczny wykonujący muzykę z gatunku disco polo.
Historia.
Zespół powstał w 1994 roku. Skład zespołu stanowią byli członkowie zespołu Ex Problem: Piotr Bechcicki (wokal, muzyka i teksty), Tomasz Ptasiński (instrumenty perkusyjne) i Mariusz Sobieraj (instrumenty klawiszowe). Popularność wśród fanów muzyki disco polo zaczęła wzrastać za sprawą piosenki pt. „Baju baj”. Inne znane utwory zespołu to m.in. „Kopciuszek”, „Karino”, „Naprawdę jaka jesteś”, „Miłość na zawołanie”, „Podarunki”, „Ech życie, życie”, „Niekochane kobiety”, „Byłaś mi słońcem” oraz „Deszcz i łzy”. W latach 90. XX wieku był jednym z najbardziej znanych przedstawicieli tego gatunku muzyki. Zespół ma na swoim koncie wydaną w 1996 roku autobiograficzną książkę "„Twój Romeo”" oraz gościnny udział w dwóch polskich produkcjach filmowych: "„Kochaj i rób co chcesz”" i "„Jak to się robi z dziewczynami”". Na ścieżkach dźwiękowych do obu tych filmów znalazły się jego piosenki. Grupa zdobyła kilka nagród m.in. Złotą i Platynową Płytę. Zespół wielokrotnie występował m.in. w Sali Kongresowej w Warszawie, amfiteatrze w Kołobrzegu, w poznańskiej „Arenie” i katowickim „Spodku”. W 2002 roku po zakończeniu emisji na antenie telewizji Polsat programu „Disco Relax” zespół zawiesił działalność na 2 lata. Działalność wznowił w 2004 roku.
Dyskografia.
Jako Ex Problem
Jako Mister Dex

</doc>
<doc id="309658" url="https://pl.wikipedia.org/wiki?curid=309658" title="Kina w Poznaniu">
Kina w Poznaniu

Kina w Poznaniu (z gwary poznańskiej "kintopy", lp. – "kintop") – pierwszym kinem w Poznaniu był „Park Promenadowy”, zlokalizowany w restauracji Leona Mettlera. Pierwszy seans odbył się tam 25 grudnia 1903 roku. Drugim kinem był Pałacowy. Przez dziesięciolecia powstawały nowe kina, inne zaś zamykano. Po roku 1990 charakterystyczne jest tworzenie kin wielosalowych, należących do dużych sieci. Najstarszym kinem w Poznaniu działającym po dziś dzień jest Kino Muza, otwarte w 1908.

</doc>
<doc id="309659" url="https://pl.wikipedia.org/wiki?curid=309659" title="Zespół Elektrowni Wodnych Niedzica">
Zespół Elektrowni Wodnych Niedzica

Zespół Elektrowni Wodnych Niedzica S.A. (ZEW Niedzica S.A.) – spółka akcyjna, której przedmiotem działalności jest przede wszystkim wytwarzanie energii elektrycznej. Powstała 24 listopada 1997 jako Zespół Zbiorników Wodnych Czorsztyn-Niedzica Sromowce Wyżne S.A. Od 2004 pod obecną nazwą. Jest jednoosobową spółką Skarbu Państwa. 
W skład zespołu wchodzą cztery elektrownie wodne: elektrownia szczytowo-pompowa Niedzica, elektrownia przepływowa Sromowce Wyżne, elektrownia Łączany i elektrownia Smolice.
Historia.
Pierwsze plany budowy zbiornika w okolicach Niedzicy pochodzą z 1905. W latach 20. XX wieku powstały plany budowy zbiorników wodnych na najgroźniejszych dopływach karpackich Wisły, m.in. Sole i Dunajcu. Jednym z konsultantów projektu budowy obiektu w Niedzicy był wybitny hydrotechnik i prezydent Rzeczypospolitej Polskiej Gabriel Narutowicz.
O budowie zadecydowano ostatecznie po katastrofalnej powodzi na Podhalu w 1934, podczas której zalanych zostało ponad 20 tys. gospodarstw. Plany budowy przerwała wojna.
Po II wojnie światowej, w latach 50. XX wieku projekt został ponownie podjęty, ale jego ostateczne zatwierdzenie nastąpiło dopiero na początku lat 70., po wielu zmianach koncepcyjnych. Zmieniano m.in.: planowane położenie zapory i zbiornika, typ zapory (z betonowej na ziemną) i liczbę miejscowości przeznaczonych do zalania.
Budowę rozpoczęto w 1975. W latach 80. i 90. XX wieku spotykała się ona z ostrymi protestami ekologów. Realizację zbiorników, zapór oraz elektrowni zakończono w 1997. W tym roku powołano również spółkę do ich obsługi. Patronem "zespołu zbiorników wodnych" został prof. Gabriel Narutowicz.
Elektrownia wodna Niedzica.
Budynek elektrowni położony jest poniżej zapory Niedzica. Elektrownia wykorzystuje wody Zbiornika Czorsztyńskiego, które doprowadzane są dwoma wydrążonymi w skale sztolniami o średnicy 7 m. 
Wykorzystana woda spływa do Zbiornika Sromowskiego, który z kolei jest źródłem wody dla Elektrowni Sromowce Wyżne oraz służy jako zbiornik wyrównawczy. Przed 2001 elektrownia w trybie pompowym przepompowywała wodę ze zbiornika Sromowce Wyżne do Zbiornika Czorsztyńskiego. Ze względu na niewielkie różnice w cenie energii w dzień i w nocy elektrownia pracuje obecnie wyłącznie w trybie turbinowym. W praktyce jest więc elektrownią przepływową.
W elektrowni zastosowano turbiny odwracalne typu Deriaza. Każdy z dwóch hydrozespołów waży 250 ton.
Elektrownia (pomieszczenia technologiczne wraz z urządzeniami do produkcji prądu) oraz zapora są udostępnione do zwiedzania z przewodnikiem.

</doc>
<doc id="309660" url="https://pl.wikipedia.org/wiki?curid=309660" title="Hansi Kursch">
Hansi Kursch



</doc>
<doc id="309668" url="https://pl.wikipedia.org/wiki?curid=309668" title="Zakłady „Solvay”">
Zakłady „Solvay”

Zakłady „Solvay”, zwane także Spółka „Solvay” – przedsiębiorstwo w Polsce z zarządem w Warszawie, utworzone w 1908 r. Należało do kapitalistów belgijskich.
Spółka miała zakłady m.in. w Grodźcu. Zakłady „Solvay”:
Zakłady „Solvay” od sezonu 1929/1930 poprzez Cementownię „Grodziec” utworzyły i sponsorowały Klub Sportowy „Solvay” w Grodźcu.

</doc>
<doc id="309672" url="https://pl.wikipedia.org/wiki?curid=309672" title="Heydər Əliyev">
Heydər Əliyev

Heydər Əlirza oğlu Əliyev (często używana transkrypcja rosyjskiej pisowni: Hajdar lub Hejdar Alijew; ur. 10 maja 1923 w Nachiczewanie, zm. 12 grudnia 2003 w Cleveland) – azerski polityk, I sekretarz KC Komunistycznej Partii Azerbejdżanu w latach 1969–1982, prezydent Azerbejdżanu w latach 1993–2003.
Życie prywatne.
Jego żoną była Zərifə Əziz qızı Əliyeva, okulistka i pracownik naukowy, zmarła w 1985 roku. Miał syna İlhama i córkę.
W 1939 ukończył technikum pedagogiczne, a w 1957 – fakultet historyczny Państwowego Uniwersytetu Azerbejdżańskiego im. S. M. Kirowa.
Azerska SRR.
W 1941 rozpoczął pracę w NKWD Nachiczewańskiej ASRR, a następnie w Sownarkomie tej republiki. Od maja 1944 był pracownikiem organów bezpieczeństwa Azerbejdżańskiej SRR, stając się w 1964 zastępcą przewodniczącego, a 3 lata później przewodniczącym republikańskiego KGB. W latach 1949–1950 był słuchaczem Szkoły MGB ZSRR.
W 1976 został kandydatem do Politbiura. W 1982 Jurij Andropow awansował go na wicepremiera ZSRR. Równolegle, od 1986, był przedstawicielem Biura Rady Ministrów ZSRR odpowiedzialnym za sprawy socjalne. W 1984 jako członek Biura Politycznego przewodził komisji do spraw reformy radzieckiej szkoły.
Był członkiem Rady Najwyższej ZSRR kadencji 8-11.
Dwukrotnie otrzymał tytuł Bohatera Pracy Socjalistycznej (1979 i 1983), był odznaczony czterokrotnie Orderem Lenina, Orderem Rewolucji Październikowej, Orderem Wojny Ojczyźnianej I klasy i Orderem Czerwonej Gwiazdy.
Wraz z nominacją Michaiła Gorbaczowa na I sekretarza KC KPZR Əliyev zaczął popadać w niełaskę. „Prawda” oskarżyła go o korupcję i nazwała „wielkim komunistycznym dinozaurem”. W 1987 Gorbaczow oczyścił swoje biuro ze starej breżniewowskiej gwardii i zmusił Əliyeva do rezygnacji z powodów zdrowotnych. Od 1987 do 1990 był na emeryturze.
Niepodległy Azerbejdżan.
Po krwawym stłumieniu demonstracji w Baku 20 stycznia 1990, Əliyev przyjechał do przedstawicielstwa Azerskiej SRR w Moskwie i wygłosił antygorbaczowskie przemówienie. Zostało ono retransmitowane w Baku, gdzie wywołało odzew ze strony członków antymoskiewskiego Frontu Ludowego. Əliyev w lipcu 1991 złożył rezygnację z członkostwa w KPZR.
W 1991 wrócił do rodzinnego Nachiczewanu, został przewodniczącym Najwyższego Medżylisa Nachiczewańskiej Republiki Autonomicznej.
Po ogłoszeniu niepodległości przez Azerbejdżan w 1991, wybuchł konflikt z Armenią o Górski Karabach. Ówczesny prezydent Əbülfəz Elçibəy mianował Əliyeva w 1992 zastępcą przewodniczącego Rady Najwyższej Azerbejdżanu, aby w ten sposób opanować chaos i wzmocnić rządy. Sytuacja jednak pogarszała się i rok później Elçibəy musiał uciekać ze stolicy, a Əliyev zastąpił go na stanowisku, obejmując równocześnie przywództwo w Radzie Najwyższej. Əliyeva w Baku witały tłumy, na ulicach wisiały transparenty z jego portretami i podpisem „Dam Wam to, czego chcecie”.
Heydər Əliyev dwukrotnie wygrywał wybory prezydenckie (w październiku 1993 i 1998). Za jego rządów rozpoczęto budowę rurociągu naftowego z Baku przez Tbilisi do Ceyhan w Turcji. Próbował zbrojnie przezwyciężyć kryzys karabaski (grudzień 1993), ale pociągnął on za sobą dalsze tysiące ofiar i wypędzenie ponad 700 000 Azerów.
W 1995 Əliyev uniknął zamachu na swoje życie – sprawców nigdy nie ujęto. Od 1999 zaczął się pogarszać stan jego zdrowia, leczył się w USA, przechodził kolejne operacje serca, lecz inne organy stopniowo odmawiały posłuszeństwa.
Został odznaczony Orderem św. Andrzeja (2003), oraz gruzińskim Orderem Złotego Runa (2001) i ukraińskim Orderem Księcia Jarosława Mądrego I klasy (1997).
W październiku 2003 wysunął swojego syna – İlhama, jako jedyną kandydaturę swojej partii na prezydenta. İlham Əliyev wygrał wybory 15 października 2003. Dwa miesiące później Heydər Əliyev zmarł.

</doc>
<doc id="309673" url="https://pl.wikipedia.org/wiki?curid=309673" title="Melisa">
Melisa



</doc>
<doc id="309677" url="https://pl.wikipedia.org/wiki?curid=309677" title="Mirona">
Mirona

Mirona – żeński odpowiednik imienia Miron.
Mirona imieniny obchodzi 8 sierpnia i 17 sierpnia.

</doc>
<doc id="309682" url="https://pl.wikipedia.org/wiki?curid=309682" title="Aparat kompaktowy">
Aparat kompaktowy

Aparat kompaktowy, potocznie kompakt () – typ popularnego aparatu fotograficznego o niewielkich rozmiarach, zwartej budowie i uproszczonej obsłudze. Jest on najczęściej wyposażony w niewymienny obiektyw stałoogniskowy lub zmiennoogniskowy.
W kompaktach klasycznych celownik umieszczony był nad obiektywem, co powodowało występowanie zjawiska paralaksy. Segment kompaktów z czasem wypełniły kompakty cyfrowe, pozbawione wizjera, wyposażone w duży, czytelny ekran LCD, na który przekazywany jest obraz wprost z obiektywu, i zapisujące zdjęcia na kartach pamięci.
Historia.
Historia aparatu kompaktowego sięga lat 30. XX stulecia, gdy w USA pojawił się masowo produkowany Kodak Brownie (zob. aparat skrzynkowy). W latach późniejszych, wzorem aparatów Leica, zastosowano w aparatach kompaktowych film małoobrazkowy typu 135, wizjer i dalmierz.
W latach 60.–70. postępowała automatyzacja aparatów kompaktowych. Wprowadzano w nich rozwiązania takie jak: światłomierz, autofocus, pomiar punktowy, silnik przewijający film, czytnik kodu DX, samowyzwalacz, obiektyw zmiennoogniskowy. Zaczęto je także wyposażać w lampę błyskową. Produkowano też aparaty kompaktowe na filmy inne niż 135.
Pod koniec lat 90., rozpoczęto produkcję cyfrowych aparatów kompaktowych.
Efekty fotografowania tanimi aparatami kompaktowymi inspirowały również profesjonalnych fotografów. W połowie lat 90. powstał dział fotografii zwany łomografią (lomografią). Jego nazwa pochodzi od marki radzieckich aparatów fotograficznych Łomo.
Współcześnie aparaty kompaktowe są stopniowo wypierane z rynku zarówno przez konstrukcje prostsze, jak i bardziej rozwinięte. Większość użytkowników do codziennego fotografowania korzysta ze smartfonów, ze względu na ich uniwersalność i powszechność oraz rosnące możliwości fotograficzne. Bardziej zaawansowani użytkownicy z kolei coraz częściej rezygnują z kompaktów na rzecz tańszych modeli cyfrowych lustrzanek oraz bezlusterkowców.

</doc>
<doc id="309683" url="https://pl.wikipedia.org/wiki?curid=309683" title="Linden">
Linden



</doc>
<doc id="309690" url="https://pl.wikipedia.org/wiki?curid=309690" title="Leśniaki (powiat częstochowski)">
Leśniaki (powiat częstochowski)

Leśniaki – kolonia sołecka o charakterze ulicówki w gminie Konopiska w powiecie częstochowskim w województwie śląskim, nad rzeką Konopką.
Historia.
Leśniaki powstały z osady zwanej Pustkowiem. Najprawdopodobniej nazwa jej powstała od tego, że wkoło otaczają ją lasy. Pierwsze zapiski o tej miejscowości w aktach parafialnych odnotowane są w 1816 r. Gdy w roku 1818 dokonywano podziału gmin wieś ta została przydzielona do gminy Rększowice. W latach 1975 -1998 miejscowość należała administracyjnie do województwa częstochowskiego.
Geografia.
Kolonia Leśniaki położona jest 18 km na zachód od Częstochowy. Graniczy z wsiami Jamki, Korzonek oraz z Dębową Górą, która znajduje się w gminie Boronów, powiatu lublinieckiego.
Do sołectwa należy też będąca jego przedłużeniem miejscowość Korzonek, znacznie większa od samych Leśniaków.
Leśniaki znajdują się na terenie Parku Krajobrazowego Lasy nad Górną Liswartą. W pobliżu miejscowości znajduje się użytek ekologiczny Jeziorko. Ma on 2,50 ha. W 1997 r. został objęty ochroną. Celem jego utworzenia była ochrona zbiorowisk torfowiskowych. Występują tu rzadkie gatunki roślin np.: rosiczka okrągłolistna, wełnianka wąskolistna, bagno zwyczajne, borówka bagienna. Jest to teren lęgowy dla ptactwa wodnego np.: czapli, kaczek.
W odległości ok. 5 km na południe od Leśniaków, w lesie, znajduje się rezerwat przyrody Rajchowa Góra, o powierzchni 8,20 ha. Utworzony został w roku 1959 dla ochrony stanowiska naturalnego lasu mieszanego. Znajdują się tam ponad 120-letnie sosny, buki i dęby.

</doc>
<doc id="309692" url="https://pl.wikipedia.org/wiki?curid=309692" title="Funkcje meromorficzne">
Funkcje meromorficzne



</doc>
<doc id="309693" url="https://pl.wikipedia.org/wiki?curid=309693" title="Innocenti">
Innocenti

Innocenti – firma powstała w 1933 roku w Lambrate, w Mediolanie. Przed II wojną światową była ważnym zakładem przemysłowym we Włoszech. Założycielem jej był Ferdinando Innocenti. W czasie wojny została zbombardowana przez lotnictwo, po wojnie od roku 1948 zaczęła produkować skutery Lambretta.
W 1959 r. zostało zawarte porozumienie licencyjne z British Motor Corporation, na mocy którego w 1961 r. wyjechał pierwszy samochód Innocenti A40 (Austin A40 Farina).
Produkowany od 1965 roku model Innocenti Mini bazował na licencyjnym Austinie Mini. Z Wielkiej Brytanii dowożono też wiele podzespołów. W roku 1972 Innocenti sprzedał do Indii cały oddział fabryki produkujący skutery, a rok później angielski Leyland, do którego należał wówczas British Motor Corporation wykupił tę włoską firmę. Od roku 1974 wytwarzane były samochody z angielskimi zespołami napędowymi i stylizowanymi przez firmę Bertone nadwoziami. Były to modele Innocenti Mini 90 i 120. Montowano również model Austin Allegro pod nazwą Innocenti Regent.
Jesienią 1975 roku ze względu na kłopoty finansowe z firmy wycofał się Leyland. Od roku 1976 zakłady Innocenti należały do włoskiej grupy przemysłowej De Tomaso. Zdolność produkcyjna fabryki wynosiła wówczas około 50 tys. sztuk rocznie. Od roku 1982 do samochodów Innocenti zamiast angielskich silników montowano japońskie silniki firmy Daihatsu i silniki motocyklowe Moto Guzzi należącego do grupy De Tomaso.
Firma zakończyła produkcję samochodów w roku 1990. Na przełomie lat 80. i 90. całą grupę De Tomaso chciała przejąć firma Mazda. Aby nie wpuścić konkurencji na włoski rynek przelicytował ją koncern Fiat. Dokonał jej restrukturyzacji, w ramach której zlikwidowano we Włoszech produkcję aut pod marką Innocenti. Przez kilka lat kontynuowano jednak dostawy samochodów do jej sieci sprzedaży i pod jej marką z zakładu Fiat Auto Poland (Innocenti Mille na bazie Fiata Uno) oraz z zakładów Fiata w Ameryce Południowej (Innocenti Elba na bazie Fiata Duna).

</doc>
<doc id="309697" url="https://pl.wikipedia.org/wiki?curid=309697" title="Centralna budowla">
Centralna budowla



</doc>
<doc id="309702" url="https://pl.wikipedia.org/wiki?curid=309702" title="Air (zespół muzyczny)">
Air (zespół muzyczny)

Air – francuski duet założony w 1995 roku, grający muzykę elektroniczną. Tworzą go Nicolas Godin i Jean-Benoît Dunckel. Oprócz albumów studyjnych zespół zarejestrował także wiele koncertów oraz ścieżek filmowych.
Grupa inspiracje muzyczne czerpie od zespołów takich jak Pink Floyd, Tangerine Dream oraz od wykonawców takich jak Jean Michel Jarre i Vangelis. Godin i Dunckel jako jedno z głównych źródeł inspiracji podają też muzykę poważną Philippa Glassa.

</doc>
<doc id="309713" url="https://pl.wikipedia.org/wiki?curid=309713" title="Gladion">
Gladion

Gladion - to konwent fantastyczny jaki odbywał się w latach 90. XX w. i na początku XXI wieku na zamkach w Mirowie i Bobolicach. W trakcie konwentu odbywała się kilkudniowa gra terenowa RPG. Uczestnicy konwentu wynajmowali na jego czas pole namiotowe i przez kilka dni odgrywali wybrane lub wylosowane przez siebie role przede wszystkim w konwencji fantasy.

</doc>
<doc id="309714" url="https://pl.wikipedia.org/wiki?curid=309714" title="Browar Grodziec">
Browar Grodziec

Browar Grodziec – browar parowy założony w Grodźcu (dzielnicy Będzina) w 1800 r. przez hrabiego Bonatiego, ówczesnego dziedzica miejscowości. W latach 40. XIX wieku należał do nowego dziedzica, Stanisława Ciechanowskiego. W latach 1863-1933 właścicielem była "A. Troppauer Spółka Akcyjna", którą tworzyli: Abraham Troppauer, Izaak Szpiegelman i Kalman Troppauer.

</doc>
<doc id="309715" url="https://pl.wikipedia.org/wiki?curid=309715" title="Mondo (łyżwiarstwo figurowe)">
Mondo (łyżwiarstwo figurowe)

Mondo (ang. "Spread eagle") – to jeden z elementów łyżwiarskich zaliczanych do elementów łączących lub ruchów w przestrzeni wykorzystywanych przy innych elementach łyżwiarskich np. przy podnoszeniach. Jest wykonywany przez łyżwiarza jadącego na obu nogach ustawionych piętami do siebie (nogi wyprostowane w kolanach). Pozycja monda może być wykonywana na krawędziach wewnętrznych (jest wtedy pochylony do przodu) lub zewnętrznych (odchylony do tyłu). Mondo jest często używane przy wejściu do wykonywania axla w jeździe indywidualnej zwiększając w ten sposób poziom trudności skoku. Pary sportowe i taneczne najczęściej wykorzystują mondo przy podnoszeniach.
Odmianą mondu jest besti squat.

</doc>
<doc id="309716" url="https://pl.wikipedia.org/wiki?curid=309716" title="Bourrée (taniec)">
Bourrée (taniec)

Bourrée [buré] – starofrancuski taniec ludowy utrzymany w szybkim tempie, w metrum parzystym (2/4, 4/4), z przedtaktem, zwykle z odbitką ćwierćnutową; występuje w suicie barokowej.

</doc>
<doc id="309717" url="https://pl.wikipedia.org/wiki?curid=309717" title="Bourree">
Bourree



</doc>
<doc id="309718" url="https://pl.wikipedia.org/wiki?curid=309718" title="Bourrée (muzyka)">
Bourrée (muzyka)

Bourrée – muzyczna forma taneczna oparta na tańcu bourrée. Zwykle w formie pieśni, w tempie szybkim.
Metrum parzyste 2/4 lub 4/4. Najczęściej element suity barokowej lub niezależny utwór.

</doc>
<doc id="309720" url="https://pl.wikipedia.org/wiki?curid=309720" title="Charlotte (łyżwiarstwo)">
Charlotte (łyżwiarstwo)

Charlotte (również - "świeca") to jedna z pozycji w łyżwiarstwie figurowym, wykonywanych zwykle w ramach sekwencji spiral. Zawodniczka jedzie na jednej nodze, pochylona maksymalnie do przodu, z drugą nogą uniesioną do góry. Najlepiej rozciągnięte łyżwiarki są w stanie wykonać ten element niemal w pozycji szpagatu. Charlotte wykonywana być może zarówno podczas jazdy do przodu, jak i do tyłu, jednakże w przód jest zdecydowanie trudniejsza. 
Element ten po raz pierwszy wykonała w początkach XX stulecia niemiecka łyżwiarka: Charlotte Oelschlagel.

</doc>
<doc id="309721" url="https://pl.wikipedia.org/wiki?curid=309721" title="Waregem">
Waregem

Waregem – miasto w Belgii, w prowincji Flandria Zachodnia. Ludność: 35 963 (2008), powierzchnia: 44,34 km².
Waregem jest znane z corocznych wyścigów konnych (tzw. "Waregem Koerse") na miejscowym hipodromie, którym towarzyszy tydzień festiwali. Wydarzenie to ma miejsce zawsze we wtorek po ostatnim weekendzie sierpnia.

</doc>
<doc id="309722" url="https://pl.wikipedia.org/wiki?curid=309722" title="Fallout 2">
Fallout 2

Fallout 2 (właściwie "Fallout 2: A Post Nuclear Role Playing Game") – komputerowa gra fabularna wyprodukowana przez Black Isle Studios i wydana w 1998 roku przez Interplay Entertainment. Jest to kontynuacja gry "Fallout" wydanej rok wcześniej.
"Fallout 2" jest grą skierowaną do dojrzałego gracza. Porusza kontrowersyjne tematy i wielokrotnie stawia go przed trudnymi problemami natury moralnej. Postapokaliptyczny świat gry pełen jest przemocy, narkotyków i seksu.
W porównaniu do pierwszej wersji, "Fallout 2" jest grą o wiele bardziej rozbudowaną, z większym światem oraz z częściowo zmodyfikowanym interfejsem i mechaniką gry (opartą na systemie SPECIAL, będącym zmodyfikowaną wersją GURPSa) – trudniejszy jest np. handel z innymi postaciami. Podobnie jak w pierwszej części, gracz wykonuje misje, posługując się stworzonym przez siebie bohaterem oraz drużyną NPC-ów, którzy mogą się do niego przyłączyć, aczkolwiek tym razem gracz ma większy wpływ na prowadzone przez siebie postacie (co prawda nie kieruje nimi, ale np. ustala, czy ma używać broni palnej czy białej, nosić pancerz, czy brać jakieś stymulanty). W drugiej części postać gracza ma za zadanie zdobycie G.E.C.K. (Garden of Eden Creation Kit, w polskiej wersji gry: Generator Ekosystemu Cudownej Krainy), specjalnego artefaktu stworzonego przez ludzi żyjących jeszcze przed wojną atomową do przekształcania „jałowej ziemi w rajski ogród”, dzięki czemu mieszkańcy jego rodzinnej wioski będą w stanie przeżyć, swobodnie modyfikując swoją przestrzeń życiową. Podobnie jak w części pierwszej, fabuła posiada również dziesiątki wątków pobocznych.
Gra przestała być oficjalnie rozwijana, jednakże doczekała się licznych modyfikacji wykonanych przez niezależne grupy, które poprawiają błędy pominięte w oficjalnych łatach lub ingerują w fabułę gry. Przykładem może być mod "A new vision" opracowany przez grupę TeamX.
Opis fabuły.
Historia.
Akcja rozgrywa się w roku 2241, 80 lat po wydarzeniach znanych w Falloucie. Wioska Arroyo – założona przez głównego bohatera poprzedniej części gry, po dziesięciu latach suszy staje na krawędzi wymarcia. Gracz wciela się w rolę Wybrańca, któremu starszyzna dała zadanie znalezienia urządzenia przeznaczonego do naprawy świata po zagładzie nuklearnej – "Garden Of Eden Creation Kit" (w skrócie G.E.C.K.).
Aby je odnaleźć, Wybraniec musi przemierzyć pustkowia północnej Ameryki w poszukiwaniu zaginionej Krypty 13. Za punkt zaczepienia ma tylko metalową manierkę z symbolem 13. Jego plemię zakupiło ją od handlarza Vica, mieszkającego w pobliskim miasteczku Klamath. Stamtąd będzie stopniowo dowiadywał się o różnych społecznościach powstałych po wojnie nuklearnej, handlował, walczył, zawiązywał znajomości i pozyskiwał informacje.
Gdy gracz zdobędzie już G.E.C.K., okaże się, że mieszkańcy wioski zostali uprowadzeni przez Enklawę – paramilitarną organizację będącą pozostałością po dawnym rządzie, a wszelkiemu życiu na pustkowiach grozi niebezpieczeństwo. Z pomocą broni biologicznej w postaci zmodyfikowanego wirusa FEV, prezydent Stanów Zjednoczonych zamierza oczyścić świat z istot ludzkich o materiale genetycznym skażonym promieniowaniem i skolonizować świat na nowo czystą rasą ludzi, poprzez którą ma na myśli mieszkańców platformy wiertniczej będącej siedzibą Enklawy.
Rozgrywka.
Atrybuty postaci.
Charakterystyka.
System kreacji bohatera w "Falloucie" opiera się na tzw. SPECIAL będącym akronimem od Strength, Perception, Endurance, Charisma, Intelligence, Agility, and Luck (Siła, Percepcja, Wytrzymałość, Charyzma, Inteligencja, Zręczność oraz Szczęście). Każda z siedmiu podstawowych charakterystyk ma wpływ na określoną grupę umiejętności i perki, jakie może zdobyć postać. W grze istnieje także możliwość podwyższenia statystyk bohatera poprzez zdobycie odpowiednich chipów, perków, możliwe jest również zwiększenie puli punktów akcji po zjedzeniu specjalnych ciastek.
Umiejętności.
W grze występuje 18 umiejętności, z których każda ma wartość z zakresu od 0 do 300%. Początkowa wartość umiejętności jest zależna od charakterystyki postaci, jednak wraz z rozwojem BG może się ona zwiększać. Na początku rozgrywki możliwe jest „oznaczenie” trzech umiejętności, co sprawia, że są one rozwijane z dwukrotną szybkością; liczba umiejętności, w których specjalizuje się bohater, może zostać zwiększona przez wybranie odpowiedniego perka.
Rozwój umiejętności jest również możliwy przez trening u poszczególnych bohaterów niezależnych, a także czytanie odpowiednich książek, jednak w tym przypadku efekt ten zanika, gdy postać ma już znaczną wiedzę na dany temat (wartość procentowa przekracza 95).
Poziom części umiejętności może być zwiększany po zaopatrzeniu postaci w odpowiedni przedmiot (na przykład używanie elektronicznego wytrychu znacząco wpływa na Otwieranie zamków), a także poprzez zażycie chemicznych środków stymulujących. Im wyższy poziom umiejętności, tym większa szansa na sukces w jej wykorzystaniu, jednak wzrost wartości procentowej powoduje także konieczność wydawania większej ilości punktów umiejętności na dalszy rozwój.
Cechy i perki.
W czasie tworzenia postaci gracz może wybrać 2 dodatkowe cechy swojego bohatera, które mają szczególny wpływ na rozgrywkę. Każda z cech zawiera zwykle jedną wadę i zaletę jej posiadania np. Szybki cyngiel sprawia, że korzystanie z broni palnej wymaga jednego punktu akcji mniej, ale jednocześnie uniemożliwia korzystanie z precyzyjnego celowania. Wybrana na początku gry cecha nie może zostać zmieniona w sposób inny niż za pomocą perka Mutacja.
W przeciwieństwie do cech, perki nabywa się w czasie rozgrywki, a wraz z rozwojem postać ma ich coraz więcej. Możliwość wyboru perka pojawia się co 3 poziomy wraz z awansem postaci (w przypadku, gdy gracz wybrał cechę Kujon co 4 poziomy), a każdy z nich zapewnia dodatkowe korzyści (odmiennie niż Cechy, perki nie przewidują negatywnych efektów).
Bohaterowie niezależni.
Podobnie jak w pierwszym "Falloucie", w grze pojawiają się liczni bohaterowie niezależni, którzy mogą towarzyszyć Wybrańcowi w czasie jego misji. W przeciwieństwie do części poprzedniej można dokonywać u nich większych zmian w zakresie AI walki i ekwipunku. Postacie te zdobywają kolejne poziomy doświadczenia wraz z bohaterem gracza i dysponując różnorodnymi umiejętnościami, mogą stanowić dla niego uzupełnienie.
Liczba postaci, jakie można przyłączyć do drużyny jest zależna od wartości Charyzmy Wybrańca. Większość bohaterów niezależnych, decydując się na towarzyszenie postaci gracza bierze pod uwagę Karmę, a także pewne inne zachowania (np. zniechęcać może je do tego fakt, że Wybraniec jest dzieciobójcą lub przyłączył się do łowców niewolników).
Zmiany w porównaniu do poprzedniej części.
W "Falloucie 2" pojawia się znacznie więcej broni, zbroi i przedmiotów niż w części pierwszej. Znaleźć można większość przedmiotów z oryginału, ale posiadają one także inne, ulepszone wersje. Zwiększono ponadto ceny, przez co przeszukiwanie lokacji w celu zbierania przedmiotów stało się znacznie ważniejsze. W "Falloucie 2" pojawia się również kilka zupełnie nowych broni dla każdego z ich rodzajów, co sprawia, że umiejętności bojowe są bardziej wyrównane, a postać może być silna niezależnie od tego, czy korzysta np. z broni ciężkiej, czy energetycznej. Urozmaiceniu ulegli też przeciwnicy; wszystko to skutkuje znacznie większą złożonością walki.
Umiejętności w sequelu mają początkowo znacznie niższą wartość, a posiadanie różnorodnych specjalizacji staje się ważniejsze niż w części pierwszej – początkowo umiejętności takie jak Leczenie, czy Pułapki były używane sporadycznie, jednak w "Falloucie 2" wszystkie one stają się przydatne. Zwiększono również ich maksymalny poziom, niektóre zostały też bardziej urozmaicone, na przykład w Walce wręcz dodano nowe rodzaje uderzeń i kopniaków zależnych od Charakterystyk i poziomu umiejętności postaci. W grze pojawia się kilka nowych perków, a większość starych została przeniesiona bez zmian – umożliwia to znacznie większe możliwości różnicowania rozwoju bohatera.
Karmie występującej w oryginale teraz towarzyszy również Reputacja – o ile ta pierwsza oddziałuje na ogólny wizerunek Wybrańca w grze, to druga odzwierciedla jedynie odbiór postaci w poszczególnych miastach. Podczas gdy Karma osiągana jest przez dobre uczynki i zabijanie potworów, to Reputacja rośnie zależnie od niesienia pomocy mieszkańcom danych lokacji (zwykle przez wykonywanie drobnych zadań) – naturalnie obie cechy zmieniają się w sposób równoległy. Podobnie jak w części pierwszej dobre i złe postacie reagują inaczej na bohatera z różnym poziomem Karmy. Ponadto gracz może również zdobyć wiele tytułów (np. Łowca niewolników, Hiena cmentarna, Żigolak), które są zależne od konkretnych działań i podobnie jak Karma oraz Reputacja wpływają na to, jak inne postacie reagują na bohatera.
Kontrola nad postaciami towarzyszącymi bohaterowi w jego podróży przez pustkowia w oryginalnym "Falloucie" była bardzo uproszczona i sprowadzała się do wyekwipowania w odpowiednią broń oraz ustalenia, w jakiej odległości mają one pozostawać. W "Falloucie 2" wpływ na towarzyszy jest znacznie bardziej złożony. Gracz został upoważniony do awansowania ich na kolejne poziomy, wyposażania w zbroje, a także określania zachowania w walce poczynając od tego, kiedy mogą one zacząć uciekać, kończąc na tym, od którego momentu mogą używać stimpaków. NPC posiadają odmienne osobowości i cechy, podobnie jak w poprzedniej części, zmianie uległ jednak sam proces przyłączania ich do drużyny stając się bardziej złożonym – to, czy postać przyłączy się do drużyny, w dużej mierze zależy od Karmy lub ukończenia określonego zadania, ponadto wprowadzono limit osób mogących towarzyszyć bohaterowi.
W oryginalnym "Falloucie" zadania poboczne w miastach były zwykle wykonywane w ich obrębie – odizolowane od reszty świata były zajęte własnymi problemami. W "Falloucie 2" ważną kwestią dla miast stają się kontakty z innymi ostojami cywilizacji, a wydarzenia w jednym z nich wpływają na sytuację w innych. Same misje poboczne często wymagają od gracza, aby powracał do już odwiedzonych miejsc i podróżował między znanymi lokacjami. W celu ułatwienia tego twórcy wprowadzili do gry pojazd – Krążownik Szos Highwayman, którego konstrukcja opiera się na prawdziwym samochodzie 57 Chevy. Ze swoimi wszystkimi futurystycznymi usprawnieniami znacząco skraca on czas potrzebny na pokonywanie kolejnych kilometrów Pustkowi. Napędzany mikroogniwami paliwowymi samochód może zostać kilkukrotnie ulepszony w czasie wykonywania zadań, a sam jego pomysł jest zgodny z projektami z lat 50. (Ford Nucleon), na których wzorowany jest klimat gry.
Sam "Fallout" stał się produktem ograniczonym dla starszych graczy, na co wpływ ma przede wszystkim znacznie większa obecność prostytucji i narkotyków, które stały się ważnym elementem świata gry. W grze znacznie częściej pojawiają się treści zastrzeżone dla dorosłych: w czasie rozgrywki gracz może wstąpić w szeregi mafii, zostać gwiazdą porno, a w prawie każdym mieście spędzić noc z którąś z prostytutek. Ważnym wątkiem pobocznym stało się także niewolnictwo, w którego przypadku bohater może się opowiedzieć zarówno po stronie uciemiężonych, jak i łowców niewolników – w takiej sytuacji istnieje nawet możliwość sprzedania któregoś z NPC-ów w niewolę.
Także szybki bieg (ang. „speed run” – przejście gry w jak najkrótszym czasie) zajmuje więcej czasu niż w "Falloucie". W części pierwszej możliwe było pójście prosto do bazy wojskowej i zniszczenie jej, a następnie udanie się do katedry. W "Falloucie 2" lokacja końcowa jest niedostępna, dopóki określony bohater niezależny nie wskaże bohaterowi jej położenia. Możliwe jest jednak stworzenie postaci posiadającej umiejętności spoza grup dotyczących walki, skoncentrowanej na retoryce i kradzieży, w celu szybkiego zdobycia przedmiotów niezbędnych do przeprowadzenia rozmów koniecznych do dotarcia do głównego bossa. Tak skonfigurowana postać będzie mogła doprowadzić do sytuacji, w której ostatni przeciwnik zostanie łatwo pokonany bez ofensywnych działań ze strony samego bohatera.
Wersje na świecie i cenzura.
Część z wersji "Fallouta" wydanych poza USA została ocenzurowana ze względu na regionalne unormowania odnoszące się do kwestii przemocy i sposobu przedstawienia dzieci w grach komputerowych. W szczególności objęło to wersję brytyjską i niemiecką, gdzie zarówno dzieci, jak i niektóre opcje przemocy zostały usunięte z gry. Fakt ten odbił się także bardziej pośrednio na rozgrywce, ponieważ wpłynął istotnie na niektóre misje. Z czasem fani stworzyli łaty, dzięki którym gra na europejskich wersjach "Fallouta 2" przestała odbiegać od pierwowzoru, jednak mimo wszystko oryginalna wersja amerykańska wydaje się mieć większą wartość kolekcjonerską. W Polsce, w roku premiery, gra została wydana w wersji ocenzurowanej.
Odbiór gry.
"Fallout 2" spotkał się z dobrymi opiniami ze strony recenzentów. Gra otrzymała 86/100 punktów według serwisu Metacritic. Chwalono przede wszystkim: grywalność, fabułę i zachowanie klimatu pierwszej części "Fallouta". Z drugiej strony krytyce poddano znaczną ilość błędów oraz brak istotnego postępu w stosunku do części pierwszej. Recenzent magazynu „CD-Action” stwierdził: „Fallout 2 jest wspaniałą kontynuacją, pod wieloma względami przewyższa poprzednika. Obowiązkowa pozycja dla graczy, którzy szukają roz(g)rywki na wysokim poziomie”. Gra zajęła 29. miejsce w plebiscycie na 100 najlepszych gier dziesięciolecia, zorganizowanym przez redakcję z okazji rocznicy wydawania pisma. Recenzent serwisu IGN docenił fakt, że „nie naprawiano tego, co nie było zepsute” i pochwalił rozmiar świata gry oraz rozbudowany scenariusz.
Błędy i nieoficjalne łaty.
W chwili ukazania się "Fallouta 2" występowało w nim mnóstwo błędów, z których duża część wciąż istnieje w grze nawet po uaktualnieniu do najnowszej (i prawdopodobnie ostatecznej) wersji 1.02. Niemniej jednak społeczność gry stworzyła wiele nieoficjalnych łat. Prawdopodobnie najobszerniejsza z nich, wydana przez Killap, naprawia ponad 1000 błędów w rozgrywce.

</doc>
<doc id="309725" url="https://pl.wikipedia.org/wiki?curid=309725" title="Huta cynku w Grodźcu">
Huta cynku w Grodźcu

Huta cynku w Grodźcu – huta wybudowana w 1845 roku w Grodźcu (dzielnicy Będzina) przez berlińskiego kupca Augusta Wilhelma Martensa.
Dziś, po latach po hucie cynku w Grodźcu, poza zwałami odpadów piecowych i kanałami, nie ma śladu.

</doc>
<doc id="309728" url="https://pl.wikipedia.org/wiki?curid=309728" title="Dendermonde">
Dendermonde

Dendermonde (fr. "Termonde") – miasto w Belgii, w prowincji Flandria Wschodnia. Miasto leży nad rzeką Dender, dopływem Skaldy.
Historia.
Od początków do XV wieku.
Kilka interesujących artefaktów kultury lateńskiej odnalezionych w Appels jest dowodem, iż w region Sklady był zamieszkany w czasach prehistorycznych. Cmentarzysko z II i VI wieku poświadczają gęste zaludnienie w czasach rzymskich i merowińskich. W 843 roku traktat w Verdun umiejscawia Dendermonde w Lotaryngii. Jednakże po inwazji normańskiej w 883 roku Baldwin II przejął region i włączył go do niemieckiej części nowo powstałego hrabstwa Flandrii. 
Otton II w X wieku wzniósł tu fort, zachęcając tym samym do osadnictwa. Dendermonde otrzymało prawa miejskie w 1233 roku, co rozpoczęło okres szybkiego wzrostu, głównie dzięki kwitnącemu sukiennictwu. W tym samym czasie wybudowano kilka klasztorów, kaplic i kościołów oraz wzniesiono mury obronne. W połowie XIV wieku na rynku wybudowano sukiennice i beffroi. Dostatek miasta był przyczyną rywalizacji z miastami takimi jak Gandawa i czasem powodował ataki sąsiadów. W 1384 roku cały region stał się częścią księstwa Burgundii.
Od XVI wieku do dziś.
Wiek XVI był świadkiem upadku Dendermonde. W roku 1572 hiszpańskie wojska pod przywództwem Alexandera Farnese, diuka Parmy zajęły miasto i zniszczyły je. Dekadę później Hiszpanie zbudowali swoją własną fortecę pomiędzy rzekami Dender i Skaldą. W 1667 miasto przejęli Francuzi, ale to sprzymierzone wojska Holandii i Anglii dowodzone przez Johna Churchilla, księcia Marlborough, spowodowały największe zniszczenia w roku 1706. Następnie zostało ufortyfikowane przez Austriaków. Po ostatnim oblężeniu przez Ludwika XV miasto mogło odetchnąć i kilka dziesięcioleci później fortyfikacje zostały rozebrane.
Druga połowa XVIII wieku to okres dobrobytu i początek rewolucji przemysłowej. Po roku 1800 zmodernizowano port i zbudowano pierwsza linie kolejową, dzięki której w mieście mogły pojawić się nowe przemysły. Początek I wojny światowej we wrześniu 1914 był dla miasta katastrofalny - więcej niż połowa budynków i archiwów została zbombardowana lub spalona. Dziś miasto jest centrum administracyjnym, handlowym i medycznym dla otaczającego go regionu.
19 sierpnia 2006 28 więźniom udało się uciec z więzienia w Dendermonde. Siedmiu z nich złapano w ciągu kilku godzin. Innych odnaleziono we Włoszech i Rosji. Kilku z nich ciągle znajduje się na wolności. 23 stycznia 2009 młody mężczyzna zidentyfikowany jako Kim de Gelder wtargnął do żłobka i zaatakował znajdujące się tam dzieci i opiekunki.

</doc>
<doc id="309730" url="https://pl.wikipedia.org/wiki?curid=309730" title="Leopold von Ranke">
Leopold von Ranke

Leopold von Ranke vel Rung (ur. 21 grudnia 1795 w Wiehe, zm. 23 maja 1886) – niemiecki historyk, który wprowadził do historiografii metody badawcze polegające na krytycznej analizie źródeł i ich obiektywnym badaniu.
Życiorys.
Ukończył gimnazjum w Pforcie. Absolwent uniwersytetu lipskiego, doktoryzował się w 1817. W 1825 został wykładowcą uniwersytetu berlińskiego. W 1841 został mianowany historiografem państwa pruskiego.
Wraz z Wilhelmem von Humboldtem jest twórcą "doktryny indywidualistycznego historyzmu".
Stworzył własną szkołę historyczną, która dominowała w niemieckiej historiografii I połowy XIX wieku.

</doc>
<doc id="309731" url="https://pl.wikipedia.org/wiki?curid=309731" title="Leopold Ranke">
Leopold Ranke



</doc>
<doc id="309733" url="https://pl.wikipedia.org/wiki?curid=309733" title="Rudolf Mössbauer">
Rudolf Mössbauer



</doc>
<doc id="309734" url="https://pl.wikipedia.org/wiki?curid=309734" title="Spa (miasto)">
Spa (miasto)

Spa – miasto w Belgii, w prowincji Liège, uzdrowisko. Jest położone w dolinie pomiędzy wzgórzami będącymi częścią Ardenów, około 35 km na południowy wschód od Liège. Prawa miejskie uzyskało w 1594 roku.
Znane z leczniczych gorących źródeł, Spa było uzdrowiskiem już od XIV wieku. Niektórzy twierdzą, że od nazwy miasta przyjął się w języku angielskim, a później i polskim, termin "spa" jako ogólne określenie kurortu z wodami leczniczymi lub ośrodka terapii za pomocą wody, który z czasem przybrał szersze znaczenie.
W 1918 miasto było kwaterą główną niemieckiej armii. Stąd wyruszyli niemieccy delegaci na konferencję pokojową kończącą I wojnę światową. Latem 1920 odbyła się tu konferencja dotycząca realizacji przez Niemcy postanowień traktatu wersalskiego.
Obecnie Spa znane jest również z odbywającego się tu Grand Prix Belgii na torze Spa-Francorchamps.
Ze Spa pochodził detektyw Herkules Poirot, postać literacka stworzona przez Agatę Christie.
W 2021 roku miasto – jako jedno ze wspaniałych miast uzdrowiskowych Europy – zostało wpisane na listę światowego dziedzictwa UNESCO. 

</doc>
<doc id="309735" url="https://pl.wikipedia.org/wiki?curid=309735" title="Lamborghini Miura P400">
Lamborghini Miura P400



</doc>
<doc id="309736" url="https://pl.wikipedia.org/wiki?curid=309736" title="Rudolf Mossbauer">
Rudolf Mossbauer



</doc>
<doc id="309739" url="https://pl.wikipedia.org/wiki?curid=309739" title="Rudolf Moessbauer">
Rudolf Moessbauer



</doc>
<doc id="309741" url="https://pl.wikipedia.org/wiki?curid=309741" title="Lancia Delta">
Lancia Delta

Lancia Delta – samochód osobowy klasy kompaktowej produkowany przez włoską markę Lancia w latach 1979 – 1999.
Pierwsza generacja.
Lancia Delta I została po raz pierwszy zaprezentowana w 1979 roku podczas targów motoryzacyjnych we Frankfurcie.
Pojazd został zaprojektowany przez studio stylistyczne Italdesign, które nadzorował Giorgetto Giugiaro. Początkowo auto oferowane było z dwiema benzynowymi jednostkami napędowymi (1.3 i 1.5) pochodzącymi z Fiata Ritmo. W 1982 roku zaprezentowano usportowioną wersję pojazdu - GT, która produkowana była z 1.6 l silnikiem benzynowym o mocy 105 KM, która po kilku latach zwiększyła moc do 108 KM, a w wersji z katalizatorem wynosiła 90 KM. W 1983 roku do produkcji wprowadzono wersję sedan pojazdu, która produkowana była pod nazwą Lancia Prisma. W 1984 roku zaprezentowana została doładowana wersja pojazdu - Delta HF Turbo. Pojazd z silnikiem o pojemności 1.6 l oraz turbosprężarką Garrett AiResearch zyskał moc 130 KM. W 1985 roku moc silnika zwiększono do 140 KM.
W 1986 roku Lancia postanowiła wystawić model Delta do Rajdowych Mistrzostw Świata w grupie A. W związku z tym zaprezentowano drogową wersję pojazdu wyposażoną w napęd na cztery koła. Z przodu zamontowano otwarty mechanizm różnicowy, w środku zastosowano centralny mechanizm różnicowy z wiskotycznym sprzęgłem Fergusona, a z tyłu producent zainstalował mechanizm różnicowy TorSen. Auto wyposażono w turbodoładowany silnik pochodzący z modelu Thema o pojemności 2 l i mocy 165 KM.
Rok później, w 1987 zaprezentowano ulepszoną wersją modelu z napędem na cztery koła - Delta Integrale. Auto otrzymało ten sam silnik co wersja 4x4, ale wzmocniony do 185 KM. W 1989 roku zaprezentowano ulepszoną wersję Integrale - 16V z odnowionym silnikiem wyposażonym w 16-zaworową głowicę o mocy 200 KM. W 1991 roku zaprezentowano wersję Integrale Evoluzione w której dokonano szeregu zmian mechanicznych oraz rozszerzono wyposażenie pojazdu. Do listy standardowego wyposażenia pojazdu dodano system ABS, zyskał też katalizator dzięki któremu podniesiono moc silnika do 210 KM. W 1993 roku zaprezentowano wersję Integrale Evoluzione II. W stosunku do wersji Evoluzione z 1991 roku auto otrzymało wielopunktowy wtrysk paliwa firmy Magneti Marelli, nową sprężarkę Garrett oraz trójfunkcyjny katalizator. Moc silnika wzrosła do 215 KM.
W latach 1980 - 1982 auto oferowane było także jako Saab 600. W stosunku do modelu Delta, auto wyróżniało się m.in. logiem
W plebiscycie Europejski Samochód Roku 1980 pojazd zajął pierwsze miejsce.
Wersje rajdowe.
Rajdowe odmiany Lancii Delta były jednymi z bardziej udanych samochodów występujących w rajdach samochodowych. Kierowcy jeżdżący kolejnymi odmianami pojazdów wygrali w sumie 49 eliminacji Rajdowych Mistrzostw Świata (w sezonach 1985–1992), co pozwoliło Lancii sześć razy z rzędu otrzymać mistrzostwo świata w kategorii producentów (1987–1992), a indywidualnym kierowcom zdobyć czterokrotnie tytuły mistrzowskie. W kolejnych sezonach konstrukcja pojazdu przechodziła modyfikacje, zmieniano również nazwy:
Druga generacja.
Lancia Delta II została po raz pierwszy oficjalnie zaprezentowana podczas targów motoryzacyjnych w Genewie w 1993 roku.
Pojazd zbudowany został na bazie globalnej płyty podłogowej, na której powstały m.in. Fiat Tipo, Tempra oraz Coupé, Lancia Dedra oraz Alfa Romeo 155. W 1996 roku do produkcji wprowadzono 3-drzwiową wersję pojazdu, oznaczoną symbolem HPE.
Wersje wyposażeniowe.
Samochód wyposażyć można było m.in. w przednie światła przeciwmgłowe, tapicerkę wykonaną z alkantary, sportowe fotele firmy Recaro, elektryczne sterowanie szyb, podgrzewanie, składanie oraz elektryczne sterowanie lusterek, elektryczne sterowanie szyberdachu, regulowaną w dwóch płaszczyznach kierownicę, klimatyzację automatyczną, komputer pokładowy informujący o awarii oświetlenia oraz stanie płynów, zamek centralny z pilotem, immobilizer, alarm wyposażony w czujniki ruchu we wnętrzu pojazdu, zawieszenie o elektronicznie regulowane sile tłumienia amortyzatorów, system ABS, poduszkę powietrzną kierowcy, pirotechniczne napinacze pasów bezpieczeństwa, alufelgi w rozmiarze 14, 15 lub 16-cali o różnych wzorach oraz jeden z trzech rodzajów zegarów na desce rozdzielczej pojazdu: podstawowy, podstawowy plus dodatkowe wskaźniki temperatury oleju, napięcia akumulatora, zegarek analogowy, podświetlone logo marki lub podstawowy plus dodatkowe wskaźniki.

</doc>
<doc id="309743" url="https://pl.wikipedia.org/wiki?curid=309743" title="Kotlina Toruńska">
Kotlina Toruńska

Kotlina Toruńska (315.34), zwana także Kotliną Toruńsko-Bydgoską – mezoregion fizycznogeograficzny w środkowo-północnej Polsce, stanowiący część Pradoliny Toruńsko-Eberswaldzkiej, między Nieszawą, a Nakłem nad Notecią, długości około 90 km i szerokości do 25 km.
Położenie.
Kotlina Toruńska graniczy:
Mezoregion leży w całości w obrębie woj. kujawsko-pomorskiego. Jego powierzchnia wynosi 1844 km².
Historia geologiczna.
Kotlina Toruńska według podziału J. Kondrackiego obejmuje obszar od Nieszawy po Nakło. Jest częścią rozleglej, równoleżnikowo przebiegającej formy pradolinnej nazwanej pradoliną Noteci – Warty lub Toruńsko – Eberswaldzkiej. Tworzyła się w okresie ostatniego zlodowacenia, a ostateczny kształt uzyskała w czasie fazy pomorskiej. Płynęły nią duże ilości wody roztopowej, doprowadzanej szlakami sandrowymi z północy: Brdy, Gwdy, Wdy, Drwęcy oraz wody rzeczne z południa, dostarczane przez Wisłę i Noteć. Spowodowało to utworzenie się w pradolinie systemu 11 teras oraz rozszerzeń nazywanych kotlinami. Ich powstanie wiąże się z procesami termoerozji i intensywnej erozji bocznej w warunkach klimatu peryglacjalnego. W efekcie tych procesów powstawały rozległe poziomy terasowe o charakterze erozyjno-akumulacyjnym (69 – 72 m n.p.m., 55 m n.p.m.) Po wycofaniu się lądolodu z linii fazy pomorskiej (10 – 13 tys. lat temu) tworzyły się w kotlinie i w pradolinie niższe poziomy terasowe z malejącym udziałem wód.
Kolejnym procesem, który w silny sposób ukształtował współczesne środowisko kotliny, był proces eoliczny. Obniżenie się wskutek erozji dna pradoliny, osuszenie wyższych poziomów terasowych przy braku roślinności, sprzyjało powstawaniu rozległych pól wydmowych. Proces ten trwał w kilku fazach (chłodniejszych) w okresie późnego Vistulianu od 14 do 10 tys. lat temu. Na początku holocenu, po wyraźnym ociepleniu klimatu, utworzyła się zwarta pokrywa roślinna, co doprowadziło do utrwalenia wydm. Równolegle, od późnego glacjału do okresu atlantyckiego (od 14 do 6 tys. lat temu), w dolinie Wisły przeważał proces erozji wgłębnej, po którym rozpoczęła się akumulacja osadów, trwająca do chwili obecnej.
Po skierowaniu się wód rzecznych (Wisły) w kierunku tworzącego się Bałtyku (Fordoński Przełom Wisły), w słabo odwodnionej części pradoliny, na zachód od Bydgoszczy na linii Osowa Góra – Prądy – rozpoczął się proces akumulacji torfów i namułów. Wielość procesów w najmłodszej historii geologicznej tego obszaru znajduje swoje odbicie w zróżnicowaniu środowiska przyrodniczego, a to z kolei daje podstawy do delimitacji mikroregionów w obrębie Kotliny Toruńskiej.
Charakterystyka.
Kotlina Toruńska stanowi ciągnące się na linii wschód-zachód obniżenie terenu wzdłuż Wisły. Maksymalną szerokość 25 km Kotlina osiąga w okolicy Bydgoszczy. Wypełniona jest systemem teras rzecznych, wśród których najniższa jest zalewowa, a wyższe zajmują wydmy śródlądowe o wysokości 10–25 m, maksymalnie osiągające 40 m wysokości względnej. Pole wydmowe w Kotlinie należy do jednych z największych w Polsce (obok Puszczy Noteckiej i Kampinoskiej). Porośnięte jest od wieków lasem, dawniej mieszanym, obecnie głównie borem sosnowym. Duży i zwarty kompleks leśny porastający większość obszaru Kotliny (na południe od Wisły) zwany jest Puszczą Bydgoską. Mniejszy kompleks borów rozciąga się po północnej stronie Wisły, między Toruniem, a Włocławkiem.
Głównym ciekiem wodnym, który stanowi oś Kotliny, jest rzeka Wisła. Pod Bydgoszczą rzeka ta zakręca na północ, dokonując przełomu w wysoczyznach pojezierzy. Odtąd w kierunku zachodnim Kotlinę odwadnia rzeka Brda, zaś na zachód od Bydgoszczy – zbudowany w 1774 r. Kanał Bydgoski.
Południowo-zachodnią część Kotliny zajmuje ponadto zatorfione obniżenie, przez które płynie silnie meandrująca rzeka Noteć oraz zbudowany w latach 1878-1882 Kanał Górnonotecki wraz z rozległą siecią kanałów odwadniających.
W Kotlinie Toruńskiej znajduje się kilka, przeważnie płytkich jezior, z których największym jest jezioro Jezuickie, wykorzystywane dla celów rekreacyjnych głównie przez mieszkańców Bydgoszczy. Inne niewielkie akweny to: jezioro Nowe, Stare, Nagus, Kaszownik, Balaton i Jezuickie Małe.
Teren po północnej stronie Wisły, między Bydgoszczą, a Toruniem jest dobrze nawodniony przepływającymi przez ten obszar ciekami (m.in. Kanał Górny i Kanał Dolny), dzięki czemu stanowi dobry teren bytowania ptactwa. Jej atrakcją są duże kolonie bocianów.
W środkowo-zachodniej części Kotliny, stanowiącej otoczenie miasta Bydgoszczy wyróżniono następujące mikroregiony:
Miasta.
Największym ośrodkiem miejskim mezoregionu jest Bydgoszcz. W środkowo-wschodniej części Kotliny znajduje się kolejne duże miasto Toruń. Do ważniejszych miejscowości na terenie Kotliny można zaliczyć także: Nieszawę, Ciechocinek, Solec Kujawski i Nakło nad Notecią.
Ochrona przyrody.
Fragmenty Kotliny Toruńskiej w okolicy zakola Wisły pod Bydgoszczą objęte są ochroną w Nadwiślańskim Parku Krajobrazowym.
Ponadto na obszarze Kotliny wyróżniono następujące obszary chronionego krajobrazu:
Wśród licznych rezerwatów przyrody można wyróżnić:
Dolina Wisły oraz pradolina Noteci-Warty stanowią obszary specjalnej ochrony ptaków. Dolina Wisły od Nieszawy do Bydgoszczy chroniona jest w obszarze Natura 2000 zwanym Doliną Dolnej Wisły PLB04003, zaś pradolina między Bydgoszczą, a Nakłem w Dolinie Środkowej Noteci i Kanału Bydgoskiego PLB300001.
Ponadto w Kotlinie Toruńskiej wytyczono szereg obszarów specjalnej ochrony siedlisk. Są to:

</doc>
<doc id="309750" url="https://pl.wikipedia.org/wiki?curid=309750" title="Przedmiot">
Przedmiot

Przedmiot, obiekt (łac. "obiectum") – jedno z podstawowych pojęć ontologii, w języku potocznym określany jako „coś” lub „cokolwiek”. Nie należy go mylić z przedmiotem poznania.
Kontrowersje.
Egzystencjalne rozumienie przedmiotu – egzystencjalna koncepcja przedmiotu głosi, że jeśli to, co nazywa się "przedmiotem", ma pewne uposażenie jakościowe, czyli "jest jakieś", to musi to istnieć, przynajmniej w jakiś pośredni sposób. Ponadto nie sposób przedstawić żadnego przedmiotu bez odniesienia go do istnienia, więc tzw. przedmioty tylko pomyślane muszą jakoś do istnienia się odnosić – inaczej nie można by mieć o nich żadnej wiedzy, a przecież o pewnych przedmiotach tylko pomyślanych (np. krasnoludkach) jakąś wiedzę mamy. 
Egzystencjalnie neutralne rozumienie przedmiotu – to rozumienie przedmiotu opiera się na rozumowaniu, że wyznaczenie charakterystyki czegoś nie prowadzi do wniosku o istnieniu tego. Prowadzi to do wniosku, że istnieją przynajmniej dwie kategorie przedmiotów: przedmioty istniejące i przedmioty intencjonalne (przedmioty tylko pomyślane). Także wśród tych klas przedmiotów możliwe są dalsze klasyfikacje ontologiczne, np. na abstrakty i przedmioty fikcyjne dla przedmiotów intencjonalnych. Przedmioty nieintencjonalne klasyfikuje się natomiast w zależności od tego, jak rozumie się istnienie.
Redukcjonizm co do przedmiotu – całkowita lub relacyjna redukcja wszystkich klas przedmiotów do danej określonej klasy przedmiotów, np. do rzeczy w reizmie, zdarzeń w ewentyzmie, procesów w heglizmie, idei w platonizmie. Redukcjonizm może dotyczyć tylko przedmiotów realnych (np. reizm Kotarbińskiego głosi, że jedynymi przedmiotami istniejącymi realnie są rzeczy) lub wszystkich przedmiotów (np. platonizm głosi, że wszystkie przedmioty istnieją, ale mimo to ze względu na to, że mają różny rodzaj istnienia, wszystkie dają się zredukować do najwyżej istniejących idei). 
Kategorie przedmiotów.
Rzecz i osoba, stan rzeczy, relacja, cecha i właściwość, zdarzenie, proces.

</doc>
<doc id="309753" url="https://pl.wikipedia.org/wiki?curid=309753" title="Ella Deloria">
Ella Deloria



</doc>
<doc id="309754" url="https://pl.wikipedia.org/wiki?curid=309754" title="Przedmiot fizyczny">
Przedmiot fizyczny

Przedmiot fizyczny, obiekt fizyczny – jedynie taki przedmiot (obiekt), który istnieje zarówno w czasie, jak i w przestrzeni (zgodnie z fizyką współczesną w czasoprzestrzeni), czyli taki, któremu można przypisać sensownie (z określoną dokładnością) nie tylko trwanie w czasie, ale i położenie w przestrzeni.
Przedmiot fizyczny w fizyce.
Zgodnie z teorią względności każdemu przedmiotowi fizycznemu możemy też sensownie przypisać (z określoną dokładnością) energię i pęd (różne w różnych układach odniesienia), oraz (niezerową lub zerową) masę niezmienniczą, tzw. „spoczynkową” (niezmiennik relatywistyczny). W szczególnej teorii względności wielkości te tworzą tzw. czterowektor energii-pędu (czteropęd) i (dla odosobnionego przedmiotu fizycznego) związane są wzorem:
Energia jest tzw. składową czasową, a składowe pędu składowymi przestrzennymi czteropędu, zaś masa niezmiennicza jego wartością bezwzględną (długością).
Zgodnie z twierdzeniem Noether zasada zachowania energii wynika z niezmienniczości względem przesunięcia przedmiotu fizycznego w czasie, a zasada zachowania pędu z niezmienniczości względem jego przesunięcia w przestrzeni.
Istnieją przedmioty fizyczne o niezerowej masie niezmienniczej (ciała fizyczne), których pęd w ich własnym układzie odniesienia (tzw. układzie spoczynkowym) jest zerowy, oraz przedmioty fizyczne o zerowej masie niezmienniczej, które nie posiadają własnego układu odniesienia, i których pęd jest zawsze niezerowy, poruszające się zawsze z prędkością światła (np. foton).
Energia całkowita odosobnionego przedmiotu fizycznego jest zawsze niezerowa.
Przedmiotem fizycznym jest więc nie tylko np. głaz, ale też atom, galaktyka, kwark czy foton.
Każdy przedmiot fizyczny wytwarza pole grawitacyjne (zakrzywia czasoprzestrzeń) i podlega działaniu tego pola (jest przedmiotem ważkim).
Zgodnie z dualizmem korpuskularno-falowym każdemu przedmiotowi fizycznemu można przypisać własności zarówno korpuskularne, jak i falowe. Długość fali formula_2 przedmiotu fizycznego z jego pędem formula_3 wiąże równanie:
gdzie formula_5 jest stałą Plancka.
Długość fali przedmiotów fizycznych makroskopowych jest tak mała, że staje się niemierzalna (nie ujawniają one swoich własności falowych).
Zgodnie z zasadą nieoznaczoności nie można z dowolną dokładnością wyznaczyć jednocześnie wartości obu wielkości fizycznych z pewnych par, np. nieoznaczoność położenia przedmiotu fizycznego jest związana z nieoznaczonością jego pędu, zaś nieoznaczoność czasu trwania w danym stanie z nieoznaczonością energii w tym stanie:
gdzie:
gdzie:
Niekiedy każdy przedmiot fizyczny, zarówno o masie niezmienniczej niezerowej, jak i zerowej, jest określany jako przedmiot materialny, niekiedy zaś jako materialny określany jest wyłącznie przedmiot fizyczny o masie niezerowej.
Przedmiot fizyczny jako rodzaj przedmiotu.
Przedmiot fizyczny jest pewnym rodzajem przedmiotu, ujmowanego jako „cokolwiek”, tzn. jakikolwiek byt (w sensie dystrybutywnym) – realny, możliwy lub intencjonalny. Obok przedmiotów fizycznych przedmiotami są np. zbiory, liczby, układy, powszechniki, sądy, zdarzenia, fakty, umysły i dusze (jeśli dany kierunek filozoficzny zakłada ich istnienie).
Substancjalność przedmiotu fizycznego.
W różnych kierunkach filozoficznych różnie rozstrzyga się problem czy przedmiot fizyczny jest substancją w sensie filozoficznym (dokładnie „substancją pierwszą”), czyli czy istnieje samoistnie.
Idealizm subiektywny i obiektywny.
Według idealizmu subiektywnego i obiektywnego przedmiot fizyczny nie istnieje samoistnie (nie jest substancją w sensie filozoficznym).
Według subiektywnego idealizmu immanentnego przedmiot materialny (ciało) to taki zespół wrażeń podmiotu poznającego (umysłu), który jest wyróżniony w szczególny sposób (np. identyczny z zespołem wrażeń doznawanych przez Boga).
Według subiektywnego idealizmu transcendentalnego przedmiot empirycznie rzeczywisty to przedmiot intencjonalny, taka konstrukcja stworzona przez podmiot poznający (umysł), która jest tak zwanym zjawiskiem (fenomenem), stwierdzanym w sądach spełniających kryteria metody doświadczalnej.
Według obu postaci idealizmu subiektywnego przedmiot materialny (empirycznie rzeczywisty) to korelat indywidualnej świadomości podmiotu (duszy człowieka lub osoby Boga).
Według idealizmu obiektywnego przedmiot przyrodniczy (twór przyrody) to przedmiot intencjonalny, takie zjawisko (fenomen), które jest stwierdzane w sądach idealnych (istniejących obiektywnie w świecie idei), spełniających określone kryterium prawdy.
Według idealizmu obiektywnego przedmiot przyrodniczy to korelat nieosobowego ducha obiektywnego (Absolutu).
Realizm (metafizyczny).
Według realizmu metafizycznego przedmiot fizyczny istnieje samoistnie (niezależnie od podmiotu poznającego czy też ducha obiektywnego), nie jako zespół wrażeń czy przedmiot intencjonalny, konstrukcja umysłu czy fenomen stwierdzany w sądach, lecz jako substancja (w sensie filozoficznym), dokładnie tzw. „substancja pierwsza” (rzecz). O tym jakie właściwości możemy przypisać przedmiotom fizycznym decyduje współcześnie fizyka.
Uznanie istnienia przedmiotów fizycznych jako substancji nie pociąga za sobą koniecznie uznania materializmu i to zarówno w postaci monizmu materialistycznego, zakładającego, że jedynymi substancjami są przedmioty fizyczne, jak i w postaci materializmu genetycznego, zakładającego, że warunkiem istnienia przedmiotów duchowych jest istnienie przedmiotów fizycznych (pierwszeństwo czasowe i genetyczne materii przed duchem). Realizm metafizyczny jest zgodny zarówno z materializmem, jak i z dualizmem, zakładającym istnienie substancji cielesnych i substancji duchowych, a także z pluralizmem, zakładającym istnienie wielu rodzajów substancji.
Definicje przedmiotu fizycznego oparte na jego przestrzenności.
Definicje odróżniające przedmiot fizyczny od niefizycznego przez przypisanie temu pierwszemu „przestrzenności” sformułowane zostały już w wieku XVII.
Hobbes, definiując „ciało” („Ciało”, w rozumieniu Hobbesa, to przedmiot materialny (fizyczny).), obok kryterium (atrybutu) istnienia niezależnie od podmiotu poznającego (czyli bycia substancją) wymienił „współzachodzenie” lub „współrozciągłość” z pewną częścią przestrzeni.
Kartezjusz, definiując „substancję cielesną” („ciało”) jako „rzecz rozciągłą” („res extensa”), potraktował rozciągłość przestrzenną jako atrybut takiej substancji, choć wymienił też jej postrzeganie zmysłami.
Przestrzenność przedmiotu fizycznego może być więc rozumiana dwojako: jako położenie w przestrzeni lub rozciągłość w przestrzeni.
Przedmiot fizyczny jako przedmiot umiejscowiony przestrzennie.
Jeżeli przedmiot fizyczny jest zdefiniowany jako przedmiot umiejscowiony przestrzennie (czyli taki, któremu można przypisać położenie w przestrzeni), to możliwe jest istnienie przedmiotów fizycznych punktowych (bezwymiarowych).
Przedmiot fizyczny jako przedmiot rozciągły przestrzennie.
Jeżeli przedmiot fizyczny jest zdefiniowany jako przedmiot rozciągły przestrzennie (czyli taki, któremu można przypisać rozciągłość w przestrzeni), to istnienie przedmiotów fizycznych punktowych (bezwymiarowych) jest wykluczone. Jest to więc definicja zawężająca zakres możliwych przedmiotów fizycznych.
Definicje przedmiotu fizycznego oparte na innych kryteriach.
Przedmiot fizyczny jako przedmiot badany przez fizykę.
Przedmiot fizyczny bywa definiowany jako przedmiot badany przez fizykę. Jednak taka definicja prowadzi do błędnego koła, gdyż fizykę definiuje się jako naukę o przedmiotach fizycznych i prawach natury, rządzących ich zachowaniem. Poza tym taka definicja przedmiotu fizycznego jest zbyt szeroka – fizyka zajmuje się także przedmiotami „abstrakcyjnymi” (jak równania, funkcje, prawa natury i teorie), które różnią się zasadniczo od przedmiotów czasoprzestrzennych.
Przedmiot fizyczny jako przedmiot postrzegany zmysłami.
Przedmiot fizyczny bywa definiowany jako przedmiot postrzegany zmysłami. Definicja ta jest rozumiana różnie w różnych kierunkach filozoficznych.
Według subiektywnego idealizmu immanentnego Berkeleya przedmiot fizyczny jest zespołem wrażeń (spostrzeżeniem) doznawanym przez podmiot poznający (zgodnym ze spostrzeżeniem doznawanym przez Boga) i nie istnieje samoistnie.
Natomiast według realizmu metafizycznego przedmiot fizyczny jest postrzegany, ale nie jest spostrzeżeniem, lecz istnieje samoistnie. Jest tak według dualizmu Kartezjusza (możność postrzeżenia jej zmysłami jako cecha substancji cielesnej), ale też według materializmu Holbacha (zdolność pobudzania zmysłów jako atrybut materii).

</doc>
<doc id="309755" url="https://pl.wikipedia.org/wiki?curid=309755" title="Cranbury Township">
Cranbury Township

 Cranbury Township – gmina w hrabstwie Middlesex, w stanie New Jersey, w USA.

</doc>
<doc id="309756" url="https://pl.wikipedia.org/wiki?curid=309756" title="Cranbury">
Cranbury

Cranbury – jednostka osadnicza w hrabstwie Middlesex w stanie New Jersey w USA. Według danych z 2010 roku Cranford zamieszkiwało ponad 2 tys. osób.

</doc>
<doc id="309757" url="https://pl.wikipedia.org/wiki?curid=309757" title="Greensboro">
Greensboro

Greensboro – miasto w Stanach Zjednoczonych, w stanie Karolina Północna.
Miasto liczy 223,9 tys. mieszkańców, a jego oficjalny obszar metropolitalny (złożony z hrabstw Guilford, Randolph i Rockingham, obejmujący między innymi pobliskie miasto High Point) 723,8 tys. mieszkańców (dane z 2010 roku). Konurbacja złożona z miast Greensboro, High Point i oddalonego o 40 km Winston-Salem liczy 1,34 mln mieszkańców (dane z 2004 roku)
Greensboro zostało założone jako stolica hrabstwa Guilford w 1808 roku, w 1829 roku zostało zorganizowane jako miasteczko, w 1870 roku otrzymało prawa miejskie.
W mieście rozwinął się przemysł włókienniczy oraz odzieżowy.
Religia.
Według spisu na 2010 rok największymi grupami religijnymi w aglomeracji były:

</doc>
<doc id="309758" url="https://pl.wikipedia.org/wiki?curid=309758" title="Jabłonka (województwo podkarpackie)">
Jabłonka (województwo podkarpackie)

Jabłonka – wieś w Polsce położona w województwie podkarpackim, w powiecie brzozowskim, w gminie Dydnia. Leży nad potokiem Świnka.
Wieś do 1918 położona była w austriackiej prowincji Galicja (zabór austriacki). W okresie międzywojennym w województwie lwowskim.
W latach 1975–1998 miejscowość administracyjnie należała do województwa krośnieńskiego.
Historia.
Miejscowość była wzmiankowana po raz pierwszy w roku 1468, ziemia sanocka, województwo ruskie.
W latach 1430–1447 wieś była własnością Małgorzaty Dydyńskiej, wdowy po Mikołaju spokrewnionego z Balami. Po niej wieś odziedziczyli synowie Paweł i Mikołaj którzy pieczętowali się herbem Gozdawa. Oprócz Temeszowa byli oni jeszcze w posiadaniu takich wsi jak: Dydnia, Krzemienna i Falejówka. W roku 1489 trzej synowie Elżbiety, tj. Jan, Zygmunt i Stanisław Dydyńscy podzielili majątek pomiędzy siebie w taki sposób, że Janowi przypadły wsie: Falejówka, Jabłonka i połowa Wydrnej, zaś Zygmunt i Stanisław stali się właścicielami Dydni, połowy Wydrnej, Temeszowa, Krzemiennej oraz Jabłonicy Ruskiej.
Przed I rozbiorem Polski właścicielką Jabłonki była Magdalena z Uniatyckich Orzechowska, wdowa po Piotrze Orzechowskim, wojskim przemyskim, o którym Aleksander Fredro napisał, że był człowiekiem "silnej duszy i silnego ramienia'. Piotr Orzechowski zginął w Krakowie, w bramie miejskiej podczas konfederacji barskiej. W 1775 roku Magdalena z Uniatyckich Orzechowska sprzedała wieś Michałowi Ostaszewskiemu. Ten odprzedał ją w 1794 r. Józefowi Lueger de Turnfeldowi, austriackiemu staroście w Sanoku, a ów w 1804 roku Stanisławowi Otockiemu. W 1820 roku właścicielami byli Jan i Maria z Zawadzkich Jaruntowscy, którzy przekazali tę wieś w 1829 roku swojemu synowi Antoniemu Jaruntowskiemu, żonatemu z Anielą Kraińską. Od 1889 roku właścicielem dóbr ziemskich w Jabłonce był bratanek Anieli z Kraińskich Jaruntowskiej, Władysław Kraiński (1841-1926), prezes Towarzystwa Kredytowego Ziemskiego we Lwowie, członek austriackiej Izby Panów w Wiedniu, żonaty z Marią z Trzecieskich (1853-1932), a następnie ich syn Antoni (1883-1975) ożeniony z Zofią z Włodków (1890-1961).
We wsi znajduje się kościół parafialny pw. Matki Boskiej Częstochowskiej, wybudowany w latach 1936-1939 staraniem Antoniego Kraińskiego, właściciela ziemskiego w Jabłonce, według projektu Bogdana Tretera. Kościół reprezentuje tzw. styl narodowy w drewnianej architekturze okresu międzywojennego, wzorowany na kościołach podhalańskich.

</doc>
<doc id="309759" url="https://pl.wikipedia.org/wiki?curid=309759" title="Polska na Zimowych Igrzyskach Olimpijskich 1952">
Polska na Zimowych Igrzyskach Olimpijskich 1952

Polskę na Zimowych Igrzyskach Olimpijskich 1952 reprezentowało 30 zawodników w 4 dyscyplinach.

</doc>
<doc id="309760" url="https://pl.wikipedia.org/wiki?curid=309760" title="Polska na Zimowych Igrzyskach Olimpijskich 1956">
Polska na Zimowych Igrzyskach Olimpijskich 1956

Polskę na Zimowych Igrzyskach Olimpijskich 1956 reprezentowało 51 zawodników w 6 dyscyplinach.

</doc>
<doc id="309761" url="https://pl.wikipedia.org/wiki?curid=309761" title="Polska na Zimowych Igrzyskach Olimpijskich 1960">
Polska na Zimowych Igrzyskach Olimpijskich 1960

Polskę na Zimowych Igrzyskach Olimpijskich 1960 reprezentowało 13 zawodników w 4 dyscyplinach.

</doc>
<doc id="309762" url="https://pl.wikipedia.org/wiki?curid=309762" title="Fałszywy alarm wirusowy">
Fałszywy alarm wirusowy

Fałszywy alarm wirusowy – jedna z odmian łańcuszków internetowych rozsyłanych pocztą e-mail i skierowanych do odbiorców niezorientowanych w użytkowanym przez nich sprzęcie i oprogramowaniu.
Zawiera ostrzeżenie przed nowym, groźnym wirusem i zachęca do przekazania ostrzeżenia wszystkim korespondentom z własnej książki adresowej. Instruuje także adresata, w jaki sposób ma wykryć rzekomą infekcję, a następnie jak temu zaradzić. Zaleca sprawdzenie, czy w pamięci komputera znajduje się plik lub folder o podanej nazwie (najczęściej mający istotne znaczenie dla prawidłowego funkcjonowania komputera) i jego natychmiastowe skasowanie. Często taki plik jest trudno usunąć, należy wówczas użyć specjalnego programu lub poprosić o pomoc specjalistę.

</doc>
<doc id="309763" url="https://pl.wikipedia.org/wiki?curid=309763" title="Polska na Zimowych Igrzyskach Olimpijskich 1964">
Polska na Zimowych Igrzyskach Olimpijskich 1964

Polskę na Zimowych Igrzyskach Olimpijskich 1964 reprezentowało 51 zawodników w 8 dyscyplinach.

</doc>
<doc id="309764" url="https://pl.wikipedia.org/wiki?curid=309764" title="Polska na Zimowych Igrzyskach Olimpijskich 1968">
Polska na Zimowych Igrzyskach Olimpijskich 1968

Polskę na Zimowych Igrzyskach Olimpijskich 1968 reprezentowało 31 zawodników w 6 dyscyplinach.

</doc>
<doc id="309765" url="https://pl.wikipedia.org/wiki?curid=309765" title="Polska na Zimowych Igrzyskach Olimpijskich 1972">
Polska na Zimowych Igrzyskach Olimpijskich 1972

Polska na Zimowych Igrzyskach Olimpijskich 1972 – czterdziestosiedmioosobowa kadra sportowców reprezentujących Polskę na igrzyskach w 1972 roku w Sapporo.
W reprezentacji znalazło się 39 mężczyzn i 8 kobiet. Wzięli oni udział w siedemnastu konkurencjach w ośmiu dyscyplinach sportowych – biathlonie, biegach narciarskich, hokeju na lodzie, kombinacji norweskiej, łyżwiarstwie figurowym, narciarstwie alpejskim, saneczkarstwie i skokach narciarskich. Jedyny medal dla reprezentacji Polski wywalczył Wojciech Fortuna w indywidualnym konkursie skoków narciarskich na obiekcie dużym. Był to czwarty w historii medal zimowych igrzysk olimpijskich i zarazem pierwszy złoty zdobyty dla Polski.
Najmłodszym reprezentantem w kadrze był hokeista Leszek Tokarz (podczas otwarcia igrzysk miał 18 lat i 209 dni), natomiast najstarszym – dwuboista klasyczny Józef Gąsienica (30 lat i 318 dni).
Rolę chorążego reprezentacji podczas ceremonii otwarcia igrzysk pełnił Andrzej Bachleda-Curuś, a podczas ceremonii zamknięcia – Wojciech Fortuna.
Był to jedenasty start Polski na zimowych igrzyskach olimpijskich i trzeci (po igrzyskach w 1956 i 1960 roku), podczas którego Polacy zdobyli medal olimpijski. Reprezentacja Polski w Sapporo była trzecią pod względem liczebności w dotychczasowych startach tego państwa w zimowych igrzyskach olimpijskich.
Tło startu.
Występy na poprzednich igrzyskach.
Polski Komitet Olimpijski został utworzony w październiku 1919 roku jako Polski Komitet Igrzysk Olimpijskich. Począwszy od pierwszych zimowych igrzysk, które odbyły się w 1924 roku w Chamonix, komitet powoływał reprezentację do wszystkich zimowych igrzysk aż do 1972 roku. Kadra olimpijska reprezentująca Polskę w 1972 roku w Sapporo była trzecią w historii pod względem liczebności (w 1956 i 1964 kadra liczyła 51 osób, czyli o 4 sportowców więcej niż w Sapporo).
W poprzednich startach na zimowych igrzyskach olimpijskich reprezentanci Polski zdobyli łącznie trzy medale – jeden srebrny i dwa brązowe. Pierwszym polskim medalistą został Franciszek Gąsienica Groń w konkursie kombinacji norweskiej na igrzyskach w Cortina d’Ampezzo. Podczas kolejnych igrzysk, które odbyły się w Squaw Valley, srebro i brąz w biegu na 1500 metrów zdobyły polskie panczenistki – Elwira Seroczyńska i Helena Pilejczyk.
Podczas poprzednich zimowych igrzysk olimpijskich, które rozegrano w 1968 roku w Grenoble, reprezentanci Polski nie zdobyli żadnego medalu. Czterokrotnie Polacy zajęli czwarte miejsca w swoich konkurencjach. Rezultat taki osiągnęli: Stanisław Szczepaniak w biegu biathlonowym na 20 kilometrów, Józef Różak, Stanisław Łukaszczyk, Andrzej Fiedor i Stanisław Szczepaniak w biathlonowej sztafecie mężczyzn, Helena Macher w saneczkarskich jedynkach kobiet oraz Zbigniew Gawior w jedynkach mężczyzn.
Szanse medalowe.
W polskiej reprezentacji olimpijskiej na igrzyska w Sapporo znaleźli się medaliści mistrzostw świata w biathlonie, narciarstwie alpejskim, narciarstwie klasycznym i saneczkarstwie. W 1970 roku w Szczyrbskim Jeziorze brązowy medal mistrzostw świata w narciarstwie klasycznym w konkursie skoków na dużej skoczni wywalczył Stanisław Gąsienica-Daniel. W tym samym roku w Val Gardena brąz w kombinacji alpejskiej, która nie została jednak włączona do kalendarza igrzysk jako konkurencja olimpijska, podczas mistrzostw świata w narciarstwie alpejskim zdobył Andrzej Bachleda-Curuś. W sezonie olimpijskim Bachleda-Curuś dwukrotnie stanął na podium w zawodach Pucharu Świata w slalomie – 9 stycznia w Berchtesgaden i tydzień później w Kitzbühel zajął trzecie miejsce. W 1971 roku w Hämeenlinna brązowy medal w sztafecie mężczyzn podczas biathlonowych mistrzostw świata zdobyli Andrzej Rapacz, Aleksander Klima, Józef Stopka i Józef Różak. Również w 1971 roku w Olang brązowy medal w saneczkarskich jedynkach kobiet na mistrzostwach świata zdobyła Barbara Piecha.
Ponadto miejsca w czołowej dziesiątce w poprzedzających igrzyska mistrzostwach świata w swoich dyscyplinach osiągnęli: polscy saneczkarze na mistrzostwach w Olang: Lucjan Kudzia i Ryszard Gawior (5. miejsce w dwójkach mężczyzn), Lucjan Kudzia (9. miejsce w jedynkach mężczyzn), Halina Kanasz (6. miejsce w jedynkach kobiet), polscy hokeiści na Mistrzostwach Świata w Hokeju na Lodzie 1971 (8. miejsce, 2. miejsce w grupie B), sztafeta biegaczek narciarskich na Mistrzostwach Świata w Narciarstwie Klasycznym 1970 (8. miejsce) oraz polska para na Mistrzostwach Świata w Łyżwiarstwie Figurowym 1971 – Adam Brodecki i Grażyna Osmańska (10. miejsce). Podczas łyżwiarskich mistrzostw Europy w Göteborgu, które odbyły się w styczniu 1972, polska para sportowa zajęła ósme miejsce.
Przed rozpoczęciem igrzysk wśród faworytów do zdobycia medalu olimpijskiego, zwłaszcza w slalomie, był upatrywany Andrzej Bachleda-Curuś. Nadzieję na miejsca punktowane (w czołowej szóstce) przewidywano także wśród polskich biathlonistów oraz hokeistów. W przypadku hokeistów nadzieje były jednak niewielkie z uwagi na fakt, że na mistrzostwach świata zajęli oni ósme miejsce. W pozostałych dyscyplinach nie spodziewano się polskich osiągnięć sportowych na igrzyskach w Sapporo.
Ślubowanie olimpijskie.
20 lutego 1972 w Warszawie, w przeddzień wyjazdu do Sapporo, polscy olimpijczycy złożyli ślubowanie olimpijskie w obecności przewodniczącego PKOl – Włodzimierza Reczka. W imieniu reprezentacji przysięgę złożyła łyżwiarka Grażyna Kostrzewińska. Treść przysięgi brzmiała następująco:
Wyjazd z kraju i przybycie do wioski olimpijskiej.
18 stycznia 1972 w Zakopanem nastąpiło oficjalne pożegnanie polskiej reprezentacji narciarskiej wraz z jej kierownikiem – Lechem Bafią – przewodniczącym Prezydium Miejskiej Rady Narodowej w Zakopanem i wiceprezesem Polskiego Związku Narciarskiego. 21 stycznia pierwsza część polskiej kadry wyruszyła do Paryża, skąd udała się w dalszą podróż do Sapporo. W dniach 22–24 stycznia do wioski olimpijskiej dotarli wszyscy polscy olimpijczycy poza hokeistami i Andrzejem Bachledą-Curuś. Oni bowiem przybyli do Sapporo 27 stycznia. Podczas przelotu do Sapporo zaginęły narty Bachledy.
Znaczki okolicznościowe.
Z okazji Zimowych Igrzysk Olimpijskich 1972 Poczta Polska wydała serię znaczków pocztowych zaprojektowanych przez Helenę Matuszewską. Seria składała się z pięciu znaczków, w tym jednego bloczku. Na znaczkach przedstawiono motywy związane z następującymi dyscyplinami sportowymi: saneczkarstwo (nakład 167 300 sztuk), narciarstwo alpejskie (175 700 sztuk), biathlon (80 800 sztuk) i skoki narciarskie (37 200 sztuk). Na bloczkach, których nakład wyniósł 851 800 sztuk, zaprezentowano natomiast bieg zjazdowy.
Skład reprezentacji.
Spośród dziesięciu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Polski wzięła udział w ośmiu. Polacy wystąpili w przynajmniej jednej konkurencji we wszystkich dyscyplinach poza bobslejami i łyżwiarstwem szybkim. Największą część reprezentacji stanowili hokeiści (19 zawodników). Spośród sportów indywidualnych najliczniej Polskę reprezentowano w saneczkarstwie (8 zawodników).
Dziewięcioro z polskich olimpijczyków z Sapporo wystąpiło także na poprzednich igrzyskach, które odbyły się w Grenoble. Byli to przedstawiciele pięciu dyscyplin – trzech biathlonistów, dwie biegaczki narciarskie, dwóch saneczkarzy, jeden kombinator norweski i jeden alpejczyk. Spośród nich w poprzedniej edycji igrzysk najwyższe miejsce zajęli Andrzej Fiedor i Józef Różak w sztafecie biathlonowej 4x7,5 km (4. miejsce).
W pierwotnym składzie polskiej reprezentacji nie było Wojciecha Fortuny, który został do niej powołany na krótko przed podaniem oficjalnej kadry olimpijskiej.
W poniższej tabeli przedstawiono skład polskiej reprezentacji na igrzyskach w Sapporo. W przypadku, gdy dany zawodnik wystąpił również na poprzednich igrzyskach, podano miejsca, które zajął w poszczególnych konkurencjach.
Zdobyte medale.
Jedyny medal olimpijski dla Polski podczas igrzysk w Sapporo zdobył Wojciech Fortuna w konkursie skoków narciarskich na skoczni dużej. Był to pierwszy złoty medal zdobyty przez Polaka na zimowych igrzyskach i zarazem jedyny medal tego koloru aż do 27 lutego 2010, kiedy to mistrzynią olimpijską w Vancouver została Justyna Kowalczyk. Medal zdobyty przez Fortunę dał reprezentacji Polski trzynaste miejsce w klasyfikacji medalowej tych igrzysk, ex aequo z Hiszpanią. Polska, obok Hiszpanii i Kanady, była jednym z trzech państw, które na zimowych igrzyskach w 1972 roku zdobyły jeden medal olimpijski.
Do klasyfikacji punktowej Zimowych Igrzysk Olimpijskich 1972 w Sapporo wliczane były miejsca w czołowej szóstce zawodów olimpijskich. Reprezentanci Polski w Sapporo pięciokrotnie zdobyli punkty.
Pierwsze dwa punkty dla Polski 7 lutego zdobyli: Wojciech Fortuna (jeden punkt za szóste miejsce w konkursie na normalnej skoczni) oraz saneczkarki Halina Kanasz i Wiesława Martyka (po pół punktu za zajęcie ex aequo szóstego miejsca w jedynkach kobiet). Kolejne 1,5 punktu uzyskała 10 lutego saneczkowa dwójka mężczyzn Wojciech Kubik i Mirosław Więckowski, która zajęła 5. miejsce (ex aequo z dwójką z RFN). Ponadto siedem punktów za zwycięstwo na dużej skoczni zdobył Fortuna, a jeden punkt za szóste miejsce w turnieju finałowym – hokeiści. Łącznie Polacy uzyskali 11,5 punktu, co pozwoliło im zająć 15. miejsce w klasyfikacji punktowej igrzysk w Sapporo. Pod względem liczby zdobytych punktów wynik uzyskany w Sapporo był gorszy tylko od osiągniętych cztery lata wcześniej w Grenoble (wówczas Polacy zdobyli 19 punktów) i dwanaście lat wcześniej w Squaw Valley (16 punktów).
Wyniki.
Biathlon.
Na igrzyskach w Sapporo wystartowało pięciu polskich biathlonistów. Indywidualnie najlepsze miejsce zajął Aleksander Klima, który został sklasyfikowany na dziewiątej pozycji. Do zwycięzcy zawodów – Magnara Solberga – stracił 3 minuty i 5,36 sekundy. W rywalizacji sztafet polski zespół zajął siódme miejsce wśród trzynastu sklasyfikowanych ekip. Do zdobywców złotego medalu – reprezentantów Związku Socjalistycznych Republik Radzieckich – stracili 6 minut i 25 sekund.
Biegi narciarskie.
W Sapporo wystąpiło pięcioro polskich biegaczy narciarskich – jeden mężczyzna i cztery kobiety. Najlepszy start osiągnęły biegaczki Anna Gębala, Józefa Chromik i Weronika Budny w sztafecie 3x5 km stylem klasycznym. Zajęły one siódme miejsce w stawce jedenastu zespołów. Do zwyciężczyń zawodów, reprezentantek ZSRR, straciły 3 minuty i 32,98 sekundy. W startach indywidualnych najlepiej spisała się Weronika Budny w biegu na 10 km techniką klasyczną, która zajęła jedenaste miejsce. Do mistrzyni olimpijskiej, Galiny Kułakowej, zabrakło jej 1 minuty i 39,37 sekundy.
Hokej na lodzie.
Polscy hokeiści awansowali na igrzyska olimpijskie w Sapporo dzięki zajęciu drugiej pozycji w grupie B na zorganizowanych rok wcześniej mistrzostwach świata w Szwajcarii. Kierownikiem polskiej drużyny hokejowej na igrzyskach był Jerzy Grzechociński. W składzie reprezentacji prowadzonej przez Anatolija Jegorowa i Mieczysława Chmurę znalazło się dziewiętnastu zawodników – dwóch bramkarzy, sześciu obrońców, dziewięciu napastników i dwóch rezerwowych. W pierwszym meczu, w rundzie kwalifikacyjnej, Polacy zwyciężyli nad reprezentacją RFN i awansowali do rundy finałowej. W niej jednak przegrali wszystkie pięć meczów i zakończyli rywalizację olimpijską na szóstej pozycji.
Bramki dla Polski w Sapporo zdobyło sześciu hokeistów. Najwięcej, po cztery, strzelili Józef Słowakiewicz i Leszek Tokarz. Ten pierwszy jako jedyny Polak na tych igrzyskach zdobył dwie bramki w jednym meczu. W pięciu meczach na bramce w polskim zespole wystąpił Walery Kosyl, a w dwóch Andrzej Tkacz. Kosyl obronił łącznie 115 z 141 strzałów na bramkę, co oznacza 81,6% skuteczności. Tkacz wykazał się 80-procentową skutecznością, broniąc 52 strzały z 65.
Kombinacja norweska.
Na igrzyskach w Sapporo odbył się jeden konkurs w kombinacji norweskiej, w którym wystąpiło trzech Polaków. Najlepszy z nich, Kazimierz Długopolski, został sklasyfikowany na dwunastej pozycji. Długopolski po pierwszej serii skoków był szósty, po drugiej – ósmy, a po trzeciej – dziesiąty. Słabszy wynik w biegu spowodował, że ostatecznie spadł o dwie pozycje. Pozostali reprezentanci Polski, Stefan Hula i Józef Gąsienica, po trzech seriach skoków zajmowali odpowiednio 18. i 34. miejsce, a w końcowej klasyfikacji osiągnęli 17. i 31. rezultat.
Łyżwiarstwo figurowe.
W 1972 roku reprezentanci Polski uczestniczyli w jednej konkurencji łyżwiarstwa figurowego – w rywalizacji par sportowych. Polska para Grażyna Kostrzewińska i Adam Brodecki zajęła jedenaste miejsce w gronie szesnastu startujących par zarówno w programie krótkim, jak i dowolnym oraz w klasyfikacji ostatecznej.
Narciarstwo alpejskie.
Na igrzyskach w Sapporo wystąpił jeden polski alpejczyk – upatrywany jako potencjalny medalista, Andrzej Bachleda-Curuś. Wziął udział w dwóch z trzech męskich konkurencji – w slalomie gigancie i slalomie specjalnym, nie wystartował natomiast w zjeździe. W slalomie gigancie zajął dziewiąte miejsce. Po pierwszym przejeździe był siedemnasty. W drugim przejeździe osiągnął czwarty rezultat, jednak doznał kontuzji ścięgien przystrzałkowych. W slalomie został automatycznie zakwalifikowany do finałów – nie musiał startować w rundzie eliminacyjnej jako zawodnik z pierwszej grupy FIS. Zawody ukończył na dziesiątej pozycji.
Saneczkarstwo.
W skład kadry olimpijskiej w Sapporo weszło ośmioro saneczkarzy – pięciu mężczyzn i trzy kobiety. Treningi na olimpijskim torze rozpoczęli oni już 31 stycznia, a dzień później wykonali pierwsze przejazdy z pomiarem czasu. W rywalizacji mężczyzn najlepszy rezultat osiągnęła dwójka Wojciech Kubik i Mirosław Więckowski (5. miejsce). Był to jednocześnie najlepszy wynik w polskim saneczkarstwie na tych igrzyskach olimpijskich. W jedynkach mężczyzn najlepsze z Polaków, dwunaste miejsce, zajął Janusz Grzemowski. Wśród kobiet najlepszy polski rezultat, szóste miejsce, zajęły ex aequo Halina Kanasz i Wiesława Martyka w konkurencji jedynek.
Skoki narciarskie.
W 1972 roku w Sapporo wystąpiło czterech polskich skoczków narciarskich. Zarówno na skoczni normalnej, jak i na dużej najlepszym z Polaków był Wojciech Fortuna. W pierwszym z konkursów zajął szóste miejsce ze stratą 22,2 punktu do złotego medalisty – Yukio Kasayi. Uzyskany przez Fortunę rezultat był drugim przypadkiem w historii, po wyniku Stanisława Marusarza w 1936 roku, że polski skoczek zajął punktowane miejsce na igrzyskach olimpijskich.
W konkursie na skoczni dużej Fortuna zdobył złoty medal i tytuł mistrza olimpijskiego. W pierwszej serii konkursowej poprawił rekord olimpijski, uzyskując 111 metrów i noty za styl od 17 do 19 punktów. W drugiej serii wykonał słabszy stylowo skok na odległość 87,5 metra. Łączna nota pozwoliła zawodnikowi wyprzedzić drugiego w klasyfikacji skoczka – Waltera Steinera – o 0,1 punktu i tym samym zostać pierwszym polskim złotym medalistą na zimowych igrzyskach olimpijskich.
Po konkursie Fortuna otrzymał depeszę z gratulacjami m.in. od prezesa Rady Ministrów PRL – Piotra Jaroszewicza i od Zdzisława Hryniewieckiego, udzielił wywiadów dla telewizji z ZSRR, RFN-u i NRD, a także został przyjęty przez prezydenta Międzynarodowego Komitetu Olimpijskiego – Avery Brundage’a. Od japońskiego sędziego, wbrew powszechnemu zakazowi, otrzymał w prezencie tabliczkę z odległością „111”, przy której wylądował w konkursie na Ōkurayamie.
Po zakończeniu igrzysk.
Dzień po zakończeniu igrzysk olimpijskich w Sapporo, tj. 14 lutego 1972, polscy hokeiści udali się do Tokio, gdzie zaplanowany był mecz towarzyski z drużyną ZSRR. 15 lutego z Sapporo do Kanady na kolejne w sezonie zawody Pucharu Świata wyruszył Andrzej Bachleda-Curuś. Pozostała część reprezentacji olimpijskiej rozpoczęła podróż powrotną do kraju 16 lutego, a dzień później wylądowała na lotnisku w Warszawie. W Warszawie olimpijczyków, w tym zwłaszcza Wojciecha Fortunę, przywitało ok. 25 000 kibiców.
Pierwszy w historii polski złoty medalista zimowych igrzysk olimpijskich, Wojciech Fortuna, po powrocie do kraju zwycięski konkurs w Sapporo skomentował w następujący sposób:
Za zdobycie medalu dla Polski Fortuna został nagrodzony kwotą 150 dolarów. Skoczek otrzymał tytuł Zasłużonego Mistrza Sportu, został odznaczony Złotym Medalem za Wybitne Osiągnięcia Sportowe, Złotym Krzyżem Zasługi i Złotą Odznaką „Zasłużonego dla ziemi krakowskiej” oraz zajął trzecie miejsce w 38. Plebiscycie Przeglądu Sportowego, przegrywając z Witoldem Woydą i Władysławem Komarem. Prezydium Miejskiej Rady Narodowej w Zakopanem przekazało Fortunie nagrodę w postaci mieszkania M-4.
Medal Wojciecha Fortuny był to setny medal olimpijski dla Polski, biorąc pod uwagę zarówno letnie, jak i zimowe igrzyska.
Po zakończeniu igrzysk rozegrane zostały mistrzostwa Polski w skokach narciarskich w Zakopanem, w których według oficjalnych rezultatów złoty medal na Wielkiej Krokwi zdobył również Fortuna.

</doc>
<doc id="309766" url="https://pl.wikipedia.org/wiki?curid=309766" title="Polska na Zimowych Igrzyskach Olimpijskich 1976">
Polska na Zimowych Igrzyskach Olimpijskich 1976

Polskę na Zimowych Igrzyskach Olimpijskich 1976 reprezentowało 56 zawodników w 9 dyscyplinach.

</doc>
<doc id="309767" url="https://pl.wikipedia.org/wiki?curid=309767" title="Polska na Zimowych Igrzyskach Olimpijskich 1980">
Polska na Zimowych Igrzyskach Olimpijskich 1980

Polskę na Zimowych Igrzyskach Olimpijskich 1980 reprezentowało 30 zawodników w 5 dyscyplinach.

</doc>
<doc id="309768" url="https://pl.wikipedia.org/wiki?curid=309768" title="Polska na Zimowych Igrzyskach Olimpijskich 1998">
Polska na Zimowych Igrzyskach Olimpijskich 1998

Polskę na Zimowych Igrzyskach Olimpijskich 1998 reprezentowało 39 zawodników w 10 dyscyplinach.
Występy Polaków.
Reprezentanci Polski nie zdobyli co prawda medalu, jednak zajęcie czterech miejsc „punktowanych” pozwoliło osiągnąć Polsce 26-27 miejsce w klasyfikacji punktowej z dorobkiem 12 punktów.

</doc>
<doc id="309769" url="https://pl.wikipedia.org/wiki?curid=309769" title="Polska na Zimowych Igrzyskach Olimpijskich 1994">
Polska na Zimowych Igrzyskach Olimpijskich 1994

Polskę na Zimowych Igrzyskach Olimpijskich 1994 reprezentowało 28 zawodników w 8 dyscyplinach.

</doc>
<doc id="309770" url="https://pl.wikipedia.org/wiki?curid=309770" title="Polska na Zimowych Igrzyskach Olimpijskich 1992">
Polska na Zimowych Igrzyskach Olimpijskich 1992

Polskę na Zimowych Igrzyskach Olimpijskich 1992 reprezentowało 53 zawodników w 9 dyscyplinach.

</doc>
<doc id="309771" url="https://pl.wikipedia.org/wiki?curid=309771" title="Polska na Zimowych Igrzyskach Olimpijskich 1988">
Polska na Zimowych Igrzyskach Olimpijskich 1988

Polskę na Zimowych Igrzyskach Olimpijskich 1988 reprezentowało 33 zawodników w 6 dyscyplinach.

</doc>
<doc id="309773" url="https://pl.wikipedia.org/wiki?curid=309773" title="Polska na Zimowych Igrzyskach Olimpijskich 1984">
Polska na Zimowych Igrzyskach Olimpijskich 1984

Polskę na Zimowych Igrzyskach Olimpijskich 1984 reprezentowało 30 zawodników w 6 dyscyplinach.

</doc>
<doc id="309777" url="https://pl.wikipedia.org/wiki?curid=309777" title="Krystian Zimmerman">
Krystian Zimmerman



</doc>
<doc id="309778" url="https://pl.wikipedia.org/wiki?curid=309778" title="Air">
Air



</doc>
<doc id="309779" url="https://pl.wikipedia.org/wiki?curid=309779" title=".at">
.at

.at – krajowa domena internetowa najwyższego poziomu przypisana dla stron internetowych z Austrii, działa od 1988 roku i administrowana przez NIC.AT.
Informacje dodatkowe.
Ponieważ można rejestrować domeny bezpośrednio na drugim poziomie bez żadnych ograniczeń, domena jest często wykorzystywana do tworzenia domen takich jak angielskie słowa czy zwroty np. bo.at - "łódka" czy arrive.at - "osiągać miejsce przeznaczenia".

</doc>
<doc id="309780" url="https://pl.wikipedia.org/wiki?curid=309780" title=".az">
.az

.az – krajowa domena internetowa najwyższego poziomu przypisana dla stron internetowych z Azerbejdżanu, działa od 1993 roku i jest administrowana przez Urząd Komunikacji Azerbejdżanu.

</doc>
<doc id="309781" url="https://pl.wikipedia.org/wiki?curid=309781" title=".cn">
.cn

.cn - domena internetowa przypisana dla stron internetowych z Chin.

</doc>
<doc id="309782" url="https://pl.wikipedia.org/wiki?curid=309782" title=".ee">
.ee

.ee – domena internetowa przypisana dla stron internetowych z Estonii. Skrót pochodzi od estońskiego "Eesti".
Historia.
Domena została uruchomiona w 1992 i była obsługiwana przez EENet do lipca 2010. Administratorem domeny był Endel Lippmaa. Obowiązywał limit jednej nazwy domeny na podmiot prawny, natomiast zarejestrowanie dodatkowych nazw w celu ochrony znaków towarowych została odrzucona, ponieważ „nazwa domeny nie posiada statusu znaku towarowego”. Ponieważ domeny miały być identyfikacją instytucji w Internecie (podobnie jak kod rejestrowy w rejestrze handlowym), zarejestrowanie dodatkowych domen w obronie znaku towarowego lub formy nazwy nie jest możliwe. Najważniejsze rejestracje były bezpłatne.
Opłata za zarejestrowanie.
Na rok 2017, opłata za zarejestrowanie wynosiła 6–18 euro w zależności od okresu rejestracji. Na ostateczny koszt wpływa konkurencja na rynku.

</doc>
<doc id="309783" url="https://pl.wikipedia.org/wiki?curid=309783" title="Karabin HK G 41">
Karabin HK G 41



</doc>
<doc id="309785" url="https://pl.wikipedia.org/wiki?curid=309785" title=".es">
.es

.es – domena internetowa przypisana dla stron internetowych z Hiszpanii. Skrót ten pochodzi od hiszpańskiego "España".

</doc>
<doc id="309786" url="https://pl.wikipedia.org/wiki?curid=309786" title="Gejdar Alijew">
Gejdar Alijew



</doc>
<doc id="309787" url="https://pl.wikipedia.org/wiki?curid=309787" title="Karabin G 36">
Karabin G 36



</doc>
<doc id="309788" url="https://pl.wikipedia.org/wiki?curid=309788" title="Gajdar Alijew">
Gajdar Alijew



</doc>
<doc id="309789" url="https://pl.wikipedia.org/wiki?curid=309789" title="Kompakt">
Kompakt



</doc>
<doc id="309791" url="https://pl.wikipedia.org/wiki?curid=309791" title="Targowiska">
Targowiska

Targowiska – wieś w Polsce położona w województwie podkarpackim, w powiecie krośnieńskim, w gminie Miejsce Piastowe.
W latach 1975–1998 miejscowość administracyjnie należała do województwa krośnieńskiego.
Geografia.
Miejscowość leży w dolinie potoku Olszyny. Osada niegdyś rozbudowana była wokół jeziorka, które dziś już nie istnieje.
Historia.
Najstarsze ślady bytowania człowieka na terenach dzisiejszej wsi sięgają czasów neolitu. Natrafiono tu także na znaleziska z epoki brązu, okresu rzymskiego i wczesnego średniowiecza.
Dzisiejsza osada po raz pierwszy wzmiankowana jest w dokumentach króla Kazimierza Wielkiego z 1365 roku. Była to osada handlowa o charakterze miejskim, określana jako "oppidum" – miasteczko. Wieś stanowiła własność królewską. W XV należała do Jasy Wrocha. Została kupiona przez Piotra Smolickiego starostę sanockiego, po nim przejął ją Jan Targowicki autor "Rocznika"- właściciel Żeglec. W kronikach Jana Długosza znajdują się zapisy, według, których należała również do Mikołaja z Tarnawy h. Sas. Należała do też Smolickich, Kalnicckich, Sieneńskich, Tomaszewskich, i w późniejszym okresie do Baranowskich.
W 1884 roku, po wybudowaniu linii kolei transwersalnej, w Targowiskach zbudowana została stacja kolejowa, która do lat 60. XX wieku nazywana była stacją Iwonicz (tu bowiem wysiadali kuracjusze jadący na leczenie do iwonickiego uzdrowiska). We wsi rozwinęły się w tym czasie usługi dorożkarskie, powstała restauracja i mały hotelik.
W dwudziestoleciu międzywojennym, na północnym obrzeżu, powstało lotnisko zapasowe dla lotniska krośnieńskiego.
W latach okupacji niemieckiej we wsi stacjonował oddział Luftwaffe, który ochraniał rozbudowane przez Niemców lotnisko – startowały z niego niemieckie bombowce na front wschodni. AK OP-15 w marcu 1944 r. zniszczyła im radiostację niemiecką na dworcu w Iwoniczu (Targowiska).
Z końcem sierpnia i z początkiem września 1944 r. Niemcy zmuszali tutejszych mieszkańców do kopania rowów i do budowy umocnień ziemnych na polach między lasem w Targowiskach a rzeczką Morwawą. Patrol Ignacego Muronia ps. "Motor" utrudniał prowadzenie tych robót przez ostrzeliwanie. Zmusiło to Niemców do rezygnacji z budowy tych umocnień.
Miejscowi wstępowali chętnie do AK, np. Stanisław Schabowski ps. "Krok" był łącznikiem i kolporterem prasy konspiracyjnej Po wkroczeniu Armii Czerwonej we wrześniu 1944 r. rozpoczęły się represje i został aresztowany przez UB oraz skazany na 5 lat więzienia. Aresztowano także Bolesława Sieniawskiego z Targowisk za nielegalną działalność.
Na lotnisku w Targowiskach w czerwcu 1997 roku wylądował śmigłowiec z papieżem Janem Pawłem II, z którego to udał się on z wizytą do Dukli i Krosna.

</doc>
<doc id="309793" url="https://pl.wikipedia.org/wiki?curid=309793" title="Departamentalizacja">
Departamentalizacja

Departamentalizacja – jeden z elementów struktury organizacyjnej polegający na takim grupowaniu zadań, aby możliwa była koordynacja działań.
W organizacji można wyróżnić grupowanie względem:
W większych organizacjach mogą występować wszystkie wyróżnione typy departamentalizacji.

</doc>
<doc id="309795" url="https://pl.wikipedia.org/wiki?curid=309795" title="Wrocanka (powiat krośnieński)">
Wrocanka (powiat krośnieński)

Wrocanka – wieś w Polsce położona w województwie podkarpackim, w powiecie krośnieńskim, w gminie Miejsce Piastowe.
W latach 1975–1998 miejscowość należała administracyjnie do województwa krośnieńskiego.
Położenie.
Według najczęściej stosowanej w Wikipedii
regionalizacji, Wrocanka położona jest na terenie
Kotliny Jasielsko-Krośnieńskiej
(w innych opracowaniach mezoregion ten nazywany jest Dołami Jasielsko-Sanockimi).
Położona jest na prawym brzegu rzeki Jasiołki, na wysokości około 280 m n.p.m.
Historia.
Miejscowość pojawia się po raz pierwszy w źródłach w 1404 roku, kiedy to należała do Ścibora h. Ostoja, starosty brzeskiego, wojewody siedmiogrodzkiego. Pierwszym odnotowanym sołtysem był Wojciech.
W XV w. wieś posiadała dwór, folwark, młyn, karczmę i kościół (wzmiankowany w 1490 roku).
Wrocanka została zniszczona przez Węgrów w 1474 roku.
W XVI w. wieś posiadała własny samorząd i sąd. Należała po połowie do Zawiszów i Dunkowskich.
W 1657 r. Wrocanka została spalona przez węgierskie wojska Rakoczego, a potem przez wojska Szwedzkie. Wiele szkód powodowały zarazy i przemarsze wojsk rosyjskich. Dlatego ludność z tej miejscowości wspierała czynnie i ofiarnie konfederatów barskich, którzy walczyli w pobliskich Rogach, w Miejscu Piastowym oraz w Suchodole.
Po rozbiorach Polski, po roku 1772, właścicielem Wrocanki został Teofil Wojciech Załuski, po nim; twórca uzdrowiska Iwonicza Zdroju: Karol Teofil Załuski, a potem zarządzał Wrocanką jego syn – hr. Iwon Załuski herbu Junosza (1840–1881).
Do 1935 r. była tu siedziba gminy stanowiąca samodzielną jednostką samorządową, później należała do gminy Miejsce Piastowe.
II wojna światowa we Wrocance.
W czasie okupacji działała we Wrocance konspiracyjna drukarnia AK "Reduta", prowadzona przez ks. Jana Góreckiego i red. inż. Zygmunta Lewickiego.
Na początku czerwca 1941 r. Niemcy wykryli drukarnię i aresztowali obsługę.
Zecera Franciszka Biskupa, oraz redaktora Zygmunta Lewickiego 24 września 1942 zamordowali w obozie koncentracyjnym. Zecer Władysław Kandefer po koszmarze obozów powrócił do Iwonicza. Po aresztowaniu zecerów w lecie 1941 roku w mieszkaniu Józefa Kuczy we Wrocance ukrywał się ks. Jan Górecki – jeden z pierwszych i głównych organizatorów ruchu oporu na terenie krośnieńskim.
Komendantem Kursu dla Podchorążych AK we Wrocance był por. rez. Józef Kucza " Góra" dowódca plutonu do 1942 r. Na tym kursie dla 12 podchorążych wykładali: Leopold Gutwiński "Biały", Władysław Mularz "Hanek" i Stanisław Wenklar "Wujek".
W lipcu 1943 r. we Wrocance przez żołnierzy AK z Oddziału "Orskiego" OP-15 rozbrojeni zostali policjanci granatowi, którzy potem wyrzekli się służenia Niemcom.
Była tu też w krótkim okresie siedziba Placówki AK OP-15 Miejsce Piastowe " Pelargonia". 
Wieś została wyzwolona po krwawych walkach podczas operacji dukielsko-preszowskiej, prowadzonej między innymi przez: 38 Armię gen. Kiryła Moskalenki z 1 Frontu Ukraińskiego marszałka Iwana Koniewa wspieranego przez I Czechosłowacki Korpus Armijny generała Jana Kratochvila. W dniu 8 września 1944 weszła do Wrocanki 3. brygada z I Korpusu Czechosłowackiego, której dowódcą był gen. Karel Klapalek, i 241 dywizja piechoty ze 101 korpusu piechoty. Jednostki zdobyły i utrzymały wieś mimo silnego ostrzału artyleryjskiego i poniesionych dużych strat. Następnego dnia, 9 września, 241 dywizja musiała odeprzeć aż osiem silnych kontrataków niemieckich prowadzonych przy wsparciu czołgów z rejonu Miejsca Piastowego. Czołgi 25 korpusu pancernego ugrzęzły podczas przeprawy przez rzekę Jasiołkę. Marszałek Koniew polecił zmienić dowódców obydwu tych jednostek. W czechosłowackiej 11 września miejsce gen. Kratochvila zajął gen. Ludvík Svoboda przyszły prezydent republiki.
Czasy współczesne.
Obecnie we wsi znajdują się dwa kościoły i kaplica św. Rozalii. Nowy kościół został wybudowany w latach 1990-2000. 5 sierpnia 2000 roku arcybiskup Józef Michalik dokonał konsekracji kościoła.
Wieś posiada kanalizację i wodociąg, (z wyjątkiem części Wrocanki Dolnej) wybudowany w 2004 roku.
2007.04.5 – powstało Stowarzyszenie „Nasza Wrocanka”
Miejscowość leży na szlaku
architektury drewnianej.
Sport.
We wsi znajdują się: hala sportowa, stadion sportowy, boisko do siatkówki, korty tenisowe oraz siłownia zewnętrzna.
Kluby sportowe

</doc>
<doc id="309799" url="https://pl.wikipedia.org/wiki?curid=309799" title="Wiech">
Wiech

Wiech – gwara warszawska, a zwłaszcza literackie naśladownictwo tej gwary wzorowane na tym, które stosował w swej twórczości Stefan Wiechecki ps. „Wiech”. Termin określa także zjawiska z gwary warszawskiej pojawiające się w wypowiedziach w języku ogólnopolskim. W literaturze rolą wiechu jest nadanie, zwłaszcza dialogom, elementów rodzajowości i komizmu. Słowo „wiech" w tym sensie zyskało pewną popularność w latach 50. i 60. XX wieku.
Niektórzy językoznawcy, zwłaszcza Witold Doroszewski, próbowali stosować i promować termin „wiech” na określenie wszelkich gwar miejskich, nawet odnosząc go do wszystkich „niekonwencjonalnych odmian języka” potocznego, „naruszających lub rażących ustalony konwenans kulturalno-językowy”, jednak obecnie słowo to zanikło w polszczyźnie.

</doc>
<doc id="309801" url="https://pl.wikipedia.org/wiki?curid=309801" title="Strzelba Remington 870 MCS">
Strzelba Remington 870 MCS

Remington 870 MCS (Modular Combat System) – wersja strzelby Remington 870 przyjęta do uzbrojenia USAF.
W skład zestawu MCS wchodzą:
Poszczególne elementy po połączeniu tworzą strzelbę w wersji:
W 2004 roku dostarczono pierwsze 1146 strzelb MCS.

</doc>
<doc id="309803" url="https://pl.wikipedia.org/wiki?curid=309803" title="Kormanice">
Kormanice

Kormanice – wieś w gminie Fredropol, powiecie przemyskim, w województwie podkarpackim.
Wieś leży na szlaku architektury drewnianej województwa podkarpackiego.
We wsi znajduje się cerkiew greckokatolicka pw. Soboru Bogarodzicy (obecnie kościół rzymskokatolicki), wzniesiona została w 1923. Cerkiew w Kormanicach należy do grupy zabytków, których forma ukształtowała się w wyniku świadomych poszukiwań stylistycznych, mających doprowadzić do wypracowania form tzw. uniwersalnego "stylu narodowego".
Andrzej Maksymilian Fredro stworzył z jej części miasteczko Fredropol.

</doc>
<doc id="309804" url="https://pl.wikipedia.org/wiki?curid=309804" title="Załęże (województwo podkarpackie)">
Załęże (województwo podkarpackie)

Załęże – wieś w Polsce położona w województwie podkarpackim, w powiecie jasielskim, w gminie Osiek Jasielski, nad rzeką Wisłoką.
W latach 1975–1998 miejscowość należała administracyjnie do województwa krośnieńskiego.
Położenie geograficzne.
Załęże leży w szerokiej dolinie rzeki Wisłoki na Pogórzu Jasielskim w południowo-wschodniej Polsce.
Załęże graniczy od południa z Zawadką Osiecką, od południowego wschodu z Osiekiem, od północy z Dębowcem, od wschodu ze Świerchową i od zachodu z Wolą Dębowiecką.
Miejscowość wywodzi swą nazwę od położenia geograficznego i pochodzi stąd, że wieś załęska leży nad łęgiem. "Łęg" w polskim słownictwie oznaczał nizinę, nizinny brzeg rzeki. W dokumentach pisanych Załęże występuje również jako Zalanz, Zalenz, Zalanze, Znalzie, Zalęże
Historia.
Prace archeologiczne i wykopaliskowe wykazują na osadnictwo w tym rejonie już w czasach prehistorycznych. O znalezionych tu wyrobach z brązu pisał A. Krauss w artykule pt. „Skarb wczesnobrązowy w miejscowości Załęże, powiat Jasło”, zamieszczonym w „Wiadomościach Archeologicznych”. Na przełomie lipca i sierpnia 2009 roku, grupa archeologów z Muzeum w Krośnie przeprowadziła na podstawie wcześniejszych badań archeologicznych, wykopaliska (ceramika) potwierdzające osadnictwo sprzed 3000 lat.
We wczesnym średniowieczu Załęże mieściło w sobie obronny gród. W świetle tych materiałów osada była pierwotnie lokowana na prawie polskim, a dopiero w 1332 roku została przeniesiona na prawo niemieckie, czyli lokowana po raz drugi. Była jedną z osad należących do królewszczyzny i równocześnie była najstarszą wsią książęcą. W XV wieku wsią władali Kobyleńscy, a w XVI Mniszchowie.
Przeciwko Mniszchom i Zborowskim (kolejna rodzina dzierżawiąca) chłopi często podnosili bunty. Załęża nie omijały wojny, klęski żywiołowe, epidemie, powodzie i pożary. W czasie pożaru w 1753 roku spłonął drewniany, przedkazimierzowski kościół. W drugiej połowie XIX wieku zaczął rozwijać się przemysł naftowy. Miejscowy majątek nabył w 1871 roku Seweryn Stawiarski, przemysłowiec naftowy.
Obecnie wieś ma wygląd nowoczesny. Wiele tu nowych, okazałych domów. Przez wieś przeprowadzona jest linia wodociągowa i telefoniczna. W grudniu 2009 roku została oddana do użytku sieć kanalizacyjna.
W miejscowości znajdują się parafia św. Jana Chrzciciela, szkoła podstawowa, OSP i dom ludowy. Parafia ma dwie świątynie: zabytkowy kościół pw św. Jana Chrzciciela oraz nowy kościół parafialny pw. Narodzenia Najświętszej Marii Panny.
Dzięki Programowi Rozwoju Obszarów Wiejskich na lata 2007–2013 zrealizowano w Załężu projekt pn. „Budowa zespołu rekreacyjno-sportowego w miejscowości Załęże”. W ramach tej inwestycji wybudowano: boisko do piłki nożnej, boisko do siatkówki i koszykówki, kort tenisowy, ogrodzenie, budowę chodnika. Gmina Osiek Jasielski uzyskała również dofinansowanie na „Aktywne działania na rzecz lokalnej społeczności miejscowości Załęże szansą na lepsze jutro”. Zrealizowano dzięki temu projektowi następujące działania: zajęcia kulinarne, plastyczne i manualno-techniczne, zajęcia z bibułkarstwa i rękodzielnictwa, kurs tańca ludowego, warsztaty rzeźbiarsko-malarskie, warsztaty fotograficzne, zajęcia z wykorzystaniem komputera, zorganizowano imprezę pn. „Piknik rodzinny”, wyremontowano i wyposażono świetlicę wiejską.

</doc>
<doc id="309807" url="https://pl.wikipedia.org/wiki?curid=309807" title="Jewgienij Dragunow">
Jewgienij Dragunow

Jewgienij Fiodorowicz Dragunow, ros. Евгений Фёдорович Драгунов (ur. 20 lutego 1920 w Iżewsku, zm. 4 sierpnia 1991 tamże) – radziecki i rosyjski konstruktor broni strzeleckiej. Zasłynął ze stworzenia karabinu wyborowego SWD.
Życiorys.
Jewgienij Dragunow pochodził z rodziny związanej z produkcją broni w zakładach iżewskich. Od 1939 służył w Armii Czerwonej. W czasie II wojny światowej pełnił funkcję oficera uzbrojeniowca. Po wojnie ukończył w Iżewsku studia wyższe i od 1950 zajmował się konstruowaniem sportowej broni strzeleckiej. Skonstruował 27 typów tego rodzaju broni, między innymi karabinki sportowe: Zenit, Strieła, MC-50, MWC-50, Biatlon-7. W 1959 przedstawił projekt stworzonego przez siebie karabinu snajperskiego - SWD, który został przyjęty na uzbrojenie Armii Radzieckiej w 1963. Zmarł 4 sierpnia 1991, pochowany na Cmentarzu Chochrjakowskim w Iżewsku.
Został odznaczony m.in. Orderem „Znak Honoru”. Laureat Nagrody Leninowskiej (1964).

</doc>
<doc id="309809" url="https://pl.wikipedia.org/wiki?curid=309809" title="Siemuszowa">
Siemuszowa

Siemuszowa – wieś w Polsce w województwie podkarpackim, w powiecie sanockim, w gminie Tyrawa Wołoska. Położona w dolinie rzeki Tyrawki prawego dopływu Sanu, na północnym stoku Gór Słonnych. Graniczy z Wujskiem, Tyrawą Solną, Krecowem i Hołuczkowem, do 1946 z Wólką Rogatynka.
W latach 1975–1998 miejscowość administracyjnie należała do województwa krośnieńskiego.
Historia.
Wieś została lokowana około roku 1420. Z 1507 pochodzi pierwszy odnotowany w dokumentach kościół.
W połowie XIX wieku właścicielem posiadłości tabularnej w Siemuszowej był Mendel Herzig. Pod koniec XIX wieku właścicielem tabularym dóbr Siemuszowa z Rohatynką był Wojciech Wasilewski, który w 1905 roku posiadał we wsi obszar 610,9 ha. W 1911 roku właścicielem tabularnym był Stanisław Kościuszko, posiadający 629 ha.
Po 17 września 1939 wieś znalazła się w granicach ZSRR. W 1941 niemieckie władze okupacyjne wybudowały tu szkołę rolniczą, która została spalona przez Ukraińską Armię Powstańczą w 1946. Do 1946 we wsi znajdował się również dwór przedwojennych właścicieli Siemuszowej rodziny Kościuszków.
Do sołectwa Siemuszowa należą; Siemuszową i Wola Krecowska.
Architektura.
We wsi znajduje się wzniesiona w 1841 r. dawna cerkiew filialna greckokatolicka pw. Przemienienia Pańskiego. Obecnie jest to rzymskokatolicki kościół filialny w parafii Rozesłania Apostatołów w Mrzygłodzie należącej do dekanatu Sanok I w archidiecezji przemyskiej.

</doc>
<doc id="309810" url="https://pl.wikipedia.org/wiki?curid=309810" title="Tyrawa Solna">
Tyrawa Solna

Tyrawa Solna – wieś w Polsce, położona w województwie podkarpackim, w powiecie sanockim, w gminie Sanok. Leży u ujścia Tyrawy do Sanu.
Wieś leży w Górach Słonnych. Zarówno jej nazwa, jak i gór pochodzi od słonych źródeł, z których warzono sól już w epoce brązu.
Historia.
We wczesnym średniowieczu istniało tu również grodzisko. Do początku XV wieku była prawdopodobnie dzielnicą dzisiejszego Mrzygłodu, zwanego wówczas Tyrawą Królewską lub Wielką (w przeciwieństwie do Tyrawy Małej, dziś Wołoskiej), i to tego miejsca prawdopodobnie tyczył się przywilej lokacyjny Tyrawy (później Mrzygłodu). Pomiędzy 1425 (lokacja Tyrawy) a 1431 (pojawienie się nazw Tyrawa Solna i Królewska) San (początkowo opływający miejscowość od zachodu) zmienił koryto rozdzielając obie osady. Od tej Tyrawy prawdopodobnie pochodzi pojęcie "sól tyrawska", występujące w dokumentach celnych z Sandomierza z okresu średniowiecza dotyczących handlu rzecznego na Sanie.
Tyrawa Solna położona była na przełomie XVI i XVII wieku w ziemi sanockiej województwa ruskiego, w 1565 roku istniała tu jedna bania żupy solnej przemyskiej, w drugiej połowie XVII wieku należała do folwarku zasańskiego starostwa krośnieńskiego.
W połowie XIX wieku posiadłości tabularne w Tyrawie Solnej były własnością rządową. Pod koniec XIX wieku właścicielami tabularnymi dóbr we wsi byli Abisz i Sosche (Sosie, Zosie) Kanner. Na przełomie XIX/XX wieku właścicielem posiadłości tabularnej w Tyrawie Solnej był Stanisław Nowak, który w 1905 posiadał we wsi obszar leśny 735 ha. W 1911 właścicielami tabularnymi byli Stanisław, Eugeniusz i Tadeusz, posiadający 235 ha.
Archeologia.
Z epoki brązu pochodzą odnalezione w 1938 brązowe naramienniki datowane wstępnie na ok. 700 r. p.n.e. Podczas praktyk archeologicznych w sezonie 2016 odkryto na terenie wsi ceramiczne instalacje solowarskie oraz fragmenty naczyń, które służyły do produkcji soli między rokiem 1000 p.n.e. do 700 r. p.n.e. Kierownikiem misji archeologicznej jest dr Maciej Dębiec z Instytutu Archeologii Uniwersytetu Rzeszowskiego wraz z prof. Thomasem Saile z Uniwersytetu w Ratyzbonie. Ostatnie żupy solne zostały zlikwidowane przez władze austriackie po wyczerpaniu się przemysłowych zasobów tych złóż, choć istnieją relacje o uzyskiwaniu soli w celach zarobkowych przez miejscowych chłopów jeszcze w latach II wojny światowej. Współczesne analizy wody pochodzącej z jednej ze starych kopanek w okolicach Tyrawy Solnej wskazują na zawartość soli do 11%.
W latach 1975–1998 miejscowość administracyjnie należała do województwa krośnieńskiego.
W 1882 urodziła się tutaj ukraińska poetka Olena Jasienicka-Wołoszyn.
Zabytki.
We wsi znajduje się dawna cerkiew parafialna greckokatolicka pw. św. Jana Chrzciciela wzniesiona w 1837 r. z fundacji ówczesnego parocha (plebana) tyrawskiego Jereja Mejnickiego. Cerkiew prezentuje typ budownictwa ludowego w duchu klasycystycznym z wyraźnymi cechami latynizacji. Obecnie świątynia pełni rolę rzymskokatolickiego kościoła filialnego Parafii Rozesłania Apostołów w Mrzygłodzie.

</doc>
<doc id="309813" url="https://pl.wikipedia.org/wiki?curid=309813" title="Alla">
Alla

Alla, "Ałła" – imię żeńskie prawdopodobnie pochodzenia greckiego i wywodzące się od wyrazu "allos" – "inny". Używane przede wszystkim w Rosji, na Białorusi i Ukrainie.
Znane osoby o tym imieniu:
Postacie literackie:

</doc>
<doc id="309815" url="https://pl.wikipedia.org/wiki?curid=309815" title="Mrzygłód">
Mrzygłód

Mrzygłód – wieś (dawniej miasto) w Polsce, położona w województwie podkarpackim, w powiecie sanockim, w gminie Sanok, nad rzeką San.
Mrzygłód, jako Tyrawa uzyskał lokację miejską w 1425, zdegradowany w 1934. W okresie 1431–1772 miasto królewskie.
Mrzygłód obecnie to unikalny zespół zabudowy oddający w miniaturze układ przestrzenny średniowiecznego miasta.
Położenie.
Mrzygłód leży na Pogórzu Dynowskim na zachodnim brzegu szerokiej doliny rzeki San. Od zachodu dolinę zamyka Pasmo Grabówki z kulminacjami Polanki (505 m) i Głębokiej Góry (526 m), a od strony wschodniej za Sanem Pasmo Gór Słonnych z pobliskimi kulminacjami Diablej Góry (334 m), Pierdziesza (357 m) i Bucharewy (535 m) i dolina Tyrawki należące do Gór Sanocko-Turczańskich. Wieś graniczy od strony wschodniej z Tyrawą Solną, od północy z Hłomczą, od strony zachodniej z miejscowością Końskie i od południa z Dębną. Najbliższym miastem jest Sanok odległy o 15 km, z którym łączy go droga powiatowa nr 2235R Dobra-Sanok.
Ochrona środowiska.
W Mrzygłodzie znajduje się fragment specjalnego obszaru ochrony siedlisk w ramach sieci Natura 2000 o nazwie „Rzeka San”. Oznaczony kodem PLH 180007 obejmuje obszar koryta rzeki San wraz z wiklinami nadrzecznymi. W obszarze ochronie podlega 6 gatunków ryb: minóg strumieniowy, kiełb białopłetwy, boleń, głowacz białopłetwy, brzanka oraz kiełb Kesslera. Obszar jest miejscem występowania największej w Polsce populacji kiełbia Kesslera, która prawdopodobnie stanowi około 80% całej populacji tego gatunku w całym kraju.
Historia.
Osada powstała przy bardzo starym szlaku handlowym wzdłuż rzeki San i założona została w czasach panowania książąt ruskich jako służebna w stosunku do grodu sanockiego. Początkowo nosiła nazwę Tyrawa. Według tradycji wraz z dzisiejszą Tyrawą Solną tworzyła jedną miejscowość, którą San opływał od zachodu. Powódź, podczas której rzeka zmieniła koryto, rozdzieliła osadę na dwie części. Na początku XV w. Tyrawa jeszcze jako wieś była własnością Pileckich. Książę Władysław Opolczyk nabył Tyrawę od Pileckich, a następnie weszła ona w skład starostwa sanockiego.
Władysław Jagiełło 12 września 1425 nadał Tyrawie prawa miejskie. W 1431 król ponownie lokował miasto na prawie magdeburskim i ustanowił szereg przywilejów między innymi prawo pobierania myta, organizowania dorocznych jarmarków. Miasto włączono do królewszczyzn starostwa sanockiego jako Tyrawa Królewska. Tyrawa była jednym z dwóch miast ziemi sanockiej. Stała się lokalnym ośrodkiem rzemiosła zwłaszcza garncarstwa, które przetrwało do połowy XX w. oraz kowalstwa i stolarstwa i wymiany towarowej. Była także miejscem załadunku na statki, soli pochodzącej z salin znajdujących się na terenie Gór Słonnych.
Na początku XV w. dzierżawcą żup solnych był tu Matjasz ze Zboisk „zupparius salis de Tirawa” – szlachcic polski herbu Gozdawa. Po śmierci Matjasza dobra tyrawskie do około 1465 dziedziczył jego syn Piotr ze Zboisk wraz z braćmi Janem oraz Jerzym. Następnie bracia odsprzedają wójtostwo Tyrawę (Mrzygłód) Johanowi, podżupnikowi przemyskiemu za 300 florenów tureckich (1 floren = 70 groszy) lub 100 grzywien. Około 1510 wójtostwo dzierżawił Albert, który złożył swój podpis z okazji fundacji kościoła parafialnego w Hoczwi. W 1547 król Zygmunt I ustanowił w Tyrawie jarmarki na Boże Ciało, św. Bartłomieja i Nowy Rok.
Miejscowość była, w świetle zachowanych źródeł, widownią burzliwych wystąpień mieszczan przeciw szlacheckiej administracji na terenie ziemi sanockiej. Na początku XVII w. tyrawianie walczyli o likwidację regularnej pańszczyzny i innych form renty odróbkowej. Bronili się ponadto przed zachłannością dzierżawcy, Jana Zaporskiego, który jak wynika z mandatu królewskiego z 21 czerwca 1602, przejął w swe dobra "„dochody miejskie z arendy ratusza i szynkowania gorzałki”".
Od XVII w. do 1772 miasto było siedzibą starostwa niegrodowego, do którego należały wsie Dębna, Ulucz, "Hruszówka", "Graszówka" (Hroszówka), Dobra i Szczawne oraz wójtostwa Turzańsk, Prełuki, Duszatyn, Mików, Wola Michowa, Smolnik, Szczerbatówka, Balnica, Solina, Rozłuki, Czystohorb, Jawornik, Rzepedź (Rzepeck) i Ustrzyki Górne. Tutejsi starostwie – w przeciwieństwie do starostów sanockich – nie pełnili żadnych funkcji urzędowych, a jedynie korzystali z dochodów starostwa. Do dyspozycji starostów mrzygłodzkich pozostawał murowany dwór obronny, otoczony wałem i ostrokołem, po którym dziś nie zachował się żaden ślad.
W 1616 po raz pierwszy pojawiła się w dokumencie obecna nazwa Mrzygłód. Według miejscowej tradycji zmianę nazwy miasta z Tyrawa na Mrzygłód spowodowała epidemia tyfusu oraz powodzi, która zniszczyła zbiory. Od „morzenia głodem” pochodzić ma nowa nazwa.
W XVI w. rozpoczął się powolny upadek gospodarczy miasta. Wydatnie przyczyniły się do tego najazdy obcych wojsk, jak i liczne pożary i powodzie. Po najeździe tatarskim w 1624 pozostało tylko 44 mieszczan, a po najeździe Rakoczego w 1657 i powodzi w 1665 pozostało jedynie kilkanaście luźnych chałup zamieszkałych przez 20 gospodarzy. Dla podniesienia miasta z upadku uwolniono mieszkańców od podatku. W kolejnych latach miasto niszczyły pożary (1710, 1745, 1801, 1855). W 1758 San tak wezbrał, że zniszczył całe miasteczko zostawiając tylko murowany kościół i cerkiew. Katastrofalne powodzie nawiedzały zresztą dolinę Sanu regularnie także w latach 1828, 1893, 1924, 1927,1933.
W 1758 tenutariuszem starostwa był Ignacy z Chyrowa Romer. W 1773 Mrzygłód stał się częścią dóbr kameralnych rządu austriackiego. W 1866 klucz mrzygłodzki nabyła od zaborców spółka Kirchmayer, syn i Simondt. Pod koniec XIX w. odkupił go Josche. W okresie zaborów ponownie rozwinęło się rzemiosło, odbudowano wiele mieszczańskich domów, powstały nowe. Konkurencja pobliskiego Sanoka uniemożliwiała jednak intensywniejszy rozwój gospodarczy. Działała w mieście fabryka fajansu i kamionki, rozwinęło się garncarstwo. W garnki produkowane w Mrzygłodzie zaopatrywali się mieszkańcy całego Pogórza Przemyskiego i Pogórza Dynowskiego. Obok płótna były głównym przedmiotem handlu na jarmarkach, które odbywały się trzy razy w roku. Do 1939 istniał tu Cech Wielki, skupiający rzemieślników i dbający o przestrzeganie starych zwyczajów. Cech Mały zrzeszał 60 garncarzy w 30 warsztatach, ale zainteresowanie tym zawodem systematycznie spadało, bo w 1954 było już tylko 4 zakłady. Dużym autorytetem cieszył się sąd cechowy. W okolicach Mrzygłodu znajdowano rudę żelaza, margiel i piaskowiec. Na początku dwudziestego wieku zbudowano na „Kikowej Górze” kopalnie ropy naftowej. Natomiast władze austriackie nakazały zasypanie źródeł solanki, chroniąc w ten sposób swój monopol solny.
Mieszczanie mrzygłodzcy brali udział w wypadkach 1846 i w powstaniu styczniowym.
Po I wojnie światowej zniszczony i wyludniony Mrzygłód utracił w 1919 prawa miejskie. W 1921 we wsi stały 142 domy. W okresie międzywojennym na Politechnice Lwowskiej powstała koncepcja utworzenia zapory na Sanie w pobliskiej Niewistce, która spowodowałaby zalanie Mrzygłodu.
W czasie okupacji działała w Mrzygłodzie Placówka AK, jej dowódcą był Franciszek Mandzelowski „Załas”. Na wschód od rynku istniała żydowska bożnica, zniszczona w czasie II wojny.
W latach 70. XX w. zaprojektowano kilka zbiorników wodnych na Sanie w rejonie Dynowa, Niewistki, Wybrzeża i Mielnowa. Zalew w Niewistce miał mieć około 24 km długości. Na jego dnie znalazłyby się tereny wsi: Dobra, Mrzygłód, Tyrawa Solna i Temeszów oraz części wsi: Dębna, Hłomcza, Krzemienna, Łodzina, Ulucz i Witryłów. Plan chociaż niezrealizowany spowodował zahamowanie wszelkich inicjatyw budowlanych i zubożenie mieszkańców. Z inwestycji zrezygnowano ostatecznie dopiero po interpelacji poselskiej z 2011.
W 2018 w ramach programu rewitalizacji Gminy Sanok otwarto w Mrzygłodzie Klub Seniora w zaadaptowanym do tego celu budynku.
W 2019 z inicjatywy Lokalnej Grupy Działania Dolina Sanu powstała w gruntownie wyremontowanym budynku znajdującym się w rynku pracownia ginących zawodów. Placówka służy mieszkańcom gminy i turystom do przeprowadzania warsztatów rękodzielniczych w takich zawodach jak garncarstwo, bibułkarstwo czy wikliniarstwo.
Przynależność państwowa i administracyjna.
W latach 1340–1772 miejscowość należała do ziemi sanockiej, województwa ruskiego, a w drugiej połowie XVII w. do starostwa sanockiego. W 1616 miasteczko podlegało starostwu krośnieńskiemu, wydzielonemu z sanockiego za sprawą Jerzego Mniszcha. W okresie I Rzeczypospolitej Mrzygłód należał do tzw. "królewszczyzn", a w latach 1772–1914 miejscowość leżała w powiecie sanockim, austriackiej prowincji Galicja. Następnie do roku 1939 wieś leżała w powiecie sanockim, województwa lwowskiego. W latach 1934–1954 istniała gmina Mrzygłód w powiecie sanockim województwa lwowskiego i po wojnie rzeszowskiego.
W latach 1975–1998 wieś administracyjnie należała do województwa krośnieńskiego.
Toponimika nazwy.
Mrzygłód, zwany pierwotnie Tyrawą, Tirawą, a później Tyrawą Królewską. Od 1616 w użyciu były dwie nazwy Mrzygłód oraz Miasteczko.
Archeologia.
Znaleziono tu 4 monety rzymskie m.in. follisy Licyniusza St. i Licyniusza Mł. przechowywane w Muzeum Historycznym w Sanoku.
Zabytki i obiekty historyczne.
Obiekty wpisane na listę zabytków województwa podkarpackiego:
Pozostałe obiekty historyczne:
Demografia.
Według danych na koniec 2011 na ogólną liczbę 422 mieszkańców było 215 mężczyzn i 207 kobiet. Na 100 mężczyzn przypadało 96 kobiet. W 2016 przy liczbie mieszkańców 423 było w wieku produkcyjnym 111 kobiet i 145 mężczyzn, a w wieku poprodukcyjnym 65 kobiet i 36 mężczyzn.
Polityka.
W 2003 wieś dość ostrożnie głosowała w referendum w sprawie wejścia Polski do Unii Europejskiej, gdyż przy poparciu w skali kraju wynoszącym 77,45% w Mrzygłodzie oddano 69,7% głosów na tak. O konserwatywnych poglądach politycznych mieszkańców wsi świadczą wybory państwowe i samorządowe w ostatnich latach.
W wyborach parlamentarnych do Sejmu w dniu 25 października 2015 wieś zdecydowanie poparła Prawo i Sprawiedliwość, które zdobyło aż 63,7% głosów. Na drugie ugrupowanie Kukiz’15 głosowało 12,2% wyborców. Podobnie było w wyborach 13 października 2019: 75,7% głosów zdobyło PiS przed Koalicją Obywatelską 11,2%.
Religia.
Mieszkańcy Mrzygłodu to w zdecydowanej większości wyznawcy kościoła rzymskokatolickiego. We wsi znajduje się
parafia pw. Rozesłania Apostołów erygowana prawdopodobnie przed 1410 obecnie należąca do dekanatu Sanok I archidiecezji przemyskiej i zabytkowy murowany kościół konsekrowany około 1424. Parafia obejmuje swym zasięgiem następujące miejscowości: Mrzygłód, Dębna, Dobra, Hłomcza, Łodzina, Siemuszowa i Tyrawa Solna.
W przeszłości miejscowość była wielowyznaniowa. W 1921 w Mrzygłodzie oprócz 563 rzymskokatolików mieszkało 52 grekokatolików i 60 wyznania mojżeszowego. Pozostałością po nich są:
Turystyka.
Przez wieś przebiegają następujące szlaki turystyczne:

</doc>
<doc id="309817" url="https://pl.wikipedia.org/wiki?curid=309817" title="Pole karne">
Pole karne

Pole karne na boisku do piłki nożnej wyznacza się na każdej linii bramkowej w następujący sposób:
Dwie linie wytycza się pod kątem prostym do linii bramkowej, w odległości 16,5 m (18 jardów) od wewnętrznej strony każdego słupka bramki. Te linie rozciągają się na polu gry na odległość 16,4592 m i ich końce połączone są linią równoległą do linii bramkowej. Powierzchnia ograniczona tymi liniami i linią bramkową jest polem karnym. Linie (ok. 12 cm) tworzące pole karne również stanowią jego powierzchnię.
Wewnątrz każdego pola karnego wyznacza się punkt karny w odległości 11 m (ściślej: 10,97 m = 12 jardów) od punktu środkowego pomiędzy słupkami bramkowymi (3,66 m (4 jardy) od słupka) i w równej odległości od nich. Łuk koła o promieniu 9,15 (10 jardów), którego środkiem jest punkt karny wyznacza się na zewnątrz pola karnego.
Powierzchnię pola karnego (wraz z szerokością linii i słupków bramkowych równą po 12 cm) obliczymy w ten sposób:
formula_1
Specyfika pola karnego polega na tym, że w jego obrębie bramkarz drużyny broniącej może zagrywać piłkę ręką. Poza tym, za przewinienie na graczu drużyny atakującej karane rzutem wolnym bezpośrednim, w obrębie pola karnego sędzia dyktuje rzut karny.

</doc>
<doc id="309819" url="https://pl.wikipedia.org/wiki?curid=309819" title="Brothers in Arms (singel)">
Brothers in Arms (singel)

Brothers in Arms – ballada rockowa brytyjskiego zespołu Dire Straits, napisana przez Marka Knopflera i pochodząca z albumu o tym samym tytule.
Album, z którego pochodzi ten utwór, był jednym z największych bestsellerów lat 80., a tytułowa piosenka także zdobyła wielką popularność. W Polsce jedenastokrotnie (stan na rok 2020) zajęła pierwsze miejsce w „Topie Wszech Czasów” „Trójki”. Wideoklip ilustrujący tę piosenkę jest czarno-białym filmem rysunkowym o silnej wymowie antywojennej. Był to pierwszy utwór wydany na singlu kompaktowym w Wielkiej Brytanii.
Piosenka została wykorzystana w wielu filmach i programach telewizyjnych, m.in. w serialach "Policjanci z Miami", "Na południe" i "Prezydencki poker", a także w filmie "".
W maju 2007 wydano nową wersję tego utworu, zyski ze sprzedaży nagranego na żywo singla zostały przeznaczone dla organizacji charytatywnej „South Atlantic Medal Association” pomagającej weteranom wojny o Falklandy.

</doc>
<doc id="309820" url="https://pl.wikipedia.org/wiki?curid=309820" title="Struktura liniowa">
Struktura liniowa

Struktura liniowa (struktura prosta) – podstawowy typ struktury organizacyjnej charakterystyczny dla małych organizacji. W strukturze liniowej występuje wyraźna linia podporządkowania, władza jest zazwyczaj scentralizowana. Najczęściej wszystkie ważniejsze decyzje przy realizacji celów organizacji podejmowane są przez jedną osobę: fundatora, szefa firmy itp.
Struktura liniowa zakłada, że każdy pracownik ma 1 przełożonego, który wydaje mu polecenia. W tej samej linii przekazywane są też informacje „drogą służbową” w tej strukturze to kierownictwo organizacji podejmuje decyzje strategiczne, taktyczne i operacyjne oraz prowadzi kontrole.
Wady.
Struktury proste są słabo sformalizowane, rzadko występuje też w nich departamentalizacja. w przypadku większości wykonywanych zadań nie istnieją sztywne normy działania. Występuje w nich jedność rozkazodawstwa. na poszczególnych szczeblach w układzie hierarchicznym kierownicy mają silny autorytet formalny, co jest utrudnieniem dla zdobycia awansu. Struktura ta staje się dysfunkcjonalna w momencie, gdy zaczyna się rozrastać, co wiąże się z coraz większa liczbą problemów, które są rozwiązywane przez osobę znajdującą się na szczycie hierarchii.

</doc>
<doc id="309824" url="https://pl.wikipedia.org/wiki?curid=309824" title="Eunika">
Eunika

Eunika, Euníke – imię żeńskie pochodzenia greckiego, składające się ze słów "eu" "dobrze" i "níke" "zwycięstwo". Imię rozsławił Henryk Sienkiewicz, który nadał je w powieści "Quo vadis" Eunice, ukochanej Petroniusza.
Imię występuje również w Biblii. Nosiła je matka Tymoteusza, wzmiankowana w II liście do Tymoteusza (1.5).
Eunika imieniny obchodzi 24 lutego, jako wspomnienie św. Euniki z Lystry.
Znane osoby o tym imieniu:

</doc>
<doc id="309825" url="https://pl.wikipedia.org/wiki?curid=309825" title="Eunicze">
Eunicze



</doc>
<doc id="309827" url="https://pl.wikipedia.org/wiki?curid=309827" title="Eunice">
Eunice

Eunice – przekształcenie imienia żeńskiego Eunika.
Eunice – fikcyjna postać powieści Quo Vadis Henryka Sienkiewicza. Zakochana w Petroniuszu, była jego niewolnicą. Gdy chciał on oddać ją w prezencie Markowi Winicjuszowi, ubłagała by zostawił ją sobie. Razem z nim popełniła samobójstwo, ponieważ miał on zostać stracony przez Nerona. Zrobili to podczas hucznej, pożegnalnej kolacji w domu Petroniusza.
Miejscowości w USA:
Inne:

</doc>
<doc id="309834" url="https://pl.wikipedia.org/wiki?curid=309834" title="Communique">
Communique



</doc>
<doc id="309835" url="https://pl.wikipedia.org/wiki?curid=309835" title="Eustachia">
Eustachia

Eustachia - żeński odpowiednik imion Eustachy i Eustachiusz. 
Eustachia imieniny obchodzi: 4 lutego, 20 lutego, 29 marca, 16 lipca, 8 września, 20 września, 3 października, 12 października, 10 grudnia.
Znane osoby noszące imię Eustachia:

</doc>
<doc id="309837" url="https://pl.wikipedia.org/wiki?curid=309837" title="Struktura funkcjonalna">
Struktura funkcjonalna

Struktura funkcjonalna – jeden z typów struktury organizacyjnej charakteryzujący się występowaniem działów funkcjonalnych kierowanych przez specjalistów oraz złamaną zasadą jedności rozkazodawstwa.
W strukturze funkcjonalnej dany członek organizacji, pracownik podlega więcej niż jednemu kierownikowi. W przypadku problemów przy wykonywaniu zadań może zwrócić się do odpowiedniego specjalisty. Tego typu struktury wprowadzone zostały po raz pierwszy przez Fredericka Winslowa Taylora. Jedną z wad tego typu struktury organizacyjnej jest trudność podziału zadań na szczeblu kierowniczym, ponieważ przy dużej specjalizacji często trudno określić jakie kompetencje kierownika są potrzebne do kierowania zespołu wykonującego poszczególne zadania. Zastosowanie tego typu struktury wymaga istnienia dużego zaufania między kierownikami, ponieważ w przeciwnym przypadku prowadzić może to do konfliktów.
Zalety:
Wady:

</doc>
<doc id="309840" url="https://pl.wikipedia.org/wiki?curid=309840" title="Ewarysta">
Ewarysta

Ewarysta – żeński odpowiednik imienia Ewaryst.
Ewarysta imieniny obchodzi 26 października i 23 grudnia.
W 1994 nosiły je w Polsce 24 kobiety.

</doc>
<doc id="309841" url="https://pl.wikipedia.org/wiki?curid=309841" title="Skrzek">
Skrzek

Skrzek – jedna z form składania jaj przez płazy, charakteryzująca się tym, że jaja składane są grupowo, co zapewnia ich ochronę, przede wszystkim przed wysychaniem i wrogami naturalnymi. Formy skrzeku mogą być różne:
U płazów ogoniastych są to:
U płazów bezogonowych są to:
Skrzek może stanowić zgrupowanie wszystkich jaj produkowanych przez samicę w danym sezonie rozrodczym (tak jest u występujących w Polsce: grzebiuszki, ropuch i żab brunatnych) lub może zawierać tylko część jaj produkowanych przez samicę (z polskich płazów tak się dzieje u kumaków, rzekotki i żab zielonych). Z reguły obecność skrzeku wskazuje na zapłodnienie zewnętrzne, jednak u części płazów ogoniastych występuje składanie jaj w postaci skrzeku przy zapłodnieniu wewnętrznym (np. ambystomy).
Formy skrzeku płazów polskich:
Należy jeszcze nadmienić, że wyjątkowo żaba wodna tworzy skrzek w postaci sznura (bardzo nieregularnego), a traszki czasami składają jaja zlepione w krótkie sznurki (po 3-5 sztuk).

</doc>
<doc id="309842" url="https://pl.wikipedia.org/wiki?curid=309842" title="Filipa">
Filipa

Filipa – żeński odpowiednik imienia Filip. Patronkami tego imienia są św. Filipa z Perge i bł. Filipa Mareria, która postanowiła zostać pustelnicą pod wpływem spotkania ze św. Franciszkiem z Asyżu, a także bł. Filipa de Chantemilan.
Filipa imieniny obchodzi 16 lutego, 20 września i 15 października.
Znane osoby noszące imię Filipa:
Zobacz też:

</doc>
<doc id="309846" url="https://pl.wikipedia.org/wiki?curid=309846" title="Ewangeliarz z Kells">
Ewangeliarz z Kells



</doc>
<doc id="309849" url="https://pl.wikipedia.org/wiki?curid=309849" title="Sektorowy Program Operacyjny Transport">
Sektorowy Program Operacyjny Transport

Sektorowy Program Operacyjny Transport (SPOT) - sektorowy program operacyjny wspomagający realizację Narodowego Planu Rozwoju (NPR)/Podstaw Wsparcia Wspólnoty na lata 2004-2006.
Obecnie na program ten składają się:
Realizowane projekty.
Transport drogowy.
W ramach programu na drogach krajowych w Polsce realizowanych jest 13 projektów (stan na 4 września 2006):

</doc>
<doc id="309850" url="https://pl.wikipedia.org/wiki?curid=309850" title="Struktura macierzowa">
Struktura macierzowa

Struktura macierzowa – jeden z typów struktury organizacyjnej polegający na tym, że komórki organizacyjne będące najczęściej doraźnymi zespołami roboczymi ułożone są w macierzy, która określona jest na zasadzie dwuwymiarowego grupowania.
Opis.
Kolumny macierzy są zazwyczaj odpowiednikami funkcji stale powtarzanych, natomiast wiersze określają zadania, które wykonywane są doraźnie, jak np. specjalne projekty czy nowego typu produkty. W takiej macierzy każda komórka skupia się na wykonywaniu jednego zadania, co umożliwia lepsze wykorzystanie energii twórczej członków organizacji oraz właściwy przydział do zadań specjalistów. Dobieranie zespołów może polegać albo na zleceniu przez kierownika projektu kierownikom funkcjonalnym przyporządkowanie osób do zespołów, albo każdy z kierowników funkcjonalnych biorących udział w realizacji projektu jest odpowiedzialny za wykonanie części zadania, jak gdyby pełnił rolę podwykonawcy.
Tego typu struktury organizacyjne występują najczęściej w organizacjach skupiających wysoko kwalifikowanych specjalistów wdrażających projekty należące do klasy high-tech. Wady tego typu struktur są podobne jak w przypadku struktur funkcjonalnych – możliwy brak zaufania między dwoma typami kierowników, brak jedności rozkazodawstwa, a także poczucie niepewności członków zespołów w momencie wykonania zadania, do którego zostali powołani.

</doc>
<doc id="309851" url="https://pl.wikipedia.org/wiki?curid=309851" title="Heliodora">
Heliodora

Heliodora — żeński odpowiednik imienia Heliodor. Wśród patronów — bł. Maria Heliodora (Leokadia Matuszewska), siostra nazaretanka, wspominana razem z bł. Marią Stellą i innymi towarzyszkami straconymi w Nowogródku 1 sierpnia 1943 roku.
Heliodora imieniny obchodzi 4 września.
Zobacz też:

</doc>
<doc id="309852" url="https://pl.wikipedia.org/wiki?curid=309852" title="Uniwersytet Krakowski">
Uniwersytet Krakowski



</doc>
<doc id="309853" url="https://pl.wikipedia.org/wiki?curid=309853" title="Ludwik Ignacy Riaucour">
Ludwik Ignacy Riaucour

Ludwik Ignacy Riaucour, także Riaucourt, Ryjokur, Ryokur, Riokur (ur. 21 lutego 1700 w Warszawie, zm. w listopadzie 1777) – polski duchowny katolicki pochodzenia francuskiego, kanonik gnieźnieński i łucki, biskup pomocniczy łucki.
Był synem kupca francuskiego (prawdopodobnie o imieniu Jakub), młodszym bratem Piotra (kupca warszawskiego, bankiera króla Augusta III), stryjem Andrzeja (dyplomaty w służbie saskiej). Pobierał nauki w nowicjacie jezuickim w Lublinie. Studiował w Akademii Krakowskiej, później także w Rzymie; otrzymał tytuł protonotariusza apostolskiego (infułata). Dzięki protekcji Radziwiłłów (powiązanych z rodziną Riaucourów licznymi interesami) został mianowany proboszczem w Białej, otrzymał również prowizję na archidiakonię poznańską, ale tej godności się nie doczekał wobec oporu kapituły i biskupa Jana Tarły. W sierpniu 1732 obronił doktorat obojga praw w Akademii Krakowskiej, a rok później został kanonikiem gnieźnieńskim; dla pozyskania niechętnej sobie kapituły zakupił w Gnieźnie plac, na którym miał wystawić własnym kosztem kurię kanoniczą.
Był, podobnie jak brat Piotr, współpracownikiem ambasadora Francji Montiego; we wrześniu 1733 odbył misję dyplomatyczną do Frankfurtu nad Odrą, gdzie spotkał się z królem Stanisławem Leszczyńskim (przybyli później razem do kraju). Riaucour doradzał m.in. biskupowi Andrzejowi Stanisławowi Załuskiemu (kanclerzowi wielkiemu koronnemu), blisko współpracował z chorążym litewskim Hieronimem Florianem Radziwiłłem. Dzięki protekcji biskupa łuckiego Franciszka Kobielskiego otrzymał godność oficjała brzeskiego litewskiego (około 1746).
Od 1749 łączył probostwo w Białej (przy dworze Hieronima Radziwiłła) z godnością biskupa pomocniczego łuckiego; sakry (ze stolicą tytularną Ptolemais) udzielił mu 1 czerwca 1749 w kościele św. Krzyża w Warszawie biskup płocki Antoni Sebastian Dembowski. Riaucour był także kanonikiem łuckim; z kanonii gnieźnieńskiej zrezygnował w 1772 na rzecz swojego koadiutora Ludwika Mathy'ego. Był ponadto protektorem Akademii Bialskiej. Odbudował własnym kosztem kościół w Waliszewie w powiecie gnieźnieńskim.
W 1764 otrzymał indygenat (wspólnie z bratem) na sejmie koronacyjnym Stanisława Augusta Poniatowskiego. W kadencji 1766/1767 przewodniczył Trybunałowi Koronnemu. Zmarł w połowie listopada 1777.

</doc>
<doc id="309854" url="https://pl.wikipedia.org/wiki?curid=309854" title="Obarzym">
Obarzym

Obarzym () – wieś w Polsce, położona w województwie podkarpackim, w powiecie brzozowskim, w gminie Dydnia.
We wsi znajduje się cerkiew greckokatolicka pw. Zwiastowania N.M.P. i powstały w początku XIX w. dwór (własność Dwernickich).
Obarzym liczy 110 numerów. 
31 grudnia 2005 roku wieś liczyła 371 mieszkańców.
Historia.
Według legendy wieś została założona przez dwóch Rzymian przybyłych z południa. Jej powstanie należałoby datować na drugą połowę IX wieku. Legenda ta znalazła odzwierciedlenie w łacińskiej wersji nazwy wsi. Położona blisko rzeki San weszła w skład zespołu wsi obronnych grodu w Trepczy. Z biegiem lat straciła na znaczeniu, bo według opisu granic z 1533 należała do wsi Niewistka. Wzmiankowana po raz pierwszy w latach 1577 i 1589. Nazwa miejscowości pochodzi od nazwy potoku, nad którym powstała.
Właścicielami posiadłości tabularnej Temeszów z Wicentówką byli: Wincenty Dwernicki (w połowie XIX wieku), Władysław Dwernicki (pod koniec XIX wieku), Włodzimierz Dwernicki (na początku XX wieku), Józef Dwernicki (przed 1939).
W 1947 roku Obarzym stał się punktem zbornym wysiedlanej w wyniku akcji „Wisła” ludności ukraińskiej.
W latach 1975–1998 miejscowość położona była w województwie krośnieńskim.

</doc>
<doc id="309855" url="https://pl.wikipedia.org/wiki?curid=309855" title="Leoncja">
Leoncja

Leoncja — imię żeńskie pochodzenia greckiego; żeński odpowiednik imienia Leoncjusz, które to jest zdrobnieniem od imion, w których skład wchodziła cząstka "leon-", takich jak "Leontoménēs". 
Leoncja imieniny obchodzi:

</doc>
<doc id="309856" url="https://pl.wikipedia.org/wiki?curid=309856" title="Organizacja wirtualna">
Organizacja wirtualna

Organizacja wirtualna – typ organizacji odchodzący od tradycyjnego dążenia do integracji procesów wewnątrz przedsiębiorstwa, a dążący do tworzenia luźnych związków podmiotów gospodarczych.
Organizacja wirtualna jest związkiem niezależnych organizacji gospodarczych tworzonym na zasadzie dobrowolności. Współpraca podmiotów w ramach organizacji wirtualnej może przebiegać na podstawie różnych typów umów wybranych przez uczestników organizacji. Organizacja wirtualna jest powoływana w celu wykorzystania konkretnej okazji rynkowej, więc z założenia czas jej trwania jest ograniczony.
Jest organizacją, w której każdy z podmiotów jest skupiony na jednym rodzaju działalności, w którym jest szczególnie biegły. Podstawą przynależności jest posiadanie zasobów (wiedzy, technologii, personelu, majątku) generujących wartość dodaną w procesie gospodarczym, do którego wykonywania organizacja wirtualna została powołana.
Nierzadko poszczególne podmioty należące do organizacji są rozproszone geograficznie. Komunikacja między podmiotami oparta jest na sieciach komputerowych. Ten typ organizacji umożliwia mniejszym firmom po połączeniu w sieć uzyskiwanie korzyści dostępnych wcześniej dla przedsiębiorstw większych.
Z punktu widzenia klienta organizacja wirtualna może być postrzegana jako jeden organizm gospodarczy, a nie zbiór mniejszych przedsiębiorstw.

</doc>
<doc id="309857" url="https://pl.wikipedia.org/wiki?curid=309857" title="Fryderyk Zoll">
Fryderyk Zoll



</doc>
<doc id="309861" url="https://pl.wikipedia.org/wiki?curid=309861" title="Operator różniczkowy">
Operator różniczkowy

Operator różniczkowy – operator określony na przestrzeni funkcji różniczkowalnych, definiujący proces tworzenia z danej funkcji nowej funkcji za pomocą operacji różniczkowania. Operatorem różniczkowym może być na przykład operator, który tworzy nową funkcję, będącą sumą pierwszej i drugiej pochodnej danej funkcji (patrz: Przykład poniżej).
Dziedziną operatora nazywa się zbiór wszystkich funkcji, na których określony jest dany operator. Przy tym mogą to być funkcje jednej lub wielu zmiennych, funkcje skalarne, wektorowe i ogólnie – funkcje tensorowe.
Definicja.
Rozważmy przestrzeń funkcji formula_1 klasy formula_2 gdzie formula_3 jest zbiorem otwartym. Wówczas operatorem różniczkowym rzędu formula_4 określonym na tej przestrzeni nazwiemy operator liniowy
gdzie formula_6 jest wielowskaźnikiem, a formula_7 są pewnymi funkcjami. Przez formula_8 rozumie się operatory pochodnych cząstkowych dane przez
Przykład.
Operator różniczkowy formula_10 dany jest wzorem:
Funkcje, na które można działać operatorem formula_12 muszą być klasy formula_13 tj. muszą to być funkcje różniczkowalne co najmniej dwukrotnie. Dziedziną operatora jest więc zbiór funkcji klasy formula_14
Np. działając operatorem formula_15 na funkcję
otrzyma się
czyli
Własności operatora różniczkowego.
Tw. 1 Operator różniczkowy jest operatorem liniowym, tj.
gdzie:
Tw. 2 Dowolny wielomian utworzony z operatora różniczkowego formula_15 też jest operatorem różniczkowym.
Operator różniczkowy nabla.
Współrzędne kartezjańskie 3-wymiarowe.
Operator nabla formula_24 we współrzędnych kartezjańskich ma postać
Wynik działania operatora nabla zależy od tego, na jaką funkcję działa i w jaki sposób:
Czterowymiarowa czasoprzestrzeń.
Operator nabla zapisany w czterowymiarowej czasoprzestrzeni ma 4 współrzędne – analogicznie jak czterowektory czasoprzestrzeni
Operator nabla jest jednym z najpowszechniejszych operatorów różniczkowych fizyki: występuje np. w równaniach Maxwella (fundamentalne równania elektrodynamiki), w równaniu Schrödingera (fundamentalne równanie mechaniki kwantowej), w równaniu dyfuzji (fundamentalne równanie fizyki transportu). W postaci czterowymiarowej występuje w równaniach fizyki relatywistycznej, np. w równaniu Diraca mechaniki kwantowej, w równaniach Einsteina ogólnej teorii względności.
Zobacz też.
Typy operatorów:

</doc>
<doc id="309863" url="https://pl.wikipedia.org/wiki?curid=309863" title="Koryna">
Koryna

Koryna, Korynna – imię żeńskie pochodzenia greckiego, będące zdrobnieniem imienia Kora, wywodzącego się od słowa "kóre" „dziewczę”. Patronką tego imienia jest św. Koryna z Syrii (II wiek).
W 2019 roku w Polsce Koryna zajmowała 702. miejsce wśród imion żeńskich (132 nadania), w rejestrze PESEL występowała także m.in. w formach Korina (90 nadań), Corina i Corinna (po 26 nadań), Corinne (16 nadań), Corine (3 nadania), Korynna, Korinna i Corin (po 2 nadania).
Koryna imieniny obchodzi: 14 maja.
Znane osoby noszące imię Koryna:

</doc>
<doc id="309864" url="https://pl.wikipedia.org/wiki?curid=309864" title="Kora (imię)">
Kora (imię)

Kora – imię żeńskie pochodzenia greckiego. Wywodzi się od słowa "kóre" – czyli „dziewczę”. Imię to nosiła mityczna Kora, córka bogini Demeter. Kora stanowi również zdrobnienie od imion Kornelia i Koryna.
Osoby znane pod pseudonimem Kora:

</doc>
<doc id="309865" url="https://pl.wikipedia.org/wiki?curid=309865" title="Henryk V Salicki">
Henryk V Salicki

Henryk V (, ur. prawdopodobnie 11 sierpnia 1081, zm. 23 maja 1125) – król niemiecki od 1105, cesarz rzymski od 1111, syn i następca cesarza Henryka IV.
W 1099 został koronowany na króla Niemiec, by zapewnić mu bezproblemową sukcesję po ojcu. W 1105 roku, wobec narastającego oporu książąt przeciw polityce Henryka IV, postanowił uratować własną pozycję i przyłączył się do sojuszu papieża Paschalisa II i niemieckiej opozycji. Pozbawił ojca tronu i przejął samodzielnie rządy.
Rządy w Niemczech i spór z Papiestwem.
Henryk V zaręczył się z córką króla Anglii, Henryka I, i dzięki pieniężnemu wsparciu tego ostatniego wyprawił się w 1110 roku do Włoch z armią liczącą ok. 30 tysięcy żołnierzy. W Sutri zaproponował Paschalisowi II kompromisowe porozumienie w sprawie godności kościelnych i został koronowany na cesarza. Na mocy układu przekazał regale (prerogatywy królewskie) na terytorium dóbr kościelnych w ręce biskupów i zrzekł się prawa ich wyznaczania, w zamian za co miał decydować o nadawaniu im lenn – papież zrzekł się w imieniu Kościoła praw do uposażeń biskupich ze stron cesarza. Takie rozwiązanie wywołało poruszenie wśród ludu rzymskiego i podczas koronacji Henryka doszło do zamieszek. Cesarz pojmał wtedy papieża i kardynałów i zmusił Paschalisa do potwierdzenia paktu wbrew opinii wiernych. Kompromis jednak upadł: Henryk napotkał opór przywiązanych do swoich majątków niemieckich prałatów, których pozycję w Niemczech król starał się potem umniejszyć.
Henryk władzę swą oparł na ministeriałach i miastach cesarskich, dystansując książąt i biskupów. Co jakiś czas musiał zmierzyć się z opozycją możnych. W 1115 roku poniósł pod Welfensholz klęskę w starciu ze zbuntowanym księciem saskim, Lotarem z Supplinburga, którego sam w 1106 roku osadził na książęcym tronie. Do końca życia cesarz nie odzyskał kontroli nad Saksonią.
W 1118 roku został ekskomunikowany przez nowego papieża Gelazego II, ale ostatecznie 23 września
1122 roku zawarł z jego następcą Kalikstem II kompromisowy konkordat wormacki, kończąc tym samym długoletni spór o inwestyturę. Panowanie Henryka V to okres dalszego upadku autorytetu cesarskiego. Walki wewnątrz Niemiec i z papiestwem kompromitowały cesarza, wykazując jego niezdolność do zaprowadzenia trwałego porządku.
Polityka wschodnia.
W 1109 zorganizował wyprawę przeciwko Polsce, aby wymusić podział tego kraju. Zamiar się nie powiódł: najpierw nie udało mu się zająć Bytomia Odrzańskiego, następnie poniósł klęskę w oblężeniu Głogowa, po czym odstąpił na południe w kierunku Wrocławia (porażka, jaką tam poniósł stała się później zalążkiem wincentyńskiej legendy o bitwie na Psim Polu), a potem na wschód pod Kraków, również bez powodzenia.
W 1110 udzielił wsparcia Władysławowi I w staraniach o tron czeski.
Umierając nie posiadał syna, mianował więc swoim następcą księcia Szwabii Fryderyka II Hohenstaufa, jednak książęta wybrali na króla adwersarza Henryka, Lotara z Supplinburga. Henryk V był ostatnim przedstawicielem dynastii frankońskiej na niemieckim tronie. Pochowano go w katedrze w Spirze.
Małżeństwa i potomstwo.
Henryk V w 1114 ożenił się z Matyldą, córką Henryka I, króla Anglii. Para cesarska nie miała dzieci, aczkolwiek kronikarz Hermann z Tournai zapisał, że cesarzowa urodziła dziecko, które żyło tylko kilka chwil.

</doc>
<doc id="309867" url="https://pl.wikipedia.org/wiki?curid=309867" title="Giuseppe Pecci (1807–1890)">
Giuseppe Pecci (1807–1890)

Giuseppe Pecci (ur. 13 lub 15 grudnia 1807 w Carpineto koło Anagni, zm. 8 lutego 1890 w Rzymie) – włoski duchowny katolicki, jezuita, kardynał.
Życiorys.
Był starszym bratem Vincenzo Pecciego, późniejszego papieża Leona XIII. W 1824 wstąpił do zakonu jezuitów, święcenia kapłańskie przyjął w 1837. Opuścił zakon w 1848, ponownie znalazł się w jego szeregach pod koniec życia w 1887.
Po wyborze brata na papieża został mianowany zastępcą bibliotekarza Świętego Kościoła Rzymskiego (we wrześniu 1878); w maju 1879 brat mianował go kardynałem diakonem Sant'Agata alla Suburra, powierzył mu również funkcje prefekta Kongregacji ds. Studiów (w lutym 1884) i członka Komisji Studiów Historycznych (w październiku 1884).
Został pochowany na cmentarzu Campo Verano w Rzymie.

</doc>
<doc id="309868" url="https://pl.wikipedia.org/wiki?curid=309868" title="Giuseppe Pecci">
Giuseppe Pecci



</doc>
<doc id="309874" url="https://pl.wikipedia.org/wiki?curid=309874" title="Dačice">
Dačice

Dačice (niem. "Datschitz") − miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 6 711 ha, a liczba jego mieszkańców 7 958 osób.
Demografia.
"Źródło: Czeski Urząd Statystyczny"

</doc>
<doc id="309876" url="https://pl.wikipedia.org/wiki?curid=309876" title="Nadleśnictwo Koszęcin">
Nadleśnictwo Koszęcin

Nadleśnictwo Koszęcin – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach.
Historia.
Obecne granice nadleśnictwa Koszęcin utworzono na mocy Zarządzenia Nr 62 Naczelnego Dyrektora Lasów Państwowych z dnia 10 października 1978 roku, łączącego Nadleśnictwa Boronów, Zielona i Koszęcina w jedną jednostkę organizacyjną Lasów Państwowych, wchodzącej w skład Regionalnej Dyrekcji Lasów Państwowych w Katowicach. Nadleśnictwa powstałe po nacjonalizacji w 1946 roku terenów ziemskich należących do rodziny Hohenlohe.
Siedziba Nadleśnictwa znajduje się w Koszęcinie, w budynku wzniesionym w roku 1810 (data podawana w wątpliwość) przez niemieckiego architekta Fryderyka Wilhelma Degnera na zlecenie urzędujących tutaj książąt z rodu Hohenlohe-Ingelfingen. Wzniesiony w stylu klasycystycznym według planu prostokąta, w późniejszym okresie dobudowano skrzydła boczne, będące od strony podwórza. Wejście główne zdobi portyk wspierany na czterech kolumnach.
Warunki geograficzno-przyrodnicze.
Powierzchnia Nadleśnictwa wynosi 20 462 ha, w tym 19 702 ha powierzchni leśnej. W skład wchodzi 14 leśnictw, podzielonych na 3 obręby leśne:
Według obecnego podziału administracyjnego Polski, lasy Nadleśnictwa znajdują się w północnej części województwo Śląskie, częściowo obejmując powiat lubliniecki i powiat tarnogórski, w których skład wchodzi 6 gmin wiejskich.
Według położenia przyrodniczo-leśnego lasy Nadleśnictwa znajdują się w Śląskiej i Małopolskiej krainie przyrodniczo-leśnej, dzielonej na dzielnice równiny Opolskiej i wyżyny Woźnicko-Wieluńskiej.
Klimat obszaru zalicza się regionu klimatycznego Wyżyn Środkowych, cechującego się umiarkowanymi czynnikami klimatycznymi. Roczna średnia temperatura powietrza waha się w granicach 7,5 – 9,0 stopni. Średnia rocznych opadów jest zróżnicowana, wynosi w granicach 620 – 890 mm.
Powierzchnia lasów Nadleśnictwa znajduje się w strefie pośredniej między wpływami kontynentalnymi a oceanicznymi. Przeważają w niej wiatry słabe, umiarkowane, wiejące głównie z zachodu, południowego zachodu i południa.
W drzewostanie dominują siedliska borowe (70% powierzchni leśnej), których najczęstszym gatunkiem jest Sosna. Drzewostany sosnowe zajmują 86% ogólnej powierzchni leśnej, przeciętnie osiągając wiek 52 lat.
Bliskie sąsiedztwo (50 km) aglomeracji górnośląskiej
inicjuje procesy chorobowe lasów Nadleśnictwa. Całość powierzchni leśnej zakwalifikowano jako znajdującą się pod wpływem szkodliwych emisji przemysłowych. Obszar podzielono na dwie strefy uszkodzeń:
Ochrona przyrody.
Formy ochrony przyrody na terenie Nadleśnictwa Koszęcin:

</doc>
<doc id="309877" url="https://pl.wikipedia.org/wiki?curid=309877" title="Dašice">
Dašice

Dašice − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 1 773 ha, a liczba jego mieszkańców 1 797 osób.
Demografia.
"Źródło: Czeski Urząd Statystyczny"

</doc>
<doc id="309878" url="https://pl.wikipedia.org/wiki?curid=309878" title="Giuseppe Pecci (1766–1855)">
Giuseppe Pecci (1766–1855)

Giuseppe Pecci (ur. 13 kwietnia 1776 w Gubbio, zm. 21 lub 12 stycznia 1855 w Gubbio), włoski duchowny katolicki, biskup Gubbio, kardynał.
Życiorys.
Był synem księcia Luigiego Pecci ("gonfaloniere" sprawiedliwości w Gubbio) i Anny z książąt Carbonana; nie był spokrewniony z kardynałami Giuseppe i Gioacchino Peccimi (przyszłym papieżem Leonem XIII). Studiował w seminarium w Gubbio, święcenia kapłańskie przyjął 23 marca 1799; obronił doktorat z filozofii i teologii na Uniwersytecie w Perugii (w maju 1800).
Pełnił w diecezji Gubbio wiele funkcji - był kanonikiem-koadiutorem w kapitule katedralnej, inspektorem synodalnym, prowikariuszem generalnym (od 1821 wikariuszem generalnym), proboszczem parafii katedralnej. W listopadzie 1839 został mianowany administratorem diecezji Gubbio, z biskupią stolicą tytularną Cesaropoli; sakry udzielił mu 8 grudnia 1839 w Rzymie kardynał Constantino Patrizi. Od marca 1841 był biskupem Gubbio. Otrzymał tytuł asystenta Tronu Papieskiego (1841), a we wrześniu 1850 Pius IX wyniósł go do godności kardynalskiej, z tytułem prezbitera S. Balbina.
Został pochowany w katedrze w Gubbio.

</doc>
<doc id="309882" url="https://pl.wikipedia.org/wiki?curid=309882" title="La Flèche Wallonne">
La Flèche Wallonne

La Flèche Wallonne, znany również w spolszczonej formie jako Walońska Strzała – jednodniowy wyścig kolarski rozgrywany corocznie od 1936 w walońskiej części Belgii. Od 2005 wyścig należy do cyklu najważniejszych wyścigów kolarskich, początkowo UCI ProTour, a później UCI World Tour.
Cechą charakterystyczną imprezy jest finałowy podjazd na Mur de Huy, na którym nachylenie w najbardziej stromym fragmencie osiąga 26% – ten fragment wyścigu po raz pierwszy znalazł się na jego trasie w 1986 i od tego czasu corocznie kończy tę rywalizację.
Od 1998 rozgrywana jest również kobieca edycja wyścigu.
Zwycięzcy.
Opracowano na podstawie:

</doc>
<doc id="309883" url="https://pl.wikipedia.org/wiki?curid=309883" title="Desná">
Desná

Desná (niem. "Dessendorf") – miasto w Czechach, w kraju libereckim. Według danych z 31 grudnia 2003 powierzchnia miasta wynosiła 1258 ha. Liczba jego mieszkańców 1 stycznia 2017 wynosiła 3119 osób, a ich średni wiek 43,5 lat.
Wieś jest znana jako miejsce największej katastrofy tamy wodnej w Sudetach, do której doszło we wrześniu 1916.
Historia.
Wieś powstała w 1691 dzięki staraniom hrabiego Albrechta Maksymiliana II Desfoursa, właściciela . Około 1840 Riedel zbudował hutę szkła rozpoczynając industrializację osady. W 1839 zbudowano łaźnie lecznicze wraz z kompleksem uzdrowiskowym, co doprowadziło do rozwoju turystyki. W 1890 powstał kościół starokatolicki, a w 1903 rzymskokatolicki, oba w stylu neogotyckim. Na początku XX wieku wioska osiągnęła duże znaczenie dzięki istnieniu w niej kilku szlifierni szkła, fabryki porcelany i paru tartaków. Zakłady te zatrudniały ponad 1000 pracowników. Wieś była zelektryfikowana i posiadała telefony. Istniał też hotel, a osada miała nawet burmistrza.
Budowa i katastrofa zapory.
Po katastrofalnej powodzi z 1897, w okresie 1912–1915 na rzece Biała Desna (Bilá Desná) 6 km na północ od wsi zbudowano według projektu Wilhelma Plenkera niewielką zaporę ziemną o wysokości 17,5 m, długości 172 m i szerokości 54 m u podstawy. Utworzony zbiornik wodny miał pojemność 400 000 metrów sześciennych. Wskutek niewłaściwego projektu i zbyt oszczędnego wykonania, 18 września 1916 zapora pękła. Fala powodziowa uderzyła w wieś niszcząc wszystkie fabryki, 33 domy, uszkadzając kolejne 69 domów. Zginęło 62 mieszkańców, a ponad 300 straciło domy wraz z dobytkiem. Po katastrofie nadzorujący budowę zapory z ramienia c.k. nadzoru budowlanego inżynier Karel Podhajský popełnił samobójstwo. W 1937 w odsłonięto pomnik poświęcony ofiarom katastrofy, który zachował się do dziś. Wykorzystano w tym celu jeden z ogromnych głazów, które przyniosła woda w dniu katastrofy. Zapory nie odbudowano, betonowa wieża zasuw i resztki samej tamy przetrwały do dziś.
W 1917 zbudowano koło ruin tamy duże schronisko turystyczne Krömerbaude, spalone w 1945.
Po katastrofie.
Po I wojnie światowej odbudowano większość zniszczonych budynków, a po 1945 wieś znacząco się powiększyła, przy czym zwiększyło się jej znaczenie jako centrum turystycznego. W dalszym ciągu jednak działają tam dwie duże fabryki. 28 października 1968 r. Desná otrzymała prawa miejskie.
Zabytki.
Do zabytków Desny zalicza się oba wspomniane kościoły, reprezentacyjną willę Josefa Riedla z 1895 r. (obecnie mieści się w niej centrum kultury i informacji, muzeum oraz przedszkole) i neogotycką kaplicę grobową Josefa Riedla wybudowaną w latach 1889–1890. W 2013 przystąpiono do prac mających na celu udostępnienie turystyczne dawnej zapory.
Demografia.
"Źródło: Czeski Urząd Statystyczny"

</doc>
<doc id="309884" url="https://pl.wikipedia.org/wiki?curid=309884" title="Marek Stokowski">
Marek Stokowski

Marek Jan Stokowski (ur. 1957 w Warszawie) – polski poeta i prozaik, kustosz w Muzeum Zamkowym w Malborku. Autor książek beletrystycznych i edukacyjnych. Członek Stowarzyszenia Pisarzy Polskich. 
Życiorys.
Absolwent Wydziału Polonistyki Uniwersytetu Warszawskiego oraz podyplomowego studium działań edukacyjnych w muzeach. Od 1983 prowadzi zajęcia i gry edukacyjno-przygodowe w ramach Młodzieżowego Koła Przyjaciół Zamku.
Od lat 80. publikował wiersze i humoreski poetyckie, między innymi w „Odrze”, „Borussii” i „Poezji”, a także na antenie III Programu Polskiego Radia i Radia Bis. W 1996 wydał tomik poezji "Dzień nad ciemną rzeką". Dwa lata później, we współpracy z malarzem Mariuszem Stawarskim opublikował tom humoresek poetyckich "Sny dla dorosłych i dla dzieci". 
W 2004 wydał powieść historyczną "Błazen", a w 2005 powieść współczesną "Samo-loty". W 2010 ukazała się książka opatrzona tytułem "Stroiciel lasu". Jest też autorem kilku książek popularnonaukowych i edukacyjnych poświęconych zakonowi krzyżackiemu i jego zamkom.
W 2009 uczestniczył w Międzynarodowym Programie dla Profesjonalistów Filmowych "Ekran", prowadzonym w Mistrzowskiej Szkole Reżyserii Filmowej Andrzeja Wajdy.
Mieszka w Ryjewie, w lasach na krawędzi doliny Wisły (wcześniej mieszkał w Malborku). Żonaty z Marią z domu Bogdanowicz, ma dwoje dzieci – Joannę i Marcina.
W 2021 odznaczony Brązowym Krzyżem Zasługi.

</doc>
<doc id="309887" url="https://pl.wikipedia.org/wiki?curid=309887" title="Track At Once">
Track At Once

Track-at-once, TAO – metoda zapisu dysków optycznych polegająca na zapisaniu jednej ścieżki (jednego nagrania) na płycie CD-R i wygaszaniu lasera przed rozpoczęciem zapisu kolejnej.
Tryb "Track-at-once" umożliwia nagranie każdego dostępnego formatu (CD-DA, CD-ROM, itp.) oraz tworzenie dysków wielosesyjnych (ang. "multisession disc"), tj. wielokrotne dogrywanie danych. Minimalna długość nagrania musi wynosić co najmniej 300 bloków (4 sekundy), co odpowiada około 700 kB danych. Laser jest wyłączany po zapisaniu każdego nagrania. Aby być w zgodzie ze specyfikacją na płycie CD może się znaleźć maksymalnie 99 nagrań.
Za każdym razem, gdy laser kończy nagranie, wypala dwa bloki wyjściowe (tzw. "Run-Out blocks") i zostaje wyłączony. Po wznowieniu pracy nagrywa jeszcze dwa dodatkowe bloki wejściowe (tzw. "Run-In blocks"). Tak powstałe 7 bloków przerwy jest ignorowane przez odtwarzacze CD-ROM i nie ma żadnego wpływu na transmisję danych. Niektóre odtwarzacze audio mogą jednak odtwarzać tę przerwę jako pojedynczy trzask, dlatego do nagrywania płyt audio zalecaną metodą jest tryb "Disc At Once".

</doc>
<doc id="309888" url="https://pl.wikipedia.org/wiki?curid=309888" title="Strzała Walońska">
Strzała Walońska



</doc>
<doc id="309890" url="https://pl.wikipedia.org/wiki?curid=309890" title="Dobřany">
Dobřany

Dobřany (niem. "Dobrzan", 1939-45: "Wiesengrund") − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 3 531 ha, a liczba jego mieszkańców 5 779 osób.
Demografia.
"Źródło: Czeski Urząd Statystyczny"

</doc>
<doc id="309893" url="https://pl.wikipedia.org/wiki?curid=309893" title="John Bull (astronauta)">
John Bull (astronauta)

 John Sumter Bull (ur. 25 września 1934 w Memphis, stan Tennessee, zm. 11 sierpnia 2008 w South Lake Tahoe, stan Kalifornia) – amerykański major marynarki wojennej, astronauta. 
Wykształcenie oraz służba wojskowa.
Później służył na lotniskowcach: USS Ranger, USS Hancock i USS Kitty-Hawk.
Jako pilot wylatał ponad 2 100 godzin, z czego 1 800 z nich na samolotach z napędem odrzutowym.
Kariera astronauty i praca w NASA.
Później zajął się doradztwem w zakresie badań i technologii kosmicznych.

</doc>
<doc id="309894" url="https://pl.wikipedia.org/wiki?curid=309894" title="Dobruška">
Dobruška

Dobruška (niem. "Gutenfeld") − miasto w Czechach, w kraju hradeckim. Według danych z 31 grudnia 2003 powierzchnia miasta wynosiła 3 443 ha, a liczba jego mieszkańców 7 085 osób.
Demografia.
"Źródło: Czeski Urząd Statystyczny"

</doc>
<doc id="309895" url="https://pl.wikipedia.org/wiki?curid=309895" title="Nadleśnictwo Herby">
Nadleśnictwo Herby

Nadleśnictwo Herby - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba znajduje się w miejscowości Herby
Historia Nadleśnictwa.
Do roku 1945 w zasięgu lasów stanowiących obecne Nadleśnictwo Herby istniały trzy Nadleśnictwa: 
W roku 1972, na podstawie zarządzenia Nr 45 Naczelnego Dyrektora Lasów Państwowych z dnia 15 września 1972 r. zostały rozwiązane Nadleśnictwa: Herby, Panki i Lubliniec, w dotychczasowych granicach utworzono Nadleśnictwo Herby z Obrębami: Herby, Panki i Lubliniec (obecnie Kochanowice). 
Warunki geograficzno-przyrodnicze.
Nadleśnictwo Herby położone jest w Małopolskiej Krainie Przyrodniczo-Leśnej, w Dzielnicy Wyżyny Woźnicko-Wieluńskiej. 
W Obrębie Herby i Panki cały teren zajmują głównie piaski i na małym obszarze gliny akumulacji lodowcowej, miejscami z wtórnymi utworami wydmowymi. Przeważają ubogie gleby bielicowe (85%), następnie brunatne (10%) oraz pobagienne i zabagnione (5%). Ponad 4.600 ha lasów Nadleśnictwa uznano za ochronne, głównie z powodów krajobrazowych i z uwagi na spełnianie przez nie funkcji lasów masowego wypoczynku. Przeciętny wiek drzewostanów Nadleśnictwa Herby wynosi 52 lata, przeciętny przyrost masy 3,5 m³/ha, a przeciętna zasobność 181 m³/ha.
Ochrona przyrody.
Część nadleśnictwa znajduje się na obszarze Parku Krajobrazowego Lasy nad Górną Liswartą. W jego obrębie znajdują się też dwa rezerwaty przyrody:
W Leśnictwach Blachownia i Lubockie istnieją punkty edukacji ekologicznej. 

</doc>
<doc id="309897" url="https://pl.wikipedia.org/wiki?curid=309897" title="Wola Wielka (powiat lubaczowski)">
Wola Wielka (powiat lubaczowski)

Wola Wielka – wieś w Polsce położona w województwie podkarpackim, w powiecie lubaczowskim, w gminie Narol.
W latach 1975–1998 miejscowość należała administracyjnie do województwa przemyskiego.

</doc>
<doc id="309901" url="https://pl.wikipedia.org/wiki?curid=309901" title="Żarmachan Tujakbaj">
Żarmachan Tujakbaj

Żarmachan Ajtbajuły Tujakbaj (kaz. " Жармахан Айтбайұлы Тұяқбай", ur. 22 listopada 1947 we wsi Nowostrojka w Obwodzie Szymkienckim) – kazachski prawnik i polityk.
Życiorys.
W 1971 ukończył studia na Wydziale Prawa Kazachskiego Uniwersytetu Państwowego. Po ukończeniu studiów pracował jako prokurator w Wydziale Śledczym Prokuratury Obwodowej w Szymkiencie. W 1981 został mianowany zastępcą prokuratora generalnego Kazachskiej SRR. W następstwie rozruchów na tle narodowościowym, do których doszło grudniu 1986 przeprowadzono wiele zmian personalnych na kierowniczych stanowiskach w najwyższych urzędach Kazachstanu. W ich wyniku Tujakbaj stracił funkcję zastępcy prokuratora generalnego i został przesunięty na stanowisko szefa Prokuratury Obwodowej w Aktau, a w 1988 szefa Prokuratury Obwodowej w Atyrau.
W 1990 został awansowany na stanowisko prokuratora generalnego Kazachstanu, które zajmował także po uzyskaniu przez państwo niepodległości. W 1995 został przewodniczącym Państwowego Komitetu Śledczego. Od 1997 pełnił funkcję naczelnego prokuratora wojskowego.
W 1999 został wybrany deputowanym do Mażlisu (izby niższej parlamentu) z okręgu saryagaszskiego. 1 grudnia 1999 wybrano go na przewodniczącego Mażlisu. Przez wiele lat współpracował z prezydentem Kazachstanu Nursułtanem Nazarbajewem. Działał w partii Otan, stanowiącej polityczne zaplecze prezydenta. Na początku 2004 został jej wiceprzewodniczącym. Po wyborach parlamentarnych we wrześniu 2004 zerwał współpracę z Nazarbajewem, zarzucając mu manipulowanie wynikami wyborów. Od tego czasu działa w opozycji antyprezydenckiej i krytykuje autorytarne metody sprawowania władzy przez Nazarbajewa oraz rosnącą korupcję.
W listopadzie 2004 stanął na czele Rady Koordynacyjnej Demokratycznych Sił Kazachstanu zrzeszających część ugrupowań opozycyjnych. W marcu 2005 został wybrany przewodniczącym Ruchu na rzecz Sprawiedliwego Kazachstanu. Był najpoważniejszym spośród kandydatów opozycyjnych w wyborach prezydenckich, które odbyły się 4 grudnia 2005. Z uwagi na dużą popularność, jaką cieszy się Nazarbajew oraz na możliwość dokonywania fałszerstw wyborczych jego szanse na zwycięstwo były praktycznie żadne. Ostatecznie udało mu się uzyskać 6,6% głosów. Po ogłoszeniu wyników zapowiedział, że opozycja będzie starać się wyjaśnić przypadki fałszerstw wyborczych na drodze prawnej i nie wyprowadzi ludzi na ulicę.
10 września 2006 ogłosił powstanie swojej własnej partii – Ogólnonarodowej Partii Socjaldemokratycznej, która została zarejestrowana 25 stycznia 2007.
Jest profesorem prawa Euroazjatyckiego Uniwersytetu Państwowego im. Lwa Gumilowa w Astanie. Opublikował wiele prac na temat reformy systemu prawnego. Wywodzi się ze starszego żuzu.

</doc>
<doc id="309903" url="https://pl.wikipedia.org/wiki?curid=309903" title="Doksy">
Doksy

Doksy (niem. "Hirschberg am See") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 7491 ha, a liczba jego mieszkańców 5025 osób.
Demografia.
"Źródło: Czeski Urząd Statystyczny"

</doc>
<doc id="309906" url="https://pl.wikipedia.org/wiki?curid=309906" title="Anas platyrhynchos">
Anas platyrhynchos



</doc>
<doc id="309908" url="https://pl.wikipedia.org/wiki?curid=309908" title="Dolní Benešov">
Dolní Benešov

Dolní Benešov (dawniej "Benešov u Hlučína", niem. "Markt Beneschau") − miasto w Czechach, w kraju morawsko-śląskim, historycznie położone na Czeskim Śląsku. Według danych z 31 grudnia 2003 powierzchnia miasta wynosiła 1481 ha, a liczba jego mieszkańców 4314 osób.
Nazwa.
Nazwa dzierżawcza Benešov pochodzi od imienia Beneš, być może od założyciela rodziny szlacheckiej Benešowców, wywodzącej się albo stąd, albo z Benešova w Czechach właściwych. Przymiotnik Dolní dla odróżnienia od prawdopodobnie starszego i ważniejszego miasta Horní Benešov, na zachód od Opawy.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Benischovia". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą "Beneschau", obok której podana jest forma "Beneschowo".
Historia.
Rycerz Beneš z Benešova, wzmiankowany był już w latach 1219–1222 zarówno w Czechach właściwych jak i na Morawach. Jego wnuk Beneš ze Cvilína (Beneš z Lobensteina) bronił ziemi opawskiej w czasach króla Przemysła Ottokara, który założył wówczas w regionie kilka fortyfikacji, w tym prawdopodobnie na miejscu Dolnego Benešova, jednak jako pierwszy wzmiankowano dzisiejszy Horní Benešov, na zachód od Opawy w Sudetach.
Pierwsza wzmianka Dolnego Benešova pochodzi z 1312 roku. W 1337 wymieniono "penes Nowym Benessow". W XIV wieku wymieniono również fortyfikacje, które zamieniono z czasem w zamek. W 1493 podniesiony do rangi miasteczka. Po I wojnie śląskiej w 1742 roku wieś przyłączono do Prus. Mieszkańców posługujących się gwarą laską nazywano Morawcami. Z Dolnego Beneszowa pochodził Cyprián Lelek (1812–1883), katolicki ksiądz i jeden z pierwszych budzicieli czeskości w pruskim dystrykcie kietrzańskim, zwołany do sejmu frankfurckiego podczas Wiosny Ludów. W 1920 roku wraz z tzw. kraikiem hulczyńskim znalazła się w granicach Czechosłowacji.
Demografia.
"Źródło: Czeski Urząd Statystyczny"

</doc>
<doc id="309910" url="https://pl.wikipedia.org/wiki?curid=309910" title="Celowiec">
Celowiec



</doc>
<doc id="309914" url="https://pl.wikipedia.org/wiki?curid=309914" title="Dolní Kounice">
Dolní Kounice

Dolní Kounice – miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 897 ha, a liczba jego mieszkańców 2 403 osób.
Demografia.
"Źródło: Czeski Urząd Statystyczny"

</doc>
<doc id="309919" url="https://pl.wikipedia.org/wiki?curid=309919" title="Domažlice">
Domažlice

Domažlice (niem. "Taus") − miasto w Czechach, w kraju pilzneńskim, centrum Ziemi Chodzkiej. Według danych z 31 grudnia 2003 powierzchnia miasta wynosiła 2 461 ha, a liczba jego mieszkańców 10 944 osób.
Demografia.
"Źródło: Czeski Urząd Statystyczny"
Gospodarka.
W mieście rozwinął się przemysł włókienniczy, maszynowy, drzewny oraz browarniczy.

</doc>
<doc id="309923" url="https://pl.wikipedia.org/wiki?curid=309923" title="Dubá">
Dubá

Dubá (niem. "Dauba") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 6 060 ha, a liczba jego mieszkańców 1 753 osób.
Demografia.
"Źródło: Czeski Urząd Statystyczny"

</doc>
<doc id="309924" url="https://pl.wikipedia.org/wiki?curid=309924" title="Dubňany">
Dubňany

Dubňany (niem. "Dubnan") − miasto w Czechach, w kraju południowomorawskim, w powiecie Hodonin. Według danych z 31 grudnia 2003 powierzchnia miasta wynosiła 2 257 ha, a liczba jego mieszkańców 6 649 osób.
Demografia.
"Źródło: Czeski Urząd Statystyczny"

</doc>
<doc id="309926" url="https://pl.wikipedia.org/wiki?curid=309926" title="Bazyl">
Bazyl



</doc>
<doc id="309927" url="https://pl.wikipedia.org/wiki?curid=309927" title="Mogoty">
Mogoty



</doc>
<doc id="309929" url="https://pl.wikipedia.org/wiki?curid=309929" title="Pesymizm">
Pesymizm

Pesymizm (fr. "pessimisme", łac. "pessimus – najgorszy") – postawa wyrażająca się w skłonności do dostrzegania tylko ujemnych stron życia, negatywnej oceny rzeczywistości oraz przyszłości. Przeciwieństwem pesymizmu jest optymizm.
Jako filozoficzna postawa wobec świata pesymizm pojawia się w szkole cyrenejskiej w V w. p.n.e. jako przeciwieństwo hedonizmu. Pesymizm to także pogląd filozoficzny, który charakteryzuje brak wiary w przyszłość, w postęp społeczny, w celowość życia i jego wartości.
Pesymizm psychologiczny.
Pesymizm psychologiczny to nastrój lub emocjonalna skłonność do dopatrywania się wszędzie przejawów lub zapowiedzi zła, z którymi wiąże się stosunek do świata nacechowany lękiem i poczuciem bezsilności.
Pesymizm historiozoficzny.
Pesymizm historiozoficzny opiera się na dwóch twierdzeniach:
Pesymizm metafizyczny.
Pesymizm metafizyczny polega na dostrzeganiu w złu jedynej, bądź najważniejszej zasady świata widzialnego. Zło pełni funkcję "arché": jest czymś absolutnie pierwszym, rządzi światem, a wszelka wiedza opiera się na wskazaniu, leżącego u podstaw całej rzeczywistości zła.

</doc>
<doc id="309930" url="https://pl.wikipedia.org/wiki?curid=309930" title="Dvůr Králové nad Labem">
Dvůr Králové nad Labem

Dvůr Králové nad Labem (niem. "Königinhof an der Elbe") – miasto w Czechach, w kraju hradeckim, w powiecie trutnowskim. Według danych z 3 lipca 2006 powierzchnia miasta wynosiła 3 582 ha, a liczba jego mieszkańców 16 428 osób.
Demografia.
"Źródło: Czeski Urząd Statystyczny"
Historia.
Pierwsza wzmianka o miejscowości pochodzi z roku 1270. Już wtedy istniał tu kościół i osada. Pierwotnie miasto nosiło nazwę "Dvůr" (Curia). Herb został nadany w 1398 przez czeskiego króla Wacława IV. Kiedy miasto stało się częścią wiana czeskich królowych, zyskało nazwę "Dvůr Králové" (tzn. dwór królowej) i w przypadku śmierci króla miało zapewniać m.in. środki konieczne na utrzymanie dworu. 
Miasto posiadało mury obronne, z których do dziś została jedna z czterech wież (strzegąca niegdyś południowej bramy miasta) Wieża Šindelářska ("Šindelářská věž" – šindel czyli gont) o wysokości 20 m i ścianach grubości 2 m oraz ulica Wałowa ("Valova ulička") biegnąca wzdłuż dawnej linii murów. 
Nad miastem góruje kościół pw. Św. Jana Chrzciciela ("kostel sv. Jana Křtitele"), w którego wieży 16 września 1817 Václav Hanka znalazł tzw. Rękopis królowodworski ("Rukopis královédvorský") – ważny dokument w historii Czech, który został zidentyfikowany w końcu XIX w przez profesora Tomasza Masaryka jako falsyfikat. W 1911 odsłonięto w przyziemiu kościoła relikty romańskiej absydy.
Miasto niszczone było przez wiele pożarów – po jednym z nich w roku 1572 wzniesiony został renesansowy Stary Ratusz, na fasadzie, którego znajduje się m.in. zegar słoneczny i napis łaciński: ""Ten dom nie znosi zła, kocha pokój, potępia przestępstwa, dochowuje praw, czci szlachetność"."
Miasto znane jest głównie z przemysłu tekstylnego (obecnie zakłady "Tiba"), założonego przez Josefa Sochora (1866–1931), pioniera czeskiego przemysłu. Zakłady te pozostały w rękach rodziny i były potem prowadzone przez synów założyciela: Zdenka, Stanislava i Pavla. W 1938 zatrudnionych było tu 1300 pracowników. W tym samym czasie wyszło stąd wiele oryginalnych patentów.

</doc>
<doc id="309931" url="https://pl.wikipedia.org/wiki?curid=309931" title="Kruhel Wielki">
Kruhel Wielki

Kruhel Wielki – osiedle nr 21 miasta Przemyśla (jednostka pomocnicza gminy) i część miasta.
Do 31 grudnia 2009 miejscowość była wsią w województwie podkarpackim, w powiecie przemyskim, w gminie Krasiczyn. 1 stycznia 2010 miejscowość została przyłączona do miasta Przemyśla.
W latach 1975–1998 miejscowość administracyjnie należała do województwa przemyskiego.
Historia.
Pierwsze wzmianki.
Nazwa miejscowości wywodzona jest od ukraińskiego słowa "kruh" (koło, okrąg). Najstarsza wzmianka o miejscowości Kruhel pochodzi z roku 1418, kiedy to stanowiła własność Symka i Jerzego z Prałkowiec. Z powodu podziałów własnościowych jeszcze w XV wieku miejscowość została podzielona na Kruhel Wielki i Kruhel Mały (włączony w XX wieku do miasta Przemyśla).
Wieś jako zastaw.
W lipcu 1474 Jerzy Krzyżyc z Prałkowiec pożyczył od radców przemyskich dwadzieścia dwie i jedną trzecią grzywny dając w zastaw wieś Kruhel do czasu spłacenia pożyczki. Pożyczka nigdy nie została spłacona, stąd do początku XX wieku Kruhel Wielki był własnością Przemyśla, zyskując potoczną nazwę Kruhel Miejski.
W 1565 w Kruhelu mieszkało 12 kmieci i 5 zagrodników. W roku 1602 dziedzic Ostrowa i Prałkowiec Maciej Ostrowski próbował wykupić Kruhel Wielki, jednak nie uzyskał na to zgody rady miejskiej.
Kolejni dzierżawcy.
W połowie XVII wieku Kruhel Wielki był dzierżawiony przez mieszczanina przemyskiego Jana Grzegorzkiewicza, natomiast Kruhel Mały stanowił własność sióstr dominikanek z Przemyśla. Siostry dominikanki utraciły Kruhel Mały w wyniku kasacji zakonu w 1772, lecz jeszcze pod koniec XIX wieku miejscowość była nazywana Kruhelem Dominikańskim.
W XIX wieku w Kruhelu Wielkim działał browar, piec do wypalania wapienia, warsztat bielenia płótna oraz karczma. W górnej części wsi wydobywano wapień oraz w mniejszym stopniu marmur, z którego wykonano m.in. figury arcybiskupów Wacława Hieronima Sierakowskiego i Ferdynanda Onufrego Kickiego do katedry lwowskiej.
W kwietniu i maju 1868 w Kruhelu Wielkim, dzierżawionym przez rodzinę magnacką Mniszków, przebywał pisarz Apollo Korzeniowski wraz ze swoim synem Józefem Korzeniowskim. W tym czasie Apollo prowadził rozmowy i korespondencję z księciem Adamem Sapiehą na temat uczestnictwa w redagowaniu mającego powstać w Krakowie pisma Kraj.
XX wiek.
W roku 1920 Kruhel Wielki został wydzierżawiony przez ks. Jana Balickiego dla potrzeb zakładu dla dziewcząt, prowadzonego przez siostry Opatrzności Bożej. Zakład rozpoczął działalność 1 marca 1920 pod nazwą "Dom Bożego Miłosierdzia". Siostry zakonne oprócz pracy w zakładzie prowadziły też szkołę podstawową dla dzieci mieszkańców wsi. Zakład został zlikwidowany we wrześniu 1939 po zaborczym zajęciu Przemyśla i okolic przez Armię Czerwoną. Dziewczęta przebywające w zakładzie rozpędzono, a siostry zakonne przeniosły się do Przemyśla.
Według spisu ludności z 1921 Kruhel Mały liczył 60 domów i 469 mieszkańców (367 wyznania rzymskokatolickiego, 98 greckokatolickiego, 4 mojżeszowego). 449 osób zadeklarowało narodowość polską. Kruhel Wielki miał 68 domów i 402 mieszkańców (85 wyznania rzymskokatolickiego, 298 greckokatolickiego, 19 mojżeszowego). 93 osoby zadeklarowały narodowość polską. W obu częściach wsi istniały majątki ziemskie.
Według spisu ludności z 1939 w Kruhelu Małym mieszkało 800 osób (575 Polaków, 220 Ukraińców i 5 Żydów). W tym samym czasie Kruhel Wielki liczył 590 mieszkańców (490 Ukraińców, 90 Polaków i 10 Żydów).
27 grudnia 1945 oddziały UPA "U-4" pod dowództwem Wołodymyra Szczygielskiego ps. „Burłak” i "U-7" pod dowództwem Grzegorza Jankowskiego ps. „Łastiwka” spaliły część zabudowy wsi Kruhel Wielki i Mały oraz pobliskich Prałkowiec. Z moździerza ustawionego w Kruhelu Małym oddano jedenaście strzałów w kierunku Przemyśla, z czego dwa pociski spadły na teren dworca kolejowego, trzy w obrębie koszar i dwa na terenie szpitala wojskowego przy ulicy Słowackiego. W wyniku ostrzału w mieście wybuchła panika. Ukraińską część ludności wywieziono w większości do ZSRR w marcu 1946.
Przyłączenie do Przemyśla.
1 stycznia 1977 do miasta Przemyśla przyłączona została część obszaru wsi Kruhel Wielki o powierzchni 46 ha.
W roku 2008 rada miasta Przemyśla rozpoczęła starania o powiększenie obszaru miasta poprzez przyłączenie sąsiadujących sołectw. Wśród miejscowości wytypowanych do przyłączenia znalazł się Kruhel Wielki. W konsultacjach społecznych wzięły udział 123 osoby na 142 uprawnionych, z czego 77 było za przyłączeniem do miasta. Zgodę na przyłączenie wydała również Rada Gminy Krasiczyn oraz Rada Powiatu Przemyskiego. 28 lipca 2009 zgodę na przyłączenie wydało MSWiA oraz Rada Ministrów. Sołectwo Kruhel Wielki weszło w skład miasta Przemyśla 1 stycznia 2010.
Zabytki.
Miejscowość leży na szlaku architektury drewnianej województwa podkarpackiego – we wsi znajduje się drewniana cerkiew greckokatolicka pw. Wniebowstąpienia Pańskiego z pierwszej połowy XVII wieku, będąca jedną z najstarszych istniejących w Polsce cerkwi. Obok znajduje się dzwonnica o konstrukcji słupowej z XVIII wieku.
W obu częściach wsi znajdują się neogotyckie kościoły zbudowane na początku XX wieku. Kościół w Kruhelu Wielkim powstał w 1914. Wokół niego znajdują się nieoznakowane mogiły żołnierzy austro-węgierskich i rosyjskich poległych w latach 1914–1915.
Wśród zabudowy obu części wsi można spotkać jeszcze drewniane domy konstrukcji przysłupowej.
Na terenie wsi znajdują się pozostałości systemu obronnego Twierdzy Przemyśl. Na południe od Kruhela Wielkiego leży fort pomocniczy VIb "Lipnik" ukończony w roku 1905, należący do pierścienia zewnętrznego twierdzy. Do pierścienia pomocniczego należała bateria "Kruhel" składająca się z połączonych wałem trzech małych baterii 3A, 3B i 3C.

</doc>
<doc id="309932" url="https://pl.wikipedia.org/wiki?curid=309932" title="Scintilla">
Scintilla

Scintilla – wieloplatformowy komponent o otwartym kodzie źródłowym służący do budowy edytorów tekstu.
Możliwości.
Oprócz typowych funkcji, które można znaleźć w większości komponentów wykorzystywanych do tworzenia edytorów tekstów, Scintilla zawiera funkcje szczególnie użyteczne podczas edytowania i debugowania kodu źródłowego. Są nimi m.in. kolorowanie składni, indykator błędów, autouzupełnianie kodu oraz wskazówki dotyczące wywołań. Scintilla umożliwia również używanie wielu proporcjonalnych czcionek, pogrubień i kursyw oraz kolorów zarówno pierwszo- jak i drugoplanowych w dużych ilościach.

</doc>
<doc id="309935" url="https://pl.wikipedia.org/wiki?curid=309935" title="Karlspreis">
Karlspreis



</doc>
<doc id="309937" url="https://pl.wikipedia.org/wiki?curid=309937" title="Franciszkowe Łaźnie">
Franciszkowe Łaźnie

Franciszkowe Łaźnie (cz. "Františkovy Lázně" niem. "Franzensbad") – miasto w Czechach, w kraju karlowarskim, w powiecie Cheb. Według danych z 31 grudnia 2007 powierzchnia miasta wynosiła 2574 ha, a liczba jego mieszkańców 5592 osób.
Demografia.
"Źródło: Czeski Urząd Statystyczny"

</doc>
<doc id="309938" url="https://pl.wikipedia.org/wiki?curid=309938" title="Poppon">
Poppon

Poppon ewentualnie Gompon, jako ta sama osoba (ur. w X w., zm. w 1008) – pierwszy biskup krakowski od 1000 r. 
Był Niemcem pochodzącym z Turyngii, kształcił się w magdeburskiej szkole archikatedralnej. Wzniósł na Wawelu kościół św. Gereona, nawiązujący stylem do podobnych budowli w marchiach saskich. Prawdopodobnie za jego posługi wybudowano w Krakowie rotundę Najświętszej Marii Panny. Wymieniony przez Thietmara, który zapisał, że utworzonej właśnie (999–1000) metropolii gnieźnieńskiej poddano wówczas 3 biskupów: Reinberna, biskupa katedry Solno-Kołobrzeskiej, Poppona krakowskiego i Jana wrocławskiego ("Reinbernum Salsae Cholbergiensis aeclesiae episcopum, Popponem Cracuaensem, Iohannem Wrotizlaensem").

</doc>
<doc id="309940" url="https://pl.wikipedia.org/wiki?curid=309940" title="Dom Najświętszej Marii Panny">
Dom Najświętszej Marii Panny

Dom Najświętszej Marii Panny (także: "Dom Dziewicy Marii", tur. "Meryem Ana Evi") położony jest powyżej ruin Efezu (ok. 7,0 km od Selçuk), na wzgórzu Coressus zwanym Wzgórzem Słowików. Miejsce to zostało odnalezione 29 czerwca 1891 r. przez wyprawę badawczą zorganizowaną przez księży lazarytów z Izmiru, po opublikowaniu książki Anny Katarzyny Emmerich "Życie Najświętszej Maryi Panny". Książka powstała na podstawie zapisów z wizji zakonnicy zanotowanych przez Klemensa Brentano. Opis podany w książce położenia wzgórza, niewielkiego domku, detale związane z jego układem były zgodne z odnalezionym przez księży z kościoła św. Polikarpa miejscem. Odkrycie zainteresowało arcybiskupa Izmiru, który zlecił naukowcom przeprowadzenie badań w 1892. Badania potwierdziły, że odnaleziona w tym miejscu budowla została zbudowana w VI wieku na starszych murach, datowanych na I wiek i IV wiek. Utwierdziło to księży z Izmiru w przekonaniu, że odnaleziony dom jest kaplicą zbudowaną w miejscu i na fundamentach domu, w którym mieszkała Matka Boża pod koniec swojego życia. Zgodnie z tradycją, po nasileniu się prześladowań chrześcijan w Jerozolimie, św. Jan sprowadził Marię do Efezu około 37–45 roku. Za tym stwierdzeniem, że faktycznie odkryto miejsce, w którym zakończyła życie Matka Boża, przemawiały dodatkowo:
Jednocześnie zakonnice z Francuskiego Szpitala w Izmrze rozpoczęły starania o wykupienie ziemi, na której znajdował się dom i źródło, a następnie o uporządkowanie terenu i prace renowacyjne. Wszystko to trwało do 1894 roku zaś Dom Marii Panny został ogłoszony miejscem pielgrzymek. Z tego okresu pochodzi absyda z ołtarzem. W 1951 dom został gruntownie odrestaurowany. Miejscem należącym obecnie do Stowarzyszenia na rzecz Domu Najświętszej Marii Panny opiekuje się zakon Braci Mniejszych Kapucynów.
Jest to miejsce uznawane za święte przez niektórych chrześcijan i muzułmanów. Dzień 15 sierpnia jest obchodzony w sposób uroczysty, jako pamiątka dnia Wniebowzięcia NMP. Przez cały rok przybywają tu z pielgrzymką wierni i turyści z różnych stron świata. Dom Marii Panny odwiedził papież Paweł VI w dniu 26 czerwca 1967, Jan Paweł II 30 listopada 1979 i papież Benedykt XVI 29 listopada 2006.
Wzdłuż drogi prowadzącej na wzgórze umieszczono szereg tablic, w różnych językach (również po polsku) informujących o tym miejscu. Wyżej, po lewej stronie znajduje się niewielka figura Anny Katarzyny Emmerich i tuż przy drodze statuetka Marii witającej przybyłych. Obok domu widoczna jest zagłębiona w ziemię cysterna, w której zbierano wodę. W niewielkiej kaplicy znajduje się ołtarz z figurą Matki Bożej i świece zapalane przez przybywających. Przy drodze, poniżej domu są trzy źródła wody: źródło miłości, zdrowia i szczęścia. Obok, na specjalnie przygotowanych kratach, pielgrzymi zawieszają prośby kierowane do Matki Bożej.

</doc>
<doc id="309941" url="https://pl.wikipedia.org/wiki?curid=309941" title="Frenštát pod Radhoštěm">
Frenštát pod Radhoštěm

Frenštát pod Radhoštěm (niem. "Frankstadt") − miasto w Czechach, w kraju morawsko-śląskim. Według danych z 31 grudnia 2003 powierzchnia miasta wynosiła 1 144 ha, a liczba jego mieszkańców 11 334 osób.
Miasto położone jest u stóp Beskidu Śląsko-Morawskiego na północy, na szczyt góry Radhošť prowadzi szlak czerwony.
Demografia.
"Źródło: Czeski Urząd Statystyczny"
Historia.
Miejscowość o nazwie "Farkasstadt" powstała w 1299, a jej lokatorem był Wilk Farkas z Nasile. Nazwa z czasem uległa przekształceniu na Frankenstadt, a później na Frenštát. Przed 1382 miasto uzyskało prawa miejskie. Miasto początkowo podlegało zamkowi Šostýn, a od 1437 należało do państwa hukwaldzkiego. Miasto było kilkukrotnie napadane i niszczone, m.in. przez Węgrów (1479), Szwedów (1642), kuruców (1680). W 1556 uruchomiono tu hutę żelaza, a w XVIII wieku rozwinęło się tu tkactwo.
Sport.
Grupa skoczków narciarskich podległa Dukli Liberec występuje jako Dukla Frenštát pod Radhoštěm.

</doc>
<doc id="309943" url="https://pl.wikipedia.org/wiki?curid=309943" title="Stefan Leletko">
Stefan Leletko

Stefan Leletko (ur. 2 września 1953 w Świdnicy, zm. 5 października 2012 w Opolu) – polski sztangista, dwukrotny medalista mistrzostw świata i czterokrotny medalista mistrzostw Europy.
Kariera.
Zawodnik występujący w wadze muszej (52 kg). Największy sukces w karierze osiągnął w 1982 roku, kiedy podczas mistrzostw świata w Lublanie zdobył złoty medal. Z wynikiem 250 kg (107,5 kg + 142,5 kg) wyprzedził tam Bułgara Jenię Sarandaliewa i kolejnego Polaka, Jacka Gutowskiego. Rok później, na mistrzostwach świata w Moskwie, Leletko wywalczył brązowy medal.
Zdobył także cztery medale mistrzostw Europy: złoty na ME w Lublanie (1982), srebrne na ME w Warnie (1979) i ME w Belgradzie (1980) oraz brązowy podczas ME w Moskwie (1983).
W 1976 roku wystartował na igrzyskach olimpijskich w Montrealu, gdzie zajął 6. miejsce z wynikiem 220 kg. Na rozgrywanych cztery lata później igrzyskach w Moskwie był piąty, uzyskując w dwuboju 240 kg.
W 1982 roku ustanowił też rekord świata w podrzucie – 143,5 kg.

</doc>
<doc id="309944" url="https://pl.wikipedia.org/wiki?curid=309944" title="Agnieszka z Poitou">
Agnieszka z Poitou

Agnieszka z Poitou (cesarzowa Agnieszka) (ur. w 1025, zm. 14 grudnia 1077 w Rzymie) – córka księcia Akwitanii Wilhelma V Wielkiego i jego żony Agnieszki, córki księcia Burgundii Otto Wilhelma.
Agnieszka była drugą żoną Henryka III (29 października 1017 - 5 października 1056) - cesarza rzymskiego, którego poślubiła 21 listopada 1043 w Besançon. Henryk był synem cesarza Konrada II i Gizeli, córki księcia Szwabii Hermana II. Henryk i Agnieszka mieli razem dwóch synów i cztery córki:
Po śmierci męża, w latach 1056 - 1068 Agnieszka na czas młodości swojego syna, Henryka IV sprawowała urząd regentki Świętego Cesarstwa Rzymskiego. Jej głównym doradcą był Henryk, biskup augsburski, powszechnie nienawidzony za arogancję i podejrzewany o związek z cesarzową. Jej niezdecydowana polityka względem niemieckich książąt spowodowała osłabienie Rzeszy. Krótko po Świętach Wielkanocnych 1062 roku została pozbawiona władzy przez arcybiskupa Kolonii Annona II i arcybiskupa Hamburga-Bremy Adalberta (którzy porwali jej syna). Bez syna, Agnieszka straciła pozycję polityczną i została zmuszona do ustąpienia. W 1065 roku udała się do Rzymu. W późnych latach jej życia udało jej się doprowadzić do zgody między swoim synem i jego przeciwnikami.
Ocena postaci.
Historycy długo uważali, że Agnieszka z Poitou była słabą władczynią. Marie Luise Buhlst-Thiele traktuje poświęcenie się cesarzowej religii jako słabość. Wilhelm von Giesebrecht przypisuje Agnieszce charakter niezdecydowany i bojaźliwy. W swej "Historii Niemieckiego Cesarstwa" przedstawia ją jedynie na marginesie opisu dziejów jej silnego męża, cesarza Henryka III.
W ostatnich 20 latach poglądy historyków na Agnieszkę z Poitou uległy znaczącym zmianom. W tym kontekście można wymienić dwóch historyków, którzy zajęli się obszerniej jej tematyką. Pierwszy z nich to Tilmann Struve, który wyjaśnił, że wstąpienie cesarzowej do zakonu nie było bezpośrednią reakcją na bunt możnowładców z Kaiserswerth (porwanie jej syna) i że podróż Agnieszki do Rzymu miała miejsce dopiero w 1065. Może to sugerować, że cesarzowa nie zrezygnowała i nie wycofała się z odpowiedzialności, lecz tak długo jak to możliwe utrzymywała należne jej stanowisko regentki.
Ponadto Mechtild Black-Veldtrup napisała, oparte na krytyce źródeł, studium o Agnieszce z Poitou, w którym uwzględniła wiele nowych odkryć dotyczących zmienionego obrazu postaci cesarzowej. Tym niemniej wiele faktów z jej życia, głównie sprawa przewrotu z Kaiserswerth, pozostaje niejasne.

</doc>
<doc id="309947" url="https://pl.wikipedia.org/wiki?curid=309947" title="Frydlant nad Ostrawicą">
Frydlant nad Ostrawicą

Frydlant nad Ostrawicą (czes. "Frýdlant nad Ostravicí", niem. "Friedland an der Ostrawitz") – miasto w Czechach, w kraju morawsko-śląskim, w powiecie Frydek-Mistek.
Na jego obszar składają się trzy gminy katastralne: Frýdlant (znajdujący się na morawskim brzegu Ostrawicy) oraz Nová Ves i Lubno (po stronie śląskiej).
Demografia.
"Źródło: Czeski Urząd Statystyczny"
Historia.
Miejscowość została założona przez kolonistów niemieckich ok. 1300 roku, a nazwa wsi wzięła się od jej lokatora – Heydricha de Vridelanth. Frydlant wraz z okolicznymi wsiami morawskimi (na lewym brzegu Ostrawicy, na której w 1261 uregulowano śląsko-morawską granicę) należał początkowo do państwa hukwaldzkiego. W 1646 założono tu hutę żelaza. Po najeździe kuruców Thökölyego w 1680 miejscowość przestałą praktycznie istnieć. Dzięki działalności huty miejscowość odrodziła się i uzyskała prawa miasteczka w 1782. W 1870 we Frydlancie miały miejsce zamieszki wszczęte przez robotników. Po upadku Austro-Węgier w okresie międzywojennym duże poparcie miała tu Komunistyczna Partia Czechosłowacji. W 1948 Frydlant uzyskał prawa miejskie i przyłączono do niego śląską Nową Wieś. W następnych dekadach przyłączono również Malenowice, Lubno, Prżno, Metylovice, Pstruží, Janowice. Do dziś w granicach miasta pozostały Nowa Wieś i Lubno.

</doc>
<doc id="309949" url="https://pl.wikipedia.org/wiki?curid=309949" title="Poznański Chór Katedralny">
Poznański Chór Katedralny

Chłopięco-męski Poznański Chór Katedralny przy katedrze w Poznaniu, którego dyrektorem jest ks. Szymon Bajon.
Historia.
Muzyka wielogłosowa w katedrze poznańskiej wykonywana była już w XV w. przez chłopców ze szkoły katedralnej oraz kler katedralny. Największy rozkwit osiągnęła muzyka polifoniczna w wieku XVI, co wiąże się z powstaniem słynnej Akademii Lubrańskiego. Do tamtych tradycji nawiązał w roku 1881 ks. Józef Surzyński, przygotowując w katedrze chór chłopięco-męski. , która to data uznawana jest za oficjalny moment powstania Poznańskiego Chóru Katedralnego w obecnej formie. Znakomity rozwój Poznańskiego Chóru Katedralnego przypada na czas, kiedy jego kierownikiem od 1 września 1914 roku został ks. Wacław Gieburowski. Chór Księdza Gieburowskiego zasłynął w całej Polsce, a także szeroko poza jej granicami. Wybuch drugiej wojny światowej przerwał działalność Chóru. Ks. Gieburowski zmarł na wygnaniu w 1943 roku.
W roku 1960 z inicjatywy ks. Zdzisława Bernata wskrzeszono zespół chóralny mieszany. W roku 1963 utworzono równolegle zespół chłopców, by wrócić do dawnej tradycji katedralnej. Dyrygentem Chóru w latach 1960-1970 był ks. Marcin Karpiński, a jego następcą w latach 1970-1972 ks. Zbigniew Stępczyński. Od roku 1972 ks. Zdzisław Bernat, już jako absolwent Instytutu Muzykologii Kościelnej Katolickiego Uniwersytetu Lubelskiego, objął na stałe prowadzenie Poznańskiego Chóru Katedralnego. Szczególne ożywienie działalności Chóru przejawiło się w zapoczątkowanych w latach siedemdziesiątych podróżach zagranicznych.
Dyrygent.
Ks. Szymon Bajon – urodzony w Lesznie. W latach 2005-2011 studiował teologię na Wydziale Teologicznym UAM w Poznaniu oraz odbywał formację w Arcybiskupim Seminarium Duchownym w Poznaniu. 26.05.2011 roku przyjął święcenia kapłańskie. W latach 2013-2018 studiował dyrygenturę chóralną w Akademii Muzycznej im. I. J. Paderewskiego w Poznaniu w klasie prof. Przemysława Pałki. Uzyskał dyplom magistra sztuki muzycznej broniąc pracy dyplomowej „Ewokacyjne Lux aeterna Wolfganga Amadeusza Mozarta”. Członek Polskiego Związku Muzyków Kościelnych, w 2018 roku mianowany przez ks. abpa Stanisława Gądeckiego Archidiecezjalnym Referentem ds. Muzyki Kościelnej. Wykładowca w Akademii Muzycznej w Poznaniu, katecheta w Poznańskiej Ogólnokształcącej Szkole Muzycznej II Stopnia. 1 listopada 2019 roku został mianowany, przez ks. Abp Stanisława Gądeckiego, II Dyrygentem Chłopięco-Męskiego Poznańskiego Chóru Katedralnego, w którym wcześniej pełnił rolę asystenta Dyrygenta – ks. prałata Szymona Daszkiewicza. Do 31.08.2022 był Wikariuszem w parafii Św. Michała Archanioła w Poznaniu, obecnie pełni również posługę w parafii Św. Augustyna w Czapurach.
Działalność.
Poznański Chór Katedralny zgodnie z najstarszą tradycją jest przede wszystkim zespołem liturgicznym: śpiewa w czasie głównych nabożeństw katedralnych. Propaguje także najwybitniejsze dzieła polskiej i światowej literatury chóralnej podczas licznych koncertów. W okresie swojej powojennej działalności występował w kilkudziesięciu miejscowościach całej Polski, brał udział w licznych najbardziej doniosłych uroczystościach, w festiwalach muzycznych na wielu estradach, współpracował z Fundacją dla Międzynarodowych Kontaktów Kulturalnych „Azymuth” w Belgii, dokonując m.in. nagrań płyt długogrających.
Pod kierunkiem ks. Szymona Daszkiewicza Poznański Chór Katedralny odbył kilkadziesiąt kolejnych tournée, odwiedzając Anglię, Austrię, Belgię, Brazylię, Danię, Francję, Hiszpanię, Holandię, Niemcy, Szkocję, Szwajcarię, Ukrainę i Włochy. Z wszystkich przywoził bardzo pochlebne recenzje, do wielu miejsc był i jest zapraszany ponownie. Poznański Chór Katedralny pod dyrekcją ks. Szymona Daszkiewicza uczestniczył w Międzynarodowych Festiwalach Chórów Chłopięcych w Poznaniu, Częstochowie, Nantes, Amiens i Rzymie. Dokonał nagrań dwunastu płyt kompaktowych, zrealizował kilka programów telewizyjnych i radiowych. Ma w swoim dorobku premiery światowe współczesnych kompozycji: „Mass of the Angels” Charlsa Williama Heimermanna, „Requiem a Roma” Glorii Bruni, które miały miejsce w Rzymie w roku 2000 oraz „Messe zu Ehren des Heiligen Vaters Papst Johannes Paul II” Geralda Spitznera, której prawykonanie światowe odbyło się 22 maja 2005 w bazylice archikatedralnej w Poznaniu. Współpracuje z wybitnymi solistami, orkiestrami symfonicznymi i ich dyrygentami. Jest współorganizatorem i uczestnikiem cyklu koncertowego „Musica Sacra”. Od marca 1992 jest członkiem założycielem Polskiej Federacji „Pueri Cantores”, dla której w 2003 roku zorganizował III Krajowy Kongres „Pueri Cantores”, gromadząc w Poznaniu blisko tysiąc młodych śpiewaków z całej Polski i liczne grono gości z zagranicy. Od 2002 jest członkiem Związku Chórów Kościelnych „Caecilianum”, którego prezesem jest dyrygent, ks. Szymon Daszkiewicz.
Nagrody i osiągnięcia.
Poznański Chór Katedralny i jego dyrygent otrzymują odznaczenia, wyróżnienia i nagrody. W roku 1997 Oddział Wielkopolski Polskiego Związku Chórów i Orkiestr wyróżnił ks. Szymona Daszkiewicza Srebrną Odznaką Honorową za zasługi w pracy społecznej Związku. Wojewoda Poznański uhonorował działalność księdza, przyznając mu medal „Ad perpetuam rei memoriam” za zasługi w rozwoju chóralistyki poznańskiej i propagowanie polskiej kultury muzycznej. W roku 2000 papież Jan Paweł II nadał księdzu dyrygentowi zaszczytny tytuł Kapelana Honorowego Jego Świątobliwości. We wrześniu 2001 roku Federacja Chórów Unii Europejskiej, uznając wszechstronność Chóru i zdolność do harmonijnego łączenia tradycji ze współczesnością i przyszłością, przyznała Poznańskiemu Chórowi Katedralnemu dwa zaszczytne i znaczące tytuły: „Chóru Historycznego” i „Chóru Unii Europejskiej”. Marszałek Województwa Wielkopolskiego przyznał odznaczenie za zasługi dla województwa wielkopolskiego i nagrodę za osiągnięcia w dziedzinie twórczości artystycznej, upowszechniania i ochrony dóbr kultury.

</doc>
<doc id="309951" url="https://pl.wikipedia.org/wiki?curid=309951" title="Fulnek">
Fulnek

Fulnek (staroniem. "Fulneck") – miasto w Czechach, w kraju morawsko-śląskim, w powiecie Nowy Jiczyn. Według danych z 31 grudnia 2003 powierzchnia miasta wynosiła 6846 ha, a liczba jego mieszkańców 6107 osób. Część miasta leży na Śląsku Czeskim, część na Morawach, jedno z głównych miast tzw. ziemi krawarskiej.
Podział administracyjny.
Frydek-Mistek podzielony jest na 11 dzielnic i gmin katastralnych.
Dzielnice: Děrné • Dolejší Kunčice • Fulnek • Jerlochovice • Jestřabí • Jílovec • Kostelec • Lukavec • Pohořílky • Stachovice • Vlkovice
Historia.
Miejscowość założyli prawdopodobnie właściciele Lichtenburga na ziemi nadanej im przez Przemysła Ottokara II w granicach księstwa opawskiego. Pierwsza wzmianka pochodzi z 1293. Później należała również do "Panów z Kravař" przez co stanowi historyczny rdzeń tzw. ziemi krawarskiej. Po 1434 należała do panów ze Šternberka, w latach 1441 do 1454 do książąt opawskich, a w latach 1464 do 1468 do króla Jerzego z Podiebradów. W 1427 miasto zostało zdobyte przez husytów. W 1480 zostało wraz z okolicznym kluczem dóbr przepisane staraniem ówczesnego właściciela Jana z Žerotína w granice Moraw, stąd okoliczna granica śląsko-morawsko skomplikowała się.
Z 1483 pochodzi pierwszy wzmianka o miejscowych braciach czeskich, a w następnym wieku miasto stało się ich ośrodkiem. Prowadzili tu m.in. własną szkołę, a w latach 1618 do 1621 działał tu Jan Ámos Komenský, późniejszy senior generalny po dającej się tu we znaki wojnie trzydziestoletniej. Nastąpił w tym czasie okres rekatolizacji. W tym celu do funkcjonującego tu już od 1389 klasztoru augustianów dołączyli w 1668 kapucyni.
W latach 1622 do 1788 klucz fulnecki należał do panów z Wierzbnej, którzy choć wcześniej przyjęli nazwisko od miasta Bruntál to w Fulneku mieli swoją główną siedzibę. Emigranci założyli w 1744 w Pudsey, w aglomeracji Leeds, w Anglii wieś Fulneck Moravian Settlement. W 1788 przeszło na własność Karla Antonína Čejku z Badenfeldu, bogatego mieszczanina z Opawy. Majątek zakupił w 1842 od jego wnuków Kristian Fridrich Stockmar. Po Wiośnie Ludów klucz zamienił się w wielki majątek ziemski, który należał od 1855 do belgijskiego hrabiego z Flandrii, księcia Filipa.
W 1900 zdecydowaną większość mieszkańców stanowili niemieckojęzyczni katolicy. Po pierwszej wojnie światowej miasto krótkotrwale należało do Kraju Sudetów. Armia czechosłowacka zajęła Fulnek 13 grudnia 1918. Miasto stało się w okresie międzywojennym silnym ośrodkiem niemieckich narodowych socjalistów. W 1938 włączono je do rejencji opawskiej Okręgu Rzeszy Kraj Sudetów. W trakcie wojny miasto zostało w dużej mierze zniszczone, a po niej większość Niemców przymusowo wysiedlono na mocy dekretów Beneša.
Demografia.
"Źródło: Czeski Urząd Statystyczny"

</doc>
<doc id="309953" url="https://pl.wikipedia.org/wiki?curid=309953" title="Władysław Weker">
Władysław Weker

Władysław Weker ps. „Franciszek”, „Sylwester” (ur. 10 listopada 1909 w Rydze, zm. 24 maja 2000 w Warszawie) – podporucznik Wojska Polskiego, członek Organizacji Wojskowej Związek Jaszczurczy i Narodowych Sił Zbrojnych (NSZ).
Życiorys.
Był synem Władysława i Marii z domu Sawickiej.
W 1929 ukończył Gimnazjum im. Jana Zamoyskiego w Warszawie, następnie (1939) studia w Szkole Głównej Handlowej. Był filistrem korporacji akademickiej Welecja, m.in. jej skarbnikiem i tzw. oldermanem.
Niedługo po rozpoczęciu okupacji niemieckiej, 4 stycznia 1940 został aresztowany przez Gestapo i uwięziony na Pawiaku. Po wyjściu na wolność, działał w wywiadzie Związku Jaszczurczego i NSZ, sprawował funkcję szefa Biura Fałszerstw Komendy Głównej Organizacja Wojskowa Związek Jaszczurczy, a następnie NSZ. Prowadził je aż do wybuchu powstania warszawskiego. Dzięki pełnionej funkcji wyrobił fałszywe papiery konferansjerowi Fryderykowi Jarossemu.
Podczas powstania warszawskiego był dowódcą plutonu (nazwanego od jego pseudonimu plutonem „Sylwestra”) walczącego na Woli w ramach najpierw oddziału NSZ dowodzonego przez mjr Stanisława Szymańskiego (pseud. Szeptycki), następnie Batalionu Chrobry I i Starym Mieście, gdzie jego oddział został podporządkowany dowódcy Batalionu im. W. Łukasińskiego. Po wojnie mieszkał w Jeleniej Górze. Pracował w Zjednoczeniu Energetycznym, „Metalexporcie” oraz w Jeleniogórskich Zakładach Optycznych, Jeleniogórskich Zakładach Farmaceutycznych i Fabryce Maszyn Papierniczych w Cieplicach.
W grudniu 1944 poślubił Elżbietę Kostihównę. Został pochowany w Jeleniej Górze.
Pośmiertnie, postanowieniem z 30 stycznia 2009 został przez prezydenta Lecha Kaczyńskiego „za wybitne zasługi dla niepodległości Rzeczypospolitej Polskiej” odznaczony Krzyżem Komandorskim Orderu Odrodzenia Polski. Był też odznaczony Krzyżem Walecznych i Warszawskim Krzyżem Powstańczym.
W Warszawie, na domu przy ul. Filtrowej 61 znajduje się tablica poświęcona jemu i jego bratu Ludwikowi, również filistrowi i żołnierzowi NSZ, zamordowanemu w 1943.

</doc>
<doc id="309954" url="https://pl.wikipedia.org/wiki?curid=309954" title="Masa Chandrasekhara">
Masa Chandrasekhara



</doc>
<doc id="309955" url="https://pl.wikipedia.org/wiki?curid=309955" title="Hermann Pister">
Hermann Pister

Hermann Pister (ur. 21 lutego 1885 w Lubece, zm. 28 września 1948 w Landsberg am Lech) – niemiecki zbrodniarz nazistowski, SS-Oberführer, komendant niemieckiego obozu koncentracyjnego Buchenwald.
Uczestniczył w I wojnie światowej, służąc w kajzerowskiej marynarce wojennej. Członek NSDAP i SS (nr identyfikacyjny 29892) od 1932. Od października 1939 pracował dla Organizacji Todt jako kierownik niemieckich obozów pracy na zachodzie Europy. Od 9 października 1939 do 21 grudnia 1941 kierował także specjalnym obozem SS w Hinzert. Następnie przeniesiony został na stanowisko komendanta obozu Buchenwald, które zajmował do 13 kwietnia 1945. Z natury biurokrata, rzadko podejmował działania z własnej inicjatywy. W przeciwieństwie do swego poprzednika na stanowisku komendanta Buchenwaldu, Karla Kocha, Pister stosował terror obozowy w sposób bardziej zorganizowany. Spowodował, iż zbrodnie dokonywane w obozie zawsze miały pozory legalności. Odpowiadał między innymi za funkcjonowanie "Kommando 99" i wspierał pseudoeksperymenty wykonywane na więźniach obozu przez lekarzy SS.
Próbował uciekać przed nadciągającymi wojskami alianckimi, lecz ostatecznie został aresztowany przez Amerykanów 13 czerwca 1945 koło Monachium. Pister zasiadł następnie na ławie oskarżonych w toczącym się przed amerykańskim Trybunałem Wojskowym w Dachau procesie załogi Buchenwaldu (US vs. Josias Prince Zu Waldeck i inni). Podczas postępowania sądowego Pister usiłował wmówić Trybunałowi, że nie miał pojęcia o tym, by w obozie mordowano i maltretowano więźniów. 12 sierpnia 1947 został uznany za winnego zarzucanych mu zbrodni i skazany na karę śmierci przez powieszenie. Hermann Pister zmarł jednak na zawał serca w więzieniu Landsberg 28 września 1948 przed wykonaniem wyroku.

</doc>
<doc id="309963" url="https://pl.wikipedia.org/wiki?curid=309963" title="Jadwiga Szyszko">
Jadwiga Szyszko

Jadwiga Szyszko (ur. 14 października 1946, zm. 26 września 2005) – polska trenerka lekkoatletyki, pedagog.
Życiorys.
Jako zawodniczka Klubu Sportowego Warszawianka trenowała skok w dal, następnie będąc trenerką była związana z Klubem Sportowym Orzeł Warszawa, prowadziła także m.in. kadrę narodową Polski juniorek. Polski Komitet Olimpijski uhonorował ją wyróżnieniem w konkursie "Trenerka roku 2002" za całokształt pracy trenerskiej z kobietami. Była wieloletnią nauczycielką wychowania fizycznego, a od 1978 dyrektorem ds. sportowych Zespołu Szkół Sportowych nr 1 w Warszawie (im. Henryka Leliwy-Roycewicza, wcześniej im. Pawła Findera).
Jej synem był muzyk Marcin Szyszko.

</doc>
<doc id="309964" url="https://pl.wikipedia.org/wiki?curid=309964" title="S-Video">
S-Video

 
S-Video (od ang. "separate video", oddzielna wizja) – standard przesyłania sygnału wizyjnego umożliwiający uzyskanie lepszej jakości niż w standardzie "composite video", dzięki oddzieleniu sygnału luminancji (informacje o jasności barw) od sygnału chrominancji (informacje o nasyceniu barw). Standard S-Video nazywany jest czasami super video lub Y/C, a także błędnie S-VHS. Złącze standardu S-Video przenosi tylko sygnał wizyjny, a sygnały fonii przesyłane są oddzielnymi przewodami.
Główną zaletą oddzielnego przesyłania sygnałów luminancji i chrominancji jest ostrzejszy obraz, będący rezultatem szerszego pasma przenoszenia sygnału luminancji i wydajniejszej pracy dekodera kolorów (sygnał chrominancji). Obecnie standard ten jest popularny w odtwarzaczach DVD, magnetowidach S-VHS, oraz wielu nowoczesnych odbiornikach telewizyjnych. Także w wielu innych urządzeniach elektronicznych, w tym kamerach wideo, kartach graficznych komputerów mających funkcje telewizyjne i konsolach gier wideo, stosuje się ten sposób transmisji sygnału wizyjnego.
Zasada działania.
Sygnały luminancji (oznaczony jako Y) i zmodulowany chrominancji (oznaczony jako C) przesyłane są osobnymi parami przewodów, przez co sygnał S-Video jest uznawany jako elementarny (składowy).
W standardzie "composite video" (C-Video) sygnał luminancji jest filtrowany przez filtr dolnoprzepustowy w celu uniknięcia zakłóceń z przesyłanym na wyższej częstotliwości sygnałem chrominancji. W standardzie S-Video oba sygnały przesyłane są osobnymi przewodami, nie jest potrzebne stosowanie filtrów, a pasmo przenoszenia sygnału luminancji (jasności) jest szersze i umożliwia przeniesienie większej ilości informacji. Nie ma też problemu zakłóceń sygnału luminancji sygnałem chrominancji, dzięki czemu oba sygnały mają zdecydowanie lepszą jakość.
Jakość sygnału S-Video jest zależna od jakości przewodu połączeniowego. Niektóre, przede wszystkim tanie, przewody S-Video zwykle obniżają jakość przesyłanego obrazu, jeśli ich długość przekracza pięć metrów.
Rodzaje złączy S-Video.
Obecnie najczęściej używanym złączem S-Video są 4-pinowe wtyczki typu mini-DIN o impedancji 75Ω, chociaż spotyka się również wtyczki 7-pinowe.
Zanim wtyczki mini-DIN stały się standardem, sygnał S-Video był przesyłany przewodami zakończonymi bardzo różnymi złączami – na przykład popularny w latach 80. XX wieku w Polsce mikrokomputer Commodore 64 miał 8-pinowe złącze własnego standardu przesyłające sygnał S-Video. Identyczne z obecnie stosowanym złącze mini-DIN posiadały komputery Apple, w których służyło ono jako uniwersalna magistrala Apple Desktop Bus obsługująca klawiaturę, mysz i inne urządzenia peryferyjne. Obecnie złącza S-Video typu mini-DIN są stosowane w laptopach.
Sygnał S-Video może być również przesyłany 21-pinowym uniwersalnym złączem SCART (popularnie nazywanym „euro”), ale ponieważ większość nowszych telewizorów nie obsługuje sygnału S-Video przez SCART, może być konieczna przeróbka wtyczki euro (należy połączyć piny 15 i 20 kondensatorem ceramicznym o pojemności 470 pF, który odcina składowe stałe sygnału i zabezpiecza wyjścia przed uszkodzeniem) – w przeciwnym wypadku uzyskany obraz będzie czarno-biały (brak sygnału koloru, czyli chrominancji). Większość telewizorów kineskopowych miała możliwość odbioru sygnału S-Video przez złącze SCART i nie było konieczności łączenia bolców kondensatorem.
Schemat połączeń gniazda S-Video.
Rysunek pokazuje złącze żeńskie (gniazdo) widziane od zewnątrz lub złącze męskie (wtyczkę) od strony lutowania.

</doc>
<doc id="309966" url="https://pl.wikipedia.org/wiki?curid=309966" title="Markowa (województwo podkarpackie)">
Markowa (województwo podkarpackie)

Markowa – wieś w Polsce, położona w województwie podkarpackim, w powiecie łańcuckim, w gminie Markowa, na szlaku architektury drewnianej. Siedziba gminy Markowa,
W latach 1954-1972 wieś należała i była siedzibą gromady Markowa, następnie gminy Markowa. W latach 1975–1998 wieś administracyjnie należała do województwa rzeszowskiego.
Historia.
Wieś lokowana na surowym korzeniu, na co wskazuje karczunkowy charakter osadnictwa, gdzie zwarte obszary leśne na tym terenie w średniowieczu ciągnęły się od Łańcuta aż po Handzlówkę, lokowaną w roku 1381. Markowa była lokowana w XIV w. jako "Markhof" na prawie niemieckim i zasiedlona osadnikami z Górnej Saksonii, Łużyc i Dolnego Śląska, sprowadzanymi przez Kazimierza Wielkiego po przyłączeniu tych ziem do Korony. Kolejna fala osadników przybyła tu ok. roku 1571 o czym wspomina Ignacy Krasicki w jednym z komentarzy do herbarza Kacpra Niesieckiego (zob. Głuchoniemcy). W 1450 roku właścicielem był Jan z Pilczy syn Elżbiety Granowskiej trzeciej żony Władysława Jagiełły. Właścicielami Markowej byli w XV w. Pileccy, potem Stadniccy, Korniaktowie, Lipscy, Bratkowscy i Lubomirscy. W 1624 roku na wieś napadli Tatarzy i wzięli w jasyr 900 osób. Ofiary jasyru zostały odbite przez hetmana Stanisława Koniecpolskiego podczas słynnego pogromu ordy Kantymira Murzy pod Martynowem nad Dniestrem. W Markowej istniał niewielki folwark, rozparcelowany przez Lubomirskich w 1926 roku. Na pocz. XX w. powstały we wsi: kółko rolnicze, kasa pożyczkowa, straż pożarna, kółko teatralne, a w latach międzywojennych spółdzielnia mleczarska i pierwsza w Polsce spółdzielnia zdrowia (niestety żaden lekarz nie chciał pracować na wsi).
Przed wybuchem II wojny światowej w Markowej mieszkało około 120 Żydów. Wielu zostało wymordowanych w okresie niemieckiej okupacji. Po wojnie z terenu Markowej ekshumowano szczątki 49 Żydów. Do 27 lipca 1944 roku, kiedy to Markowa została zajęta przez Armię Czerwoną, w ukryciu u polskich rodzin przetrwało 21 żydowskich uciekinierów. Dziewięcioro mieszkańców wsi odznaczono medalem „Sprawiedliwy wśród Narodów Świata”.
24 marca 1944 r. niemieccy żandarmi i policjanci granatowi rozstrzelali polską, ośmioosobową rodzinę Józefa i Wiktorii Ulmów oraz ukrywanych przez nich w domu ośmioro Żydów z rodzin Szallów i Goldmanów. Wydarzenie to upamiętnia odsłonięty w 2004 r. pomnik, znajdujący się przy drodze do skansenu, a także Muzeum Polaków Ratujących Żydów podczas II wojny światowej im. Rodziny Ulmów, które otwarto 17 marca 2016 roku.
W 70 rocznicę zbrodni katyńskiej uchwałą rady gminy Markowa z 25 kwietnia 2010 ufundowano tablicę oraz dęby pamięci bohaterów pomordowanych przez NKWD. Major Antoni Flejszar, kpt. Władysław Ciekot, oraz porucznik rez. Franciszek Majewski pracowali w przeszłości i byli związani z gminą Markowa.
Toponimika nazwy.
Najstarsza, zachowana wzmianka o wsi (wtedy "Markenhof") pochodzi z listu biskupa Demetriosa do kapituły przemyskiej, pisanego w 1384 r., zachowanego w przemyskim Archiwum Diecezjalnym.
Niemiecka kolonia, początkowo "Markenhow", podobnie jak sąsiednie wsie z końcówkami na "-hau/how" oznaczające w języku niemieckim "porębę"; np. pobliska Henselshow, Albigowa ("Helwygheshow"), Husowa ("Langenkow") oraz Sonina ("Schonerwald").
Etnografia wsi.
Na terenie gminy Markowa zachowała się stosunkowo duża liczba drewnianych domów pochodzących z XIX w. i początku XX w. Reprezentacyjne i najlepiej zachowane przykłady tego typu budownictwa znajdują się na terenie skansenu w Markowej, zorganizowanego w latach 80. XX w. z inicjatywy mieszkańców wsi.
Zabytki.
Znajdują się tu m.in. następujące zabytki:
Do miejsc wartych zobaczenia należy smukły, neogotycki kościół pw. Św. Doroty wybudowany w 1910 roku na miejscu dwóch poprzednich drewnianych świątyń. Wewnątrz ołtarz projektu Stanisława Majerskiego, w ołtarzach bocznych z 1935 r. obrazy z XVII-XVIII w. Polichromię wykonał Stanisław Jakubczyk w 1973 r.
Religia.
Na terenie wsi działalność duszpasterską prowadzą:

</doc>
<doc id="309968" url="https://pl.wikipedia.org/wiki?curid=309968" title="Grzegorz Kmiecik">
Grzegorz Kmiecik

Grzegorz Kmiecik (ur. 17 kwietnia 1984 w Krakowie) – polski piłkarz grający na pozycji napastnika. Wychowanek Wisły Kraków.
Życiorys.
Syn reprezentanta Polski i wieloletniego zawodnika Wisły Kraków – Kazimierza Kmiecika. W Ekstraklasie zadebiutował 31 lipca 2004 roku spotkaniu GKS Katowice – Lech Poznań. W sezonie 2007/2008 zdobył Mistrzostwo Polski z Wisłą Kraków. 8 stycznia 2009 roku Wisła rozwiązała z nim kontrakt za porozumieniem stron. W rundzie wiosennej sezonu 2008/2009 był zawodnikiem Stali Stalowa Wola. W rundzie jesiennej sezonu 2009/2010 był piłkarzem austriackiego SV Würmla. W rundzie wiosennej sezonu 2009/2010 był zawodnikiem Sandecji Nowy Sącz. Od początku sezonu 2010/2011 Kmiecik reprezentował barwy II-ligowego Tura Turek. Na wiosnę napastnik przeniósł się do IV-ligowej Szczakowianki Jaworzno, z którą awansował do III ligi i z dorobkiem 15 bramek został najlepszym strzelcem jaworznickiej ekipy. W latach 2012-2013 bronił barw III-ligowego LKS Czaniec, w roku 2013 był graczem III-ligowej Janiny Libiąż. Od sezonu 2017/2018 był grającym trenerem MKS Babia Góra Sucha Beskidzka. W 2019 roku uzyskał z klubem awans z wadowickiej A-klasy do oświęcimskiej grupy okręgowej. W kwietniu 2020 roku rozwiązał kontrakt za porozumieniem stron.

</doc>
<doc id="309970" url="https://pl.wikipedia.org/wiki?curid=309970" title="Antoni Reiter">
Antoni Reiter

Antoni Reiter (ur. 16 marca 1950 w Gdańsku, zm. 9 lutego 1986 w Gdańsku) – polski judoka, olimpijczyk.
Życiorys.
Z wykształcenia magister inż. elektronik po Politechnice Gdańskiej. Przez całą karierę związany był z Wybrzeżem Gdańsk.
W 1975 jako pierwszy Polak w historii wywalczył tytuł mistrza Europy. Wcześniej, w 1973, był trzeci na świecie oraz w 1974 drugi w Europie. Do kolekcji medali dołozył jeszcze brązowy medal mistrzostw Europy w 1976. 3-krotnie zdobywał tytuł mistrza Polski (1971, 1973, 1975). Wystąpił na igrzyskach w 1976, gdzie odpadł z rywalizacji po porażce w 3. rundzie.
W tym samym roku uległ poważnej kontuzji kręgosłupa, która praktycznie zakończyła karierę zawodniczą. 9 lutego 1986 popełnił samobójstwo. Został pochowany na cmentarzu Srebrzysko w Gdańsku (rejon V, taras VIII, rząd 1).

</doc>
<doc id="309972" url="https://pl.wikipedia.org/wiki?curid=309972" title="Emanuel Ginóbili">
Emanuel Ginóbili



</doc>
<doc id="309974" url="https://pl.wikipedia.org/wiki?curid=309974" title="Manu Ginobili">
Manu Ginobili



</doc>
<doc id="309978" url="https://pl.wikipedia.org/wiki?curid=309978" title="Habartov">
Habartov

Habartov (niem. "Haberspirk") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 2 116 ha, a liczba jego mieszkańców 5 289 osób.
Demografia.
"Źródło: Czeski Urząd Statystyczny"

</doc>
<doc id="309981" url="https://pl.wikipedia.org/wiki?curid=309981" title="Michniowiec">
Michniowiec

Michniowiec dawniej też Michnowiec i Michnowice – wieś w Polsce położona w województwie podkarpackim, w powiecie bieszczadzkim, w gminie Czarna.
W miejscowości znajduje się zabytkowa drewniana dawna cerkiew Narodzenia Bogurodzicy włączona do podkarpackiego Szlaku Architektury Drewnianej.
W latach 1975–1998 miejscowość położona była w województwie krośnieńskim.
Historia.
Wieś królewska Michnowiecz położona była w 1589 w starostwie niegrodowym samborskim w powiecie samborskim ziemi przemyskiej województwa ruskiego. W okresie międzywojennym w powiecie turczańskim. Po wojnie wieś Michniowiec znalazła się w ZSRR. W 1952 w ramach umowy o zamianie odcinków terytoriów państwowych zawartej 15 lutego 1951 pomiędzy PRL i Związkiem Radzieckim, część obszaru dawnej gminy Łomna (z Bystrem, Lipiem i Michniowcem) została przyłączona do Polski, wchodząc w skład gminy Czarna w nowo utworzonym powiecie ustrzyckim w woj. rzeszowskim.
Michniowiec jest jednym z najstarszych ośrodków górnictwa naftowego na świecie, kopalnie ropy naftowej istniały tu przed rokiem 1884.
We wsi znajduje się cerkiew greckokatolicka pw. Narodzenia Bogarodzicy wybudowana w roku 1863 lub 1868 na miejscu poprzedniej, która istniała już w 1557. Podczas remontu w 1924 roku dobudowano zakrystię i kruchtę. W pobliżu cerkwi drewniana dzwonnica wzniesiona w 1904. Od 1971 cerkiew służy jako rzymskokatolicki kościół filialny pw. Narodzenia Św. Jana Chrzciciela należący do parafii Podwyższenia Krzyża Świętego w Czarnej Górnej.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa 

</doc>
<doc id="309985" url="https://pl.wikipedia.org/wiki?curid=309985" title="Miękisz Stary">
Miękisz Stary

Miękisz Stary – wieś w Polsce położona w województwie podkarpackim, w powiecie jarosławskim, w gminie Laszki.
W latach 1975–1998 miejscowość administracyjnie należała do województwa przemyskiego.
We wsi znajduje się budynek cerkwi greckokatolickiej pw. Pokrow Przeświętej Bogurodzicy, nieużytkowany od 1947.
 

</doc>
<doc id="309986" url="https://pl.wikipedia.org/wiki?curid=309986" title="Hanušovice">
Hanušovice

Hanušovice (niem. "Hannsdorf") − miasto w Czechach, w kraju ołomunieckim. Według danych z 31 grudnia 2003 powierzchnia miasta wynosiła 3 681 ha, a liczba jego mieszkańców 3 556 osób.
Demografia.
"Źródło: Czeski Urząd Statystyczny"

</doc>
<doc id="309987" url="https://pl.wikipedia.org/wiki?curid=309987" title="Rzucający obrońca">
Rzucający obrońca

Rzucający obrońca ("shooting guard", "SG", "2") – zawodnik w koszykówce, od którego wymagana jest wysoka umiejętność zdobywania wielu punktów, głównie rzutami z dystansu. Często zdobywa najwięcej punktów podczas meczu, zwłaszcza rzutów za trzy punkty. Rzucający obrońca powinien być bardzo dobry w szybkim, sprawnym kozłowaniu oraz precyzyjnych, szybkich podaniach. Odpowiada razem z rozgrywającym za przeprowadzenie piłki przez własną połowę boiska oraz zainicjowanie stałego fragmentu gry. Musi umieć zastąpić rozgrywającego, gdy zajdzie taka potrzeba. Ze względu na swoją zwinność jest zawodnikiem trudnym do krycia. Jest jednym z najniższych zawodników w drużynie. W obronie jego mocną stroną jest szybkość, umiejętność zwinnego unikania zasłon od przeciwników oraz wykonywanie przechwytów piłki. Powinien być bardzo dobrym obrońcą.
Znani rzucający obrońcy: Michael Jordan, James Harden, Kobe Bryant, Reggie Miller, a w Polsce – Andrzej Pluta.

</doc>
<doc id="309988" url="https://pl.wikipedia.org/wiki?curid=309988" title="Młodowice">
Młodowice

Młodowice (w latach 1977–1981 Walterów) – wieś w Polsce położona w województwie podkarpackim, w powiecie przemyskim, w gminie Fredropol.
Wieś szlachecka, własność Fredrów, położona była w 1589 roku w ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
Dawna cerkiew greckokatolicka Zmartwychwstania Pańskiego i Niepokalanego Poczęcia Bogarodzicy (obecnie filialna cerkiew prawosławna, należąca do parafii w Kłokowicach) wzniesiona w 1923 na miejscu starszej drewnianej. Obok cerkwi w tym samym czasie wzniesiono drewnianą dzwonnicę na planie ośmioboku. Dzwonnica cerkiewna w Młodowicach jest jednym z nielicznych i oryginalnym przykładem recepcji modernistycznych form architektonicznych w drewnianym budownictwie sakralnym. Wieś leży na szlaku architektury drewnianej województwa podkarpackiego.

</doc>
<doc id="309992" url="https://pl.wikipedia.org/wiki?curid=309992" title="Hartmanice">
Hartmanice

Hartmanice − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 6 221 ha, a liczba jego mieszkańców 1 189 osób.
Demografia.
"Źródło: Czeski Urząd Statystyczny"

</doc>
<doc id="309993" url="https://pl.wikipedia.org/wiki?curid=309993" title="Moszczanica">
Moszczanica

Moszczanica – wieś w Polsce położona w województwie podkarpackim, w powiecie lubaczowskim, w gminie Stary Dzików.
W latach 1975–1998 miejscowość położona była w województwie przemyskim.
Przez miejscowość przepływa Wirowa, niewielka rzeka dorzecza Wisły, dopływ Tanwi.
Historia.
Moszczanica istniała przed 1402 rokiem. W tym roku nastąpiła ugoda Marcisa z Wrocimowic z braćmi Mikołajem i Jakubem z Winiar o sprzedaż sołtysostwa w Moszczanicy.
W 1717 roku Adam Mikołaj Sieniawski (1666–1726) – hetman wielki koronny, właściciel wsi – wydał stosowny dokument o samodzielnej organizacji w Moszczanicy.
We wsi istnieje dawna cerkiew greckokatolicka o planie trójdzielnym z dominującą w bryle nawą, pw. św. Michała Archanioła wybudowana w 1719 roku i przebudowana w 1930 roku (wzniesiono wówczas nowy babiniec i zmieniono kopułę nad nawą). W latach 1947–1991 była rzymskokatolicką kaplicą filialną. Na osi cerkwi istnieje drewniana dzwonnica, wzniesiona przed 1890 roku.
Oświata.
Początki szkolnictwa w Moszczanicy rozpoczęły się w 1891 roku, gdy powstała szkoła ludowa filialna. Przydatnym źródłem archiwalnym, do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół trywialnych i ludowych, wraz z nazwiskami ich nauczycieli. Pierwszym nauczycielem został Alfred Beigart. Od 1892 roku szkoła była 2-klasowa, a w latach 1908-1912 nauczycielką pomocnicą była Michalina Załuska.
Obecnie szkoła jest filią szkoły podstawowej w Cewkowie.

</doc>
<doc id="309995" url="https://pl.wikipedia.org/wiki?curid=309995" title="Nowe Brusno">
Nowe Brusno

Nowe Brusno – wieś w Polsce położona w województwie podkarpackim, w powiecie lubaczowskim, w gminie Horyniec-Zdrój. Leży nad Brusienką.
W latach 1954-1959 wieś należała i była siedzibą gromady Brusno Nowe. W latach 1975–1998 miejscowość położona była w województwie przemyskim.
Historia.
Pierwsza pewna wzmianka o Bruśnie (nie dzielonym jeszcze na Stare i Nowe) pojawiła się w 1444 roku w akcie nadania wsi Horyniec Piotrowi Pieczykurowi, przez księcia Mazowieckiego Władysława, gdzie wymienione są granice nadanego majątku.
Pochodzenie nazwy i dawne losy wsi są identyczne, jak w przypadku Starego Brusna, które później powiększyło się o Wolę Bruśnieńską, położoną w odległości ok. 5 km w dół doliny Brusienki. Po I rozbiorze Polski władze austriackie podzieliły Brusno na dwie części: Brusno Stare i Brusno Nowe (część zachodnia wsi, Wola Bruśnieńska), zakładając między nimi w ramach kolonizacji józefińskiej niemiecką osadę DeutschBach. Od początku istnienia wsi mieszkańcy zajmowali się kamieniarstwem, korzystając z miejscowych złóż piaskowca i wapienia, pod wzgórzem 385 m. w Starym Bruśnie. W XVII w. w zachodniej części wsi działał niewielki zakład metalurgiczny, wokół którego powstała samodzielna osada Rudka Bruśnieńska (później Rudka). Nazwę tę nosi do dzisiaj jeden z przysiółków (pozostało jedno gospodarstwo) i fragment lasu, jednakże leży teraz w granicach sąsiedniej wsi Chotylub.
Do II wojny światowej trzy sąsiadujące wsie (Nowe Brusno, DeutschBach i Stare Brusno) łączyły się ze sobą i liczyły razem ponad 2000 mieszkańców. Brusno Stare zamieszkiwali głównie Ukraińcy, DeutschBach – Niemcy a Brusno Nowe – Polacy. W latach 1944-1946 kilkudziesięciu mieszkańców wsi zginęło z rąk UPA. 27 kwietnia 1945 roku sotnia UPA zaatakowała posterunek Milicji Obywatelskiej we wsi. Zginęło 14 funkcjonariuszy. Ku ich czci w 1975 roku usypano mogiłę oraz wmurowano w ścianę budynku szkoły podstawowej tablicę pamiątkową. Nielicznych mieszkańców ukraińskich wysiedlono a w ich miejsce przybyli osadnicy z okolic Rzeszowa i Łańcuta.

</doc>
<doc id="309999" url="https://pl.wikipedia.org/wiki?curid=309999" title="Hejnice">
Hejnice

Hejnice (niem. "Haindorf") − miasto w Czechach, w kraju libereckim nad Witką.
Według danych z 31 grudnia 2003 powierzchnia miasta wynosiła 3 819 ha, a liczba jego mieszkańców 2 751 osób.
W Hejnicach znajduje się barokowa bazylika mniejsza Najświętszej Maryi Panny oraz klasztor.
Do 1946 w miejscowości znajdował się pomnik ofiar I wojny światowej, zrekonstruowany we współczesnej formie w 2016.
Demografia.
"Źródło: Czeski Urząd Statystyczny"

</doc>
<doc id="310003" url="https://pl.wikipedia.org/wiki?curid=310003" title="Telefonia mobilna">
Telefonia mobilna



</doc>
<doc id="310004" url="https://pl.wikipedia.org/wiki?curid=310004" title="Ogorzałka wełnista">
Ogorzałka wełnista

Ogorzałka wełnista, balsa ("Ochroma pyramidale") – gatunek drzewa z rodziny ślazowatych z monotypowego rodzaju ogorzałka "Ochroma". Występuje w lasach Ameryki Południowej i Środkowej oraz na Karaibach. Jest często uprawiany wzdłuż atlantyckich wybrzeży Ameryki Południowej.
Cechy drewna balsy.
Cechą charakterystyczną drewna balsy jest jego mała gęstość. Drewno bardzo miękkie i bardzo lekkie (40 – 180 kg/m³). Dwukrotnie lżejsze od korka. Jednocześnie jest dość mocne i sprężyste. Dla porównania w tabelce zestawiono gęstości drewna popularnych drzew.
Zastosowanie.
Uzyskuje się z niego bardzo lekkie (lżejsze od korka), białe drewno o tej samej nazwie (balsa). Nazwy balsa używa się również do określenia różnego rodzaju tratw (m.in. Kon-Tiki), wykonywanych z surowej (nie wysuszonej) balsy, bambusa, trzciny, używanych przez boliwijskich Indian.
W zależności od miejsca (w przekroju pnia) wycięcia, wykazuje różną twardość. Części położone najbliżej środka pnia, bardzo miękkie, wykorzystuje się jako materiał wypełniający lub izolacyjny. Na elementy konstrukcyjne stosuje się tylko deseczki i listwy wycięte z części zewnętrznej pnia. Dzięki małej gęstości, jest niezastąpionym materiałem do budowy modeli latających i pływających. W modelarstwie z balsy wykonuje się wręgi (żeberka), fragmenty pokrycia płatów, stateczniki, części pokrycia kadłubów itp.
Z drewna balsy wykonywane są:
Drewno balsy twardej jest także surowcem do produkcji lignostonu, z którego wykonywane są czółenka do krosien tkackich.
Drewno balsy jest też wykorzystywane w międzynarodowym programie rozwoju twórczości "Odyseja Umysłu", gdzie jednym z zadań, jakie mogą wybrać uczestnicy, jest konstrukcja struktury z drewna balsy i kleju. Podczas konkursu, na strukturę nakładane są odważniki, a ocena końcowa zależy od tego, jak duży ciężar dana struktura utrzyma. Masa własna struktury nie może przekroczyć 18 gramów. Pomimo tych ograniczeń, tworzone przez uczestników struktury mogą utrzymać nawet kilkaset kilogramów.

</doc>
<doc id="310007" url="https://pl.wikipedia.org/wiki?curid=310007" title="Heřmanův Městec">
Heřmanův Městec

Heřmanův Městec (niem. "Hermannstadt") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 1434 ha, a liczba jego mieszkańców 4841 osób.
Demografia.
"Źródło: Czeski Urząd Statystyczny"
W tutejszym zamku zmarł Johann von Sporck (1600−1679), niemiecki generał w służbie cesarskiej, jeden z wybitniejszych dowódców wojskowych XVII w.

</doc>
<doc id="310008" url="https://pl.wikipedia.org/wiki?curid=310008" title="Citius-Altius-Fortius">
Citius-Altius-Fortius

Citius-Altius-Fortius (łac., „szybciej, wyżej, silniej” lub „szybciej, wyżej, mocniej”) – motto olimpijskie, dewiza igrzysk olimpijskich i Międzynarodowego Komitetu Olimpijskiego. Autorem motta był pedagog, kaznodzieja zakonu dominikanów Henri Didon (1840-1900), a Pierre de Coubertin w trakcie Kongresu Olimpijskiego w Paryżu w roku 1894, uczynił te słowa dewizą Międzynarodowego Komitetu Olimpijskiego. Motto nawiązuje do tradycji antycznej i jednocześnie wyraża aspiracje nowożytnego ruchu olimpijskiego.
Historia.
Henri Didon (1840-1900), dyrektor École Albert le-Grand w Arcueil w pobliżu Paryża, użył słów „citius altius fortius” na apelu szkolnym podczas wręczania nagród zwycięzcom szkolnych zawodów sportowych w marcu 1891 roku, zachęcając w ten sposób uczniów do sportowej rywalizacji. Słowa te były wyhaftowane na fladze, która towarzyszyła tym pierwszym zawodom szkolnym w klasztornej szkole oraz tymi samymi słowami w języku francuskim: „Plus vite, plus haut, plus fort” rozpoczynał się też hymn tej szkoły. Na zawodach był obecny baron Pierre de Coubertin, który dwa tygodnie później napisał krótkie sprawozdanie w biuletynie „Les Sports Athlétiques”, gdzie zacytował hasło Henri Didona. Hasło zostało umieszczone w nagłówku pierwszego numeru Biuletynu MKOl (Bulletin du Comité International des Jeux Olympiques) w roku 1894 oraz na dyplomach pamiątkowych uczestników kongresu, ale w kolejności Citius-Fortius-Altius. Na II Kongresie Olimpijskim w Hawrze w roku 1897 przyjęto hasło „Citius-Altius-Fortius” jako dewizę Kongresu. Od Igrzysk w Antwerpii (1920) słowa te zostały oficjalnie uznane za motto międzynarodowego ruchu olimpijskiego.
20 lipca 2021 roku do hasła dodano słowo "Together" – razem.
Linki zewnętrzne.
Symbole i Maskotki Olimpijskie, Maria Rotkiewicz 

</doc>
<doc id="310011" url="https://pl.wikipedia.org/wiki?curid=310011" title="Hlinsko">
Hlinsko

Hlinsko − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 2 427 ha, a według danych z 31 grudnia 2018 liczba jego mieszkańców wynosiła 9 677 osób.
W końcu 2015 w przysiółku Čertovina otworzono centrum rekreacji "Peklo Čertovina".
Demografia.
"Źródło: Czeski Urząd Statystyczny"

</doc>
<doc id="310014" url="https://pl.wikipedia.org/wiki?curid=310014" title="Frankenstein Drag Queens From Planet 13">
Frankenstein Drag Queens From Planet 13

Frankenstein Drag Queens From Planet 13 – zespół punkrockowy, powstały w 1996 w Karolinie Północnej.
Zespół tworzy wesołe utwory rockowe o horrorach i morderstwach (horror punk). Na scenie występuje w sukienkach i makijażu.
Frankenstein Drag Queens From Planet 13 to amerykański zespół z Północnej Karoliny. Muzyka zespołu to styl głównie punk-rock. Teksty piosenek były inspirowane przez tanie, stare horrory. Drag Queens występowali na scenie w makijażu, perukach i sukienkach, mocno „upaprani” krwią i stylizowani, żeby wyglądać jak zwłoki.
Zespół w 1996 roku utworzyli: Wednesday 13, Seaweed i Sicko Zero. Pierwszy album zespołu „The Late Late Late Show” został napisany podczas pierwszych dwóch tygodni istnienia Drag Queens. Płyta została nagrana w dwa dni, pierwszego dnia nagrano instrumenty, następnego dnia część wokalną. Skład zespołu był wielokrotnie zmieniany. Niedługo po odejściu Sicko Zero zespół rozpadł się.
Night of the Living Drag Queens.
Następnego roku, 1997, nastąpiła reaktywacja zespołu. Seaweed powrócił, a z nim nowy gitarzysta - Creepy i perkusista Scabs. Niestety ci dwaj pozostali w zespole tylko przez dwa tygodnie. Abby Normal (poprzednio grający w Maniac Spider Trash) i perkusista R. S. Saidso dołączyli do zespołu. Początkowy perkusista Sicko Zero powrócił i zajął miejsce Saidso, wtedy zespół zaczął nagrywać swój drugi album „Night of the Living Drag Queens”. Album był dostępny w sprzedaży wysyłkowej oraz podczas koncertów. Po trasie koncertowej gitarzysta Syd odszedł, i zespół pozostał trzyosobowy: Wednesday 13 - gitara i wokal, Sicko Zero - perkusja, Seaweed - gitara basowa.
Songs From the Recently Deceased.
Trójka nagrała kolejny album: „Songs From the Recently Deceased”. Podczas trasy koncertowej promującej ten album, zespół dogadał się z europejską wytwórnią People Like You Records, która ponownie wydała „Night of the Living Drag Queens” i „Songs From the Recently Deceased”. W tym czasie Ikky, grający na keyboardzie, wstąpił do zespołu, ale nie dogadał się z Sicko Zero i ten po pewnym czasie odszedł po raz drugi.
Viva Las Violence.
Zero został zastąpiony przez Scabs'a w 2001. W tym czasie zespół nadal używał makijażu, ale przestali nosić peruki i zmienili trochę image na ten widziany później w Murderdolls. Kolejny album został nagrany: „Viva Las Violence”. Ten album był najbardziej w stylu hard-rocka, ale z pewnymi naleciałościami z „Night of the Living Drag Queens”. Seaweed nagrywał album ale zanim został on wydany odszedł, został zastąpiony przez besistę imieniem It. Zespół zagrał wiele koncertów i nagrał kilka nowych piosenek, które później ukazały się na płycie „Six Feet, Six Years Under the Influance” Ostatni koncert zespół zagrał w Atlancie w stanie Georgia pod koniec 2002 roku i został rozwiązany przez lidera Wednesdaya 13.
Murderdolls.
Wednesday 13 dostał propozycję aby dołączyć do zespołu The Rejects od dwóch muzyków z Des Moins w stanie Iowa: Dizzy Draztik i Joey Jordison (grał on w popularnym zespole Slipknot).
W październiku 2001 Wednesday dołączył do The Rejects jako basista. w 2002 Dizzy Draztik opuścił zespół i Wednesday 13 został frontmanem i zespół zyskał nową nazwę: Murderdolls. Wiele piosenek poprzednio należących do Frankenstein Drag Queens From Planet 13 było użytych do albumu Murderdolls: „BeYond the Valley of the Murderdolls”. To spowodowało rozłam pomiędzy 13 a poprzednimi członkami Drag Queens, utworzyli oni nowy zespół: The Graveyard Boulevard. Murderdolls grali na całym świecie, stali się dosyć popularni. Po rozłamie Murderdolls Wednesday nagrał kilka nowych piosenek i wydał je jako „Wednesday 13's Frankenstein Grad Queens”.
Reaktywacja.
Krótko po tym część członków Drag Queens z powrotem zebrała się i odtworzyli oni zespół. Pierwszy koncert zagrali w Greensboro w Północnej Karolinie w sierpniu 2005. Skład wyglądał wtedy tak: Wednesday 13, Abby Normal i Sicko Zero, ale oni później znowu odeszli.
W 2006 roku został wydany komplet płyt „Little Box of Horrors” na dziesiątą rocznice założenia zespołu. Zestaw zawierał wszystkie płyty które zespół nagrał i nie tylko.
Odtąd Wednesday 13 kontynuował karierę solową. W zespole Wednesday 13 nagrał dwie płyty „Transylvania 90201” i „Fang Bang”. W marcu 2008 ma ukazać się płyta „Skeletons” oraz EP „Bloodwork”.
W 2006 Wednesday 13 utworzył również projekt Bourbon Crow i wydał płytę „Highway to Hangovers”. Muzyka Bourbon Crow to muzyka country, czyli odbiegająca od dotychczasowego stylu. W lutym 2008 również wydane zostanie „Weirdo-a-go-go”. Będzie to krótkometrażowe komediowe wideo, pierwszy projekt tego typu w karierze Wednesdaya

</doc>
<doc id="310016" url="https://pl.wikipedia.org/wiki?curid=310016" title="Opaka (województwo podkarpackie)">
Opaka (województwo podkarpackie)

Opaka – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 wieś administracyjnie należała do województwa przemyskiego.
Części wsi.
Wieś starostwa niegrodowego lubaczowskiego na początku XVIII wieku.
Najważniejszym zabytkiem wsi była dawna cerkiew greckokatolicka pw. Narodzenia NMP, wzniesiona w 1756 r. Gruntownie przebudowana w 1896 r. (nowy babiniec oraz nowe sanktuarium z zakrystią, przekrycie pomieszczeń pozornymi sklepieniami i dachami kopułowymi) Po 1947 r. przejęta przez Skarb Państwa, nieużytkowana. W 1998 r. częściowo uszkodzona w wyniku pożaru. Cerkiew była przykładem nawarstwiania się na tradycyjne rozwiązanie przestrzenne nowych, typowych dla XIX w. form cerkiewnej architektury drewnianej. Zespół cerkiewny posiadał obronne położenie. Od zachodu usytuowana była drewniana dzwonnica-brama, wzniesiona koło 1898 r.
Cerkiew spłonęła całkowicie w nocy z 7 na 8 sierpnia 2003.

</doc>
<doc id="310019" url="https://pl.wikipedia.org/wiki?curid=310019" title="Hluboká nad Vltavou">
Hluboká nad Vltavou

Hluboká nad Vltavou (niem. "Frauenberg") – miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 9 112 ha, a liczba jego mieszkańców 4 921 osób.
Demografia.
"Źródło: Czeski Urząd Statystyczny"

</doc>
<doc id="310020" url="https://pl.wikipedia.org/wiki?curid=310020" title="Radeon 9550">
Radeon 9550



</doc>
<doc id="310021" url="https://pl.wikipedia.org/wiki?curid=310021" title="Osiek Jasielski">
Osiek Jasielski

Osiek Jasielski – wieś (dawniej miasto) w Polsce położona w województwie podkarpackim, w powiecie jasielskim, siedziba gminy Osiek Jasielski. Miejscowość leży nad Wisłoką.
Osiek uzyskał lokację miejską w 1399, zdegradowany po 1661.
Osiek uzyskał lokację miejską przed 1365, zdegradowany w 1934. W latach 1975–1998 miejscowość administracyjnie należała do województwa krośnieńskiego.
Historia.
Pierwsza wzmianka o Osieku pochodzi z XIV wieku. W 1365 Kazimierz Wielki nadał miejscowości magdeburskie prawa miejskie. Jako miasto królewskie Osiek otrzymał przywileje handlowe i celne. Powstał tu także zamek obronny, którego ślady znajdują się w południowej części miejscowości. Nazwany został „kocim zamkiem", co wskazywałoby, że ruiny mogły być wykorzystane czasowo na obozowisko przybyłych z południa wychodźców religijnych.
Zamek osiecki był jednym z szeregu zamków broniących południowej granicy Polski. Dzierżawcami starostwa osieckiego byli Stadniccy. W drugiej połowie XVI w. oraz w latach 1603, 1606, 1607 i 1618 mieszczanie osieccy wnosili przeciw nim skargi do sądu grodzkiego w Bieczu i do króla, że przez bicie, więzienie i inne formy przemocy zmuszeni są do odrabiania pańszczyzny.
W 1762 r. starostwo stało się własnością księcia Giedrojcia, ostatniego starosty królewskiego. Podczas zaboru austriackiego zarządzali Osiekiem Braniccy, Sanguszkowie, Gaszyńscy i Janiszewscy.
Osiek był wielokrotnie dewastowany podczas napaści wrogich wojsk (w 1474, 1655-56, 1657, 1704-09 oraz w czasie I i II wojny światowej).
Zabytki.
We wsi znajduje się kościół parafialny pw. Przemienienia Pańskiego wzniesiony około 1419 r. Jest to jeden z najstarszych kościołów drewnianych w Polsce. Około 1640 r. świątynię poddano gruntownej przebudowie i rozbudowie (m.in. dostawienie dzwonnicy do zachodniej ściany kościoła). Kościół otoczony jest kamiennymi sobotami. Wnętrze ozdobione jest bardzo cenną neobarokową XIX-wieczną polichromią. Kościół należy do wyjątkowych w drewnianej architekturze sakralnej przykładów rozwiązania bazylikowego. Wewnątrz na szczególną uwagę zasługują:
Kościół znajduje się na szlaku architektury drewnianej województwa podkarpackiego.

</doc>
<doc id="310024" url="https://pl.wikipedia.org/wiki?curid=310024" title="Tabaszowa">
Tabaszowa

Tabaszowa – wieś w Polsce położona w województwie małopolskim, w powiecie nowosądeckim, w gminie Łososina Dolna.
W latach 1975–1998 miejscowość administracyjnie należała do województwa nowosądeckiego.
Tabaszowa położona w zakolu Jeziora Rożnowskiego. Jest to miejscowość agroturystyczna i turystyczna, z działalnością rekreacyjną i sportową, związaną z dostępem do Jeziora Rożnowskiego.
W 1979 roku powstała jednostka Ochotniczej straży pożarnej i posiada samochód bojowy Man.
Od roku 2005 we wsi działa klub piłkarski Tabaszovia, który występuje w nowosądeckiej B-klasie.
Parafia.
We wsi znajduje się kościół parafialny pw. św. Mikołaja, biskupa.
Tabaszowa jest parafią od niedawna. Została wydzielona z parafii Tęgoborze w 1989 roku. Wcześniej (w 1982 roku) otrzymała od macierzystej parafii zabytkowy kościół drewniany św. Mikołaja, który po zbudowaniu w Rożnowie zapory na Dunajcu, znalazł się na brzegu Jeziora Rożnowskiego i ulegał podtopieniom. Od kościoła rozciąga się wspaniały widok na okoliczne wzgórza i wody jeziora Rożnowskiego.
Kościół został zbudowany w Tęgoborzy w roku 1753. Ołtarz główny pochodzi z czasu po powstaniu kościoła. W ołtarzu obraz Matki Bożej z Dzieciątkiem też z XVIII wieku oraz obraz św. Mikołaja, biskupa, patrona tego kościoła – nieco nowszy.
Z XVIII wieku pochodzą też dwa boczne ołtarze: ku czci Serca Pana Jezusa i św. Antoniego – po prawej oraz Chrystusa Frasobliwego i Matki Bożej Różańcowej – po lewej ręce.
Uroczystości odpustowe w Tabaszowej odbywają się 6 grudnia.

</doc>
<doc id="310025" url="https://pl.wikipedia.org/wiki?curid=310025" title="Hodkovice nad Mohelkou">
Hodkovice nad Mohelkou

Hodkovice na Mohelkou (niem. "Liebenau") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 1 350 ha, a liczba jego mieszkańców 2 659 osób.
Demografia.
"Źródło: Czeski Urząd Statystyczny"

</doc>
<doc id="310027" url="https://pl.wikipedia.org/wiki?curid=310027" title="Teoria wymiany">
Teoria wymiany

Teoria wymiany – teoria socjologiczna powstała jako reakcja na funkcjonalizm, który koncentrował się na wpływie jakiegoś zjawiska na system. Nie jest to jednolita teoria, ale raczej zespół teorii, opisujących świat społeczny jako układ wymian dóbr (materialnych i niematerialnych) pomiędzy jednostkami i grupami społecznymi. Teoretycy wymiany społecznej postrzegają każdą interakcję w charakterze transakcji – „coś za coś”. Jest to jakby „teoria interesu własnego jednostki”. Jeżeli człowiek podejmuje jakiekolwiek działanie, to robi to z perspektywą korzyści dla siebie. Często jest to pożytek niematerialny, w postaci np. szacunku od innych, posłuszeństwa, satysfakcji itd.
Teoria wymiany Homansa.
Według George’a Homansa „zachowanie społeczne jest wymianą dóbr materialnych, ale i niematerialnych, takich jak symbole aprobaty i prestiżu”. Wszystkie organizacje społeczne powstały na zasadzie działania sieci wymian międzyjednostkowych. W organizacji potrzeby danej jednostki są spełniane przez inne jednostki należące do tej organizacji. Stworzył on też szereg twierdzeń, wśród nich twierdzenie o sukcesie, twierdzenie o deprywacji – nasyceniu i twierdzenie o agresji. Twierdzeń tych jest łącznie siedem, a zdaniem wieńczącym tę listę jest twierdzenie o racjonalności, które mówi, że jednostka z dwóch alternatywnych działań wybierze to, które daje jej największe prawdopodobieństwo osiągnięcia większej korzyści.
Podstawowe twierdzenia:
Teoria wymiany Petera Blaua.
Peter Blau wykorzystał w swojej teorii „prawo malejącej użyteczności krańcowej”, które mówi o tym, że „im więcej oczekiwanych nagród jednostka uzyskuje w wyniku określonej czynności, tym mniej wartościowa jest ta czynność i tym mniej prawdopodobne będzie jej podjęcie”. Chodzi o to, że jeśli w wyniku wykonywania jakiejś akcji otrzymujemy nagrody, to im więcej już otrzymaliśmy tym mniejszą wartość będzie miała dla nas kolejna porcja tej nagrody.
Kolejnym pojęciem wprowadzonym przez Blaua jest pojęcie „normy wymiany sprawiedliwej”, które wskazuje jaki powinien być stosunek nagród do kosztów w danej relacji wymiany. Jeśli normy te zostają zachwiane, strona pokrzywdzona może ujawniać zachowania agresywne.
Koncepcja Blaua różni się tym od koncepcji Homansa, że przewiduje sytuacje konfliktowe. Równowaga w jednej relacji jest opłacona zaburzoną homeostazą w innej.
Jeszcze jedno pojęcie Blaua to „atrakcyjność społeczna”, czyli postrzeganie możliwości uzyskania nagrody. Jest to zdaniem tego socjologa czynnik konieczny do zaistnienia stosunku wymiany, który opiera się na przeświadczeniu, że ludzie, którzy „udzielają nagród, będą z kolei otrzymywać nagrody jako zapłatę za dostarczone dobra”. Są cztery typy (klasy) nagród: pieniądze, akceptacja społeczna, szacunek (poważanie) oraz uległość. Z nich największą wartość ma uległość, potem szacunek, akceptacja, zaś najmniej stosowną nagrodą w stosunkach wymiany społecznej są pieniądze.
Uległość jest najcenniejszą nagrodą ponieważ dla Blaua wiąże się nieodłącznie ze stosunkiem władzy, a ten z kolei niesie za sobą możliwość odmawiania nagród tym, którzy nie chcą podporządkować się normom. Władza rodzi się wtedy, kiedy wartość świadczonych usług przewyższa wartość usług otrzymywanych w zamian. Jeśli ludzie mają do wyboru jedno tylko lub niewiele alternatywnych źródeł nagród, wtedy również dochodzi do wymuszenia uległości. Jest to dodatkowo ułatwione, jeśli obdarowywane osoby nie mają możliwości zastosowania środków przymusu i przeciwstawienia się osobie świadczącej usługi. Niemożność obejścia się bez danych nagród również wpływa dodatnio na sposobność do wymuszania uległości przez osobę dysponującą tymi nagrodami.
Wymiana w psychologii społecznej.
Psychologia społeczna mówi również o stosunkach międzyludzkich jako o stosunkach wymiany. Układy te oparte są na tzw. "regule wzajemności", na mocy której „jesteśmy zobowiązani do przyszłego rewanżowania się za przysługi, prezenty, zaproszenia i tym podobne dobra, jakie sami otrzymaliśmy”. Według psychologów społecznych jest to jedna z ważnych zasad rządzących ludzkim postępowaniem. To zobowiązanie do rewanżu występuje chyba we wszystkich ludzkich społeczeństwach. Badacze mówią, że reguła ta wykształciła się po to, aby zachęcić ludzi do kontaktów opartych na wzajemnej wymianie usług – bez obawy, że dając coś drugiemu, stracimy to bezpowrotnie. Inną postacią tej reguły jest tzw. "wzajemność ustępstw", czyli: jeżeli ktoś nam idzie na rękę, to my jemu też. Dzięki temu możemy bezpiecznie jako pierwsi ustąpić komuś, bo jest on zobowiązany odpłacić nam podobnym poświęceniem.
Powyższa reguła jest według psychologów społecznych ważnym i skutecznym regulatorem stosunków społecznych.
Krytyka.
Teorie wymiany były i są nadal często krytykowane za brak świeżości, oczywistość niektórych twierdzeń, za pomijanie istnienia sytuacji przymusowych. Najczęściej można spotkać się z opinią, że ten punkt widzenia zawęża życie społeczne i stosunki między ludźmi tylko do wartości materialnych.

</doc>
<doc id="310029" url="https://pl.wikipedia.org/wiki?curid=310029" title="Yu-Gi-Oh!">
Yu-Gi-Oh!

 – shōnen-manga autorstwa Kazukiego Takahashi. Opowiada historię chłopca grającego w karty. Na jej postawie powstał serial anime o tym samym tytule.
Serial ten w Polsce można było oglądać w telewizji Polsat i TV4. Obecnie jest emitowany na niemieckim kanale RTL II. Serial można też oglądać w Irlandii na kanałach NickToons, Sky One. Drugi sezon (48 odcinków) jest dostępny także na platformie Netflix. Na podstawie serialu powstał w 1999 roku film animowany "Yu-Gi-Oh!: The Movie: King of Games" (produkcji japońskiej) oraz w 2004 "Yu-Gi-Oh! Ostateczne starcie" () (produkcji amerykańskiej).
Wersja polska.
Wersja lektorska.
Film "Yu-Gi-Oh! Ostateczne starcie"
Wersja polska:TVN
Tekst:Barbara Włodarek
Czytał: Mirosław Utta
Odcinki i kontynuacje.
Spis odcinków emitowanych w Polsce:
Yu-Gi-Oh! Trading Card Game.
Na podstawie mangi powstała również Kolekcjonerska Gra Karciana. W Europie pojawiły się następujące Decki i Boostery:
Decki:
Boostery:
Zestawy specjalne:
Przedruki: Dark Beginning 1, Dark Beginning 2, Dark Revelation Volume 1, Dark Revelation Volume 2, Dark Revelation Volume 3, Dark Revelation Volume 4, Retro Pack, Retro Pack 2, Dark Legends,
Gold Series: Gold Series, Gold Series 2009, Gold Series 3, Gold Series 4: Pyramids EditionGold Series: Haunted Mine, Premium Gold
Legendary Collection: Legendary Collection, Legendary Collection 2: The Duel Academy Years, Legendary Collection 3: Yugi's World, Legendary Collection 4: Joey's World, Legendary Collection 5D's
Premium Packs: Premium Pack 1, Premium Pack 2, Exclusive Pack, Movie Pack, Yu-Gi-Oh! 3D Bonds Beyond Time Movie Pack, Anniversary Pack, Ra Yellow Mega-Pack
Tournament Packs: Tournament Pack 1st Season, Tournament Pack 2nd Season, Tournament Pack 3rd Season, Tournament Pack 4, Tournament Pack 5, Tournament Pack 6, Tournament Pack 7, Tournament Pack 8
Champion Packs: Champion Pack: Game One, Champion Pack: Game Two, Champion Pack: Game Three, Champion Pack: Game Four, Champion Pack: Game Five, Champion Pack: Game Six, Champion Pack: Game Seven, Champion Pack: Game Eight
Turbo Packs: Turbo Pack Booster One, Turbo Pack Booster Two, Turbo Pack Booster Three, Turbo Pack Booster Four, Turbo Pack Booster Five, Turbo Pack Booster Six, Turbo Pack Booster Seven, Turbo Pack Booster Eight
Battle Packs: Battle Pack: Epic Dawn, Battle Pack 2: War of the Giants, Battle Pack 3: Monster League
Astral Packs: Astral Pack One, Astral Pack Two, Astral Pack Three, Astral Pack Four, Astral Pack Five
Inne: Number Hunters, Dragons of Legend

</doc>
<doc id="310031" url="https://pl.wikipedia.org/wiki?curid=310031" title="Poręby Dymarskie">
Poręby Dymarskie

Poręby Dymarskie – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii pw. śś. Stanisława i Wojciecha, należącej do dekanatu Kolbuszowa Wschód, diecezji rzeszowskiej.
Poręby Dymarskie to wioska położona wśród łąk i lasów powiatu kolbuszowskiego. Jest to jedna z największych obszarowo miejscowości powiatu. Osadnictwo na tym terenie przybrało charakter rozrzuconych, kilkuzagrodowych osad (przysiółków). Poręby mają ich 18, a każdy z nich posiada swoją własną, barwną historię. Na przestrzeni wieków znaczące stały się dwa przysiółki: Dymarka, w której rozwijał się przemysł hutniczy i Poręby, w których osiedlali się kowale, hutnicy, rzemieślnicy i inne osoby pracujące przy wytopie żelaza. Z połączenia nazw dwóch znaczących wówczas przysiółków powstała nazwa Poręby Dymarskie.
Obecnie Poręby Dymarskie zajmują powierzchnię 22,3 km², z czego lasy stanowią 55,6%, zaś tereny użytkowane rolniczo zaledwie 39,4%. Ukształtowanie terenu jest bogate. Liczne morenowe wzniesienia, porośnięte drzewami tworzą ciekawą aurę tego miejsca. Od strony Cmolasu rozciągają się Góry Cmolaskie. Jest to szereg wzniesień które wznoszą się do 219 m n.p.m. Południową granicę miejscowości wyznacza rzeka Przyrwa, dawniej zwana Trześnią. To właśnie na niej powstały dwa zakłady hutnicze, które od XVI w. do I rozbioru Polski stanowiły kombinat górniczo-hutniczy. Tworzyły go: Dymarka, Ruda, której prawobrzeżna część zwana cmolaską należy do Porąb i Zarębki, gdzie w dwóch stawach rudnych płukano wydobyty surowiec i spławiano tratwami do pozostałych kuźnic. Złoża rudy darniowej (limonitu) wzdłuż Przyrwy zalegają płytko, tuż pod powierzchnią, tworząc złoża nie uwarstwione o charakterze pokładowym i grubości nie przekraczającej 0,2 – 0,4 m. Rudy te zawierają od kilkunastu do 42% żelaza, 2 – 6% manganu, 1 – 3% tlenku fosforu. Nadają się one do wykorzystania jako topniki we współczesnym hutnictwie.
Drugą co do wielkości rzeką jest Konotopa. Poza tym płynie tu wiele mniejszych potoków, z których jedne posiadają nazwę (np. Młyńska Rzeka) inne zaś nie. Ziemie w Porębach są mało urodzajne, przeważają piaski. Lata są upalne, z niewielkimi opadami, zimy zaś zazwyczaj są łagodne. Okres wegetacyjny roślin to ok. 220 dni. Poręby Dymarskie graniczą z Cmolasem, Komorowem, Kopciami, Brzostową Górą, Wolą Rusinowską, Płazówką i Mechowcem.

</doc>
<doc id="310032" url="https://pl.wikipedia.org/wiki?curid=310032" title="Poździacz">
Poździacz



</doc>
<doc id="310034" url="https://pl.wikipedia.org/wiki?curid=310034" title="Hodonín">
Hodonín

Hodonín (niem. "Göding") – miasto w południowych Czechach, w kraju południowomorawskim nad rzeką Morawą. Według danych z 31 grudnia 2003 powierzchnia miasta wynosiła 6349 ha, a liczba jego mieszkańców 26 345 osób.
Gospodarka.
W mieście rozwinął się przemysł mięsny, cukrowniczy oraz maszynowy.
Demografia.
"Źródło: Czeski Urząd Statystyczny"

</doc>
<doc id="310036" url="https://pl.wikipedia.org/wiki?curid=310036" title="Prałkowce">
Prałkowce

Prałkowce (w latach 1977–1981 Nadsanie) – wieś w Polsce położona w województwie podkarpackim, w powiecie przemyskim, w gminie Krasiczyn. W latach 1975–1998 miejscowość administracyjnie należała do województwa przemyskiego.
Historia.
Po raz pierwszy wieś wymieniana była w 1474 r. Nazwa pochodzi od znajdujących się tu kiedyś blechów i pralni. Blech albo blich (z 'bielarnia') to miejsce, zakład rzemieślniczy, gdzie bieli się tkaninę, przędzę itp. Ostatnimi właścicielami majątku byli od połowy XIX wieku Drużbaccy, którzy ufundowali tutaj ochronkę, prowadzoną przez zakonnice. W 1921 r. we wsi było 108 domów i 606 mieszkańców, w tym 295 grekokatolików, 300 rzymskich katolików i 11 wyznania mojżeszowego. W 1938 r. liczba ludności wzrosła do ok. 2 tys., w tym 380 grekokatolików, 1570 rzymskich katolików, 40 żydów i 7 protestantów. Po II wojnie światowej ludność ukraińską wysiedlono. Do 1939 roku istniała gmina Prałkowce.
Prałkowce w 1929 roku.
Wieś i gmina, 606 mieszkańców.
Współczesność.
W Prałkowcach znajdują się:
Komunikacja.
Do Prałkowiec dojeżdżają autobusy MZK Przemyśl:
W latach 1992–1993 funkcjonowała komunikacja zapewniana przez prywatną firmę „Kamabus”.

</doc>
<doc id="310038" url="https://pl.wikipedia.org/wiki?curid=310038" title="Dunellen (New Jersey)">
Dunellen (New Jersey)

Dunellen – miejscowość w hrabstwie Middlesex w stanie New Jersey w USA. Miasteczko założone zostało w roku 1896. Według danych z 2010 roku Dunellen zamieszkiwało ponad 7 tys. osób.

</doc>
<doc id="310039" url="https://pl.wikipedia.org/wiki?curid=310039" title="Holice (miasto)">
Holice (miasto)

Holice (niem. "Holitz") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 1 965 ha, a liczba jego mieszkańców 6 219 osób.
Demografia.
"Źródło: Czeski Urząd Statystyczny"

</doc>
<doc id="310042" url="https://pl.wikipedia.org/wiki?curid=310042" title="Holýšov">
Holýšov

Holýšov (niem. "Holleischen") – miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 2931 ha, a liczba jego mieszkańców 4659 osób. W 1944 filia Flossenbürg (KL).
Demografia.
"Źródło: Czeski Urząd Statystyczny"
Wyzwolenie Holýšova.
Holýšov na podstawie dyktatu monachijskiego z 1938 roku, został przyłączony do Rzeszy Niemieckiej. Znajdująca się na terenie miasta szklarnia była przez Niemców przebudowana na zakład produkujący amunicję (Metalwerke Holleischen). Pracowało w nim 6000 przymusowych pracowników. Między nimi byli jeńcy wojenni i więźniowie. W mieście utworzono dla nich 6 jenieckich obozów. W 1944 roku powstał także obóz koncentracyjny dla kobiet. Obóz był oswobodzony 5 maja 1945 przez polską Brygadę Świętokrzyską. Dowódca obozu miał rozkaz, w przypadku zagrożenia ze strony zbliżających się wojsk amerykańskich, spalić cały obóz, wraz z uwięzionymi tam kobietami. Polscy żołnierze uniemożliwili wykonanie tego rozkazu. Wśród ocalałych były przeważnie obywatelki Francji, ale również i Polski, Rosji i Węgier. Rano 9 maja 1945 do miasta wkroczyła amerykańska 2. Dywizja Piechoty.

</doc>
<doc id="310044" url="https://pl.wikipedia.org/wiki?curid=310044" title="501 Legion">
501 Legion

501. Legion (ang. "501st Legion"), nazywany czasem Pięścią Vadera (ang. "Vader's Fist") jest organizacją fanów "Gwiezdnych wojen", której członkowie tworzą i noszą kostiumy będące dokładnymi replikami strojów noszonych przez postaci „ciemnej strony Mocy” jak np. pancerze szturmowców czy uniformy oficerów imperialnych. Dzięki kilku pozycjom wydawniczym nazwa tej organizacji trafiła do fikcyjnego świata "Gwiezdnych wojen" jako nazwa jednej z jednostek wojskowych.
Legion 501 – organizacja fanów.
Historia i członkowie.
Legion został założony w USA przez Albina Johnsona i liczy obecnie ponad 14 000 członków z około 60 państw. Z reguły wzbudzają oni duże zainteresowanie na konwentach czy akcjach charytatywnych, w których biorą udział. Ważnym członkiem Legionu jest David Prowse, aktor, który w oryginalnej trylogii "Gwiezdnych wojen" nosił legendarny strój Lorda Dartha Vadera. Innymi członkami honorowymi są m.in. George Lucas, Mark Hamill, Anthony Daniels i John Williams. Początkowo Legion tworzyli tylko klasyczni szturmowcy, obecnie w jego szeregach znajduje się wiele odmian szturmowców, a także imperialni piloci i oficerowie, Sithowie, Mroczni Jedi, łowcy nagród i inne czarne charaktery ze świata "Gwiezdnych wojen". Zbroje szturmowców, noszone przez członków Legionu, robione są przez fanów m.in. z plastiku ABS, PCW i włókna szklanego.
501st Legion w Polsce.
Polska jednostka Legionu 501 rozpoczęła działalność w 2003 roku, jako Polish Outpost (posterunek). Początkowo liczył jedynie trzy osoby, ale od tego czasu liczba ta stale się powiększa. W 2008 roku rozpoczął starania o zmianę statusu na Garnizon, wynika to z zasad panujących w Legionie, po przekroczeniu liczby 25 członków. 24.12.2008 Polish Outpost otrzymał statut Garnizonu, a liczba członków wzrosła do 30 osób. W chwili obecnej garnizon liczy ok. 80 aktywnych członków. U podstaw działalności Legionu 501st leży pomoc i działania charytatywne.
Obecnie dowódcą polskiego garnizonu jest Cezary Żołyński. Celem Legionu jest uczestnictwo w imprezach poświęconych Gwiezdnym Wojnom i promowanie profesjonalnych kostiumów z Gwiezdnej Sagi, postaci związanych z Galaktycznym Imperium (głównie Szturmowców i personelu militarnego ale także łowców nagród, mieszkańców terenów podległych Imperatorowi, Sithów). Polski oddział można było spotkać m.in. na targach gier komputerowych Warsaw Game Show, na premierze ostatniego filmu z serii "Gwiezdne wojny" w Poznaniu, podczas Wielkiej Orkiestry Świątecznej Pomocy w Warszawie w styczniu 2005 – 2008 lub w poznańskim Media Markt podczas promocji DVD z filmem "". Polish Garrison pojawił się też na międzynarodowych imprezach związanych z "Gwiezdnymi wojnami", takimi jak "Celebration III", "Jedi-Con", "Celebration Europe" czy festiwal w Dubaju. Członkowie Polish Garrison są również od wielu lat stałymi uczestnikami oraz gośćmi jednego z największych konwentów w Polsce – „Falkon”. Konwent ten jest poświęcony szeroko rozumianej fantastyce i odbywa się co roku w listopadzie w Lublinie.
Polski oddział w 2007 r. współorganizując wraz z gorzowskim fandomem konwent „Dagobah 2007” gościł dwóch aktorów ze starej trylogii:
W 2008 roku PG nawiązał stałą współpracę z firmą Hasbro. W 2008 przyłączył się do akcji gorzowskiego stowarzyszenia Dagobah „Imperium czyta dzieciom” mającą na celu przybliżenie literatury Fantazy i SF najmłodszym. W 2009 rozpoczął akcję „Uśmiech Mocy” – członkowie PG odwiedzają oddziały dziecięce szpitali i placówki wychowawcze. W 2008 roku był współorganizatorem największego w Polsce Konwentu Miłośników Fantastyki „POLCON 2008”, który odbył się w Zielonej Górze.
Legion 501 w świecie "Gwiezdnych wojen".
Jako hołd dla tej wiernej grupy fanów, jedna z jednostek żołnierzy-klonów z filmu "Gwiezdne wojny Epizod III: Zemsta Sithów" został nazwany Legionem 501. To właśnie tą grupa żołnierzy dowodził Darth Vader podczas czystki Rycerzy Jedi w Świątyni Jedi na Coruscant.
Po „Zemście Sithów” Legion stał się stałą częścią kanonu i znalazł swoje miejsce zarówno w jak i w licznych grach komputerowych oraz innych produktach marki Gwiezdne wojny. Jest to elitarna jednostka dowodzona przez clone commandera Rex. Od początku klony te towarzyszą generałowi A. Skywalkerowi – wśród najwcześniejszych operacji z ich udziałem wymienić warto Bitwę o Christophsis.
Niedługo przed Bitwą o Coruscant jednostka jest dyslokowana na Coruscant, by pełnić działania ochronne i porządkowe. W późniejszych latach w skład Legionu 501 wchodzą już klasyczni szturmowcy. Uczestniczyli oni w takich działaniach jak Bitwa o Mustafar, zajęcie Tantive IV czy zajęcie bazy Echo na Hoth.

</doc>
<doc id="310045" url="https://pl.wikipedia.org/wiki?curid=310045" title="Christian Rosenkreutz">
Christian Rosenkreutz



</doc>
<doc id="310046" url="https://pl.wikipedia.org/wiki?curid=310046" title="Nadleśnictwo Bełchatów">
Nadleśnictwo Bełchatów

Nadleśnictwo Bełchatów – jednostka organizacyjna lasów Państwowych podległa Regionalnej Dyrekcji Lasów Państwowych w Łodzi. Znajduje się w południowej części województwa łódzkiego, na terenie 5 powiatów: bełchatowskiego, łaskiego, piotrkowskiego, pajęczańskiego i radomszczańskiego. Powstało 1 stycznia 1976 roku z połączenia wcześniej istniejących nadleśnictw Kluki i Wola Grzymalina, do których przyłączono fragmenty nadleśnictw Sędziejowice i Pajęczno. Siedziba nadleśnictwa mieści się na skraju miasta Bełchatowa, przy ulicy Lipowej 175.
Powierzchnia zasięgu terytorialnego nadleśnictwa wynosi 1762,1 km². Powierzchnia w zarządzie nadleśnictwa wynosi 19 557,19 ha.
Nadleśnictwo Bełchatów administracyjnie podzielone jest na dwa obręby leśne: Kluki i Wola Grzymalina, do których należy 13 leśnictw:
Obręb Kluki:
Obręb Wola Grzymalina:
Z obszarowych form ochrony przyrody w granicach Nadleśnictwa Bełchatów znajduje się m.in. fragment wschodniej części Parku Krajobrazowego Międzyrzecza Warty i Widawki oraz rezerwat przyrody Łuszczanowice.

</doc>
<doc id="310047" url="https://pl.wikipedia.org/wiki?curid=310047" title="Horažďovice">
Horažďovice

Horažďovice (niem. "Horaschdiowitz") − miasto w Czechach, w kraju pilzneńskim, nad Otavą. Według danych z 31 grudnia 2003 powierzchnia miasta wynosiła 4 303 ha, a liczba jego mieszkańców 5 727 osób.
Demografia.
"Źródło: Czeski Urząd Statystyczny"

</doc>
<doc id="310050" url="https://pl.wikipedia.org/wiki?curid=310050" title="Hořice">
Hořice

Hořice v Podkrkonoší (niem. "Goritz", "Horschitz") − miasto w Czechach, w kraju hradeckim. Według danych z 31 grudnia 2003 powierzchnia miasta wynosiła 2 146 ha, a liczba jego mieszkańców 8 899 osób.
Miasto jest znane z produkcji rurek waflowych, znanych jako „hořické trubičky”.
Demografia.
"Źródło: Czeski Urząd Statystyczny"

</doc>
<doc id="310051" url="https://pl.wikipedia.org/wiki?curid=310051" title="Jaskier (postać)">
Jaskier (postać)

Jaskier, właśc. Julian Alfred Pankratz, wicehrabia de Lettenhove – fikcyjna postać z cyklu opowiadań i powieści Andrzeja Sapkowskiego o przygodach wiedźmina Geralta z Rivii.
W rolę Jaskra w i serialu filmie "Wiedźmin" i jego serialowej wersji, a także w niezależnej produkcji "Pół wieku poezji później" wcielił się Zbigniew Zamachowski, natomiast w grze "Wiedźmin", jej kontynuacji ' oraz ostatniej z gier – ' – głosu użyczył mu Jacek Kopczyński.
W serialu "Wiedźmin" w roli Jaskra wystąpił Joey Batey.
Informacje ogólne i historia.
Jaskier (czy też raczej wicehrabia Julian de Lettenhove) jest w świecie wiedźmina szeroko znanym i popularnym bardem i trubadurem, „słynnym od Buiny po Jarugę po dworach, kasztelach, zajazdach, oberżach i zamtuzach”, autorem wielu wierszy, ballad, pieśni i gawęd. Jest przyjacielem głównego bohatera, Geralta, przeżywającym z nim wiele przygód i często wplątującym go w różnorakie kłopoty. Grywał między innymi na dworach królów Niedamira, Vizimira i Venzlava.
Jaskier jest synem hrabiny de Lettenhove. Ma niespełna czterdzieści lat. Sigismund Dijkstra mówi o nim, iż "Ma lat blisko czterdzieści, wygląda na blisko trzydzieści, wyobraża sobie, że ma nieco ponad dwadzieścia, a zachowuje się jakby miał niecałe dziesięć. Nauczył się pisać w szkółce przyświątynnej w wieku lat ośmiu, zaś pierwsze rymy i melodie zaczął układać w wieku lat dziewiętnastu pod wpływem miłości do kontessy de Stael. Musi używać pseudonimu Jaskier po tym, jak uwiódł księżną Toussaint, Annę Henriettę, i musiał uciekać przed gniewem jej męża, Rajmunda, który obiecał żonie zabicie barda, wyrwanie mu serca i zmuszenie jej do zjedzenia go.
Jaskier studiował przez cztery lata wszystkie siedem sztuk wyzwolonych na Uniwersytecie w Oxenfurcie i uzyskał dyplom ukończenia studiów. Wykładał tam także przez rok w Katedrze Truwerstwa i Poezji. Zasłynął również jako pijak i hulaka.
Przez pewien czas mieszkał u Vespuli – młodej kobiety z Novigradu, która wyrzuciła go dowiedziawszy się o jego zdradzie.
Od czasu do czasu szpieguje też dla Sigismunda Dijkstry – szefa tajnych służb króla Vizimira Redańskiego.
Jaskier zna prawie od dziecka poetkę Essi Daven (znaną pod pseudonimem „Oczko”).
Wygląd i charakter.
Jaskier jest przystojnym, jasnowłosym mężczyzną o dźwięcznym głosie i perlistym śmiechu. Czasami bywa mylony z elfem.
Ubiera się modnie. Często nosi barwne kubraki o bufiastych rękawach i koronkowych mankietach. Na głowie ma najczęściej „fantazyjny kapelusik koloru śliwki ze srebrną klamrą i białym czaplim piórem”. Przez plecy ma przewieszoną swą nieodłączną lutnię – dar elfki Toruviel z Dol Blathanna.
Jaskier jest wyjątkowym kobieciarzem – bezceremonialnie kokietuje kobiety, począwszy od usługujących w karczmach dziewek przez czarodziejki aż po wysoko urodzone szlachcianki. Chociaż wszystkie kobiety z pozoru traktuje z kurtuazją, nie waha się przed kpieniem z nich za ich plecami. Mimo to istnieje kilka kobiet, które bard traktuje ze szczerym szacunkiem – Yennefer, Milva, Essi Daven. Często daje do zrozumienia, że według niego niewiasty żyją wyłącznie po to, by służyć mężczyznom ciałem. Uważa, że mężczyzna nie jest stworzony do monogamii.
Jest wykształcony, zna się między innymi na heraldyce, muzyce oraz poezji. Jest utalentowany pisarsko. Uważa się za filozofa, często wyraża się z patosem.
Ma skłonności do przesady i histerii, jest megalomanem przewrażliwionym na punkcie swojej osoby.
Jaskier jest jednak postacią pozytywną: choć nie jest wojownikiem i przeważnie stara się unikać konfliktów oraz bitek, kilka razy udowodnił męstwo oraz wierność przyjaciołom. W opowiadaniu "Kraniec świata", kiedy on i Geralt zostali schwytani przez grupę wrogich elfów, Jaskier miał szansę ocalić życie; mimo to wolał zostać u boku Geralta i narazić się na śmierć. Wyruszył też z wiedźminem w podróż do Nilfgaardu, aby ratować Dziecko Przeznaczenia, Ciri, chociaż uważał sprawę za z góry przesądzoną i beznadziejną.

</doc>
<doc id="310052" url="https://pl.wikipedia.org/wiki?curid=310052" title="Pod Budą">
Pod Budą

Pod Budą – krakowski zespół wokalno-instrumentalny powstały w 1977 roku. Gra muzykę z gatunku poezji śpiewanej.
Pierwszy skład zespołu Pod Budą tworzyli: Krzysztof Gawlik – skrzypce, Jan Hnatowicz – gitara, Chariklia Motsiou – śpiew, Andrzej Sikorowski – śpiew, gitara, mandolina, Anna Treter – śpiew, Andrzej Żurek – gitara basowa.
Zespół wywodzi się z założonego przez Bohdana Smolenia kabaretu o tej samej nazwie, który działał do połowy lat 70. przy Akademii Rolniczej w Krakowie. Grupa Pod Budą weszła na scenę artystyczną z własnym repertuarem tworzonym przez Jana Hnatowicza (muzyka) i Andrzeja Sikorowskiego (muzyka i teksty).

</doc>
<doc id="310059" url="https://pl.wikipedia.org/wiki?curid=310059" title="Horní Benešov">
Horní Benešov

Horní Benešov (do 1926 r. "Benešov", niem. "Bennisch" lub "Benisch") − miasto w Czechach, w kraju morawsko-śląskim, w powiecie Bruntal. Według danych z 31 grudnia 2003 powierzchnia miasta wynosiła 2 040 ha, a liczba jego mieszkańców 2 460 osób.
Historia.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Benscha".
Stąd pochodził dziadek Johna Kerrego Fritz Kohn. Do końca II wojny światowej niemal wszyscy mieszkańcy byli Niemcami (w 1910 niemiecki jako język ojczysty zadeklarowało 99% mieszkańców), których wysiedlono.
Demografia.
"Źródło: Czeski Urząd Statystyczny"

</doc>
<doc id="310061" url="https://pl.wikipedia.org/wiki?curid=310061" title="Horní Bříza">
Horní Bříza

Horní Bříza − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 1 454 ha, a liczba jego mieszkańców 4 463 osób.
Demografia.
"Źródło: Czeski Urząd Statystyczny"

</doc>
<doc id="310062" url="https://pl.wikipedia.org/wiki?curid=310062" title="Wieża Jaskółki">
Wieża Jaskółki

Wieża Jaskółki – powieść z gatunku fantasy, napisana przez Andrzeja Sapkowskiego, wydana w 1997. Jest czwartą z pięciu części sagi o wiedźminie tego autora.
Fabuła.
Ranna i ledwo żywa Ciri zostaje odnaleziona na bagnach Pereplutu przez pustelnika Vysogotę z Corvo, który zaczyna się nią opiekować. Między młodą dziewczyną i starym wykładowcą oxenfurckiej uczelni stopniowo nawiązuje się przyjaźń. Cirilla postanawia opowiedzieć mu swoją historię. Tymczasem kompania wiedźmina Geralta ucieka z armii królowej Meve, przekracza Jarugę i wraz z gromadą bartników udaje się na południe w stronę Gór Amell, by odnaleźć poszukiwanych druidów. Opowiadana przez Ciri historia rozpoczyna się w miejscowości Zazdrość. Tam, wynajęty przez nilfgaardzkiego koronera do zadań specjalnych – Stefana Skellena zwanego „Puszczykiem”, łowca nagród Leo Bonhart wycina w pień hanzę Szczurów. Jednakże Ciri pozostawia przy życiu, choć bezwzględnie miał ją zabić. Bonhart oszukuje swoich mocodawców i wystawia Ciri na arenie w Claremont, gdzie dziewczyna ma walczyć ku uciesze tłumu. Tymczasem w Riedbrune do kompanii Geralta przyłącza się jasnowłosa Angoulême, która zbiegła z hanzy Słowika. Ostrzega ona wiedźmina przed zasadzką w Belhaven, którą przygotowała hanza Słowika na rozkaz tajemniczego półelfa.
Armia Nilfgaardu, po zdobyciu Sodden, przekracza granicę Temerii i pokonuje wojska Foltesta w bitwie pod Mariborem. Osacza twierdzę, ale odstępuje od oblężenia ze względu na zbliżającą się zimę. Emhyr var Emreis planuje wielką ofensywę na Temerię wiosną. W obliczu tych wydarzeń, Dijkstra udaje się na rokowania z królem Esteradem Thyssenem z Koviru. Obaj zdają sobie sprawę z zagrożenia jednakże Kovir musi pozostać neutralny. Esterad Thyssen udziela Dijkstrze nieoficjalnej pożyczki, dzięki której Redania będzie w stanie wystawić silną armię. Geralt podejrzewa Cahira o zdradę i dochodzi między nimi do bójki w Ekwinokcjum. Obaj godzą się, a wiedźmińska kompania się rozdziela – Geralt, Cahir i Angoulême jadą do Belhaven; natomiast Jaskier, Milva i Regis na wschód do Toussaint – do druidów z Caed Myrkvid.
Do wynajętej przez Stefana Skellena hanzy dołączą totumfacki Vilgefortza – Rience. Spotykają się z Bonhartem we wsi Goworożec. Tam w noc Ekwinokcjum, w wyniku przypadkowej pomocy podwładnej Skellena – Joanny „Kenny” Selborne, Ciri udaje się uciec prześladowcom. Zostaje jednak ciężko raniona w twarz przez Puszczyka.
W końcu, gdy Ciri zdrowieje, opuszcza Vysogotę z Corvo i udaje się do owianej tajemnicą Wieży Jaskółki – Tor Zireael, gdzie znajduje się magiczny portal, którym ma ona zamiar dostać się na wyspę Thanedd. Jej śladami podąża 14-osobowy pościg na czele z Puszczykiem, Bonhartem i Riencem. Tymczasem Yennefer, uciekając z Montecalvo, ląduje niedaleko wysp Skellige. Tam wymusza na jarlu Crachu an Craite spełnienie przysięgi pomocy Cirilli z Cintry, twierdząc, że jest jej opiekunką i chce ją odnaleźć. Próbując dostać się do siedziby Vilgefortza organizuje wyprawę na Głębię Sedny, gdzie jej statek wchłania magiczny cyklon, a ona sama – ledwo żywa – dostaje się do niewoli czarodzieja. Za zasadzką w Belhaven stoi półelf Schirrú – wysłannik Vilgefortza, który z pomocą ludzi Słowika i przekupionych nilfgaardzkich żołnierzy pojmuje wiedźmina. Belhaven zostaje jednak zaatakowane przez partyzantów z organizacji Wolne Stoki.
W wirze walki Geraltowi, Cahirowi i Angoulême udaje się uciec w góry. Tam, na polecenie napotkanego Regisa, Geralt samotnie i bez broni wchodzi do górskiej groty. Spotyka tam tajemniczego elfa Avallac'ha – Wiedzącego, który odradza mu kontynuowania wyprawy, gdyż Ciri tak czy inaczej przeznaczone jest trafić do niego. Geralt pędzi do Toussaint, gdzie jego kompania walczy z pogonią półelfa Schirrú i Słowika. Ścigają Shirrú aż do Caed Myrkvid, gdzie schwytani przez Dębostwora, odnajdują w końcu poszukiwanych druidów, lecz gdy elfy zabijają Shirrú medalion Geralta zostaje zniszczony. Ciri, uciekając przez zamarznięte jezioro Tarn Mira, masakruje swoich prześladowców zabijając m.in. Rience'a. Przed rozwścieczonym Bonhartem Ciri umyka prosto do Tor Zireael – Wieży Jaskółki. W ostatniej scenie zamiast na Thanedd ląduje w tajemniczym wymiarze, gdzie spotyka elfa Avallac'ha, mówiącego, iż jej oczekiwał.

</doc>
<doc id="310064" url="https://pl.wikipedia.org/wiki?curid=310064" title="Pani Jeziora (powieść)">
Pani Jeziora (powieść)

Pani Jeziora – powieść z gatunku fantasy, napisana przez Andrzeja Sapkowskiego, wydana w 1999. Jest ostatnią z pięciu części sagi o wiedźminie.
Fabuła.
Ciri dostaje się do władanego przez Auberona królestwa "Aen Elle" – Ludu Olch, po którym jej przewodnikiem staje się elf Avallac'h. Wiedźmińska drużyna opuszcza Caed Myrkvid, gdyż bytujący tam druidzi odmawiają im pomocy. Kompania dociera do idyllicznego księstwa Toussaint, w którym Jaskier wdaje się w powtórny romans z księżną Anną Henriettą, Regis z sukkubem, a Geralt z nadworną czarodziejką Fringillą Vigo, będącą równocześnie – o czym wiedźmin nie ma pojęcia – członkinią Loży Czarodziejek. Gdy Ciri dowiaduje się od Avallac'ha, czego żąda od niej Król Olch, postanawia zrobić wszystko, by uciec z krainy "Aen Elle". Pomagają jej w tym – również zamieszkujące tę krainę – jednorożce. Wraz z Ihuarraquaxem – jednorożcem, z którego spotkała na pustyni Korath – Ciri przenosi się między kolejnymi światami ścigana przez Eredina – jednego z przywódców "Aen Elle".
Tymczasem wzmocnione licznymi ochotnikami oraz najemnikami z Koviru zjednoczone armie Temerii i Redanii rozpoczynają kontrofensywę przeciw wojskom Emhyra var Emreisa na centralnym odcinku frontu. Odrzucają oddziały wroga na południe i uderzają na Dolne Sodden wygrywając m.in. bitwę pod Mayeną.
Drużyna Geralta tkwi bezczynnie w Toussaint przez kilka miesięcy. Wiedźmina w zamku Beauclair zatrzymuje czarodziejka Fringilla Vigo oraz możliwość ciągłych polowań na potwory w podziemiach zamków Toussaint. Wszystko zmienia się w momencie, gdy będąc na polowaniu pod kasztelem Zurbarran, wiedźmin przypadkowo podsłuchuje tajną rozmowę Stefana Skellena z wielkimi książętami nilfgaardzkimi i dowiaduje się, gdzie ukrywa się czarodziej Vilgefortz. Geralt domyśla się, że Fringilla Vigo specjalnie zatrzymywała go w Toussaint na czyjeś zlecenie. Oszukuje czarodziejkę i za miejsce pobytu Vilgefortza podaje zamek Rhys-Rhun w północnym Nazair. W wyniku tej dezinformacji przewodnicząca Loży Filippa Eilhart rozkazuje podjąć szturm na opustoszały zamek Rhys-Rhun, co kończy się wielką kompromitacją Loży Czarodziejek. Natomiast wiedźmin i jego kompania (poza Jaskrem, który zostaje z księżną Anną Henriettą) błyskawicznie opuszczają Toussaint i udają się na południe, w kierunku prawdziwej siedziby Vilgefortza, czyli zamku Stygga.
Ciri, dzięki pomocy Nimue, udaje się znaleźć zamek Vilgefortza, gdzie więziona jest Yennefer.
Marszałek polny cesarstwa Nilfgaardu, Menno Coehoorn, postanawia rozstrzygnąć losy wojny i zadać Nordlingom ostateczny, decydujący cios. Na czele Grupy Armii „Środek” rusza wprost na walczące w Sodden wojska temersko-redańskie. Dochodzi do wielkiej bitwy pod Brenną, w której niemalże cała potęga Północy ściera się z całą potęgą Południa. W bitwie ginie Coën – wiedźmin, przyjaciel Geralta.
Po tych wydarzeniach Geralt i jego drużyna przybywają do zamku i w wyniku walk czarodziej Vilgefortz zostaje zabity przez Geralta, a Leo Bonhart – przebity Jaskółką, mieczem Ciri. W szturmie na zamek giną jednak Cahir aep Ceallach, Milva, Angoulême oraz Emiel Regis. W cytadeli dochodzi do spotkania Emhyra var Emreisa z głównymi bohaterami.
Wiedźmin i Ciri spotykają w Toussaint Jaskra, który ma zostać stracony za układanie paszkwili i zdradzanie księżnej, jednak w ostatniej chwili zostaje ułaskawiony. Ciri i Yennefer trafiają na zamek Montecalvo, siedzibę Loży Czarodziejek, gdzie Loża ma zadecydować o przyszłości Ciri. W tym samym czasie Jaskier i Geralt spotykają w rivskiej karczmie znajomych krasnoludów. Wówczas wybucha w Rivii pogrom nieludzi. Geralt zostaje ciężko ranny. Ratując go, Yennefer opada zupełnie z sił. Ciri wykorzystując swoje umiejętności przenosi ich do innego wymiaru i sama również odchodzi.

</doc>
<doc id="310066" url="https://pl.wikipedia.org/wiki?curid=310066" title="Regionalna Dyrekcja Lasów Państwowych w Łodzi">
Regionalna Dyrekcja Lasów Państwowych w Łodzi

Regionalna Dyrekcja Lasów Państwowych w Łodzi – jedna z 17 Regionalnych Dyrekcji Lasów Państwowych w Polsce. 
Położenie.
RDPL w Łodzi działa głównie w województwie łódzkim oraz w niewielkich częściach w województwach: mazowieckim, świętokrzyskim, kujawsko-pomorskim oraz śląskim i opolskim. W sumie na terenie 212 gmin z 35 powiatów. 
Teren znajduje się na obszarze trzech krain przyrodniczo-leśnych: południowo-wschodniej części III Krainy Wielkopolsko-Pomorskiej, zachodniej części IV Krainy Mazowiecko-Podlaskiej oraz północnej części VI Krainy Małopolskiej.
Charakterystyka.
Ogólna powierzchnia lasów na terenie RDLP w Łodzi wynosi około 440 tys. ha z czego 298 tys. ha to lasy państwowe, a pozostałe 142 tys. ha to lasy prywatnej własności i komunalnej. Przeważającymi typami siedliskowymi są, bór mieszany świeży (28,8%), bór świeży (22,6%) i las mieszany świeży (24,3%). Dominującym gatunkiem lasotwórczym jest sosna zwyczajna (83%).
Struktura lasów według funkcji przedstawia się następująco:
Historia.
Regionalna Dyrekcja Lasów Państwowych w Łodzi została utworzona w styczniu 1945 roku. Miała wówczas 306 tys. ha powierzchni lasów i liczyła 56 nadleśnictw. W grudniu 1949 roku dyrekcję przekształcono w przedsiębiorstwo budżetowe. W 1956 roku przekształcona została z przedsiębiorstwa w Okręgowy Zarząd Lasów Państwowych w Łodzi. 30 czerwca 1975 roku w wyniku likwidacji 7 z istniejących 17 takich zarządów, OZLP w Łodzi stał się największym z nich obejmując powierzchnię 40 000 km2 i licząc 42 nadleśnictwa z łączną powierzchnią leśną 582 tys. ha. 1 stycznia 1984 roku przywrócono podział na 17 zarządów w wyniku czego areał OZLP w Łodzi znowu się skurczył. W całym okresie rosła natomiast lesistość regionu łódzkiego, która w 1945 roku wynosiła tylko 15,2%. W wyniku zalesiań w 1960 roku wzrosła do 16,5%, w 1975 roku wynosiła już 17%, a obecnie wynosi około 21%.
Podział.
Obszar Regionalnej Dyrekcji Lasów Państwowych w Łodzi podzielony jest na 1 zakład usługowo-produkcyjny oraz 19 nadleśnictw podzielonych na 261 leśnictw.
Nadleśnictwa:
Zakład usługowo-produkcyjny:
Leśne Kompleksy Promocyjne.
Na obszarze RDLP w Łodzi znajdują się dwa Leśne Kompleksy Promocyjne:
Ochrona przyrody.
Na terenie RDLP w Łodzi znajduje się 9 parków krajobrazowych (22% powierzchni lasów), około 100 rezerwatów przyrody (1,8% powierzchni lasów) oraz 495 pomników przyrody.
Parki Krajobrazowe: 
Rezerwaty:

</doc>
<doc id="310072" url="https://pl.wikipedia.org/wiki?curid=310072" title="Nadleśnictwo">
Nadleśnictwo

Nadleśnictwo – podstawowa jednostka gospodarcza i organizacyjna w strukturze Lasów Państwowych. 
Zadaniem nadleśnictwa jest prowadzenie gospodarstwa leśnego w zakresie hodowli, ochrony lasu, ochrony przeciwpożarowej, pozyskania drewna, a także melioracji gruntów leśnych i nieleśnych, budowy dróg leśnych i budowli związanych z gospodarstwem leśnym.
Na czele nadleśnictwa stoi nadleśniczy kierujący całokształtem działalności nadleśnictwa. Nadleśniczy wykonuje swoje obowiązki z pomocą zastępcy nadleśniczego i inżyniera nadzoru. W skład nadleśnictwa wchodzą: biuro nadleśnictwa i leśnictwa oraz leśnictwa specjalistyczne (szkółkarskie, łowieckie).
Nadleśnictwo podzielone jest na 1–4 obrębów, a obręby dzielą się na kilka lub kilkanaście leśnictw – mniejszych jednostek organizacyjnych. W Polsce aktualnie (2019 rok) jest 430 nadleśnictw. Każde z nich gospodaruje na obszarze od kilku tysięcy do ponad 30 tysięcy ha lasów.

</doc>
<doc id="310078" url="https://pl.wikipedia.org/wiki?curid=310078" title="Miroslav Rybař">
Miroslav Rybař

Miroslav Rybař (ur. 12 marca 1924 w Brnie-Žabovřeskach, zm. 6 grudnia 1970) – czechosłowacki konstruktor broni strzeleckiej.
Po ukończeniu w[1943 roku Wyższej Szkoły Produkcji Przemysłowej (nazwa Politechniki Brneńskiej podczas okupacji niemieckiej) Miroslav Rybař rozpoczął pracę w zakładach zbrojeniowych Zbrojovka Brno. Od 1948 roku pracuje w wydziale projektowym tych zakładów.
W 1949 roku został powołany do wojska. Po odbyciu służby wojskowej w 1951 został zatrudniony w biurze projektowym Konstrukta Brno, gdzie początkowo współpracował z zespołem konstruującym ukm vz. 59. Od 1954 roku Miroslav Rybař już samodzielnie konstruował kilka typów sportowych i myśliwskich karabinków samopowtarzalnych. 
W latach 1957-1958 Miroslav Rybař odbywał studia podyplomowe na Wojskowej Akademii Technicznej w Brnie. W ramach pracy dyplomowej zaprojektował małogabarytowy pistolet maszynowy Š-59, który po dopracowaniu jest produkowany jako Sa vz.61 Škorpion. Konstrukcji tej Miroslav Rybař poświęcał następne lata, konstruując kolejne wersje Škorpiona zasilane coraz silniejszą amunicją pistoletową.
Miroslav Rybař zmarł na zawał serca 6 grudnia 1970 roku.

</doc>
<doc id="310083" url="https://pl.wikipedia.org/wiki?curid=310083" title="Pani Jeziora">
Pani Jeziora



</doc>
<doc id="310085" url="https://pl.wikipedia.org/wiki?curid=310085" title="Pani jeziora">
Pani jeziora



</doc>
<doc id="310086" url="https://pl.wikipedia.org/wiki?curid=310086" title="Brown Album">
Brown Album

Brown Album – siódmy album muzyczny w dyskografii zespołu Primus. 

</doc>
<doc id="310087" url="https://pl.wikipedia.org/wiki?curid=310087" title="Horni Briza">
Horni Briza



</doc>
<doc id="310089" url="https://pl.wikipedia.org/wiki?curid=310089" title="Horni Benesov">
Horni Benesov



</doc>
<doc id="310093" url="https://pl.wikipedia.org/wiki?curid=310093" title="Zamek w Cheverny">
Zamek w Cheverny

Zamek w Cheverny – jeden z zamków Doliny Loary, położony na południowy zachód od Orleanu i 193 kilometry od Paryża, w departamencie Loir-et-Cher we Francji. Posiadłość ta od ponad 600 lat należy do rodziny Hurault i bez większych zmian zachowała wygląd z XVII wieku.
Obecna budowla została wzniesiona na miejscu wcześniejszej rezydencji przez Henryka (Henri) Hurault i jego żonę Małgorzatę (Marguerite) Gaillard. Budowa trwała od lat 20. XVII wieku do ok. 1635 roku i podobno była nadzorowana przez samą hrabinę. Prace zostały powierzone architektowi i rzeźbiarzowi Boyer (Jacques Bougier) i malarzowi Jean Monier. Obecnie przypałacowy park ma powierzchnię 100 ha, a las – 2 tys. ha.
Zamek w Cheverny jest słynny z organizowanych do dziś polowań. Zwiedzający posiadłość mogą zobaczyć psiarnię, liczącą około 100 żywych psów i Salę Trofeów (Salle de Trophées) z około 2 tys. poroży.
W 1922 roku zamek został udostępniony zwiedzającym przez prywatnego właściciela - było to pierwszy taki przypadek we Francji. 
Wygląd.
Zamek został zbudowany w XVII wieku w stylu Ludwika XIII, z białego tufu wapiennego, a przykryty został stromymi dachami. Fasada jest prosta i symetryczna, bardzo charakterystyczna i różniąca się mocno od innych zamków w dolinie Loary, które najczęściej zostały wzniesione bądź przebudowane w epoce renesansu.
W centralnej części budynku znajduje się klatka schodowa, do której przylegają dwa identyczne skrzydła, w pełni wyposażone oryginalnymi meblami.
Na parterze znajdują się:
Na pierwszym piętrze można zwiedzać:
Cheverny a Tintin.
Hergé, belgijski autor komiksów o przygodach Tintina, wykorzystał fasadę Cheverny do stworzenia zamku Moulinsart, zamieszkanego przez kapitana Haddocka.

</doc>
<doc id="310096" url="https://pl.wikipedia.org/wiki?curid=310096" title="Lista hrabstw w stanie New Jersey">
Lista hrabstw w stanie New Jersey

Poniżej przedstawiono alfabetyczną listę hrabstw w stanie New Jersey w Stanach Zjednoczonych. Stan składa się z 21 hrabstw.

</doc>
<doc id="310099" url="https://pl.wikipedia.org/wiki?curid=310099" title="James Kottak">
James Kottak

James Kottak (ur. 26 grudnia 1962 w Los Angeles) – amerykański muzyk rockowy, znany przede wszystkim z występów w zespole Scorpions, którego był członkiem w latach 1996-2016. Od 1996 roku tworzy w ramach projektu pod nazwą Kottak.
Kariera.
James Kottak swoją przygodą z muzyką rozpoczął w 1978 w amatorskim zespole Home. Pierwszymi poważnymi zespołami były: Mr Charlie, z którą nagrał album "Out of Edge of Town" oraz Montrose, z którą nagrał album "Mean". James Kottak jest amerykańskim perkusistą nowej generacji. Jednak to w zespole Kingdom Come związał się na dłużej, gdyż na 2 lata (występował w niej w latach 1988-1989). Z tą grupą nagrał dwa albumy "Kingdom Come" w 1988 i "In Your Face" w 1989. Po rozstaniu się z Kingdom Come nie związywał się na stałe z żadnym zespołem. Nagrywał pojedyncze płyty m.in. z zespołem MSG i Michaelem Lee Firkinsem. W późniejszym czasie związał się z grupami Axxis i Warrant, skąd przeszedł do grupy heavymetalowej Scorpions. Współpracę z nimi rozpoczął od nagrania płyty "Pure Instinct", na której nie wystąpił we wszystkich utworach (płytę częściowo nagrano z Curtem Cressem i Pittim Hechtem). Ze Scorpions nagrał kolejne studyjne albumy: "Eye II Eye" w 1999, "Moment of Glory" (z Berlińską Orkiestrą Symfoniczną) w 2000, "Unbreakable" w 2004, "Humanity - Hour 1" w 2007 i "Sting in the Tail" w 2010 r. Występuje także na dwóch albumach koncertowych: nagranym bez prądu "Acoustica" w 2001 oraz na DVD, m.in.: "One Night in Vienna" w 2005 i "". Nagrał także ze Scorpions dwa utwory na składankę "Bad for Good" ("Bad for Good" i "Cause I Love You") z 2002 roku, jak i charytatywny singel "Miracle" w 2004.

</doc>
<doc id="310117" url="https://pl.wikipedia.org/wiki?curid=310117" title="Anna Porfirogenetka">
Anna Porfirogenetka

Anna Porfirogenetka (gr. "Άννα"; ur. 13 marca 963, zm. 1011) – księżna ruska, żona Włodzimierza Wielkiego. Pochodziła z dynastii macedońskiej, panującej w Bizancjum. Była córką cesarza Romana II i jego drugiej żony – Teofano. 
Życiorys.
Anna jako księżniczka bizantyjska.
Anna była jedyną siostrą cesarzy Bazylego II Bułgarobójcy i Konstantyna VIII. Urodziła się dwa dni przed śmiercią swego ojca – cesarza Romana II. Kronikarz Jan Skylitzes odnotował dokładną datę jej urodzin – 13 marca 963 roku. Według relacji Skylitzesa dwudziestoczteroletni ojciec Anny zmarł od wyczerpania organizmu na skutek rozpustnego trybu życia. Prawdopodobnie jednak został otruty. W tym samym roku cesarzem został dowódca armii bizantyjskiej – Nicefor II Fokas, który poślubił wdowę po Romanie II – Teofano.
Kwestia zamążpójścia Anny.
Dziad Anny – cesarz Konstantyn VII Porfirogeneta – w 949 roku napisał dla swojego syna traktat "O zarządzaniu państwem", w którym wyraził swój stosunek do zawierania mariaży politycznych pomiędzy władcami Bizancjum a władcami ludów północnych, w tym z Rusinami:
Wyjątek Konstantyn VII Porfirogeneta uczynił dla dynastii, panujących w Europie Zachodniej. Mimo że w Bizancjum przywiązywano dużą wagę do rangi rodziny cesarskiej, okoliczności polityczne wymagały zawierania sojuszy z sąsiednimi ludami poprzez małżeństwa. Nicefor II Fokas – planował małżeństwa swoich pasierbów – Bazylego i Konstantego – z bułgarskimi księżniczkami. Przewrót, w którym brała udział cesarzowa Teofano, zniweczył te plany. Cesarz został zamordowany, a na tronie bizantyjskim zasiadł siostrzeniec Nicefora II i kochanek Teofano – Jan I Tzimiskes. Po śmierci Jana I w 976 roku władzę w cesarswie objęli bracia Bazyli i Konstanty, a ich siostra – zrodzona w purpurze Anna dojrzała do zamążpójścia.
Po zajęciu w 988 roku przez Rusinów greckiego miasta Korsuń na Krymie, Anna została obiecana za żonę Włodzimierzowi Wielkiemu przez swojego brata – cesarza Bazylego II. Był to jeden z warunków umowy o pomocy militarnej dla Bizancjum ze strony Rusi Kijowskiej.
Anna jako żona Włodzimierza Wielkiego.
W 988 lub 989 roku Anna poślubiła Włodzimierza Wielkiego. Kwestią sporną jest potomstwo Anny. Starsza literatura przyjmowała, że zmarła bezpotomnie. Obecnie to stanowisko ulega pewnej modyfikacji. Według jednej z hipotez miała dwóch synów: Borysa Świętego, księcia rostowskiego, i Gleba Świętego, księcia muromskiego, oraz córkę Teofano, żonę Ostomira, posadnika Nowogrodu. Niektórzy badacze przypuszczają, że córką Anny była Dobroniega Maria, ale większą popularnością cieszy się stanowisko, że Dobroniega Maria pochodziła z ostatniego małżeństwa Włodzimierza.
Anna zmarła w 1011 roku.

</doc>
<doc id="310119" url="https://pl.wikipedia.org/wiki?curid=310119" title="Reprezentacja Kostaryki w piłce nożnej mężczyzn">
Reprezentacja Kostaryki w piłce nożnej mężczyzn

Reprezentacja Kostaryki w piłce nożnej mężczyzn () – męski zespół biorący udział w imieniu Kostaryki w zawodach piłkarskich. Kostarykę nazywa się "Szwajcarią Karaibów", a na obywateli powiada się "Ricos" (Bogacze).
Po raz pierwszy zagrała w finałach mistrzostw świata w 1990 roku. Debiutant, prowadzony przez Serba Borę Milutinovicia, w rozgrywkach grupowych zwyciężył 1:0 Szkocję oraz 2:1 Szwecję i, mimo iż w trzecim meczu przegrał minimalnie z Brazylią, awansował do drugiej rundy. Tam nie sprostał Czechosłowacji, co w dużej mierze było pochodną nieobecności kontuzjowanego bramkarza Luisa Gabelo Conejo, który w poprzednich spotkaniach był wyróżniającym się zawodnikiem drużyny.
Na kolejny awans kibice reprezentacji musieli czekać aż dwanaście lat. Na Mistrzostwach Świata 2002 Kostarykańczycy nie powtórzyli sukcesu z 1990 roku i zakończyli udział w turnieju na fazie grupowej zajmując trzecie miejsce z czterema punktami na koncie po zwycięstwie 2:0 z Chinami, remisie z Turcją 1:1, oraz porażce 2:5 z Brazylią. W tym samym roku reprezentacja osiągnęła za to swój najlepszy wynik w rozgrywkach o Złoty Puchar CONCACAF. Doszła do finału, w którym przegrała ze Stanami Zjednoczonymi.
W japońsko-koreańskim Mundialu drużynę prowadził Alexandre Guimarães, Brazylijczyk naturalizowany w Kostaryce. Jako zawodnik grał w pamiętnych mistrzostwach w 1990 roku. Od wielu lat gwiazdą obecnej reprezentacji jest napastnik Paulo Wanchope, w przeszłości piłkarz m.in. Derby County, West Hamu United i Málagi.
Cztery lata później kostarykańscy piłkarze na mundialu 2006 zagrali w grupie A razem z gospodarzem mistrzostw Niemcami, Ekwadorem, oraz Polską. Po przegraniu wszystkich trzech spotkań (odpowiednio 2:4 z reprezentacją Niemiec w meczu otwarcia turnieju, 0:3 z Ekwadorem oraz 1:2 z Polską), z zerowym dorobkiem punktowym zajęli ostatnie miejsce w grupie i odpadli z turnieju.
Na występ w kolejnych mistrzostwach świata Kostaryka czekała osiem lat. Na brazylijskich boiskach Kostarykanie grali w grupie D razem z Urugwajem, Włochami i Anglią. Po dwóch zwycięstwach (z Urugwajem 3:1 oraz Włochami 1:0) i bezbramkowym remisie z Anglią z siedmioma punktami na koncie awansowali oni z pierwszego miejsca w grupie do 1/8 finału. W tej fazie turnieju spotkali się z reprezentacją Grecji z którą wygrali 5:3 po serii rzutów karnych. Awansowali więc do ćwierćfinału w którym trafili na reprezentację Holandii, której ulegli dopiero po rzutach karnych stosunkiem 3:4.
W 2018 roku awansowali na mundial w Rosji. Grali na nim w grupie E razem z Brazylią, Szwajcarią, oraz Serbią. W turnieju zanotowali jednak dwie porażki (odpowiednio z Serbią 0:1 i Brazylią 0:2) oraz remis ze Szwajcarią 2:2 i odpadli z turnieju już po fazie grupowej.
Reprezentacja Kostaryki zajmuje aktualnie (1 czerwca 2017) 2 miejsce w federacji CONCACAF.

</doc>
<doc id="310129" url="https://pl.wikipedia.org/wiki?curid=310129" title="Tintin (postać)">
Tintin (postać)

Tintin (wym. ) – główny bohater komiksu "Przygody Tintina" (fr. "Les aventures de Tintin"), powołany do życia 10 stycznia 1929 roku przez belgijskiego pisarza i artystę Hergégo. Pierwszy album, opowiadający o przygodach Tintina nosił tytuł "Tintin w kraju Sowietów" (fr. "Tintin au pays des Soviets").
Tintin jest młodym (choć trudno określić jego wiek) belgijskim dziennikarzem i podróżnikiem, któremu zawsze towarzyszy i pomaga piesek Miluś (fr. "Milou"). Jego najlepszym przyjacielem jest kapitan Baryłka.
Tintin jest osobą niezwykle inteligentną, o bujnej wyobraźni, obdarzoną łatwością w nauce obcych języków. Co więcej, nie dość, że umie prowadzić samochód, lokomotywę, motor i czołg, to jeszcze świetnie jeździ na koniu i pilotuje. 
Tintin mieszka przy ulicy Labrador 26 w nieokreślonym mieście, choć można się domyślać, że chodzi o Brukselę. W komiksie "Tintin w krainie czarnego złota" ("Au pays de l'or noir") przeprowadza się do zamku Moulinsart (patrz: Zamek Cheverny-Cheverny a Tintin).
Euro z Tintinem.
W styczniu 2004 roku mennica Królestwa Belgii wydało na 75. rocznicę urodzin Tintina, srebrną monetę o nominale 10 euro przedstawiającą Tintina. Wybito ją w liczbie 50 000 sztuk. Na awersie znajduje się Tintin wraz z psem Milusiem, a na rewersie znajduje się mapa Europy.

</doc>
<doc id="310131" url="https://pl.wikipedia.org/wiki?curid=310131" title="Dunellen">
Dunellen



</doc>
<doc id="310133" url="https://pl.wikipedia.org/wiki?curid=310133" title="Ariana">
Ariana



</doc>
<doc id="310134" url="https://pl.wikipedia.org/wiki?curid=310134" title="Arianna">
Arianna



</doc>
<doc id="310139" url="https://pl.wikipedia.org/wiki?curid=310139" title="Lier">
Lier



</doc>
<doc id="310152" url="https://pl.wikipedia.org/wiki?curid=310152" title="Lier (Belgia)">
Lier (Belgia)

Lier (wym. ; fr. "Lierre") – miasto w Belgii, w prowincji Antwerpia.
Miasto jest ważnym ośrodkiem turystycznym. Jego patronem jest św. Gummarus, misjonarz, który ok. 760 r. założył miasto.
W 1496 roku Lier było miejscem ślubu Filipa I Pięknego, syna cesarza Maksymiliana I Habsburga, z Joanną Szaloną, następczyni tronów kastylijskiego i aragońskiego. Ich syn, Karol V Habsburg, rządził cesarstwem hiszpańsko-austriackim.
Lier jest znane z piwa „Caves”, „St. Gummarus” i ciastek „Lierse vlaaikes”. W mieście swoją siedzibę ma największy w Belgii producent autobusów, Van Hool.
Sport.
Z Lier pochodzi klub piłkarski Lierse SK, który występuje w Jupiler League, a w sezonie 1997/1998 grał w Lidze Mistrzów. W tym klubie swoją karierę rozpoczynał znany piłkarz belgijski Jan Ceulemans. Drugim klubem piłkarskim z Lierse jest K. Lyra T.S.V. (nazwa „Lyra” to łacińska wersja „Lier”), należący do najniższej ligi belgijskiej.

</doc>
<doc id="310154" url="https://pl.wikipedia.org/wiki?curid=310154" title="Pirjo Muranen">
Pirjo Muranen

Pirjo Elina Muranen z d. Manninen (ur. 8 marca 1981 w Rovaniemi) – fińska biegaczka narciarska, brązowa medalista olimpijska, wielokrotna medalistka mistrzostw świata i mistrzostw świata juniorów.
Kariera.
Po raz pierwszy na arenie międzynarodowej Pirjo Muranen pojawiła się w styczniu 1998 roku podczas mistrzostw świata juniorów w Sankt Moritz, gdzie była druga w sztafecie, czwarta na dystansie 15 km techniką klasyczną, a w biegu na 5 stylem dowolnym była piąta. Niedługo później, 7 marca 1998 roku w Lahti zadebiutowała w Pucharze Świata, zajmując 45. miejsce w biegu na 15 km stylem dowolnym. Dokładnie rok później, 7 marca 1999 roku w tej samej miejscowości zdobyła pierwsze pucharowe punkty, zajmując trzydzieste miejsce w biegu na 10 km klasykiem. Były to jej jedyne punkty w sezonie 1998/1999 i w klasyfikacji generalnej zajęła 81. miejsce. Na mistrzostwach świata juniorów w Saalfelden w 1999 roku zdobyła złoty medal w sztafecie i srebrny w biegu na 5 km stylem klasycznym.
Podczas mistrzostwach świata juniorów w Štrbskim Plesie zdobyła medale we wszystkich konkurencjach indywidualnych: złoto w sprincie stylem dowolnym, srebro w biegu na 5 km stylem dowolnym i brąz na dystansie 15 km klasykiem. W zawodach pucharowych punktowała pięciokrotnie, przy czym 28 lutego 2000 roku w Sztokholmie po raz pierwszy stanęła na podium, zajmując drugie miejsce w sprincie klasykiem. Wyprzedziła ją tylko Norweżka Bente Skari, a trzecia była kolejna reprezentantka Finlandii, Kati Sundqvist. W tej samej konkurencji druga była także 8 marca w Oslo. Wyniki te pozwoliły jej zająć szesnaste miejsce w klasyfikacji generalnej i szóste w klasyfikacji sprinterskiej. W sezonie 2002/2001 punktowała we wszystkich swych startach, czterokrotnie stając na podium. 17 grudnia 2000 roku w Brusson Manninen odniosła swoje pierwsze zwycięstwo, wygrywając sprint stylem dowolnym. W dalszej części sezonu była wygrała sprint klasykiem 29 grudnia w Engelbergu, dzień później była druga w sprincie stylem dowolnym, a 7 marca 2001 roku w Oslo ponownie była najlepsza w sprincie stylem klasycznym. Dzięki temu była ostatecznie jedenasta w klasyfikacji generalnej i druga w klasyfikacji sprinterskiej, za Skari a przed Manuelą Henkel z Niemiec. Na przełomie stycznia i lutego 2001 roku wystąpiła na mistrzostwach świata juniorów w Szklarskiej Porębie, gdzie zwyciężyła w sztafecie, sprincie i biegu na 15 km stylem dowolnym, a w biegu na 15 km klasykiem była druga. Trzy tygodnie później Finka wystartowała na mistrzostwach świta w Lahti, gdzie w debiucie sprintu na imprezie mistrzowskiej zdobyła pierwsze w historii złoto mistrzostw świata w tej konkurencji. Na tych samych mistrzostwach zajęła także 26. miejsce w biegu łączonym na 10 km, a wraz z koleżankami z reprezentacji była druga w sztafecie. Finkom odebrano jednak medal po wykryciu niedozwolonych środków we krwi Virpi Kuitunen.
Przez cały sezon 2001/2002 Finka pojawiła się tylko w jednych zawodach FIS Race: 21 kwietnia 2002 roku była ósma w biegu na 15 km stylem dowolnym w Ruce. Nie wystąpiła na igrzyskach olimpijskich w Salt Lake City w lutym 2002 roku oraz nie była klasyfikowana w Pucharze Świata. Sezon 2002/2003 zaczęła od nieudanego startu w Düsseldorfie, gdzie zajęła 32. miejsce, jednak w późniejszych czternastu startach pucharowych tylko dwa razy nie punktowała. Sześciokrotnie plasowała się w czołowej dziesiątce, a raz stanęła na podium: 19 grudnia 2002 roku w Linzu zwyciężyła w sprincie stylem dowolnym. W klasyfikacji generalnej była szesnasta, a w sprinterskiej trzecia za Marit Bjørgen i Bente Skari. Na rozgrywanych w 2003 roku mistrzostwach świata w Val di Fiemme nie obroniła tytułu wywalczonego w Lahti, rywalizację w sprincie techniką dowolną zakończyła tym razem na szóstej pozycji. Na tych samych mistrzostwach była także czternasta w biegu na 10 km stylem klasycznym i osiemnasta na dystansie 30 km stylem dowolnym. Ponadto Finki z Manninen w składzie ponownie zajęły drugie miejsce w sztafecie, jednak podobnie jak dwa lata wcześniej zostały zdyskwalifikowane za doping (we krwi Kaisy Varis wykryto EPO).
Mimo braku w kalendarzu sezonu 2003/2004 dużej międzynarodowej imprezy Finka sporadycznie startowała w zawodach pucharowych. Siedmiokrotnie punktowała, trzykrotnie znajdując się w czołowej dziesiątce. Najlepszy wynik uzyskała 18 stycznia 2004 roku w Novym Měscie, gdzie była trzecia w sprincie stylem dowolnym. Lepsze tego dnia okazały się jedynie Marit Bjørgen i Virpi Kuitunen. W klasyfikacji generalnej zajęła 32. miejsce. Nieco lepiej wypadła w sezonie 2004/2005, który zakończyła na 21. pozycji w klasyfikacji generalnej oraz siódmej pozycji wśród sprinterek. Tylko sześciokrotnie zdobywała punkty, ale za to w czołowej dziesiątce znalazła się cztery razy, w tym 16 stycznia 2005 roku w Novym Měscie była druga w sprincie techniką dowolną. Podczas mistrzostw świata w Oberstdorfie w lutym 2005 roku wspólnie z Riittą-Liisą Roponen wywalczyła srebrny medal w sprincie drużynowym stylem dowolnym, ulegając tylko Norweskiej parze: Marit Bjørgen i Hilde Gjermundshaug Pedersen. Indywidualnie wystąpiła tylko w biegu na 10 km stylem dowolnym, który zakończyła na 50. pozycji. Nie wystąpiła na rozgrywanych rok później igrzyskach olimpijskich w Turynie. W sezonie 2005/2006 wystąpiła tylko w czterech biegach PŚ, ani razu nie plasując się w pierwszej dziesiątce. W klasyfikacji generalnej zajęła 75. miejsce, co było jej najgorszym wynikiem od sześciu lat.
Podobnie jak przed rokiem w sezonie 2006/2007 Manninen ani razu nie znalazła się na podium zawodów PŚ. Punktowała we wszystkich swoich startach, ale jej najlepszym wynikiem było piąte miejsce 21 marca 2007 roku w sprincie klasykiem w Sztokholmie. Nie wzięła udziału w pierwszej edycji Tour de Ski, a w klasyfikacji generalnej zajęła 29. miejsce. Na przełomie lutego i marca brała udział w mistrzostwach świata w Sapporo, gdzie wspólnie z Virpi Kuitunen, Aino-Kaisą Saarinen i Riittą-Liisą Roponen zdobyła złoto w sztafecie. W indywidualnych startach była siódma w sprincie stylem klasycznym i piętnasta w biegu łączonym na 15 km. Pierwsze od trzech lat podium wywalczyła 26 stycznia 2008 roku w Canmore, gdzie zajęła drugie miejsce w sprincie stylem dowolnym. W sezonie 2007/2008 punktowała w sumie 17 razy, w tym zajęła dwudzieste miejsce w klasyfikacji końcowej drugiej edycji Tour de Ski. We wszystkich ośmiu etapach tego cyklu zdobywała punkty, a w trzecim etapie - sprincie techniką dowolną w Pradze była druga.
Najważniejszą imprezą sezonu 2008/2009 były mistrzostwa świata w Libercu w lutym 2009 roku, gdzie razem z Kuitunen, Roponen i Saarinen wywalczyła tam złoty medal w sztafecie. Ponadto była trzecia w sprincie indywidualnym stylem dowolnym, ulegając tylko Włoszce Ariannie Follis i Amerykance Kikkan Randall. Zajęła również siódmą pozycję w biegu na 10 km klasykiem oraz dziesiąte na dystansie 30 km techniką dowolną. W startach pucharowych punktowała we wszystkich startach jedenastokrotnie znajdując się w pierwszej dziesiątce. Na podium plasowała się trzy razy: 31 stycznia w Rybińsku wygrała sprint stylem dowolnym, 13 lutego w Valdidentro była druga, a 7 marca w Lahti trzecia w tej samej konkurencji. W klasyfikacji generalnej PŚ osiągnęła swój najlepszy wynik, zajmując siódme miejsce, a w klasyfikacji sprintu była trzecia za Petrą Majdič ze Słowenii i Arianną Follis. Zajęła także dwunaste miejsce w końcowej klasyfikacji Tour de Ski 2008/2009.
Ostatnie podium w zawodach Pucharu Świata wywalczyła 11 marca 2010 roku w Drammen, gdzie była trzecia w sprincie klasykiem. W zawodach tych wyprzedziły ją Marit Bjørgen i Aino-Kaisa Saarinen. W sezonie 2009/2010 punktowała jeszcze kilkakrotnie, ale w pierwszej dziesiątce znalazła się tylko dwa razy. Nie ukończyła także czwartej edycji TdS. W klasyfikacji generalnej zajęła 31. miejsce, a w klasyfikacji sprinterskiej była piętnasta. W lutym w 2010 roku wystartowała na igrzyskach olimpijskich w Vancouver, wraz z Virpi Kuitunen, Riittą-Liisą Roponen i Aino-Kaisą Saarinen zdobywając brązowy medal w sztafecie. W startach indywidualnych była piętnasta w sprincie klasykiem oraz trzydziesta w biegu łączonym na 15 km. Na rozgrywanych rok później mistrzostwach świata w Oslo reprezentacja Finlandii w składzie: Pirjo Muranen, Aino-Kaisa Saarinen, Riitta-Liisa Roponen i Krista Lähteenmäki wywalczyła kolejny brąz w sztafecie. Na tych samych mistrzostwach odpadła w eliminacjach sprintu stylem dowolnym, ale była za to szósta w biegu na 10 km stylem klasycznym. W zawodach pucharowych sezonu 2010/2011 punktowała kilkakrotnie, w czołowej dziesiątce plasując się dwukrotnie: 12 grudnia 2010 roku w Davos i 23 stycznia 2011 roku w Otepää była siódma w sprincie. W klasyfikacji generalnej zajęła ostatecznie 34. miejsce Po zakończeniu sezonu postanowiła zakończyć karierę.
30 czerwca 2007 roku wyszła za mąż za Ville Muranena. Jest siostrą specjalisty kombinacji norweskiej Hannu Manninena.

</doc>
<doc id="310159" url="https://pl.wikipedia.org/wiki?curid=310159" title="Iguaçu">
Iguaçu



</doc>
<doc id="310163" url="https://pl.wikipedia.org/wiki?curid=310163" title="Inspektor Japp">
Inspektor Japp

Inspektor James Japp – postać fikcyjna, stworzona przez Agathę Christie; występuje w wielu powieściach i opowiadaniach z udziałem Herculesa Poirota. To policjant, sceptycznie nastawiony do pracy „małych szarych komórek” słynnego detektywa. Często jako pierwszy przybywa na miejsce zbrodni. Na ogół popełnia omyłki co do przebiegu zdarzeń i motywu zbrodni, a jednak po wyjaśnieniu danej zagadki przez Poirota chętnie przypisuje sukces sobie samemu. Najczęściej chodzi ubrany w prochowiec i kapelusz. W wielu opowiadaniach występuje jako nadinspektor, w powieści „"Śmierć w chmurach"” jest już komisarzem. Poirot zawsze się do niego zwraca per: „inspektorze” lub „komisarzu”, w zależności od stopnia, jaki ten w danej historii posiada. Ma złośliwy charakter, często dogaduje Poirotowi – zwłaszcza wtedy, kiedy myśli, że to on, Japp, nie zaś Poirot, ma w określonej sprawie rację (zawsze jednak okazuje się coś wręcz przeciwnego). Chętnie korzysta z pomocy Poirota w rozwiązywaniu spraw; niejednokrotnie sam go o to prosi. Jappa i Poirota łączy wielka przyjaźń. Pierwszy raz spotkali się podczas pobytu inspektora w Belgii, gdzie wspólnie rozwiązali pewną zagadkę (podczas tej sprawy obaj poznali również kapitana Arthura Hastingsa, innego wiernego przyjaciela Poirota). Do drugiego spotkania doszło w powieści „"Tajemnicza historia w Styles"”, gdy słynny detektyw przyjechał do Anglii na stałe.
W opowiadaniu „"Zniknięcie pana Davenheima"” Japp zakłada się z detektywem o to, iż ten nie rozwiąże zagadki, nie opuszczając swego mieszkania przez tydzień. Stawka była niebagatelna: pięć funtów i honor Poirota. Zakład wygrał detektyw.
Postać inspektora Jappa jest chwilami bardzo komiczna. Przypomina inspektora Lestrade’a z książek o Sherlocku Holmesie.
W serialu wytwórni Granada z Davidem Suchetem w roli głównej odtwórcą roli Jappa jest aktor Philip Jackson. Serial dość mocno rozszerza jego postać oraz ubarwia jego biografię o dodatkowe, zabawne wydarzenia, nie ukazane wcale w opowiadaniach np.
Warto też zauważyć, że w serialu inspektor Japp ma żonę, którą bardzo kocha pomimo tego, iż nie podziela ona jego pasji do rozwiązywania zagadek kryminalnych. Pani Japp nigdy nie pojawia się osobiście, ale dużo się o niej dowiadujemy z ust samego inspektora. W odcinku „"Śmierć lorda Edgware’a"” Japp wyjawia, że żona nie pozwala mu mówić przy stole o morderstwach, a do tego jest straszną pedantką, zwłaszcza gdy chodzi o czystość. Inspektor sam się chwilami dziwi, jak to możliwe, że już tyle lat są razem. W odcinku „"Boże Narodzenie Herkulesa Poirot"” święta spędza u rodziny pani Japp, którą to rodzinę inspektor niezbyt lubi. Widzimy wówczas, że największą udręką dla Jappa jest wspólne śpiewanie kolęd z krewnymi żony, dlatego pierwszej nadarzającej się okazji policjant wymyka się z Poirotem, by poprowadzić sprawę brutalnego morderstwa, które miało miejsce w sąsiedztwie.
Powieści i opowiadania z jego udziałem.
Oraz krótkie przygody:

</doc>
<doc id="310165" url="https://pl.wikipedia.org/wiki?curid=310165" title="Karabin maszynowy XM312">
Karabin maszynowy XM312

XM312 – amerykański, prototypowy wielkokalibrowy karabin maszynowy.
XM312 powstał jako konstrukcja doświadczalna w ramach programu granatnika automatycznego XM307. Ciągłe problemy z programowalną amunicją 25 mm sprawiły, że postanowiono zbudować doświadczalny model granatnika zasilany inną amunicją. Miało to pozwolić na przebadanie działania mechanizmów granatnika.
Jako optymalną do zasilania doświadczalnej broni amunicję wybrano nabój .50 BMG (12,7 x 99mm NATO), ponieważ miała ona podobne wymiary i generuje podobny odrzut jak docelowa amunicja 25 mm. Konwersja prototypu XM307 do nowego naboju wymagała wymiany lufy i pięciu innych części.
Badania poligonowe wykazały, że nowa konstrukcja jest bronią znacznie lepszą niż standardowy amerykański wkm M2HB. Masa XM312 na podstawie jest o 38 kg mniejsza niż M2, a rozrzut pocisków jest dziewięciokrotnie mniejszy.
M2HB miał być zastąpiony przez granatnik XM307, ale opóźnienie programu tej broni i czynniki ekonomiczne (nabój 12,7 mm kosztuje ok. 2,5$, planowana cena jednego naboju 25 mm to ok. 22$) spowodowały, że podjęto decyzję o rozpoczęciu prób wojskowych wersji kalibru 12,7 mm, która otrzymała nazwę XM312. Jeśli przebiegną one pomyślnie i zostaną uzyskane fundusze na zakup nowego wkm-u, XM312 ma stopniowo zastąpić 25 000 eksploatowanych przez US Armed Forces karabinów maszynowych M2HB. Całkowity koszt tej operacji wyniósłby 400 milionów dolarów.

</doc>
