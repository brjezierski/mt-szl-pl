<doc id="310170" url="https://pl.wikipedia.org/wiki?curid=310170" title="Faza S">
Faza S

Faza S (ang. "synthesis" – synteza) – jedna z faz interfazy, podczas której dochodzi do replikacji DNA, czyli do podwojenia ilości kwasu deoksyrybonukleinowego (z 2c do 4c, gdzie c oznacza ilość DNA). Poza tym zachodzi synteza histonów, a pod koniec fazy replikacja centriol. Proces ten u człowieka zachodzi zazwyczaj w ciągu 8 godzin. Po fazie S następuje przejście w fazę G2.

</doc>
<doc id="310171" url="https://pl.wikipedia.org/wiki?curid=310171" title="Atalaryk">
Atalaryk

Atalaryk (516 – 2 października 534) – król Ostrogotów w Italii. Był wnukiem Teodoryka Wielkiego i synem Eutaryka i Amalasunty, córki Teodoryka. Po śmierci dziadka w 526, jako dziesięcioletni chłopiec został królem ostrogockim. W imieniu Atalaryka władzę regencyjną sprawowała jego matka, Amalasunta. Była ona zwolenniczką współpracy z Bizancjum, a syna wychowywała w tradycji rzymskiej. Przeciwko temu zaprotestowała starszyzna gocka, która w latach 532-534 uzyskała większy wpływ na Atalaryka. Atalaryk zmarł śmiercią naturalną 2 października 534 r. Następcą Atalaryka został Teodahad, siostrzeniec Teodoryka Wielkiego, poślubiony przez Amalasuntę.

</doc>
<doc id="310174" url="https://pl.wikipedia.org/wiki?curid=310174" title="Rzecz">
Rzecz

Rzecz, substancja pierwsza, byt jednostkowy () – kategoria przedmiotów, od innych przedmiotów (np. zdarzeń czy relacji) różniących się tym, że:
Reiści uważają, że wszelkie kategorie przedmiotów da się zredukować do kategorii rzeczy.

</doc>
<doc id="310178" url="https://pl.wikipedia.org/wiki?curid=310178" title="Cmentarz Garnizonowy w Toruniu">
Cmentarz Garnizonowy w Toruniu

Cmentarz Garnizonowy w Toruniu – dawny cmentarz wojskowy (obecnie cmentarz komunalny nr 1) w Toruniu.
Lokalizacja.
Cmentarz znajduje się w centrum miasta tuż przy Zespole Staromiejskim - od północy ograniczony ulicą Grudziądzką, od południa ulicą Przy Kaszowniku, od zachodu ulicą PCK (pl. Towarzystwa Miłośników Torunia), zaś od wschodu ulicą Przy Wełnianym Rynku. Główne i jedyne wejście do cmentarza znajduje się przy ulicy Grudziądzkiej 22/30.
Historia.
Odkąd Toruń stał się istotnym punktem na militarnej mapie Prus, stacjonujący w mieście garnizon rozrastał się. W roku 1816 władze miasta zgodziły się więc, by w zamian za odszkodowanie pieniężne, przekazać wojsku obszar, który posłużyć miał żołnierzom jako cmentarz. Ów liczący około 0,5 ha teren położony był w połowie drogi między murami miejskimi a stawami nazywanymi Wielkim i Małym Kaszownikiem. Cmentarz wojskowy służył garnizonowi toruńskiemu jedynie do roku 1839, jako że wówczas z pretensjami o zajmowany przez nekropolię obszar zgłosił się jego dawny właściciel. Tak też na przełomie lat 1839/1840 zrodziła się potrzeba wytyczenia nowego miejsca grzebalnego dla żołnierzy stacjonujących w Toruniu. Powstał wówczas istniejący do dziś cmentarz, nadal powszechnie nazywany cmentarzem garnizonowym. Nekropolia kilkakrotnie zmieniała swój kształt. Po roku 1928 poszerzono ją o obszar przylegający od zachodu, natomiast w latach siedemdziesiątych XX w. zlikwidowano południową część cmentarza wraz z kaplicą, by uwolnić grunt pod budowę arterii komunikacyjnej łączącej wschód i zachód miasta (ul. Przy Kaszowniku).
Wartości architektoniczne i historyczne.
Mimo XIX-wiecznego rodowodu, na terenie cmentarza zachowało się niewiele obiektów pochodzących z pierwszych dziesięcioleci jego istnienia. Są to:
Nie zachowała się mogiła francuskich jeńców zatrudnionych przy budowie i modernizacji toruńskiej twierdzy w latach siedemdziesiątych XIX w.
Spośród obiektów późniejszych na uwagę zasługują:

</doc>
<doc id="310181" url="https://pl.wikipedia.org/wiki?curid=310181" title="Reprezentacja Jamajki w piłce nożnej mężczyzn">
Reprezentacja Jamajki w piłce nożnej mężczyzn

Reprezentacja Jamajki – kadra Jamajki w piłce nożnej mężczyzn.
Dotychczas Jamajka tylko raz grała w finałach mistrzostw świata. W 1998 roku podopieczni brazylijskiego szkoleniowca René Simõesa przegrali z Argentyną (0:5) oraz Chorwacją (1:3), ale w ostatnim meczu pokonali Japonię 2:1, po dwóch golach Theodore’a Whitmore’a. Ostatecznie zajęli w grupie trzecie miejsce.
Jamajscy piłkarze sześciokrotnie triumfowali w Pucharze Karaibów – w 1991, 1998, 2005, 2008, 2010, oraz 2014 roku. Trzykrotnie zdobywali w nim drugie miejsce (1992, 1993, 2017), oraz dwukrotnie trzecie (1997, 1999). W Złotym Pucharze CONCACAF z kolei największym sukcesem Jamajczyków jest wywalczenie drugiego miejsca (w 2015 roku po porażce z Meksykiem i w 2017 po przegranej ze Stanami Zjednoczonymi). Dodatkowo w 1993 roku stanęli oni na najniższym stopniu podium, a w 1998 roku zakończyli ten turniej na czwartym miejscu. Dwukrotnie brali również udział w rozgrywkach o Copa America, za każdym razem jednak odpadali już po fazie grupowej.
Reprezentacja Jamajki zajmuje obecnie (6 lipca 2017) 76. miejsce w rankingu FIFA i 8. miejsce w Federacji CONCACAF.

</doc>
<doc id="310186" url="https://pl.wikipedia.org/wiki?curid=310186" title="Amiodaron">
Amiodaron

Amiodaron – organiczny związek chemiczny, lek zwiększający czas trwania potencjału błonowego. Należy do III grupy leków antyarytmicznych zgodnie z podziałem według Vaughana Wiliamsa.
Właściwości.
Lek działa na układ krążenia wielostronnie. Wydłuża czas trwania trzeciej fazy potencjału czynnościowego komórek przewodzących serca, zmniejszając wypływ jonów potasu z komórek.
Amiodaron wpływa również na przepływ wieńcowy rozszerzając naczynia wieńcowe i powoduje również zmniejszenie oporów naczyniowych na obwodzie, co odciąża pracę serca i może obniżać ciśnienie tętnicze.
Zmniejsza wrażliwość mięśnia sercowego na katecholaminy poprzez swoje działanie antagonistyczne w stosunku do receptorów α i β-adrenergicznych.
Lek nie ma wpływu na kurczliwość mięśnia sercowego: jako jedyny lek antyarytmiczny skuteczny w większości arytmii nadkomorowych i komorowych, nie ma działania inotropowego dodatniego.
Lek bardzo różnie się wchłania u różnych chorych, kumuluje się w organizmie i łatwo może zostać przedawkowany. Wymaga kontroli stężenia w surowicy krwi, szczególnie podczas ustalania dawki podtrzymującej po wysyceniu. Jego czas połowicznego rozpadu wynosi około 30 dni, a jego działanie może się utrzymywać nawet do 150 dni po odstawieniu leku.
Normalnym zjawiskiem jest pojawienie się zmian w elektrokardiogramie: zaburzeń załamka T, pojawienie się załamka U i wydłużenie odstępu Q-T.
Zastosowanie.
Jest skuteczny w niemiarowościach różnego pochodzenia:
Może być stosowany u chorych z chorobą wieńcową serca.
Dawkowanie.
Najczęściej przez pierwszy tydzień podaje się 200 mg trzy razy dziennie co 8 godzin (wysycanie), a potem dawka podtrzymująca wynosi od 200 do 400 mg na dobę.
W reanimacji według algorytmu do migotania komór i częstoskurczu komorowego bez tętna (VF/VT) stosuje się jednorazowo 300 mg i.v. w bolusie po trzeciej defibrylacji. Ponadto algorytm zaawansowanych zabiegów resuscytacyjnych zaleca stosowanie amiodaronu w przypadku:
Interakcje.
Amiodaron nie powinien być stosowany łącznie z warfaryną, prokainamidem, chinidyną, digoksyną i aprinidyną.
Działania niepożądane.
Amiodaron wykazuje szereg poważnych działań ubocznych, które mogą doprowadzić nawet do zgonu, w związku z czym należy podawać go w jak najmniejszych skutecznych dawkach, a stan pacjentów powinien być monitorowany. Do najczęstszych problemów należą: mikrozłogi w rogówce (znikają po odstawieniu leku), łagodne zaburzenia żołądkowo-jelitowe podczas podawania wstępnej dawki nasycającej leku, przemijające zwiększenie aktywności aminotransferaz w surowicy i nadwrażliwość na światło. Często występują: umiarkowana bradykardia, nadczynność bądź niedoczynność tarczycy (amiodaron ma budowę chemiczną zbliżoną do trójjodotyroniny i może zaburzać metabolizm tego hormonu), ostre zaburzenia czynności wątroby, drżenia, koszmary senne, zaburzenia snu, uszkodzenie tkanki płucnej i zapalenie płuc, ciemnoszare lub niebieskawe zabarwienie skóry.

</doc>
<doc id="310194" url="https://pl.wikipedia.org/wiki?curid=310194" title="Rabe (powiat bieszczadzki)">
Rabe (powiat bieszczadzki)

Rabe (Rabe ad Ustrzyki Dolne; w latach 1977–1981 Podgórze) – wieś w Polsce położona w województwie podkarpackim, w powiecie bieszczadzkim, w gminie Czarna. Leży przy drodze wojewódzkiej nr 896.
Historia.
Na pobliskiej przełęczy został śmiertelnie ranny jeden z dowódców Konfederacji Barskiej Franciszek Pułaski, rotmistrz przemyski, kuzyn Kazimierza Pułaskiego.
W połowie XIX wieku właścicielem posiadłości tabularnej Rabbe byli Katarzyna i Tomasz Tomatis.
W latach 1939–1941 oraz 1944–1951 miejscowość należała do ZSRR, miejscowa ludność została całkowicie wysiedlona. Od roku 1952 od nowa zasiedlona głównie przez przesiedleńców z okolic Sokala.
W latach 1975–1998 miejscowość należała administracyjnie do województwa krośnieńskiego.
Turystyka.
Rabe jest jednym z najstarszych ośrodków górnictwa naftowego na świecie, kopalnie ropy naftowej istniały tu przed rokiem 1884.
Wieś leży na szlaku architektury drewnianej województwa podkarpackiego.
We wsi znajduje się cerkiew greckokatolicka pw. Świętego Mikołaja, zbudowana w 1858 (według innych źródeł ok. 1852 r.). Obok cerkwi wzniesiono murowaną dzwonnicę. Po 1951 roku opuszczona, służyła jako magazyn, od 1971 kościół rzymskokatolicki, Wewnątrz zachował się ikonostas współczesny cerkwi. Cerkiew w Rabem jest orientowana, trójdzielna, o konstrukcji zrębowej i ścianach pokrytych gontem, jest jednym z nielicznych reprezentantów nurtu klasycyzującego drewnianej architektury cerkiewnej.
W miejscowości znajduje się rzymskokatolicki kościół filialny pw. św. Rodziny należący do parafii Podwyższenia Krzyża Świętego w Czarnej Górnej.

</doc>
<doc id="310195" url="https://pl.wikipedia.org/wiki?curid=310195" title="Parklife">
Parklife

Parklife – trzeci album studyjny brytyjskiego zespołu Blur. Album został wydany 25 kwietnia 1994 roku przez wytwórnię Food Records. W Wielkiej Brytanii album uzyskał status poczwórnej platynowej płyty.

</doc>
<doc id="310197" url="https://pl.wikipedia.org/wiki?curid=310197" title="The Great Escape (album Blur)">
The Great Escape (album Blur)

The Great Escape – album muzyczny zespołu Blur wydany w 1995 roku.

</doc>
<doc id="310199" url="https://pl.wikipedia.org/wiki?curid=310199" title="Przedmiot konkretny">
Przedmiot konkretny



</doc>
<doc id="310200" url="https://pl.wikipedia.org/wiki?curid=310200" title="Radruż">
Radruż

Radruż (ukr. "Радруж", w latach 1977−1981 Rozdroże) – wieś w Polsce położona w województwie podkarpackim, w powiecie lubaczowskim, w gminie Horyniec-Zdrój.
Wieś starostwa niegrodowego lubaczowskiego na początku XVIII wieku. W latach 1975−1998 miejscowość administracyjnie należała do województwa przemyskiego.
Położenie.
Radruż położony jest przy granicy z Ukrainą, na krawędzi dwóch krain geograficznych – Roztocza (Roztocze Wschodnie, zwane też Rawskim) i Kotliny Sandomierskiej (Płaskowyż Tarnogrodzki). W części roztoczańskiej charakterystycznym elementem krajobrazu są wąwozy, niektóre z potokami i źródłami mineralnymi. Przez wieś płynie strumień Radrużka, uchodzący w pobliżu Horyńca do potoku Papiernia, który poniżej Baszni Dolnej przyjmuje nazwę Sołotwa i po połączeniu z Wisznią koło Lubaczowa tworzy Lubaczówkę. Miejscowość zajmuje obecnie powierzchnię 22,82 km², natomiast przed wojną liczyła 38,81 km², sąsiadując od wschodu z Potyliczem i Smolinem (obecnie na Ukrainie).
Historia.
Miejscowość pojawiła się w źródłach pisanych w 1444 roku, kiedy to książę mazowiecki i bełski Władysław I nadawał dla Piotra Pieczykura z Wilcz na Mazowszu wieś Horyniec, mającą graniczyć od wschodu z osadą nazwaną w dokumencie „Nadruscz”. Można stąd wnioskować, że Radruż był już wtedy znaczącą osadą, jeśli względem niej wyznaczono granice sąsiedniej. Przebiegał tędy ważny szlak, łączący najstarsze ośrodki tego regionu – Lubaczów i Potylicz (a w szerszym ujęciu – obszar Nadsania i Pobuża). Od przebiegającej tam drogi może wywodzić się nazwa miejscowości. W XVI w. we wsi pojawili się nowi osadnicy, a wieś organizowana została na prawie wołoskim. W połowie XVI wieku Radruż liczył ponad 500 osób; byli to głównie Rusini. Mieszkańcy zajmowali się rolnictwem, hodowlą owiec i bartnictwem. Wśród mieszkańców wsi wymienianych jest także trzech karczmarzy, młynarz, kowal, cieśla i tokarz. Wieś występuje w tym czasie źródłach jako „Zadruż” lub „Radrus”.
Od końca XV w. wieś nękana była najazdami tatarskimi. W XVII w. znaczne straty i zniszczenia spowodowały również wojny kozackie, potop szwedzki i najazd Rakoczego. Wielu mieszkańców pojmanych zostało w jasyr. Do niewoli dostała się wtedy Maria Dubniewiczowa, żona wójta radruskiego Eliasza. Na początku XVII w. rozwinęło się w Radrużu wydobycie i obróbka rudy darniowej, a być może także produkcja szkła. W 1602 r. starosta lubaczowski Jan Płaza postawił na tym terenie hutę, której działalność przyczyniła się do spustoszenia okolicznych lasów.
W XVIII w. na polecenie starosty lubaczowskiego Adama Mikołaja Sieniawskiego, hetmana wielkiego koronnego, powstał w Radrużu kamieniołom oraz piec do wypalania wapna. W końcu XVIII w. wieś liczyła 1648 mieszkańców, w tym 1600 unitów, 40 rzymskich katolików oraz 8 żydów i należała do największych w starostwie. 
Po pierwszym rozbiorze Polski Radruż znalazł się w monarchii habsburskiej, w prowincji zwanej Królestwem Galicji i Lodomerii. W sąsiednim Smolinie pojawili się osadnicy niemieccy, sprowadzeni tu w ramach kolonizacji józefińskiej. Około 1820 r. Radruż wraz z okolicznymi wsiami, należącymi do dóbr kameralnych, został sprzedany Piotrowi Doborskiemu i do II wojny światowej pozostawał w rękach prywatnych, wielokrotnie zmieniając właścicieli. W tym czasie powstał folwark i dwór. W latach 1873–1891 właścicielami wsi byli Andruszewscy, których grobowiec znajduje się na przycerkiewnym cmentarzu. W okresie międzywojennym w centrum wsi, obok cerkwi, zbudowana została szkoła i budynek zebrań ludowych.
Od września 1939 r. do czerwca 1941 r. Radruż znajdował się pod okupacja radziecką. Nowe władze zajęły opuszczony majątek ziemski i założyły w nim kołchoz, a we dworze urządziły strażnicę ochrony pogranicza. W sierpniu 1944 r., w wyniku porozumienia granicznego między PKWN a rządem ZSRR, wyznaczono taki przebieg granicy, który podzielił kilka pogranicznych miejscowości, w tym także Radruż. Większa, zachodnia część wsi, z cerkwią i dworem, znalazła się po stronie polskiej. Wschodnia, w dużym stopniu zalesiona, znalazła się na terenie ZSRR i weszła w skład Smolina.
Obecnie jest to miejscowość turystyczna leżąca na Szlaku Architektury Drewnianej (trasa VI).

</doc>
<doc id="310203" url="https://pl.wikipedia.org/wiki?curid=310203" title="Płetwonurek">
Płetwonurek

Płetwonurek (ang. Scuba diver) – nurek wyposażony w sprzęt nurkowy składający się z butli ze sprężonym do ponad 200 barów gazem (butla nurkowa), automatu oddechowego, płetw, obciążników i maski do nurkowania. Płetwonurek w przeciwieństwie do nurka klasycznego może swobodnie poruszać się w toni wodnej za pomocą płetw i umieszczonej zwykle na plecach butli sprężonego gazu do oddychania oraz odpowiedniej wyporności uzyskanej dzięki właściwemu doborowi wymiennych, najczęściej ołowianych obciążników. W czasach obecnych płetwonurek korzysta także z dodatkowego sprzętu tj. BCD (ang. Buoyancy Control Device) o niezbyt szczęśliwej polskiej nazwie "kamizelka ratunkowo-wypornościowa", skafandrów pozwalających na utrzymanie komfortowej temperatury ciała (suche, półsuche oraz mokre tzw. pianki) i komputerów nurkowych, które w chwili obecnej są wręcz nieodzowne do nowoczesnego nurkowania, zastępując tabele nurkowe i żmudne obliczenia. Nurkowie-amatorzy są zrzeszeni w wielu między- lub narodowych organizacjach nurkowych, które zapewniają szkolenia oraz wydają certyfikaty umiejętnosci niezbędne do wypożyczenia sprzętu do nurkowania czy też uczestnictwa w nurkowaniach organizowanych. Najbardziej popularne międzynarodowe organizacje nurkowe to SSI i PADI. Popularnym sportem (w odróżnieniu od scuba divingu, który właściwie sportem nie jest) stał się freediving, czyli nurkowanie bez aparatu oddechowego, wymagające odpowiedniego treningu i kondycji fizycznej oraz snorkeling polegający na obserwacji świata podwodnego przez osobę pływającą po powierzchni wody i używającej maski, chrapy oraz często płetw.

</doc>
<doc id="310205" url="https://pl.wikipedia.org/wiki?curid=310205" title="Horní Planá">
Horní Planá

Horní Planá (niem. "Ober Plan" lub "Oberplan") − miasto w Czechach, w kraju południowoczeskim u Lipna. Według danych z 31 grudnia 2003 powierzchnia miasta wynosiła 9 926 ha, a liczba jego mieszkańców 2 278 osób.
Demografia.
"Źródło: Czeski Urząd Statystyczny"

</doc>
<doc id="310206" url="https://pl.wikipedia.org/wiki?curid=310206" title="Georges de la Tour">
Georges de la Tour



</doc>
<doc id="310208" url="https://pl.wikipedia.org/wiki?curid=310208" title="Teodahad">
Teodahad

Teodahad (zm. 536) - ostatni potomek królewskiej linii Amalów. Był siostrzeńcem Teodoryka Wielkiego, synem Amalafredy. Na tronie ostrogockim w Rawennie zasiadł po śmierci małoletniego Atalaryka, w czym pomogła mu Amalasunta, regentka Atalaryka. Teodahad prowadząc rokowania z Konstantynopolem zdecydował się uwięzić Amalasuntę, swoją byłą sojuszniczkę, na wyspie jeziora Bolsena, a potem ją zgładzić (535). Mimo zapewnień Teodahada i jego żony Gudeliwy o swojej niewinności, cesarz Konstantynopola wykorzystał zabójstwo Amalasunty jako pretekst do wszczęcia wojny z Ostrogotami. Wojska bizantyjskie zajęły Panonię oraz Sycylię. Po krótkiej kampanii w Afryce, wódz kontyngentu sycylijskiego - Belizariusz, przeprawił się na kontynent i zajął Neapol. Teodahad przybył do Rzymu, w którym stacjonowały główne siły gockie. Niezadowolenie gockich wojowników wywołało bunt przeciwko królowi. Teodahad w czasie ucieczki do Rawenny zginął z ręki Witigesa, który został jego następcą.

</doc>
<doc id="310209" url="https://pl.wikipedia.org/wiki?curid=310209" title="Bateria artylerii nr 31 (XXXI) im. Heliodora Laskowskiego">
Bateria artylerii nr 31 (XXXI) im. Heliodora Laskowskiego

31 (XXXI) Bateria artylerii im. Heliodora Laskowskiego w Helu – czterodziałowa bateria artylerii nadbrzeżnej kalibru 152,4 mm, ustawiona na cyplu Półwyspu Helskiego, nazywana też „baterią cyplową”. Wchodziła w skład Dywizjonu Artylerii Nadbrzeżnej, Rejonu Umocnionego Hel. W 1939 stanowiła bardzo ważny element polskiej obrony Wybrzeża.
Bateria składała się z czterech odkrytych stanowisk żelbetowych, uzbrojonych w działa kalibru 152,4 mm Bofors, wyposażone w maski pancerne, odkryte od tyłu. Stanowiska dział były rozmieszczone w lesie i maskowane siatkami. Na dolnym poziomie stanowisk, pod działami, znajdował się magazyn z zapasem amunicji.
Sformowanie baterii.
Bateria „helska”, „cyplowa” została sformowana na podstawie rozkazu Szefa Sztabu Głównego WP L.dz. 370/IIIF tjn. z dnia 26 lutego 1934 r. oraz rozkazu Szefa Kierownictwa Marynarki Wojennej L.dz. 562/34 tjn. z dnia 27 lutego 1934 r. Rozmowy na temat zakupu czterech dział artylerii nadbrzeżnej średniego kalibru rozpoczęto na początku 1933. Z inicjatywy kmdr. ppor. Heliodora Laskowskiego, kierownika Szefostwa Artylerii i Służby Uzbrojenia Kierownictwa Marynarki Wojennej, do przetargu zaproszono szwedzką firmę Bofors. W dziedzinie sprzętu artyleryjskiego Marynarka Wojenna (jako pierwsza z polskich sił zbrojnych) rozpoczęła długotrwałą współpracę z „Boforsem” (w armaty Boforsa wyposażone były polskie kontrtorpedowce typu Grom i okręty podwodne). Pierwszą umowę z Boforsem podpisano 20 grudnia 1933 na dostawę czterech armat kal. 152,4 mm wz. 35 dla nowej baterii nadbrzeżnej na Helu. Bezpośredni nadzór nad próbami poligonowymi w Szwecji i późniejszym montażem armat na Helu był sprawowany z ramienia Marynarki Wojennej przez chor. mar. Jana Lichego. W czerwcu 1935 pierwsza partia dostawy została załadowana na polski transportowiec wojskowy ORP Wilia i przewieziona do Gdyni. Stamtąd transportem kolejowym działa zostały przewiezione na Hel. Druga partia w ten sam sposób dotarła do miejsca przeznaczenia we wrześniu. Tworzenie obsady baterii podjęto w maju 1935 roku na Oksywiu dowódcą jej został por. mar. Władysław Trzciński. W czerwcu 1935 roku obsada otrzymała nazwę „Oddział Artylerii Nadbrzeżnej”, w lipcu przeniesiona została na Hel i weszła w skład Baterii Kadrowej Artylerii Nadbrzeżnej przeformowanej z Kompanii Artylerii Nadbrzeżnej MW. Oddział składał się z 1 oficera, 6 podoficerów i 57 marynarzy. Oddział wziął udział w montażu dział na stanowiskach. Zarządzeniem Ministra Spraw Wojskowych 26 czerwca 1935 roku otrzymała nazwę „1 bateria Dywizjonu Artylerii Nadbrzeżnej”. Niedługo potem, w 1936 zmieniono jej nazwę na XXXI Bateria. Po przedwczesnej śmierci inicjatora, kmdr. ppor. Heliodora Laskowskiego, 1 stycznia 1937 baterii nadano jego imię. Planowano budowę drugiej takiej baterii (4 działa 152,4 mm Bofors) na Półwyspie Helskim, ale projektu do wybuchu wojny nie zrealizowano. Ostatecznie bateria w 1939 roku na etacie pokojowym liczyła 2 oficerów i 160 podoficerów i marynarzy.
Dane armaty Boforsa 152,4 mm wz. 35
Bateria w czasie kampanii wrześniowej.
XXXI bateria została zmobilizowana w trakcie mobilizacji alarmowej w grupie zielonej w czasie 24 godzin, przez dywizjon artylerii nadbrzeżnej. W czasie wojny baterią dowodził kpt. mar. Zbigniew Przybyszewski, a w czasie jego krótkotrwałego pobytu w szpitalu (ranny), funkcję tę pełnił kpt. mar. Bohdan Mańkowski. XXXI bateria osiągnęła stan 4 oficerów i 230 podoficerów i marynarzy. Stan uzbrojenia: 4 armaty wz. 35 kal. 152,4 mm, 2 armaty wz. 1897 kal. 75 mm na podstawach morskich wz. 1916, 1 nkm wz. 30 2 × 13,2 mm, 4 ckm wz. 30 i 4 rkm. Dodatkowo po 3 września w skład baterii do obrony przeciwlotniczej z zatopionego ORP „Gryf” włączono: 1 armatę plot. wz. 36 2 × 40 mm, 3 nkm wz. 30 2 × 13,2 mm.
1 września ok. godz. 14:00 bateria została zaatakowana przez 25–28 samolotów bombowych Ju-87, walkę z nimi podjęły nkm i ckm baterii, uszkodzeniu uległa jedna armata kal. 75 mm, wartownia i linie telefoniczne, zniszczeniu uległ prowizoryczny schron na amunicję kal. 75 mm. Rannych zostało 5 marynarzy, w tym 3 ciężko. 2 września o godz. 18:15 teren baterii został zbombardowany przez 6 samolotów, od godz. 20:00 i przez noc 2/3 września teren baterii był bombardowany przez naloty nękające niemieckich wodnosamolotów, co 15–20 minut. W wyniku czego uległ uszkodzeniu wysokościomierz dalmierza, zerwano kable energetyczne oraz odsłonięto też fundamenty działa nr 4. Wszystkie uszkodzenia naprawiono i przywrócono stan poprzedni. Bateria brała udział w porannej bitwie artyleryjskiej 3 września 1939 z dwoma niszczycielami niemieckimi „Leberecht Maass” i „Wolfgang Zenker”, a następnie o godz. 10.00 do niszczyciela "Fredrich Eckoldt". Pomiędzy 4, a 10 września teren baterii był obiektem kilku nalotów niemieckiego lotnictwa, według polskich źródeł obsługa nkm nr 2, 4 września zestrzeliła niemiecki samolot. 11 września o godz. 14:30 stojący w basenie amunicyjnym Westerplatte, pancernik „Schleswig-Holstein” ostrzelał teren baterii 15 pociskami. Tego dnia wspierała oddziały Lądowej Obrony Wybrzeża wspólnie z minowcami OORP „Czajka”, „Jaskółka”, „Rybitwa” ostrzeliwując niemieckie oddziały; 32 pułku Grenzwache w Redzie i SS „Heimwehr Danzig” w Mostowym Błocie, w trakcie wsparcia LOW wystrzelono 58 pocisków. Według polskich źródeł 18 września ok. godz. 17:00 pancernik „Schleswig-Holstein” miał ostrzeliwać teren baterii uszkadzając kabel energetyczny, odłamki przebiły ściany centrali artyleryjskiej. 19 września od godz. 10:05 pancernik „Schleswig-Holstein” ostrzelał między innymi teren baterii 35 salwami. Jeden z pocisków kal. 280 mm wybuchł na platformie armaty nr 1 powodując uszkodzenia maski działa i przedpiersia, zerwane zostało maskowanie stanowiska, zerwane kable telefoniczne i zasilanie dalmierza geodezyjnego. 21 września ponownie cumujący w Gdańsku pancernik „Schleswig-Holstein” ostrzelał półwysep, w tym teren baterii 6 pociskami zrywając kabel energetyczny i zasilanie dalmierza geodezyjnego. 23 września ok. godz. 10:00 pancerniki „Schleswig-Holstein” i „Schlesien” ostrzelały cały półwysep, w tym teren baterii XXXI, uszkodzeniu uległy; tory kolejki wąskotorowej, droga i dalmierz zapasowy. 24 września od godz. 9:06 jak poprzedniego dnia pancerniki ostrzelały półwysep i baterię „helską”, bez efektów. Bateria stoczyła dwukrotny pojedynek artyleryjski z niemieckimi pancernikami szkolnymi „Schleswig-Holstein” i „Schlesien”. Pierwszy 25 września, salwy baterii uzyskały nakrycie i zmusiły pancerniki do odwrotu pod osłoną zasłony dymnej. Dwukrotne trafienie działa nr 3 wyłączyło je z walki oraz trafienie w działo nr 1 również je unieruchomiło. Uszkodzeniu uległ dalmierz artyleryjski, poległo 2 marynarzy, 10 zostało rannych, w tym 5 ciężko. Ranny został też kpt. Przybyszewski. Pancerniki wystrzeliły 130 pocisków 280 mm i 123 pocisków 150 mm, a bateria „cyplowa” ponad 200. Drugi pojedynek 27 września, zakończony uzyskaniem na pierwszym z nich jednego trafienia w pancerz kazamaty prawo burtowego działa 150 mm i ranieniem 7 członków załogi. W baterii uszkodzeniu uległa wieża kierowania ognia, jej przechył i wiodące na nią kable energetyczne. Wystrzelono z baterii 30 pocisków. Dzięki dobremu maskowaniu, bateria nie poniosła większych szkód w trakcie kampanii, mimo nalotów lotnictwa i ostrzału pancerników. Do 30 września prowadzono prace naprawcze na terenie baterii, raport ze składu amunicyjnego stwierdził kończącą się amunicję do dział 152,4 mm (zostało jej na 15 minut ognia ciągłego). 1 października podjęto decyzję o kapitulacji i po zawieszeniu broni podjęto częściowe zniszczenie dalmierzy i przekaźników. 2 października bateria wraz z garnizonem Helu skapitulowała.
Wykaz pojedynków baterii 31 (XXXI) z niemieckimi okrętami:
Bateria po wojnie.
Po II wojnie światowej, w oparciu o stanowiska dział dawnej 31. Baterii została w 1946 zorganizowana 2 Bateria 13 Samodzielnego Dywizjonu Artylerii Nadbrzeżnej. Pierwszym dowódcą Dywizjonu został przedwojenny dowódca baterii – kmdr. ppor. Zbigniew Przybyszewski, który wkrótce jednak został usunięty, a następnie uwięziony i w wyniku tzw. spisku komandorów stracony w ramach represji stalinizmu. W okresie 1948–1949 zbudowano dodatkowe stanowisko ogniowe, a działa 152 mm Boforsa zamieniono na radzieckie działa B-13 kalibru 130 mm (co wymagało przebudowy stanowisk, m.in. podwyższenia podłogi przez ułożenie 40 cm warstwy mieszanki betonowej). W 1950 rozwiązano dywizjon, a na jego miejsce utworzono Baterię Artylerii Stałej (BAS) i otrzymała nazwę 13 BAS. Bateria ta funkcjonowała do 1976 roku, kiedy to ostatecznie zrezygnowano w Polsce z artylerii nadbrzeżnej.
Zachowały się przebudowane stanowiska baterii, znajdujące się na terenie wojskowym w Helu oraz dwie oryginalne armaty 152 mm. Jedna z armat znajduje się w Muzeum Marynarki Wojennej w Gdyni (wystawa plenerowa), a druga w Muzeum Wojska Polskiego w Warszawie.
W maju 2008 roku staraniem Muzeum Obrony Wybrzeża odrestaurowano i oddano do zwiedzania stanowisko nr 4 bat. Laskowskiego wraz z zachowaną na nim powojenną armatą B-13 i galerią umieszczoną w podziemiach stanowiska.
Obsada dowódcza baterii.
Dowódcy baterii
Zastępcy dowódcy baterii

</doc>
<doc id="310211" url="https://pl.wikipedia.org/wiki?curid=310211" title="Horní Slavkov">
Horní Slavkov

Horní Slavkov (niem. "Schlaggenwald") – miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 3682 ha, a liczba jego mieszkańców 5 503 osób.
Demografia.
"Źródło: Czeski Urząd Statystyczny"

</doc>
<doc id="310213" url="https://pl.wikipedia.org/wiki?curid=310213" title="Indywiduum">
Indywiduum

Przedmiot jednostkowy, indywiduum – każdy przedmiot, który nie jest zbiorem przedmiotów w sensie logicznym (choć może i musi być zbiorem przedmiotów w sensie mereologicznym).

</doc>
<doc id="310215" url="https://pl.wikipedia.org/wiki?curid=310215" title="Przedmiot jednostkowy">
Przedmiot jednostkowy



</doc>
<doc id="310218" url="https://pl.wikipedia.org/wiki?curid=310218" title="Horšovský Týn">
Horšovský Týn

Horšovský Týn (niem. "Bischofteinitz") − miasto w zachodnich Czechach, w kraju pilzneńskim. Powierzchnia miasta - 7 144 ha, 5016 mieszkańców (2017 r.).
Pierwsze wzmianki o mieście pochodzą z 1184 r., prawa miejskie od XIV w. W latach 1422 oraz 1431 r. Horšovský Týn był bezskutecznie oblegany przez husytów. W 1547 r. miasto ucierpiało wskutek katastrofalnego pożaru, po którym zostało odbudowane w obowiązującym wówczas stylu renesansowym.
Najcenniejszym zabytkiem miasta jest położony przy głównym placu miasta (Náměstí Republiky) zamek, pochodzący z XIII w., przebudowany w XVI w. przez ówczesnych właścicieli - Lobkowiczów. Od 1622 r. do 1945 r. obiekt należał do hrabiów von Trauttmansdorff. Budowla wzniesiona została na planie nieregularnego kwadratu.
W środku Náměstí Republiky wznosi się gotycki kościół św. Piotra i Pawła z około 1280 r., częściowo barokizowany (m.in. fasada zachodnia) w XVII w., z wieżą wysokości 38 m. Wokół Placu zachowały się liczne kamienice renesansowe i barokowe z XVI-XVIII w. Z około 1250 r. pochodzi kościół św. Apolinarego przy pl. Husa (Husově náměstí). Barokowy klasztor Kapucynów powstał w 1654 r. (w ostatnich latach obiekt poddany został rekonstrukcji).
Demografia.
"Źródło: Czeski Urząd Statystyczny"
Współpraca.
Miejscowości partnerskie:

</doc>
<doc id="310219" url="https://pl.wikipedia.org/wiki?curid=310219" title="Frank Iero">
Frank Iero

Frank Anthony Iero (ur. 31 października 1981 w Belleville, New Jersey) – gitarzysta i wokalista towarzyszący rockowego zespołu My Chemical Romance, właściciel firmy odzieżowej/wytwórni płytowej Skeleton Crew. Oprócz My Chemical Romance grał również w zespole Leathermouth, gdzie był także wokalistą. W 2016 roku Frank promował drugą płytę Parachutes swojego zespołu Frank Iero And The Patience (znanego wcześniej jako frnkiero andthe cellabration, a także współtworzy projekt muzyczny Death Spells, w którym również bierze udział znany z występów MCR James Dewees. Aktualnie (2019 rok) Frank promuje płytę "Barriers" swojego zespołu o zmienionej nazwie na "Frank Iero And The Future Violents".
Dorastał z matką, Lindą, a jego ojciec pomimo rozwodu pozostał głównym natchnieniem artysty. Porzucił studia na Rutgers Universtity, ponieważ sądził, że ze swoim ówczesnym zespołem zyskuje coraz większą sławę i rozgłos. W dokumencie “Life On The Murder Scene” żałuje tej decyzji i dodaje, że człowiek w życiu powinien zawsze mieć jakiś plan zapasowy – oprócz zespołu także wykształcenie. Frank od 11 roku życia gra w różnych zespołach. Dzięki zgodzie swej matki, próby przeprowadzał w swojej piwnicy. Zespoły w których się udzielał to m.in. Hybrid, Sector 12, I Am a Graveyard oraz króciutki epizod w Give Up the Ghost. Frank jako ostatni został przyjęty do My Chemical Romance po tym, jak rozpadł się jego wcześniejszy zespół Pencey Prep, w którym był wokalistą i gitarzystą jednocześnie. Frank miał wzbogacić brzmienie MCR. Na debiutanckim albumie zagrał jedynie w dwóch piosenkach: “Honey, This Mirror Isn’t Big Enough for the Two of Us” i “Early Sunsets Over Monroeville”.
Duży wpływ na Franka miała twórczość m.in. Richie Havensa, Black Flag, The Misfits i Hambone King of Rock 'n' Roll.
Od 5 lutego 2007 roku jego żoną jest Jamia Nestor. 7 września 2010 na oficjalnej stronie zespołu My Chemical Romance pojawiła się informacja, że wraz z Jamią zostali rodzicami bliźniaczek, nazwanych Cherry i Lily. 7 kwietnia 2012 Frank opublikował na portalu Twitter informację o narodzinach jego syna, Milesa Iero.

</doc>
<doc id="310222" url="https://pl.wikipedia.org/wiki?curid=310222" title="Merystem pierwotny">
Merystem pierwotny

Merystem pierwotny – tkanka twórcza roślinna, która powstaje bezpośrednio z merystemu zarodkowego i powoduje pierwotny przyrost rośliny. Wzrost merystemu jest inicjowany przez podziały komórek inicjalnych. W wyniku podziałów powstaje tkanka określana jako pramerystem, a tkanka wykazująca już pewien stopień zróżnicowania tworzy merystem pierwotny. W przypadku merystemu wierzchołkowego łodygi z pramerystemu wykształcają się trzy regiony: praskórka, prakambium, pramiękisz. Dalsze różnicowanie prowadzi do powstania tkanek stałych.
Wyróżnia się merystemy pierwotne:

</doc>
<doc id="310225" url="https://pl.wikipedia.org/wiki?curid=310225" title="Czerwony krzyż">
Czerwony krzyż



</doc>
<doc id="310226" url="https://pl.wikipedia.org/wiki?curid=310226" title="Hostinné">
Hostinné

Hostinné (niem. "Arnau") − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 806 ha, a liczba jego mieszkańców 4 795 osób.
Demografia.
"Źródło: Czeski Urząd Statystyczny"

</doc>
<doc id="310227" url="https://pl.wikipedia.org/wiki?curid=310227" title="Merystem wtórny">
Merystem wtórny

Merystem wtórny – roślinna tkanka twórcza, powstająca z komórek należących do tkanek stałych, które już utraciły zdolność do podziału, ale w określonych sytuacjach przyjmują powtórnie formę embrionalną, zdolną do podziałów.
Wyróżnia się merystemy wtórne:
Zobacz też.
merystem pierwotny

</doc>
<doc id="310229" url="https://pl.wikipedia.org/wiki?curid=310229" title="Hradec nad Moravicí">
Hradec nad Moravicí

Hradec nad Moravicí (niem. "Grätz") – miasto w Czechach, w kraju morawsko-śląskim, a historycznie na Śląsku Opawskim. Według danych z 31 grudnia 2003 powierzchnia miasta wynosiła 4400 ha, a liczba jego mieszkańców 5198 osób.
Przez miasto płynie rzeka Moravice.
Historia.
Od początków istnienia w Hradcu zlokalizowany był jeden z głównych grodów Golęszyców – słowiańskiego plemienia żyjącego na dzisiejszym pograniczu polsko-czeskim, między źródłem Odry i Wisły (w 1155 r. wymieniany jako "Gradice Golenzicezke"). Według legendy w Hradcu spotkał się korowód weselny księżniczki czeskiej Dobrawy z korowodem Mieszka I. W latach 990–1032 gród należał do państwa Bolesława Chrobrego i Mieszka II, w późniejszym czasie wraz z okolicami stanowił przedmiot zatargów polsko-czeskich. Jego przynależność do państwa czeskiego utrwaliła się w XII wieku po zawarciu pokoju kłodzkiego. W drugiej połowie XIII wieku czeski król – Przemysł II Ottokar – w miejscu dotychczasowego grodu postawił gotycki zamek. Odtąd dzieje miasta nierozerwalnie łączą się z historią zamku. Na przełomie XVI i XVII wieku zamek został przebudowany w stylu renesansowym. Do 1733 właścicielami zamku był ród Pruskowskich, następnie niemiecki ród Neffzernów, a od 1733 książęta Lichnowscy (do 1945). Po pożarze w 1796 dokonano przebudowy zamku w pałac, a w jego okolicy założono park w stylu angielskim. Kolejną przebudowę zamku przeprowadzono w drugiej połowie XIX wieku – odtąd nazywano go Białym Pałacem, w odróżnieniu od zbudowanego w pobliżu Pałacem Czerwonego, którego architektura nawiązywała do średniowiecza. Hradec za sprawą swoich panów stał się ważnym ośrodkiem kultury muzycznej: w zamku przebywał Ludwig van Beethoven, w Hradcu gościli także Niccolò Paganini i Ferenc Liszt. Do dziś jest tu organizowany konkurs „"Hradec Beethovena"”.
Demografia.
"Źródło: Czeski Urząd Statystyczny"

</doc>
<doc id="310232" url="https://pl.wikipedia.org/wiki?curid=310232" title="Sonina">
Sonina

Sonina – wieś w Polsce położona w województwie podkarpackim, w powiecie łańcuckim, w gminie Łańcut.
W miejscowości znajduje się rzymskokatolicka parafia św. Jana Chrzciciela należąca do dekanatu Łańcut I.
W latach 1975–1998 miejscowość administracyjnie należała do województwa rzeszowskiego.
Historia.
Wieś lokowana na surowym korzeniu, na co wskazuje karczunkowy charakter osadnictwa, gdzie zwarte obszary leśne na tym terenie ciągnęły się od Łańcuta aż po Handzlową, lokowaną w roku 1381. Sonina jako niemiecka kolonia "Schönewald", "Schonerwald", podobnie jak sąsiednie wsie z końcówkami na "-hau/how" oznaczające w języku niemieckim "porębę" np. pobliska; Markowa ("Markenhow"), Albigowa ("Helwygheshow"), "Hanselshow" oraz Husów (zob. Głuchoniemcy). W 1450 roku właścicielem był Jan z Pilczy syn Elżbiety Granowskiej trzeciej żony Władysława Jagiełły.
W 1887 cesarz Franciszek Józef I udzielił "z prywatnej swej szkatuły" gminie Sonina zapomogi w wysokości 100 zł na budowę szkoły.
We wsi znajduje się kościół pw. św. Jana Chrzciciela wzniesiony zapewne ok. poł. XVII w. (wg tradycji jeszcze w XVI w.). Wielokrotnie restaurowany i przebudowywany. Podczas remontu w latach 1892–1893 m.in. dobudowano nową zakrystię i kaplicę. W latach 1922-1923 wzniesiono nową wieżę na miejscu starej. Wokół kościoła pozostałości obwarowań ziemnych na nieregularnym planie. Kościół w Soninie jest przykładem sakralnego budownictwa drewnianego, opartego na tradycjach gotyckich. W 1991 r. został oddany do użytku nowy kościół parafialny pod tym samym wezwaniem, a stary pełni funkcję kościoła filialnego.
W Soninie rozgrywa swoje mecze klub LKS Sawa Sonina, założony w 1946.

</doc>
<doc id="310235" url="https://pl.wikipedia.org/wiki?curid=310235" title="Hrádek (powiat Rokycany)">
Hrádek (powiat Rokycany)

Hrádek − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 605 ha, a liczba jego mieszkańców 2 897 osób.
Demografia.
"Źródło: Czeski Urząd Statystyczny"

</doc>
<doc id="310237" url="https://pl.wikipedia.org/wiki?curid=310237" title="Stare Oleszyce">
Stare Oleszyce

Stare Oleszyce – wieś w Polsce położona w województwie podkarpackim, w powiecie lubaczowskim, w gminie Oleszyce.
W latach 1945–1954 istniała gmina Oleszyce Stare. W latach 1975–1998 miejscowość administracyjnie należała do województwa przemyskiego.

</doc>
<doc id="310239" url="https://pl.wikipedia.org/wiki?curid=310239" title="Stefkowa">
Stefkowa

Stefkowa – wieś w Polsce położona w województwie podkarpackim, w powiecie leskim, w gminie Olszanica. Leży przy DK84.
W latach 1975–1998 miejscowość administracyjnie należała do województwa krośnieńskiego.
Historia.
Pierwsza wzmianka o Stefkowej pochodzi z 1489 i nosiła nazwę „Stephova Vola" w Sobieńskich dobrach. Wieś była lokowana na prawie wołoskim przez Kmitów.
W połowie szesnastego wieku wieś przeszła w ręce Stadnickich. W 1526 była tu cerkiew, która spłonęła najprawdopodobniej od uderzenia pioruna. W pobliżu kościoła znajduje się płaski kurhan zwany "Mogiłą Tatarską", na którym znajduje się cmentarz.
Podczas budowy kolei w 1872 znaleziono skarb składający się z kilku ozdób wytworzonych przez rzemieślników kultury otomani w epoce brązu.
W połowie XIX wieku właścicielami posiadłości tabularnej w Stefkowej byli spadkobiercy Górskiego i rodzeństwo Laskowskich.
Cerkiew.
Cerkiew greckokatolicka pw. Świętej Paraskewy wybudowana w 1840, na miejscu starszej świątyni pod tym samym wezwaniem. Od 1953 budynek byłej cerkwi pełni funkcję kościoła filialnego pw. Niepokalanego Poczęcia NMP, rzymskokatolickiej Parafii Matki Bożej Pocieszenia w Olszanicy.

</doc>
<doc id="310244" url="https://pl.wikipedia.org/wiki?curid=310244" title="Hrádek nad Nisou">
Hrádek nad Nisou

Hrádek nad Nisou (hist. niem. "Grottau") – miasto w północnych Czechach, w kraju libereckim, nad Nysą Łużycką, u stóp Gór Łużyckich. Leży w pobliżu czesko-niemiecko-polskiego trójstyku; północna i zachodnia granica miasta są zarazem granicami państwowymi. Miasto utrzymuje bliskie kontakty z niemiecką Żytawą (5 km) i polską Bogatynią (10 km) w ramach tzw. Małego Trójkąta. 1 stycznia 2017 r. Hrádek nad Nisou liczył 7645 mieszkańców. 
Pierwsza wzmianka o mieście pochodzi z roku 1288. W swej historii kilka razy zniszczone, w tym w wyniku wojen husyckich i wojen z Prusami w 1866.
Zabytkowe Stare Miasto jest chronione jako "miejska strefa zabytkowa". W sąsiedniej wsi Chotyně wznosi się renesansowy zamek Grabštejn. Powstałe w wyniku zalania kopalni węgla brunatnego sztuczne jezioro Kristýna w zachodniej części Hrádku jest popularnym obiektem sportowo-rekreacyjnym.
Przez miasto biegnie linia kolejowa 346 / 089 łącząca Liberec z Żytawą oraz droga krajowa nr 35 również łącząca te dwa miasta.

</doc>
<doc id="310245" url="https://pl.wikipedia.org/wiki?curid=310245" title="Stubienko">
Stubienko

Stubienko – wieś w Polsce położona w województwie podkarpackim, w powiecie przemyskim, w gminie Stubno.
W latach 1975–1998 miejscowość administracyjnie należała do województwa przemyskiego.
We wsi znajduje się dawna greckokatolicka cerkiew pw. Narodzenia Bogarodzicy. Świątynia została wzniesiona w 1849 r. na miejscu starszej drewnianej cerkwi. Cerkiew w Stubienku była filialną parafii w Stubnie (dekanat przemyski, po I wojnie - medycki). W 1785 roku wieś liczyła 493 mieszkańców, z tego 314 grekokatolików, 166 rzymskich katolików i 13 Żydów. . Po wysiedleniu ludności greckokatolickiej po II wojnie światowej cerkiew nie była użytkowana. Od 1971 pełni funkcję filialnego kościoła rzymskokatolickiego w parafii Matki Bożej Szkaplerznej w Stubnie. Remont budynku przeprowadzono w 1976 roku oraz w 2006 r. Ikonostas ze Stubienka znajduje się obecnie w nowej cerkwi greckokatolickiej w Mokrem.
Właścicielem Stubienka w XIX w. był Antoni Józef Mniszek (1804-1875).

</doc>
<doc id="310250" url="https://pl.wikipedia.org/wiki?curid=310250" title="Szczutków">
Szczutków

Szczutków – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość administracyjnie należała do województwa przemyskiego.
Części wsi.
Na przełomie XVI i XVII wieku "Szczutkow" położona była w województwie bełskim. Wieś klucza łukawieckiego biskupów przemyskich. 
We wsi znajduje się dawna cerkiew greckokatolicka pw. św. Dymitra Męczennika, wzniesiona w 1904 w miejscu poprzedniej; po 1946 kaplica rzymskokatolicka pw. św. Wawrzyńca. W północno-zachodnim narożu zlokalizowana jest drewniana dzwonnica wzniesiona przed 1825 (przebudowana w 1895 i przed 1903). Położenie zespołu cerkiewnego posiada obronny charakter. W sąsiedztwie zespołu cerkiewnego istnieje cmentarz parafialny z nagrobkami bruśnieńskimi.
W 1956 w rejonie Szczutkowa dokonano odkrycia dużych złóż gazu ziemnego.
15 marca 1963 nastąpił samoczynny wybuch gazu, powstał wtedy niewielki krater na rzece Lubaczówka, z którego wydobywał się słup ognia sięgający 30 m. Gaz zanim go ugaszono płonął kilka miesięcy, a jego eksploatacja trwa do dnia dzisiejszego.

</doc>
<doc id="310255" url="https://pl.wikipedia.org/wiki?curid=310255" title="Wahadło fizyczne">
Wahadło fizyczne



</doc>
<doc id="310256" url="https://pl.wikipedia.org/wiki?curid=310256" title="Świątkowa Mała">
Świątkowa Mała

Świątkowa Mała (j. łemkowski Святківка, Святкова Мала) – wieś w Polsce położona w województwie podkarpackim, w powiecie jasielskim, w gminie Krempna.
W latach 1975–1998 miejscowość administracyjnie należała do województwa krośnieńskiego.
Cerkiew.
We wsi znajduje się cerkiew greckokatolicka pw. św. Michała Archanioła (obecnie filialny kościół rzymskokatolicki w parafii Matki Bożej Niepokalanej w Desznicy) z roku 1762. Może to być data rozbudowy istniejącej już wcześniej kaplicy z XVII w. o nawę i babiniec. Świątynię remontowano i prawdopodobnie przebudowano na przełomie XIX i XX wieku (z tego czasu ma pochodzić obecna wieża).

</doc>
<doc id="310257" url="https://pl.wikipedia.org/wiki?curid=310257" title="Świątkowa Wielka">
Świątkowa Wielka

Świątkowa Wielka (ukraiński: Святкова Велика) – wieś w Polsce położona w województwie podkarpackim, w powiecie jasielskim, w gminie Krempna.
W latach 1975–1998 miejscowość administracyjnie należała do województwa krośnieńskiego.
Cerkiew.
We wsi znajduje się dawna cerkiew filialna greckokatolicka pw. św. Michała Archanioła) wzniesiona (lub przebudowana), w 1757 r. Remontowana w 1796 r., a następnie w latach 1826-1828 (prawdopodobnie wówczas dobudowano wieżę). W latach 1947-1986 nieużytkowana. Remontowana w latach 90. XX w. We wnętrzu polichromia z II poł. XVIII w. Od 1986 r. kościół filialny rzymskokatolicki w parafii Matki Bożej Niepokalanej w Desznicy.

</doc>
<doc id="310259" url="https://pl.wikipedia.org/wiki?curid=310259" title="Hranice (kraj karlowarski)">
Hranice (kraj karlowarski)

Hranice (niem. "Roßbach", czes. "Hranice u Aša") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 3 180 ha, a liczba jego mieszkańców 2 232 osób.
W mieście znajduje się najbardziej na zachód wysunięty przystanek kolejowy w Czechach.
Najcenniejszym zabytkiem architektury w Hranicach jest ewangelicki kościół, znacznie przebudowany w 1719 roku z unikatowym wyposażeniem wnętrza.
Demografia.
"Źródło: Czeski Urząd Statystyczny"

</doc>
<doc id="310260" url="https://pl.wikipedia.org/wiki?curid=310260" title="Święcany">
Święcany

Święcany – wieś w Polsce położona w województwie podkarpackim, w powiecie jasielskim, w gminie Skołyszyn.
W Święcanach znajduje się zabytkowy kościół św. Anny włączony do szlaku architektury drewnianej województwa podkarpackiego.
Powierzchnia wsi wynosi 2015,7 ha.
Dzieje.
Pochodzenie nazwy.
Nazwa wsi jest nazwą etniczną i wywodzi się od zasadźców pochodzących z miejscowości Święte lub Święcice.
Przynależność państwowa i administracyjna.
W 1595 roku wieś położona w powiecie bieckim województwa krakowskiego była własnością starosty olsztyńskiego Joachima Ocieskiego.
W latach 1954-1972 wieś należała i była siedzibą władz gromady Święcany. W latach 1975–1998 miejscowość administracyjnie należała do województwa krośnieńskiego.
Historia.
Święcany w drugiej połowie XIV wieku założył na prawie niemieckim król Kazimierz Wielki. Jako osada istniały co najmniej od XII wieku i rządziły się prawem zwyczajowym. Pierwsza źródłowa wzmianka historyczna o Święcanach pochodzi z 1369 roku kiedy wymieniany jest Andrzej ze Święcan jako założyciel wsi Lipnica. Wieś była królewszczyzną do 1386 roku. Potem będąc w prywatnych rękach często zmieniała właścicieli i między innymi byli nimi:
W latach 1904–1908 znaczna część dóbr dworskich została rozparcelowana, po nabyciu ich przez Bank Parcelacyjny we Lwowie i Józefa i Kazimierę Olszewskich. W 1927 roku majątek dworski o powierzchni zaledwie 48 morgów nabył Wojciech Grzegorczyk i uległ on w latach następnych dalszemu rozdrobnieniu w wyniku podziałów spadkowych.
Czasy współczesne.
Oświata i kultura.
W Święcanach znajduje się szkoła podstawowa. Początki szkolnictwa sięgają XVI wieku, kiedy to przy kościele założono szkołę parafialną.
Gospodarka i życie społeczne.
Święcany to wieś o charakterze rolniczym o dużym rozdrobnieniu gospodarstw. W wysokim stopniu zurbanizowana (posiada sieć gazową, wodociągową) z dobrze rozwinięta siecią drogową.
W Święcanach działa Ludowy Klub Sportowy Standart Święcany. Powstał on w roku 1980, a największym sukcesem klubu były występy w krośnieńskiej A-klasie. Mecze rozgrywane są na stadionie w Święcanach.
Religia.
Rzymskokatolicka parafia w Święcanach pw. św. Anny i św. Jana Nepomucena została erygowana w II poł. XIV wieku. Zapewne niedługo zbudowano tutaj kościół, jednak pierwszą informację o jego istnieniu podaje dopiero Jan Długosz.
Przy parafii działa Oddział Katolickiego Stowarzyszenia Młodzieży Diecezji Rzeszowskiej
Turystyka.
 Szlaki piesze 

</doc>
<doc id="310262" url="https://pl.wikipedia.org/wiki?curid=310262" title="Mette-Marit">
Mette-Marit

Mette-Marit, księżna koronna Norwegii (ur. 19 sierpnia 1973 w Kristiansand jako Mette-Marit Tjessem Høiby) – żona następcy tronu Norwegii, księcia Haakona. Ma z nim dwoje dzieci – Ingrid Aleksandrę (ur. 2004) i Sverre'a Magnusa (ur. 2005), którzy zajmują kolejno drugie i trzecie miejsce w linii sukcesji do norweskiego tronu.
Powiązania rodzinne.
Mette-Marit Tjessem Høiby urodziła się 19 sierpnia 1973 w Kristiansand.
Jej rodzicami są Sven Olaf Bjarte Høiby (zm. 2007), norweski dziennikarz i jego pierwsza żona, Marit Tjessem, urzędniczka bankowa.
Religia.
Została ochrzczona w wierze luterańskiej.
Jest matką chrzestną przynajmniej dwóch osób:
Edukacja.
W latach 2002−2003 kontynuowała swoją edukację w Londynie na SOAS, Uniwersytecie Londyńskim.
W 2012 ukończyła studia na Norwegian Business School.
Życie prywatne.
13 stycznia 1997 urodziła syna, Marius Borg Høiby, którego ojcem jest jej ówczesny partner, Morten Borg.
W połowie lat 90. w czasie festiwalu muzycznego w Kristiansand poznała Haakona, księcia koronnego Norwegii, syna Haralda V, króla Norwegii i Sonji, królowej Norwegii. Zostali parą po kolejnym spotkaniu w 1999, a wkrótce zamieszkali razem. Ich zaręczyny ogłoszono 1 grudnia 2000. Mette-Marit otrzymała pierścionek, który wcześniej należał do Marty, księżnej koronnej Norwegii i do królowej Sonji.
23 sierpnia 2001 narzeczeni zorganizowali przyjęcie z udziałem przedstawicieli zagranicznych rodzin królewskich, w czasie którego król Harald V podarował im posiadłość Skaugum.
25 sierpnia Mette-Marit i Haakon zawarli związek małżeński w wierze luterańskiej. Ceremonia miała miejsce w katedrze w Oslo. Funkcję świadka pełnił Fryderyk, książę koronny Danii, natomiast świadkową została Linda Tånevik, przyjaciółka panny młodej. Tjessem Høiby otrzymała tytuł Jej Królewskiej Wysokości Księżnej Koronnej Norwegii.
Para spędziła miesiąc miodowy w Stanach Zjednoczonych. Marius, syn Mette-Marit, zamieszkał razem z matką na dworze królewskim.
Pod koniec 2002 książę i księżna przeprowadzili się do Londynu, gdzie mieszkali przez rok i kontynuowali swoją edukację.
4 lipca 2003 podano do wiadomości, że książę i księżna spodziewają się narodzin pierwszego wspólnego dziecka. Potomek, niezależnie od płci, miał zająć drugie miejsce w linii sukcesji norweskiego tronu i zostać w przyszłości władcą państwa. 21 stycznia 2004 w Oslo University Hospital urodziła się księżniczka Ingrid Aleksandra.
25 kwietnia 2005 Pałac Królewski ogłosił kolejną ciążę księżnej. Książę Sverre Magnus przyszedł na świat 3 grudnia 2005 w Oslo i został pierwszym norweskim księciem w dziejach, który nie wyprzedził swojej starszej siostry w kolejności dziedziczenia tronu.
22 lipca 2011 jej przybrany brat, Trond Berntsen, policjant, zginął w atakach terrorystycznych na wyspie Utøya.
12 stycznia 2017 księżna wydała oświadczenie, w którym skrytykowała media za naruszanie prywatności jej starszego syna. Marius podjął naukę w Stanach Zjednoczonych i zdecydował, że nie będzie pełnił oficjalnych obowiązków w rodzinie królewskiej.
Księżna koronna Norwegii.
Po ślubie z księciem Mette-Marit otrzymała tytuł Jej Królewskiej Wysokości Księżnej Koronnej Norwegii. Od tej pory bierze udział w oficjalnych wystąpieniach, reprezentując norweskiego monarchę. 
Odznaczona m.in. Krzyżem Wielkim Orderu Zasługi Rzeczypospolitej Polskiej (2003).
W 2006 została ogłoszona Międzynarodowym Ambasadorem Dobrej Woli UNAIDS, z czym związana jest część jej działań. Uczestniczy w wydarzeniach dotyczących zakażenia wirusem HIV oraz chorobą AIDS i odbywa podróże zagraniczne, promując wiedzę wśród ludzi (Szwajcaria w kwietniu 2006, Nikaragua w listopadzie 2007 i Ukraina w październiku 2008).
Związki z innymi rodzinami królewskimi.
Była gościem ceremonii zaślubin: księcia Konstantyna z Holandii z Laurencją Brinkhorst (Haga, 2001), Willema-Aleksandra, księcia Oranii z Maksymą Zorreguiettą (Amsterdam, 2002), Filipa, księcia Asturii z Letycją Ortiz Rocasolano (Madryt, 2004), Fryderyka, księcia koronnego Danii z Marią Donaldson (Kopenhaga 2004), księcia Joachima z Danii z Marią Cavallier (Mogeltonder, 2008), Daniela Westlinga z Wiktorią, księżną koronną Szwecji (Sztokholm, 2010), Alberta II, księcia Monako z Charlene Wittstock (Monako, 2011), Wilhelma, dziedzicznego wielkiego księcia Luksemburga z hrabianką Stefanią de Lannoy (Luksemburg, 2012), Christophera O’Neill z Magdaleną, księżną Hälsinglandu i Gästriklandu (Sztokholm, 2013) i Karola Filipa, księcia Värmlandu z Zofią Hellqvist (Sztokholm 2015).
Reprezentowała dwór norweski w czasie uroczystości pogrzebowych: Klausa, księcia Niderlandów (Delft, 2002), hrabiego Fleminga z Rosenborga (Kopenhaga, 2002) i księcia Karola Bernadotte (Daneryd, 2003).
Jest matką chrzestną między innymi księcia Krystiana z Danii i Oskara, księcia Skanii.
Media.
W maju 2003 razem z mężem wzięła udział w sesji zdjęciowej dla "Vanity Fair", której autorem był Mario Testino.
W sierpniu 2006 zrealizowano program dokumentalny, skupiony wokół życia księżnej, zatytułowany "The Cinderella of Our Time". Program wyemitowała norweska stacja TV2.
Kontrowersje.
Związek Mette-Marit z następcą norweskiego tronu wywołał kontrowersje z powodu tego, że kobieta nie miała szlacheckiego pochodzenia, była samotną matką, jej poprzedni partner zamieszany był w handel narkotykami, a dodatkowo zamieszkała z Haakonem jeszcze przed ślubem. W sierpniu 2001 Tjessem przeprosiła przyszłych poddanych za swoje działania z przeszłości.
4 grudnia 2019 księżna wydała oświadczenie, w którym przyznała, że żałuje swoich kontaktów z Jeffreyem Epsteinem, amerykańskim biznesmenem, oskarżonym o przestępstwa seksualne. Dodała, że spotykała się z nim kilkakrotnie w latach 2011-2013. Wypowiedź księżnej miała miejsce kilka dni po tym, gdy Andrzej, książę Yorku z powodu znajomości z mężczyzną wycofał się z życia publicznego i pełnienia oficjalnych obowiązków.
Zdrowie.
29 października 2018 rodzina królewska wydała oświadczenie, w którym poinformowali, że u księżnej koronnej rozpoznano idiopatyczne włóknienie płuc.

</doc>
<doc id="310265" url="https://pl.wikipedia.org/wiki?curid=310265" title="Funkcja komunikatywna">
Funkcja komunikatywna



</doc>
<doc id="310266" url="https://pl.wikipedia.org/wiki?curid=310266" title="Piotrków Trybunalski (stacja kolejowa)">
Piotrków Trybunalski (stacja kolejowa)

Piotrków Trybunalski – stacja kolejowa w Piotrkowie Trybunalskim, w województwie łódzkim, w Polsce. Według klasyfikacji PKP ma kategorię dworca regionalnego. Powstała w połowie XIX w. na trasie Kolei Warszawsko-Wiedeńskiej (obecnie linia kolejowa nr 1).
Opis.
Uroczyste otwarcie stacji miało miejsce 7 października 1846, kiedy to na stację wjechał pociąg z Namiestnikiem Królestwa Polskiego – Iwanem Paskiewiczem.
Tereny kolejowe wokół dworca zajmują powierzchnię około 4 ha. Zbudowano tu liczne obiekty obsługi ruchu kolejowego. Najważniejsze to budynek dworca, lokomotywownia, budynek spedycji towarowej oraz administracyjne i magazynowe. Większość tych obiektów znajduje się na liście obiektów zabytkowych. Obecnie większość z nich pełni inne funkcje, najczęściej handlowe. Jedynie budynek dworca zachował zarówno oryginalną bryłę architektoniczną, jak i obsługę ruchu pasażerskiego jako główną funkcję. Dworzec piotrkowski obsługuje pasażerów Polregio i PKP Intercity. Dworzec pierwotnie zbudowany na peryferiach miasta obecnie wraz z sąsiadującym dworcem autobusowym stanowi ścisłe centrum komunikacyjne Piotrkowa Trybunalskiego.
W latach 2010–2012 przeprowadzono gruntowny remont budynków dworca.
Pasażerowie.
W roku 2017 wymiana pasażerska wyniosła 584 tys. osób (1,6 tys. dziennie).
W roku 2018 stacja obsługiwała 1,8 tys. pasażerów na dobę (łącznie 657 tys. osób).
W roku 2019 wymiana pasażerska wyniosła 803 tys. osób (2,2 tys. dziennie).
W roku 2020 wymiana pasażerska wyniosła 549 tys. osób (1,5 tys. dziennie).
W roku 2021 wymiana pasażerska wyniosła 694 tys. osób (1,9 tys. dziennie).

</doc>
<doc id="310269" url="https://pl.wikipedia.org/wiki?curid=310269" title="Kod językowy">
Kod językowy

Kod językowy – zbiór jednostek językowych i reguł rządzących ich łączeniem, z założenia wspólny dla nadawcy i odbiorcy. Jest warunkiem porozumiewania się; pełni rolę systemu znaków, dzięki którym przekazuje się informacje. Najważniejszym kodem jest język, czyli system znaków językowych.
Termin „kod językowy” bywa traktowany jako neutralne określenie na różne formy egzystencji mowy ludzkiej (por. odmiana językowa).

</doc>
<doc id="310274" url="https://pl.wikipedia.org/wiki?curid=310274" title="Wisłok Wielki">
Wisłok Wielki

Wisłok Wielki – wieś w Polsce położona w województwie podkarpackim, w powiecie sanockim, w gminie Komańcza. Wieś lokowana w II poł. XIV wieku, na zachodnim stoku pasma Bukowicy, nad rzeką Wisłok, przy DW897.
Historia.
Od 1340 do 1772 ziemia sanocka, województwo ruskie, do 1914 powiat sanocki, powiat podatkowy i gmina Bukowsko, austriacka Prowincja Galicja. Do roku 1939 powiat sanocki, województwo lwowskie. 
Pierwsze zapisy, pochodzą z 25 czerwca 1361 (Kod. Dyplomat. Małopolski., III, 143), kiedy to Kazimierz Wielki nadaje braciom Piotrowi i Pawłowi Balom z Węgier opuszczone wsie; Wisłok, Zboiska, Radoszyce, Jurowce, Srogów, Dydnię, Temeszów i inne. 
Wieś była w posiadaniu Mikołaja Herburta Odnowskiego ok. 1539. 
Obecny Wisłok Wielki składał się kiedyś z dwóch wsi Wisłoka Górnego i Wisłoka Niżnego, każdy z osobną cerkwią i osobną parafią greckokatolicką. Najstarsza parafia została założona w Wisłoku Górnym, parafię w Wisłoku Niżnym erygowano w 1752. Pierwszym patronem tutularnym parafii w Wisłoku Niżnym był Józef Ossoliński z Bukowska. W połowie XIX wieku właścicielami posiadłości tabularnej w Wisłoku Wielkim byli Hićkiewicz i Zabierzowski. Posiadłość wisłocka pod koniec XIX w. dzieliła się na trzy części, pierwsza była własnością Józefa Hantla, druga część należała do Józefa Hellera oraz trzecia część należała do Feliksa Gniewosza.
W 1898 Wisłok zajmował obszar 46,28 km², licząc 2146 osób zamieszkujących 364 domy. Dzielił się na Wisłok Dolny (1289 mieszkańców), cerkiew wybudowano w 1853 oraz Wisłok Górny (857 mieszkańców), cerkiew wybudowano w 1876, dodatkową część wsi stanowił obszar dworski "J.H." „Potasznia” o pow. 13,86 km², zamieszkany przez 15 osób. W 1900 wieś liczyła 2271 mieszkańców, natomiast całkowita pow. wsi wynosiła wówczas 4628 ha. Do 1914 starostwo powiatowe Sanok, powiat sądowy Bukowsko. 
Od listopada 1918 do stycznia 1919 Republika Komańczańska.
W okresie II wojny światowej rejon działania placówki AK nr IV w Nowotańcu, ta podległa Komendzie Obwodu w Sanoku. 
We wrześniu 1944 podczas operacji dukielsko-preszowskiej we wsi stacjonowała niemiecka 96. Infanterie-Division (XXIV. Panzerkorps) broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty).
Na miejscu była parafia greckokatolicka oraz polska szkoła. Poza Łemkami mieszkała tu również ludność żydowska. Parafia łacińska w Bukowsku do 1947, obecnie w Komańczy. 
W latach 1975–1998 miejscowość administracyjnie należała do województwa krośnieńskiego.
Zabytki.
We wsi znajduje się cerkiew greckokatolicka pw. Świętego Onufrego (obecnie kościół rzym.-kat.) wybudowana wraz z murowaną dzwonnicą bramną w latach 1850-1854. Wcześniejszy kościół pw. św. Ducha uległ zniszczeniu ok. 1874. Świątynia w Wisłoku, podobnie jak kilka innych zachowanych w dolinie Osławy cerkwi reprezentuje typ architektury sakralnej, rozpowszechniony w XIX w. na terenie środkowego i wschodniego Podkarpacia.

</doc>
<doc id="310277" url="https://pl.wikipedia.org/wiki?curid=310277" title="Wojtkowa">
Wojtkowa

Wojtkowa – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Leży przy DW890.
Do 1954 miejscowość była siedzibą gminy Wojtkowa. W latach 1975–1998 miejscowość administracyjnie należała do województwa krośnieńskiego.
Historia.
Wieś położona w powiecie przemyskim, była własnością Wojciecha Morskiego, została spustoszona w czasie najazdu tatarskiego w 1672 roku.
W połowie XIX wieku właścicielami posiadłości tabularnej Wojtkowa i Wojtkówka byli spadkobiercy Nowosielskiego.
Wieś w latach 1944-1947 przeszła gehennę z rąk UPA, mającej swoją siedzibę w lasach między Wojtkową a Grąziową. Na uwagę w tym okresie zasługują dwie akcje UPA. W 1944 Ukraińcy w mundurach SS wtargnęli do szkoły podstawowej w Wojtkowej (budynek szkoły z 1910), aresztowali ówczesnego dyrektora - Jana Lichowskiego, po czym wywieźli w celu stracenia w lasach pod Wojtkową. Ciała nie odnaleziono. Według Jana Pisulińskiego, MO od jesieni 1944 do wiosny 1945 zabiła około 40 osób, wiele przed śmiercią torturując. 29 września 1946 oddział UPA otoczył posterunek MO w Wojtkowej. Podpalono budynek wraz z osobami, które w nim się znajdowały – tych, którzy próbowali się wydostać, wrzucano ponownie do środka. W płomieniach zginęło ok. 13 osób. UPA spaliła również dwór i folwark znajdujące się na Turzy (część Wojtkowej), należący do Nowosieleckich.

</doc>
<doc id="310281" url="https://pl.wikipedia.org/wiki?curid=310281" title="Seroczyn (powiat siedlecki)">
Seroczyn (powiat siedlecki)

Seroczyn (dawne miasto) – wieś w Polsce, położona w województwie mazowieckim, w powiecie siedleckim, w gminie Wodynie, na skrzyżowaniu dróg wojewódzkich nr 802 Mińsk Mazowiecki – Seroczyn oraz nr 803 Siedlce – Stoczek Łukowski. Obok wsi przepływa rzeka Świder.
W latach 1975–1998 wieś administracyjnie należała do województwa siedleckiego.
Seroczyn uzyskał lokację miejską w 1548 roku. Prawa miejskie do 18 grudnia 1821. Za Królestwa Polskiego istniała gmina Seroczyn.
Historia.
Początki osadnictwa na terenie miejscowości sięgają neolitu (od około 5500 do 2300 p.n.e.) Świadczy o tym znalezisko powierzchniowe (dwie siekiery krzemienne oraz inne drobne narzędzia), na piaszczystej wydmie, nad rzeką Świder.
Po raz pierwszy nazwa miejscowości wymieniona jest w dokumencie z 3 sierpnia 1343 roku
Książęta mazowieccy Siemowit III i Kazimierz I, odstąpili Panięcie z rodu Doliwów, kasztelanowi czerskiemu wsie Siekluki i Szczyty w zamian za Seroczyn, Boglewice i Wolę Boglewską.
Od początku XV wieku wieś była własnością skarbnika czerskiego – Wita z Dudy. W roku 1424 właścicielami zostali Głoskowscy. Konrad III Rudy, książę mazowiecki, w 1476 roku wyzwolił ówczesnych właścicieli Seroczyna, Alberta i Jakuba Głoskowskiego od powinności naprawy i budowy zamków. Dzięki staraniom Stanisława Głoskowskiego, w 1547 roku wybudowany został kościół i założona parafia pod wezwaniem Nawiedzenia Najświętszej Maryi Panny. 28 listopada biskup poznański Benedykt Izdbieński wystawił przywilej erekcyjny oraz poświęcił kościół. Był zbudowany z drewna, zawierał cztery ołtarze. Dnia 21 stycznia 1548 roku za zgodą króla Zygmunta Augusta, nastąpiła lokacja miasta na prawie chełmińskim. Seroczyn otrzymał prawo do cotygodniowych targów (środa), dwóch jarmarków w roku (8 maja i 29 września) oraz zwolniony został z podatków na okres 20 lat. Dzięki temu miasteczko bardzo szybko się rozwinęło. Mieszczanie posiadali 43 włóki ziemi, trudnili się głównie rolnictwem. W drugiej połowie XVI wieku zaczęto eksploatować niskoprocentowe, błotne rudy darniowe żelaza. Wybudowano kuźnicę, w której miało zatrudnienie 2 do 3 czeladników.
W roku 1603 wizytacji parafii oraz szkoły dokonał biskup poznański Wawrzyniec Goślicki, którą tak wspominał:
Od drugiej połowy XVI wieku, do roku 1621, właścicielami miejscowości byli Krzyccy. Od roku 1621 do połowy XVIII wieku – Oborscy. W roku 1676 Marcin Oborski, starosta liwski otrzymał potwierdzenie praw miejskich.
Wybudowany w 1547 roku kościół chylił się ku upadkowi, toteż ówczesny właściciel, Karol Oborski – kasztelan bracławski wybudował nowy w 1728 roku.
Od połowy XVIII do połowy XIX wieku miejscowość należała do Cieszkowskich. Podczas powstania listopadowego przed bitwą pod Stoczkiem stacjonował tu Fiodor Geismar wraz ze swoim wojskiem. Od połowy XIX wieku, majątek W Seroczynie należał do rodziny Wernerów.
W powstaniu styczniowym ludność tutejsza brała udział m.in. poprzez: dostarczanie żywności, opatrywanie ran powstańcom i lanie kul. Wielu mieszkańców brało czynny udział w zrywie narodowym. Przykładem może być ksiądz Wawrzyniec Lewandowski, który za pomoc udzielaną powstańcom został rok później powieszony. Seroczyn stracił prawa miejskie w 1869 roku.
Pod koniec XIX wieku zbudowano gorzelnię, owczarnię, trzy młyny wodne, dwa folusze, tartak oraz cegielnię.
W latach 1909 – 1913 z inicjatywy ówczesnego proboszcza Michała Beneta zbudowano nowy, neogotycki kościół, według projektu inżyniera Zygmunta Zdańskiego. Od roku 1905, rozpoczęto potajemne nauczanie dzieci w języku polskim. W roku 1908 powstała szkoła polska staraniem Polskiej Macierzy Szkolnej. W roku 1925 rozpoczęto budowę szkoły powszechnej, którą została oddana do użytku w 1926, budynek w całości ukończono rok później. W 1934 roku utworzono Uniwersytet Powszechny, dla absolwentów szkoły podstawowej.
W okresie międzywojennym, istniały w Seroczynie: cztery sklepy spożywcze, jeden z tkaninami, olejarnia, dwa młyny, dwie piekarnie, zakład kowalski, szewski i rzeźnia.
16 października 1938 roku odbyła się uroczystość poświęcenia pomnika oraz Powszechnej Szkoły Podstawowej, której patronem został ksiądz Wawrzyniec Lewandowski. Odsłonięcia pomnika w imieniu premiera Felicjana Sławoja Składkowskiego dokonał starosta siedlecki Stanisław Guliński.
II wojna światowa.
Podczas wojny obronnej 1939 w dniach 12 i 13 września miała tu miejsce bitwa żołnierzy 5 pułku piechoty Legionów (1 Dywizja Piechoty Legionów im. J. Piłsudskiego) oraz 11 dywizjonu pancernego (Mazowiecka Brygada Kawalerii) z oddziałami niemieckiej Dywizji Pancernej „Kempf”. Wkrótce po napaści Niemiec na Polskę dnia 1 września 1939 r. skutki działań wojennych dotarły do Seroczyna. Niemiecka propaganda przedstawiała niemiecki atak na Polskę jako uzasadniony akt obrony koniecznej. Ale zbrodniczy charakter działań żołnierzy niemieckich był już oczywisty, dlatego trwała powszechna ucieczka przed nimi. Od pierwszych dni września przez Seroczyn płynęła rzeka kolumn cywilnych uchodźców oraz oddziałów Wojska Polskiego ustępujących pod naporem wroga. Wszyscy kierowali się na południowy wschód, który wówczas wydawał się bezpieczny.
Rajd niemieckiej dywizji pancernej „Kempf” od Mławy na południe miał na celu zamknięcie wielkiego kotła na wschód od Wisły, poprzez ich połączenie z niemiecką Grupą „Süd” atakującą Polskę od południa. Skutkiem powodzenia takiego manewru miało być zajęcie Warszawy już 10 września 1939.
Gdzieś musiało nastąpić przecięcie tych dwóch rzek: rzeki ustępujących polskich wojsk i wlewającej się na teren Polski rzeki wojsk niemieckiego agresora. To przecięcie nastąpiło w Seroczynie. W wielowątkowej bitwie w Seroczynie i okolicy po stronie niemieckiej początkowo uczestniczyła grupa bojowa „Steiner” Dywizji Pancernej „Kempf”, która 12 września zajęła Seroczyn od wschodu. Pozostałe dwie grupy bojowe Dywizji „Kempf” przemieszczały się dalej drogą z Siedlec, tzn. grupa „Landgraf” znajdowała się w rejonie Stoczka Łukowskiego i grupa „Kleinheisterkamp” zmierzała do Żelechowa.
Posiadający kilka samochodów pancernych wz. 29, 11. dywizjon pancerny Mazowieckiej Brygady Kawalerii (z Armii „Modlin”) dowodzony przez mjr. Stefana Majewskiego 12 września, celem dołączenia do macierzystej brygady, zmierzał na południowy wschód. Koło Siennicy do 11 dywizjonu dołączyły dwa napotkane samochody pancerne wz. 34
z 61 dywizjonu pancernego. Po godz. 9, tuż za Seroczynem, pierwszy pluton, będący w straży przedniej, trafił na straż przednią jadącego z Siedlec niemieckiego oddziału grupy bojowej „Steiner”, składająca się z Pionier-Batallion 505. i kompanii pancernej SS „Späh”. W skład niemieckiego oddziału wchodziła kompania motocyklistów, pluton samochodów pancernych oraz pluton działek ppanc i dział piechoty (po 4 działa). W krótkiej potyczce dwa niemieckie samochody pancerne zostały zniszczone, lecz po stracie jednego Ursusa (trafionego z działka ppanc) polski oddział musiał cofnąć się za wzgórze i do miasta. Wkrótce nieprzyjaciel rozwinął siły i wkroczył do Seroczyna, wypierając polskie oddziały za rzekę Świder. Przed drugą fazą boju spotkaniowego, mjr Majewski dołączył do swojego dywizjonu wszystkich żołnierzy napotkanych w okolicy, którzy utworzyli pluton pieszy pod dowództwem oficera łączności dywizjonu por. J. Hermana, baterię artylerii stojącą w pobliskim lesie bez koni oraz nowo przybyłą 62. kompanię czołgów rozpoznawczych (TKS). Następnie, polskie siły ruszyły do ataku przez rzekę, ale atak nie powiódł się. Samochody pancerne atakowały na wprost przez most, lecz pierwszy samochód, który przejechał most, został zniszczony pociskiem z działka ppanc, podczas gdy tankietki na prawym skrzydle utknęły na podmokłych łąkach. Następnie kontratak sił niemieckich wspartych czołgami i artylerią zmusił Polaków do wycofania w kierunku Garwolina ok. godz. 13. Polskie straty w tym boju wyniosły dwa samochody wz. 29, jeden (lub dwa) wz. 34 i 1 tankietkę z 11. dywizjonu i kilka z 62. kompanii. Mimo wycofania broni pancernej Polacy utrzymali się na pozycjach na zachód od Seroczyna, gdzie zablokowali Niemcom drogi Seroczyn – Żebraczka i Seroczyn – Borki. Ponadto w wielu miejscach Polacy przerwali drogę Żebrak – Seroczyn, odcinając Niemcom zaopatrzenie. Oddziały grupy „Landgraf” próbujące przebić się ze Stoczka Łukowskiego na północ w celu odblokowania drogi zostały ostrzelane i nie przywróciły zaopatrzenia.
13 września o godz 4:00 od strony Oleksianki i wsi Borki rozpoczął się silny atak 5 pułku piechoty Legionów im. Józefa Piłsudskiego 1 Dywizji Piechoty Legionów na Seroczyn, gdzie znajdowała się grupa bojowa „Steiner”. Do godz 8:30 Niemcy znajdowali się pod gwałtownym ogniem polskiej broni maszynowej oraz polskiej artylerii ze Strachomina, ponosząc wielkie straty. Potem o godz 10:30 Niemcy dostali wsparcie 12 czołgów z grupy „Landgraf”, które kilka razy kontratakowały oddziały polskiego pułku. Te czołgi atakowały też wieś Borki, ale dostały się pod ogień polskich dział przeciwpancernych, które unieruchomiły kilka czołgów. W tej sytuacji II batalion pułku obszedł Seroczyn od północy zdobywając szturmem rejon wsi Wodynie, rozbijając po drodze drugi rzut sztabu Dywizji Pancernej „Kempf” i przerywając drogę Siedlce – Stoczek, całkowicie odcinając Niemcom drogę zaopatrzenia dla grup „Steiner”, „Landgraf” i „Kleinheisterkamp”. Niemiecka kolumna z zaopatrzeniem, składająca się z wielkiej ilości ciężarówek, została doszczętnie zniszczona. Zdobyto nawet osobiste wyposażenie generała Kempfa, w tym jego kalesony. W ten sposób Niemcy w Seroczynie znaleźli się w okrążeniu, bez paliwa i bez ochoty do walki, bliscy klęski. Walki w Seroczynie ustały dopiero wieczorem 13 września. Dwa bataliony polskiego pułku ponoszące główny wysiłek w tej bitwie stopniały do dwóch kompanii. W Wodyniach cały dzień trwały walki, gdyż Niemcy próbowali przebić się kolumnami czołgów na północ w celu odblokowania drogi. Jednak ich próby nie powiodły się, gdyż polskie działa przeciwpancerne zniszczyły wiele czołgów, którym brakowało już paliwa. Zdolność do działania Niemcy odzyskali po zaopatrzeniu w paliwo (4000 l.), które 14 września zrzuciły samoloty Junkers Ju 52. Mimo to nie zdołali przebić się przez polską blokadę drogi w Wodyniach. Przy nieudanych próbach przebicia się zużyli całe paliwo w czołgach. Dlatego 16 września wylądował samolot dostarczając im jeszcze 2.000 l. paliwa. Dopiero tego dnia udało im się przebić przez Wodynie i przywrócić funkcjonowanie drogi zaopatrzenia.
O zaciętości walk świadczy, że po obu stronach nie brano jeńców. Niemcy także ponieśli poważne straty, a ich posuwanie się ku Wiśle zostało powstrzymane na pewien czas, dzięki czemu przez tę lukę zdołała wycofać się na południe Grupa Operacyjna Kawalerii gen. Andersa, która 13 września opanowała Cegłów, Połczankę i Siennicę w celu umożliwienia pozostałym jednostkom kontynuowania marszu na południe i wschód. Do Grupy dowodzonej przez gen. Andersa dołączyli wycofani spod Seroczyna pancerniacy dowodzeni przez mjr. Majewskiego. Już razem przemieszczali się w kierunku Tomaszowa Lubelskiego.
Zakończenie bitwy w Seroczynie skutkowało uwolnieniem sił niemieckich, które w tej sytuacji mogły przygotowywać się do generalnego ataku na Pragę (prawobrzeżną część Warszawy), planowanego na 16 września. Ale ten atak nie nastąpił, gdyż generał Werner von Fritsch, który miał dowodzić tym atakiem, został zabity 15 września w miejscowości Cechówka dziś Sulejówek.
Bitwa w Seroczynie to jedna z najcięższych i najbardziej zaciętych bitew we wrześniu 1939 roku. Tak wspomina niemiecki oficer:
Po stronie Polaków straty były większe. Poległo 146 żołnierzy i tyle samo było rannych. 29 mieszkańców ukrywających się w piwnicy, zostało zamordowanych, 12 osób rozstrzelano.
W czasie wojny kilkanaście osób zostało wywiezionych na roboty przymusowe. Około 80 procent budynków spłonęło. Wszyscy Żydzi, którzy tu mieszkali (w okresie międzywojennym było ich około 120), zostali wywiezieni przez Niemców do obozu koncentracyjnego w Treblince. Ogółem w latach 1939-1945 życie straciło 72 osoby z parafii, w tym około 55 z samej miejscowości Seroczyn. Podczas wojny działały tutaj oddziały Armii Krajowej.
Po 1945 r..
Po wojnie była tu siedziba Gromadzkiej Rady Narodowej. Z majątku ostatnich właścicieli, Wernerów utworzono Państwowe Gospodarstwo Rolne. W latach sześćdziesiątych istniała w Seroczynie Szkoła Przysposobienia Rolniczego. W latach siedemdziesiątych, reżyserujący film "Noce i dnie" Jerzy Antczak wszystkie sceny filmowego Serbinowa kręcił na terenie Seroczyna. W latach 1975-1998 miejscowość należała administracyjnie do województwa siedleckiego. Od 1991 roku co roku w rocznicę uchwalenia Konstytucji 3 maja odbywa się festyn. Głównym punktem imprezy są biegi lekkoatletyczne. W dniu 26 marca 2009 roku wizytę w Seroczynie złożył ówczesny Prezydent Polski prof. Lech Kaczyński.
Zabytki.
Do zabytków miejscowości można zaliczyć:
Rezerwat.
Atrakcją miejscowości jest także rezerwat "Dąbrowy Seroczyńskie" i "Kulak"

</doc>
<doc id="310287" url="https://pl.wikipedia.org/wiki?curid=310287" title="Hranice (kraj ołomuniecki)">
Hranice (kraj ołomuniecki)

Hranice (niem. "Mährisch Weißkirchen") – miasto na Morawach, w powiecie Przerów, w kraju ołomunieckim w Czechach. Według danych z 31 grudnia 2003 powierzchnia miasta wynosiła 4979 ha, a liczba jego mieszkańców 19 582 osób.
Geografia.
Miasto położone jest nad rzeką Beczwą, w Bramie Morawskiej pomiędzy Górami Odrzańskimi na zachodzie, a Pogórzem Morawsko-Śląskim na wschodzie. Miasto stanowi centrum mikroregionu Hranicko.
W granicach miasta znajduje się Hranická propast, studnia krasowa, w której znajduje się najgłębsza na świecie podwodna jaskinia.
Gospodarka.
W mieście rozwinął się przemysł elektroniczny, odzieżowy, cementowy oraz maszynowy.
Historia.
Obszar wokół miasta został osiedlony w XII wieku. Pierwsze wzmianki o mieście związane są ze sporem o jego własność pomiędzy benedyktynami z klasztoru w Rajhradzie, a norbertanami z klasztoru w Hradisku. Ci pierwsi sfalsyfikowali dokument wymieniający "Granice", datowany na 1169 rok, aczkolwiek historycznie i geograficznie bardziej wiarygodny niż dokument norbertanów z 1250 wymieniający "Hranicz". Stąd zakłada się, że miasto powstało w XII lub XIII wieku. Było to dogodne miejsce na posterunek graniczny przy południowym zwężeniu Bramy Morawskiej, na odnodze szlaku bursztynowego, który biegł na północ w kierunku Bělotína i Ostrawy, jak również odbijała tu droga na wschód do Valašskégo Meziříča. Okolice był tu wówczas słabo zaludnione a Morawy od Śląska oddzielały jeszcze gęste lasy stanowiące naturalną granicę, skąd pochodzi współczesna nazwa Hranic. Późniejsza niemiecka nazwa Weißkirchen nawiązywała do białego i dominującego nad miastem kościoła parafialnego (przetrwał do wojny trzydziestoletniej). W XIII wieku miasto stało się centrum akcji kolonizacyjnej ziem położonych na północny zachód w okolicach Potštátu. Po rozstrzygnięciu klasztornego sporu w 1276 wydano dokument lokacyjny dla miasta "Alba Ecclesia", krótko potem zostało jednak zniszczone i w 1282 lokowane ponownie.
W 1847 przez miasto przebiegła Kolej Północna z Wiednia do Krakowa. Istniejąca do dziś stacja kolejowa nazywa się "Hranice na Moravě", czyli Hranice na Morawach
Garnizon i szkoły wojskowe.
Do 1918 Hranice były garnizonem cesarskiej i królewskiej Armii, w którym stacjonowały między innymi:
Absolwentami uczelni wojskowych w Hranicach byli m.in. późniejsi oficerowie Wojska Polskiego:
a także Polacy – oficerowie c. i k. Armii:
oraz
Urodzeni w Hranicach.
Ludwik Klucki (1801-1877), prawnik i działacz narodowy, burmistrz Cieszyna.
Demografia.
"Źródło: Czeski Urząd Statystyczny"

</doc>
<doc id="310291" url="https://pl.wikipedia.org/wiki?curid=310291" title="Amonherchopszef">
Amonherchopszef

Amonherchopszef, również "Amun-her-khepeshef" lub "Amun-her-wenemef". Pierworodny syn Ramzesa II i królowej Nefertari. Urodzony gdy Ramzes II sprawował władzę wspólnie ze swym ojcem - Setim I. Jego pierwotne imię "Amun-her-wenemef", oznaczające - "Amon-jest\włada-jego-prawym-ramieniem", zmieniono na "Amun-her-khepeshef", oznaczające "Amon-jest\włada-jego-potężnym-ramieniem".
Amonherchopszef był następcą tronu przez wiele lat. Zmarł jednak przedwcześnie (podobnie jak jego 12 braci), nie osiągając sukcesji (m.in. z powodu długoletniego panowania swego ojca).
Następcą Ramzesa II został jego 13 syn Merenptah.
Jako dziedzic tronu, Amonherchopszef posiadał liczne, wysokie tytuły: "Dowódca Wojsk", "Najstarszy syn z krwi Majestatu Jego", "Najskuteczniejszy zaufany Majestatu Jego", kilka dzielił z innymi książętami krwi, członkami rodu królewskiego: "Nosiciel wachlarza po prawicy króla", "Królewski Skryba". Tytuły te świadczą o bardzo wysokiej pozycji Amonherchopszefa na dworze oraz w armii faraona. Według starożytnych przekazów on oraz jego przyrodni brat, Chaemuaset brali bezpośredni udział lub towarzyszyli Ramzesowi II w bitwie pod Kadesz oraz kampanii w Nubii.
Po podpisaniu traktatu pokojowego z Hetytami, zaangażowany był w szczegółowe rokowania normujące stosunki z nimi, podobnie jak jego ojciec i matka.
Statuy oraz wizerunki Amonherchopszefa znajdują się w Abu Simbel, Luksorze oraz w Ramesseum oraz w świątyni Setiego I w Abydos.
Amonherchopszef zmarł w 40 roku panowania Ramzesa II, w wieku około 40 - 45 lat.
Następcą tronu po nim został Ramzes (Młodszy), najstarszy syn królowej Isetnofret.
Jest wysoce prawdopodobne, iż Amonherchopszef pochowany został w Dolinie Królów
w ogromnym hypogeum (KV5), wykutym dla synów Ramzesa II.

</doc>
<doc id="310293" url="https://pl.wikipedia.org/wiki?curid=310293" title="Hronov">
Hronov

Hronov (niem. "Hronow") − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 2 203 ha, a liczba jego mieszkańców 6 516 osób.
W Hronovie urodzili się: czeski pisarz i dramaturg Alois Jirásek, Josef Čapek, malarz i pisarz (to on wymyślił słowo "robot" dla swojego brata, pisarza Karla Čapka), oraz prozaik Egon Hostovský.
Demografia.
"Źródło: Czeski Urząd Statystyczny"

</doc>
<doc id="310297" url="https://pl.wikipedia.org/wiki?curid=310297" title="Amalasunta">
Amalasunta

Amalasunta (zm. 535) – królowa Ostrogotów. 
Życiorys.
Była córką Teodoryka Wielkiego. W 515 poślubiła Eutaryka, również z rodu Amalów, który większość swego życia spędził na Półwyspie Iberyjskim wtedy w rękach Gotów zachodnich. Z tego związku urodziło się dwoje dzieci: Atalaryk i Matasunta. Po śmierci Teodoryka władcą Ostrogotów został małoletni Atalaryk, lecz faktyczne rządy sprawowała regentka Amalasunta. Królowa była zwolenniczką ugodowej polityki wobec Cesarstwa, na co mogła wpłynąć gocka opozycja wobec jej rządów, na czele której stali Teodahad i wódz Teodoryka - Toluin. Po śmierci Atalaryka w 534 Amalasunta w celu utrzymania władzy musiała poślubić swego kuzyna Teodahada. Jednakże żądny władzy Teodahad pod koniec 534 uwięził Amalasuntę na wyspie toskańskiego jeziora Bolsena. Tam, przed 30 kwietnia 535, została zamordowana w czasie kąpieli prawdopodobnie przez krewnych zabitych na jej rozkaz członków starszyzny gockiej. Cesarz Justynian I Wielki jej śmierć wykorzystał do rozpoczęcia wojen z Ostrogotami.
Amalasunta jest też bohaterką powieści "Przemija postać świata" H. Malewskiej. W utworze tym jednak pojawia się informacja, że kobieta zginęła podczas próby ucieczki.

</doc>
<doc id="310299" url="https://pl.wikipedia.org/wiki?curid=310299" title="Hrušovany nad Jevišovkou">
Hrušovany nad Jevišovkou

Hrušovany nad Jevišovkou, niem. Grußbach − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 2 532 ha, a liczba jego mieszkańców 3 209 osób.
Demografia.
"Źródło: Czeski Urząd Statystyczny"

</doc>
<doc id="310300" url="https://pl.wikipedia.org/wiki?curid=310300" title="Bitwa pod Ulm">
Bitwa pod Ulm

Bitwa pod Ulm – bitwa stoczona pod Ulm w dniach 16–19 października 1805, pomiędzy oddziałami francuskiej Wielkiej Armii, dowodzonej przez Cesarza Napoleona I, a siłami austriackimi, dowodzonymi przez generała Karla Macka von Leiberich. Wojska francuskie liczyły około 150 tys. żołnierzy, zaś austriackie 72 tys. Klęskę poniosły oddziały austriackie, zginęło około 12 tys. żołnierzy (straty francuskie ok. 3 tys. żołnierzy), ponad 35 tysięcy trafiło do niewoli. Ponadto oddziały koalicji francuskiej zdobyły 65 armat.
Tło konfliktu.
W sierpniu 1805 r. Napoleon, od maja poprzedniego roku Cesarz Francuzów, w reakcji na najnowsze zagrożenie ze strony Austrii i Rosji zwrócił czoło swej armii znad kanału La Manche w kierunki Renu. Wojna z III koalicją antyfrancuską rozpoczęła się od szeregu francuskich i bawarskich manewrów w południowych Niemczech mających doprowadzić do oskrzydlenia armii austriackiej Macka.
22 września 1805 r. Mack uznał, że powinien trzymać się linii rzeki Iller z głównym punktem obrony w Ulm. W ciągu ostatnich trzech dni września Francuzi rozpoczęli szereg manewrów, które mogły wyprowadzić ich na tyły Austriaków. Mack podjął decyzję zostać i bronić Ulm, zamiast wycofać się na południe, co mogłoby otworzyć nowe możliwości i ocalić większość jego sił. Napoleon nie wiedział jakie są zamiary Macka; wiedział tylko, że korpus Kienmayera został skierowany ku Ingolstadt (na wschód od francuskich pozycji), ale jego wywiad wyolbrzymił siły tego korpusu. 5 października 1805 r. Napoleon kazał Neyowi dołączyć do Lannesa, Soulta i Murata, by skoncentrować siły i przekroczyć Dunaj pod Donauwörth. Francuski manewr nie był jednak na tyle szybki, by Kienmayer nie mógł uciec: francuskie korpusy nie pojawiły się jednocześnie w tym samym miejscu – rozwijały się wzdłuż osi zachód-wschód – więc wcześniejsze przybycie Soulta i Davouta pod Donauwörth natchnęło Kienmayera myślą, by działać ostrożnie i z rozwagą. Napoleon powoli przekonywał się, że Austriacy skoncentrowali gros swych sił pod Ulm, więc następnego dnia trzy francuskie korpusy piechoty i kawalerii ruszyły w tę stronę, by zamknąć okrążenie i odciąć Mackowi drogę ucieczki.
Pierwsze starcia.
8 października 1805 r. Mack postanowił przejść do działań zaczepnych. Kazał armii skoncentrować się wokół Günzburga w nadziei, że zdoła przedrzeć się przez linie Napoleona. Polecił więc Kienmayerowi odciągnąć Napoleona dalej na wschód, w stronę Monachium i Augsburga. Napoleon nie sądził, że Mack chciałby przekroczyć Dunaj i wycofać się ze swej bazy, ale wiedział, że zajęcie mostów w Günzburgu da mu strategiczną przewagę nad przeciwnikiem. By tego dokonać skierował korpus Neya do Günzburga, nie zdając sobie sprawy z tego, że główne siły przeciwnika zmierzają w tym samym kierunku. Tymczasem 8 października 1805 r. doszło do pierwszego poważnego starcia pod Wertingen między wojskami Auffenburga a oddziałami Murata i Lannesa.
Mack kazał 7 października 1805 r. Auffenburgowi odmaszerować na czele liczącej 5000 piechoty i 400 kawalerii dywizji z Günzburga do Wertingen w ramach przygotowań do austriackiego wyjścia z Ulm. Auffenburg znalazł się wkrótce w tarapatach. Pierwszymi siłami, z jakimi się zetknął, były dywizje kawalerii Murata: 1. Dragonów Kleina, 3. Dragonów Beaumonta i kirasjerów Nansouty'ego. Dywizje te zaczęły atakować pozycje Austriaków, a na dodatek dołączyli do nich grenadierzy Oudinota, którzy oskrzydlili Austriaków od północy i zachodu. Auffenburg próbował wycofać się na południowy zachód, ale był zbyt wolny: jego siły zostały zdziesiątkowane, a tysiąc lub dwa zostało więtych do niewoli. Potyczka pod Wertingen była jednym z łatwiejszych francuskich zwycięstw.
Działania pod Wertingen przekonały Macka, że winien raczej przejść na lewy brzeg Dunaju, niż szukać ucieczki prosto na wschód prawym brzegiem rzeki. Tymczasem Ney, który zgodnie z rozkazami Berthiera miał następnego dnia przypuścić bezpośrednie natarcie na Ulm, wysłał 3. dywizję Mahlera do Günzburga, celem przechwycenia mostów. Kolumna marszowa tej dywizji napotkała w drodze jakiś oddział jegrów tyrolskich i ujęła 200 z nich, w tym dowodzącego, generała d'Apsré oraz dwa działa. Austriacy zorientowali się w sytuacji i wzmocnili siły w okolicach Günzburga trzema batalionami piechoty i 20 działami. Dywizja Malhera przypuściła kilka ataków, ale zostały one odparte. Mack dosłał gen. Gyulai'a z siedmioma batalionami piechoty i czternastoma szwadronami kawalerii z zadaniem naprawy zniszczonych w czasie walk mostów, ale tymczasem nadciągnął spóźniony 59. pułk piechoty francuskiej, który z marszu zaatakował i odrzucił Austriaków w tył. Po zażartej walce Francuzom udało się uchwycić przyczółek na prawym brzegu rzeki. Gdy starcie pod Günzburgiem jeszcze trwało, Ney posłał 2. dywizję Loisona z zadaniem zajęcia słabo bronionych mostów na Dunaju w Elchingen.
Straciwszy większość przepraw przez Dunaj, Mack zawrócił swą armię do Ulm.
32. pułk piechoty z dywizji Duponta, maszerujący z Haslach im Kinzigtal w kierunku Ulm, natknął się na cztery pułki austriackie broniące wioski Bolfingen. Francuzi przypuścili kilka zdecydowanych ataków, ale Austriacy odparli wszystkie. Teraz Austriacy rzucili więcej piechoty i kawalerii w stronę Jungingen, pragnąc z tej strony zadać korpusowi Neya decydujący cios poprzez odcięcie dywizji Duponta. Dupont przewidział rozwój wydarzeń i ubiegł Austriaków uderzając z zaskoczenia na Jungingen i biorąc do niewoli ponad tysiąc żołnierzy nieprzyjaciela. Kontruderzenie austriackie odrzuciło go z powrotem do Haslach, skąd Francuzi nie dali się już wyrzucić. Po bitwie o Haslach-Jungingen cesarz wiedział już z całą pewnością, że główne siły austriackie znajdują się w Ulm. W związku z tym posłał korpus Soulta w kierunku rzeki Iller, co oznaczało, że przeciwko armii Macka stanęły cztery korpusy piechoty i jeden korpus kawalerii; Davout, Bernadotte i Bawarczycy stali nadal pod Monachium. Napoleon zaczął przerzucać wojska na północ od Ulm bowiem spodziewał się, że stoczy bitwę w polu i nie będzie musiał oblegać miasta. Takie dyrektywy doprowadziły 14 października do starcia pod Elchingen.
13 października 1805 r. Mack wysłał dwie kolumny wojsk w celu przygotowania przełamania na północy: jedną pod dowództwem gen. Reischa w kierunku Elchingen, z zadaniem odbicia mostów, a drugą pod dowództwem gen. Wernecka wprost na północ. Ney, który spieszył się by nawiązać kontakt z Dupontem, poprowadził swoje wojska na południe od Elchingen, gdzie natknął się na Austriaków i natychmiast zaatakował. Zadrzewiony, podmokły teren wznosił się stopniowo ku Elchingen leżącemu na szczycie wzgórza. Francuzi starli austriackie pikiety, a jeden z pułków zaatakował i zdobył w starciu na bagnety zabudowania klasztorne. Po pokonaniu we wstępnym boju kawalerii austriackiej piechota Riescha zaczęła uchodzić; za swoje świetne zwycięstwo Ney otrzymał honorowy tytuł "księcia Elchingen".
Rozstrzygnięcie.
Wojska austriackie dotarły do Ulm 10 października 1805 r. rano. Mack nie mógł się zdecydować w którym kierunku uderzyć, więc armia tkwiła w miejscu przez dwa dni. Tymczasem zaczęły nadchodzić niepokojące informacje wywiadowcze ze wschodu o forsownym marszu Rosjan, więc Napoleon przekazał Muratowi dowództwo nad całym prawym skrzydłem armii, składającej się z korpusów Neya i Lannesa. W ten sposób Wielka Armia podzieliła się na dwie masy uderzeniowe: siły Neya, Lannesa i Murata czołem ku zachodowi przeciwko armii Macka oraz siły Soulta, Davouta, Bernadotte'a i Marmonta czołem na wschód dla obrony przeciw armii rosyjskiej Kutuzowa. 11 października 1805 r. Ney ruszył w kierunku Ulm; 2. i 3. dywizje maszerowały ku miastu łukiem wzdłuż prawego brzegu Dunaju, podczas gdy dywizja Duponta, wzmocniona dywizją dragonów, nacierała wprost na Ulm.
Tymczasem w sztabie austriackim działo się źle. Arcyksiążę Ferdynand zaczął otwarcie krytykować styl dowodzenia Macka i jego brak zdecydowania, zarzucając mu, że spędza całe dnie na wydawaniu sprzecznych rozkazów powodujących bezsensowne marsze armii tam i z powrotem.
Do kolejnych działań zbrojnych doszło 14 października 1805 r. Siły Murata połączyły się z Dupontem w Albeck i zaatakowały Wernecka; Francuzi pokonali Austriaków i odepchnęli ich na północ, w kierunku Heidenheim. Nocą oba francuskie korpusy pojawiły się w okolicy austriackiego obozu wojskowego w Michelsberg, tuż przed Ulm. Mack znalazł się w sytuacji bez wyjścia: nie było ucieczki na północ, bo Gwardia Cesarska była już na przedmieściach Ulm na południe od rzeki, a Soult maszerował z Memmingen, by uniemożliwić Austriakom odwrót na południe, w stronę Tyrolu. Kłopoty pogłębiały niesnaski w austriackim sztabie; Ferdynand ostatecznie wypowiedział Mackowi posłuszeństwo i na czele całej – liczącej 6000 szabel – kawalerii próbował wyrwać się z okrążenia. Pościg konnicy Murata był tak skuteczny, że zaledwie 11 szwadronów zdołało dotrzeć do sił Wernecka w Heidenheim. Murat nie poprzestał na pościgu i tak długo nękał Wernecka, aż zmusił go 19 października 1805 r. do kapitulacji wraz z ośmioma tysiącami ludzi pod Trochtelfingten; Murat zdobył również cały, liczący 500 wozów tabor austriacki, następnie rzucił się w stronę Neustadt, gdzie wziął do niewoli dalsze 12 000 Austriaków.
Sytuacja pod Ulm dojrzała do zakończenia. 15 października 1805 r. wojska Neya zdobyły obóz w Michelsberg, a następnego dnia francuska artyleria rozpoczęła bombardowanie miasta. Morale w szeregach austriackich było tak niskie, że Mack pojął, iż nie ma nadziei na ratunek. 17 października 1805 r. parlamentariusz napoleoński, Ségur, podpisał z Mackiem porozumienie, na mocy którego Austriacy mieli kapitulować 25 października 1805 r., chyba że wcześniej nadeszłaby jakaś pomoc. Jednakże już w najbliższym czasie Mack dowiedział się o poddaniu wojsk pod Heidenheim i Neustadt, co skłoniło go do poddania się przed wyznaczonym terminem, 20 października 1805 r. 10 000 żołnierzy austriackiego garnizonu zdołało uciec, ale ogromna większość armii Macka wyszła 21 października 1805 r. z miasta i złożyła broń, czemu przyglądała się, ustawiona jak na paradzie, Gwardia Cesarska.

</doc>
<doc id="310302" url="https://pl.wikipedia.org/wiki?curid=310302" title="Frank Knox">
Frank Knox

Frank Knox, właśc. William Franklin Knox (ur. 1 stycznia 1874 w Bostonie, zm. 28 kwietnia 1944 w Waszyngtonie) – amerykański polityk i dziennikarz.
Knox ukończył Alma College w Michigan. W czasie wojny USA z Hiszpanią w roku 1898 służył w ochotniczym pułku "Bezwzględnych jeźdźców" ("Rough Riders"), sformowanym i dowodzonym przez późniejszego prezydenta Theodore’a Roosevelta. Po zakończeniu tego konfliktu Knox był dziennikarzem w Grand Rapids (Michigan). Podczas wyborów prezydenckich roku 1912 popierał kandydaturę byłego prezydenta i swego dowódcy Roosevelta, który kandydował z ramienia Partii Postępowej i uzyskał wynik lepszy od oficjalnego kandydata republikanów Williama Tafta, choć przegrał z demokratą Woodrowem Wilsonem.
W czasie I wojny światowej ochotniczo służył jako oficer artylerii we Francji.
W roku 1930 Knox, który około roku 1900 zmienił swoje pierwsze imię na Frank, został publicystą i jednym z dyrektorów wpływowej gazety z Chicago "Chicago Daily News". Był w tym czasie działaczem Partii Republikańskiej.
Dał się poznać jako przeciwnik Nowego Ładu.
W roku 1936 został mianowany kandydatem swej partii na urząd wiceprezydenta USA u boku gubernatora Kansas Alfa Landona. Republikanie przegrali wówczas wysoko z kandydatami demokratów, urzędującymi prezydentem i wiceprezydentem Franklinem Delano Rooseveltem i Johnem Nance Garnerem. Wygrali wybory tylko w dwóch (Maine i Vermont) stanach, co dało im tylko 8 głosów elektorskich.
Knox, z przekonania bardziej liberał i przeciwnik izolacjonizmu, popierał politykę prezydenta Roosevelta, który powołał go, wraz z innym wpływowym republikaninem, byłym sekretarzem stanu Henrym Stimsonem, który został sekretarzem wojny, na sekretarza marynarki w roku 1940. Na tym stanowisku Knox odegrał wielką rolę w czasie II wojny światowej.
Dokonał unowocześnienia i powiększenia floty amerykańskiej, zwracając specjalną uwagę na obszar Oceanu Spokojnego.
Zmarł nagle na serce w Waszyngtonie. Jego żona, Annie Reid Knox, założyła Stypendium Knoxa, oferujące możliwość studiowania w USA (Harvard) mieszkańcom krajów Wspólnoty Narodów.
Okręt USS Frank Knox został nazwany tak na jego cześć, ale Fort Knox wziął swoje imię nie od niego, lecz Henry’ego Knoxa.

</doc>
<doc id="310305" url="https://pl.wikipedia.org/wiki?curid=310305" title="Hustopeče">
Hustopeče

Hustopeče (niem. "Auspitz") − miasto na Morawach, w Czechach, w kraju południowomorawskim, w powiecie Brzecław. Według danych z 31 grudnia 2003 powierzchnia miasta wynosiła 2 453 ha, a liczba jego mieszkańców 5 913 osób.
Miasto Hustopeče położone jest w południowo-wschodniej części Czech, w pobliżu granicy ze Słowacją. W pobliżu miejscowości znajduje się węzeł na autostradzie D2. Przez Hustopeče przebiega również linia kolejowa z Pragi do Bratysławy.
Urodziła się tutaj Ivana Plchotová, czeska siatkarka, reprezentantka kraju.
Historia.
Pierwsze wzmianki o Hustopečach pochodzą z połowy XIII wieku, okresu panowania dynastii Przemyślidów obejmującej Margrabstwo Moraw. W 1572 cesarz Maksymilian II nadał Hustopečom prawa miejskie. 
Miasto rozwinęło się dzięki licznym przywilejom targowym oraz winiarstwu - na początku XVII wieku 2/3 terenów rolnych stanowiły winnice.
Demografia.
"Źródło: Czeski Urząd Statystyczny"

</doc>
<doc id="310307" url="https://pl.wikipedia.org/wiki?curid=310307" title="Latający talerz">
Latający talerz



</doc>
<doc id="310312" url="https://pl.wikipedia.org/wiki?curid=310312" title="Ivančice">
Ivančice

Ivančice (niem. "Eibenschütz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 4 757 ha, a liczba jego mieszkańców 9 354 osób.
Urodzili się tutaj malarz Alfons Maria Mucha i aktor Vladimír Menšík.
Demografia.
"Źródło: Czeski Urząd Statystyczny"

</doc>
<doc id="310313" url="https://pl.wikipedia.org/wiki?curid=310313" title="Węda">
Węda



</doc>
<doc id="310316" url="https://pl.wikipedia.org/wiki?curid=310316" title="Kotlina Szczercowska">
Kotlina Szczercowska

Kotlina Szczercowska (318.23) – mezoregion fizycznogeograficzny w środkowej Polsce, stanowiący południowo-wschodnią część Niziny Południowowielkopolskiej, położony po obu stronach rzeki Widawki.
Od zachodu graniczy z Wysoczyzną Złoczewską (318.22), od północy z Wysoczyzną Łaską (318.19), natomiast od południa i wschodu z Wysoczyzną Bełchatowską (318.81).
Okręg kotliny szczercowskiej charakteryzuje się licznymi terenami podmokłymi. Występują tu lasy mieszane sosnowo-dębowe oraz bory sosnowe. Nielicznie zachowały się tu torfowiska przejściowe z bogatą mieszaną roślinnością.
Powierzchnia kotliny 1203 km². We wschodniej części regionu znajdują się bogate złoża węgla brunatnego.
Na terenie regionu leży również część Parku Krajobrazowego Międzyrzecza Warty i Widawki.
Główne miejscowości: Szczerców, Rusiec, Sulmierzyce, Widawa, Osjaków, Siemkowice, Burzenin.

</doc>
<doc id="310318" url="https://pl.wikipedia.org/wiki?curid=310318" title="Ildibald">
Ildibald

Ildibald lub Hildebad – (? – 541), król Ostrogotów w latach 540–541, siostrzeniec Teudisa, króla Wizygotów.
Po zdobyciu Rawenny przez Belizariusza i wzięciu do niewoli króla Witigesa, Ildibald, który przewodził Gotom w Weronie, nie podporządkował się wodzowi Justyniana i przyjął tytuł króla Gotów. Początkowo na czele oddziału 1000 wojowników kontrolował obszar między Weroną a Pawią. Potem zajął ziemie na północ od Padu, obszar Wenecji i Ligurię. W 541 został zamordowany przez służącego. Po jego śmierci krótko rządził Eraryk, zamordowany na polecenie wybranego na króla przez starszyznę siostrzeńca Ildibalda Totilę.

</doc>
<doc id="310320" url="https://pl.wikipedia.org/wiki?curid=310320" title="Ivanovice na Hané">
Ivanovice na Hané

Ivanovice na Hané (niem. "Eiwanowitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 2 146 ha, a liczba jego mieszkańców 2 884 osób.
Demografia.
"Źródło: Czeski Urząd Statystyczny"

</doc>
<doc id="310321" url="https://pl.wikipedia.org/wiki?curid=310321" title="Błąd akcydentalizacji">
Błąd akcydentalizacji

Błąd akcydentalizacji, (łac.) A dicto simplicter ad dictum secundum quid – błąd logiczny polegający na wyprowadzeniu zdania szczegółowego ze zdania ogólnego "przy pominięciu koniecznych domyślnych ograniczeń", np. "Skoro jest tak wiele głupich dzieci, to niektóre dzieci w tej klasie są głupie".

</doc>
<doc id="310324" url="https://pl.wikipedia.org/wiki?curid=310324" title="Błąd odwróconej akcydentalizacji">
Błąd odwróconej akcydentalizacji

Błąd odwróconej akcydentalizacji, (łac.) A dicto secundum quid ad dictum simplicter - błąd logiczny polegający na nieprawidłowym wyprowadzeniu zdania ogólnego ze zdania szczegółowego "przez opuszczenie niezbędnego dookreślenia występującego w tym zdaniu ogólnym", np. "skoro można zabijać w obronie koniecznej, to zabijanie jest dozwolone". 

</doc>
<doc id="310325" url="https://pl.wikipedia.org/wiki?curid=310325" title="Jablonec nad Jizerou">
Jablonec nad Jizerou

Jablonec nad Jizerou (niem. "Jablonetz" an der Iser) − miasto w Czechach, w kraju libereckim. Powierzchnia miasta wynosiła 2 232 ha, a liczba jego mieszkańców 1 670 osób.
Demografia.
"Źródło: Czeski Urząd Statystyczny"

</doc>
<doc id="310330" url="https://pl.wikipedia.org/wiki?curid=310330" title="Jablonné nad Orlicí">
Jablonné nad Orlicí

Jablonné nad Orlicí (niem. "Gabel") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 438 ha, a liczba jego mieszkańców 3 147 osób.
Demografia.
"Źródło: Czeski Urząd Statystyczny"

</doc>
<doc id="310331" url="https://pl.wikipedia.org/wiki?curid=310331" title="Kaliszanie">
Kaliszanie

Kaliszanie, in. opozycja kaliska, partia kaliska – liberalni politycy pochodzący z zachodniej części Królestwa Polskiego, głównie z województwa kaliskiego, działający w latach 1820–1831 pod przywództwem Bonawentury Niemojowskiego i Wincentego Niemojowskiego, członków Rządu Narodowego w czasie powstania listopadowego (1830–1831); swój program polityczny kaliszanie oparli na doktrynie Benjamina Constanta.
Kaliszanie byli zwolennikami utrzymania politycznego "status quo", jakie powstało po kongresie wiedeńskim (1815), i utrzymania autonomii Królestwa Polskiego.
Ugrupowanie zdecydowanie odrzucające nielegalne działania. Celem – postawa legalna, na forum parlamentu, który chętnie chcieli zreformować na modłę francuską, z zasiadaniem posłów według klucza lewica-prawica-centrum.
W kwestiach gospodarczych opowiadali się za rozwojem i postępem technologicznym, a także za umiarkowanymi reformami agrarnymi – oczynszowaniem chłopów.
Do opozycji kaliskiej należeli m.in. Alojzy Prosper Biernacki, Gabriel Józef Alojzy Biernacki, Teodor Morawski, Teofil Morawski, Bonawentura Niemojowski, Jan Nepomucen Niemojowski, Wincenty Niemojowski, Antoni Jan Ostrowski, Władysław Tomasz Ostrowski, Ignacy Prądzyński, Stanisław Kaczkowski, Józef Komorowski, Jan Nepomucen Umiński, Walenty Zwierkowski.
W 1831, w czasie powstania listopadowego, Sejm powołał rząd Bonawentury Niemojowskiego, w którym większość tek ministerialnych objęli kaliszanie; po upadku powstania listopadowego przedstawiciele stronnictwa kaliszan założyli w Paryżu Komitet Tymczasowy Emigracji Polskiej, pierwsze ugrupowanie polityczne Wielkiej Emigracji.

</doc>
<doc id="310335" url="https://pl.wikipedia.org/wiki?curid=310335" title="Godzinki">
Godzinki

Godzinki – modlitwa paraliturgiczna w Kościele katolickim oraz w niektórych innych związkach wyznaniowych nawiązujących do pobożności katolickiej, mająca najczęściej charakter wstawienniczy. Ułożona według godzin brewiarzowych nie stanowi natomiast elementu Liturgii godzin i najczęściej sprawowana jest w ciągu, z pominięciem podziału godzinowego. Wykonywana powinna być jako chóralny kanon dialogiczny, ale może być również modlitwą indywidualną, także recytowaną.
Najpopularniejsze są Godzinki o Niepokalanym Poczęciu Najświętszej Maryi Panny.
Rodzaje godzinek.
O Świętych.
W Kościele katolickim:
W mariawityzmie:
Inne.
"Podane po nazwie i dacie incipity tekstów służą rozróżnieniu pomiędzy różnymi godzinkami o tych samych nazwach."

</doc>
<doc id="310337" url="https://pl.wikipedia.org/wiki?curid=310337" title="Chaemuaset">
Chaemuaset

Chaemuaset (zm. 1225/1224 p.n.e.) – książę i następca tronu starożytnego Egiptu, syn Ramzesa II i królowej Isetnofret, odnowiciel zabytków memfickich.
Był czwartym z kolei synem władcy i jego drugim ze związku z Isetnofret. Był również ulubionym synem Ramzesa, po śmierci starszego brata został przez ojca ustanowiony następcą tronu. Piastował godności Wielkiego Kapłana Ptaha i Wielkorządcy Memfis. Miał 5 lat, kiedy ojciec zabrał go na wyprawę wojenną do Nubii. Z kultem Ptaha związany był od ok. 15 roku panowania Ramzesa II, początkowo jako kapłan "sem". Jako arcykapłan celebrował 9 pierwszych jubileuszy (świąt sed) swojego ojca. Niewątpliwie bardzo kochał swoją matkę, której wystawił wiele pomników w Memfis.
Był "człowiekiem wielkiej kultury" ("Grimal"), studiował hieroglify papirusów teologicznych, annały i dzieje przodków oraz nauki tajemne, sprawdzał poprawność list władców, rekonstruował i uzupełniał inskrypcje. Wybudował w Memfis Serapeum – ogromny, podziemny grobowiec dla mumii świętych byków, kolejnych wcieleń boga Apisa. Odnowił i ponownie ustawił monumenty wcześniejszych władców m.in. Kawaba, Szepseskafa, Sahure, Niuserre Ini. Dokonał również odnowy piramidy Unisa w Sakkara. Nazywany współcześnie "pierwszym archeologiem" ze względu na swoje zainteresowania i duży wkład w odkrywaniu pamiątek przeszłości oraz renowację zabytków staroegipskich.
Zmarł jeszcze przed ojcem w 55. roku jego panowania w wieku ok. 55 lat.

</doc>
<doc id="310338" url="https://pl.wikipedia.org/wiki?curid=310338" title="EchoBrain">
EchoBrain

EchoBrain – amerykański zespół muzyczny. Początkowy skład projektu stanowili: wokalista Dylan Donkin, perkusista Brian Sagrafena oraz ówczesny basista grupy Metallica – Jason Newsted. Pomysł współpracy między muzykami pojawił się w 1995 roku, podczas imprezy z cyklu Super Bowl.
Współpraca muzyków miała charakter nieoficjalny, dopiero po odejściu Jasona Newsteda z Metalliki zdecydowano o wydaniu wspólnego materiału. Utwory zostały ponownie zarejestrowane w domowym studiu nagraniowym Newsteda – Chophouse Records. Na płycie gościnnie wystąpiło wielu znajomych muzyków. Wśród nich Kirk Hammett z Metalliki oraz Jim Martin z Faith No More. Debiutancki album pt. "Echobrain" został wydany 3 maja 2002 roku. Niebawem zespół opuścił Jason Newsted, dołączając do grupy Voivod. Nowym basistą został Adam Donkin – brat wokalisty.
Na żywo muzycy wystąpili po raz pierwszy w sierpniu 2001 roku. Na scenie towarzyszyli im Chris Scianni (gitara) i David Borla (keyboard) z nowojorskiego zespołu Dangerman.
Przed nagraniem kolejnego albumu (pt. Glean) do zespołu dołączył gitarzysta i klawiszowiec Andrew Gomez. Nowy album pt. "Glean" pojawił się w sklepach 1 stycznia 2004 roku.
W 2005 roku grupa zawiesiła działalność, a muzycy zajęli się własnymi projektami.
Skład.
Podczas nagrywania "Echobrain" (2002):
Podczas nagrywania "Glean" (2004):

</doc>
<doc id="310339" url="https://pl.wikipedia.org/wiki?curid=310339" title="Karabin maszynowy Furrer M25">
Karabin maszynowy Furrer M25

Furrer M25 – szwajcarski ręczny karabin maszynowy skonstruowany przez płk A. Furrera, dyrektora państwowej fabryki broni strzeleckiej w Bernie. Furrer M25 był produkowany od 1925 roku i znajdował się na uzbrojeniu szwajcarskiej armii.
Opis.
Furrer M25 był zespołową bronią samoczynną. Zasada działania oparta o wykorzystanie krótkiego odrzutu lufy. Zamek ryglowany układem dźwigni (rozwiązanie podobne do zastosowanego w karabinach maszynowych Maxim), dźwignie obracały się w lewą stronę. Zastosowano tzw. wyrzut zamka (strzał następował przed całkowitym powrotem części ruchomych do przedniego położenia). Zasilanie z wymiennych magazynków przyłączanych z prawej strony broni. Lufa w perforowanej osłonie, zakończona tłumikiem płomieni. Kolba, łoże i chwyt pistoletowy drewniane. Furrer M25 był wyposażony w dwójnóg i mógł być osadzany na podstawie trójnożnej.

</doc>
<doc id="310342" url="https://pl.wikipedia.org/wiki?curid=310342" title="Glean">
Glean

Glean – drugi album zespołu EchoBrain wydany 1 stycznia 2004 roku.

</doc>
<doc id="310343" url="https://pl.wikipedia.org/wiki?curid=310343" title="Georgi Łozanow">
Georgi Łozanow

Georgi Łozanow (; ur. 22 lipca 1926 w Sofii, zm. 6 maja 2012 w Sliwenie) – bułgarski psycholog, doktor neurologii, twórca metody efektywnego uczenia się nazwanej przez siebie sugestopedią.

</doc>
<doc id="310344" url="https://pl.wikipedia.org/wiki?curid=310344" title="Paradoks ciotki">
Paradoks ciotki



</doc>
<doc id="310345" url="https://pl.wikipedia.org/wiki?curid=310345" title="Doda">
Doda



</doc>
<doc id="310347" url="https://pl.wikipedia.org/wiki?curid=310347" title="Josef Lada">
Josef Lada

Josef Lada (ur. 17 grudnia 1887 w Hrusicach, zm. 14 grudnia 1957 w Pradze) – czeski malarz, rysownik, karykaturzysta, ilustrator i bajkopisarz znany przede wszystkim jako twórca ilustracji do "Przygód dobrego wojaka Szwejka" i autor przygód kocura Mikesza.
Życiorys.
Urodził się jako syn szewca Hrusicach, ok. 30 km na południowy wschód od Pragi. Właśnie z rodzinnej wsi i jej okolic czerpał później wiele inspiracji do swych obrazów i bajek. Był samoukiem, z czasem rozwinął własny styl charakteryzujący się silną kreską i zaokrąglonymi postaciami. Na jego obrazy wpływ miał brak widzenia przestrzennego spowodowany tym, że od dzieciństwa nie widział na prawe oko. Z zawodu był malarzem teatralnym.
Lada napisał liczne bajki i książki dla dzieci, z których najsłynniejsze są: czterotomowa seria "Kocur Mikesz" (1934–1936) oraz "O mądrej pani liszce" (1937). Był autorem 1339 ilustracji do "Przygód dobrego wojaka Szwejka", które na długie dziesięciolecia ukształtowały wizerunek głównego bohatera. Ilustrował ponadto inne książki Jaroslava Haška, "Tyrolskie elegie", "Króla Lávrę" i "Epigramy" Karla Havlíčka Borovskiego, bajki Karla Jaromíra Erbena i Jana Drdy i inne. Tworzył scenografię i kostiumy dla praskiego Teatru Narodowego, a także był scenografem filmu "Igraszki z diabłem" (1956) powstałego na podstawie sztuki Jana Drdy pod tym samym tytułem.
Lada – wraz z Karlem Čapkiem, Vítězslavem Nezvalem i Vladislavem Vančurą – jest uważany za współtwórcę tzw. „bajki nowoczesnej” w literaturze czeskiej i za swoje dzieła został w 1947 uhonorowany tytułem "artysty narodowego". W dziedzinie sztuk plastycznych stworzył w sumie przez całe życie blisko 400 obrazów i około 15 000 ilustracji. Zainspirowały one Jaroslava Seiferta do wydania tomiku wierszy "Chłopiec i gwiazdy" (1956), które są właściwie artystycznym komentarzem do najsławniejszych dzieł Lady.
Był żonaty z Haną Ladovą z d. Budějicką, z którą miał dwie córki – Alenę (1925–1992) i Evę (1928–1945). Alena również została malarką i ilustratorką, a w 1963 wydała poświęconą swemu ojcu książkę "Mój tata Józef".
Hrusice i siedemnaście innych wsi w okolicy w celu promowania swych walorów turystycznych założyły w 2000 mikroregion "Kraj Lady". W jego ramach powstały m.in. dwie trasy edukacyjne – "Ścieżka kocura Mikesza" i "Bajkowe Hrusice".

</doc>
<doc id="310350" url="https://pl.wikipedia.org/wiki?curid=310350" title="Fritz Suhren">
Fritz Suhren

Fritz Suhren (ur. 10 czerwca 1908 w Varel, zm. 12 lipca 1950) – zbrodniarz hitlerowski, komendant obozu koncentracyjnego Ravensbrück oraz SS-Hauptsturmführer. Był członkiem NSDAP (numer legitymacji partyjnej 109 561) i SS (numer ewidencyjny 14 682), wyróżniony odznaką pierścienia SS.
Urodzony w Varel. 1 grudnia 1928 roku wstąpił do NSDAP, a w grudniu 1931 roku do SS. Do 1942 pełnił służbę w różnych obozach na terenie III Rzeszy, był kierownikiem obozu ("Lagerführer") w Sachsenhausen. Od 1 sierpnia 1942 Suhren był komendantem w Ravensbrück do końca istnienia obozu. Jako taki jest odpowiedzialny nie tylko za mordowanie, maltretowanie i przeprowadzanie zbrodniczych pseudoeksperymentów medycznych na więźniarkach obozu, ale także za wybudowanie prowizorycznej komory gazowej w Uckermark w styczniu 1945. Do kwietnia 1945 pochłonęła ona ok. 6 tysięcy ofiar, głównie więźniarek i dzieci niezdolnych do pracy.
Po wojnie został aresztowany i początkowo miał zostać głównym oskarżonym w pierwszym procesie załogi Ravensbrück przed brytyjskim Trybunałem Wojskowym w Hamburgu. Jednak udało mu się, wraz z innym zbrodniarzem Hansem Pflaumem, zbiec z więzienia w Neuengamme. Suhren ukrył się w Bawarii pod fałszywym nazwiskiem. Opuszczając obóz zabrał ze sobą wiele kosztowności pozostawionych po zamordowanych więźniarkach. Złożono jednak na niego donos i aresztowała go policja. Byłe więźniarki Ravensbrück potwierdziły jego tożsamość. Suhren (z Pflaumem, którego również schwytano) został przekazany władzom francuskim.
Trybunał Wojskowy w Rastatt 10 marca 1950 skazał Suhrena i Pflauma na karę śmierci przez rozstrzelanie. 13 maja 1950 wyrok zatwierdził francuski Sąd Najwyższy, a prezydent Vincent Auriol nie skorzystał z prawa łaski. 12 lipca 1950 obaj skazani zbrodniarze zostali rozstrzelani przez pluton egzekucyjny w lesie koło Rastatt.

</doc>
<doc id="310351" url="https://pl.wikipedia.org/wiki?curid=310351" title="Echobrain">
Echobrain

Echobrain – debiutancki album zespołu EchoBrain wydany 3 maja 2002 roku nakładem Chophouse Records oraz Surfdog. Producentem albumu był Brian Joseph Dobbs oraz zespół.

</doc>
<doc id="310353" url="https://pl.wikipedia.org/wiki?curid=310353" title="Winston-Salem">
Winston-Salem

Winston-Salem – miasto w Stanach Zjednoczonych, w stanie Karolina Północna.
W 2000 roku miasto liczyło 185,8 tys. mieszkańców, a jego oficjalny obszar metropolitalny (hrabstwa Davie, Forsyth, Stokes i Yadkin) 421,96 tys. mieszkańców. Konurbacja złożona z Winston-Salem i oddalonych o 40 km miast Greensboro i High Point w 2004 roku liczyła 1,34 mln mieszkańców.
Miasto powstało w 1913 roku z połączenia dwóch miast: Salem, założonego w 1753 roku, i Winston, założonego w 1849 roku. Dużą rolę w historii miasta odegrał przemysł tytoniowy. W mieście znajduje się siedziba koncernu tytoniowego R. J. Reynolds Tobacco Company, produkującego między innymi papierosy marki "Winston" i "Salem".

</doc>
<doc id="310358" url="https://pl.wikipedia.org/wiki?curid=310358" title="Innuendo (piosenka)">
Innuendo (piosenka)

Innuendo – piosenka brytyjskiego zespołu Queen wydana na singlu w 1991 roku, który promował album "Innuendo" (1991). Autorstwo utworu przypisano wszystkim członkom grupy, ale głównymi jego twórcami byli Freddie Mercury (muzyka) i Roger Taylor (słowa).
Charakterystycznym momentem w środkowej części utworu jest solo zagrane na gitarze klasycznej przez Steve’a Howe’a, gitarzystę zespołu Yes. W 1992 roku na koncercie "The Freddie Mercury Tribute Concert" piosenka została zaśpiewana przez Roberta Planta. Brian May o utworze „Innuendo”: „To będzie pierwszy singiel [z nowego albumu]. Jest to trochę ryzykowne, może się udać albo nie”.
Na portalu Rate Your Music określono go jako reprezentującego m.in. gatunki heavy metal, hard rock i rock progresywny.
Teledysk.
W wyróżnionym wieloma nagrodami animowanym wideoklipie członkowie zespołu zostali przedstawieni w czterech stylach (Deacon – Pablo Picasso, Taylor – Jackson Pollock, May – styl wiktoriański, Mercury – Leonardo da Vinci). W teledysku ukazano sekwencje z okresu II wojny światowej, mimo że pierwotnie miały to być fragmenty pochodzące z wojny w Zatoce Perskiej.
Materiały wykorzystane do zmontowania całości pochodzą głównie z wcześniejszych teledysków: „Breakthru”, „The Miracle”, „Scandal”, „I Want It All”, „The Invisible Man”, a także z koncertów.
W wideoklipie ukazane zostało centrum Warszawy (1:22). Ujęcie kręcono z Placu Defilad, na którym przedstawiono przelot śmigłowców nad skrzyżowaniem ulic Świętokrzyskiej i Marszałkowskiej podczas defilady wojskowej z 1966 roku (w tle widać reklamę PZU).

</doc>
<doc id="310359" url="https://pl.wikipedia.org/wiki?curid=310359" title="Echobrain (ujednoznacznienie)">
Echobrain (ujednoznacznienie)



</doc>
<doc id="310360" url="https://pl.wikipedia.org/wiki?curid=310360" title="Anser fabalis">
Anser fabalis



</doc>
<doc id="310361" url="https://pl.wikipedia.org/wiki?curid=310361" title="Alfons Dunin Borkowski">
Alfons Dunin Borkowski

Alfons Dunin Borkowski (ur. 20 października 1850 w Plancie, zm. 1918 w Raśnikach) – polski malarz, syn Mikołaja Dunina Borkowskiego i Julianny Gromadzińskiej.
Życiorys.
Artysta otrzymał wszechstronne wykształcenie w szkołach warszawskich i krakowskich od najlepszych ówczesnych pedagogów. Studia artystyczne odbył w latach 1876–1879 w warszawskiej Klasie Rysunkowej pod kierunkiem Wojciecha Gersona i Aleksandra Kamińskiego oraz w okresie od 1879 do 1887 w Szkole Sztuk Pięknych w Krakowie początkowo u Władysława Łuszczkiewicza i Leopolda Löfflera, następnie w szkole kompozycyjnej Jana Matejki. Jeszcze w czasie studiów uczestniczył w wystawach Towarzystwa Zachęty Sztuk Pięknych w Warszawie, salonu Krywulta, Towarzystwa Przyjaciół Sztuk Pięknych w Krakowie.
W 1888 roku powrócił do rodzinnej miejscowości. W 1898 r. przeniósł się do majątku żony na Wileńszczyźnie, gdzie w Swille otworzył swoją pracownię. Po śmierci żony udał się do Bikbardy – posiadłości rodziny Koziełł-Poklewskich w Bykowszczyźnie pod Uralem. Namalował tam szereg obrazów m.in.: "Polowanie na niedźwiedzia", "Połów ryb z ością", "Nie tędy droga". Od 1905 r. mieszkał w Suchedniowie w pow. kieleckim.
Twórczość.
Był autorem scen rodzajowych, batalistycznych i myśliwskich, realizował zlecenia portretowe i o tematyce religijnej do mauzoleum rodziny Koziełł-Poklewskich na Białorusi. Zaprojektował także przebudowę kościoła parafialnego w Sędziejowicach koło Buska-Zdroju, gdzie w ołtarzu głównym wisi obraz pędzla artysty – "Św. Jakub".
Z ważniejszych prac malarza należy wymienić: "Ostatnie zlecenie", "Bratobójca", "Po bitwie Grunwaldzkiej", "Maurytanka", "Popas Szaraków", "Polowanie na lisa", "Bitwa pod Cudnowem" (do 1927 roku w zbiorach Muzeum Polskiego w Rapperswilu), "Przed sejmikiem", "Sejmik w końcu XVIII wieku", "Podjazd", "Wiatr biednemu w oczy", "Odprawa", "Pokój zbrojny", "Awangarda w odwrocie".
Prace artysty były reprodukowane m.in. w: „Wędrowcu” ("Walka Kmicica z Wołodyjowskim" w nr. 6 w 1902 roku), „Rok 1863 w malarstwie polskim” (przegląd prac z lwowskiej wystawy organizowanej z okazji 50-lecia Powstania Styczniowego pod redakcją Tadeusza Klemensa Rutowskiego /1852-1918/ pt.Utarczka z kozakami), „Ilustrowanego Kuriera Codziennego” ("Stary Lis" – nr. 9 w 1937 roku).

</doc>
<doc id="310362" url="https://pl.wikipedia.org/wiki?curid=310362" title="Taproot">
Taproot

Taproot – amerykański zespół nu-metalowy. Powstał pod koniec 1997 roku w Ann Arbor w stanie Michigan.
Zespół po roku od rozpoczęcia działalności (1998) wysłał swoje demo do frontmana Limp Bizkit, Freda Dursta. Wkrótce potem Taproot podpisał kontrakt z wytwórnią Atlantic Records. Ich debiutancka płyta, "Gift", wydana w czerwcu 2000 r. ukazała w pełni ciężkie brzmienie zespołu.

</doc>
<doc id="310364" url="https://pl.wikipedia.org/wiki?curid=310364" title="Anser brachyrhynchus">
Anser brachyrhynchus



</doc>
<doc id="310365" url="https://pl.wikipedia.org/wiki?curid=310365" title="Bützow">
Bützow

Bützow – miasto w powiecie Rostock, w niemieckim kraju związkowym Meklemburgia-Pomorze Przednie, siedziba urzędu Bützow Land, liczy 7 585 mieszkańców (31 grudnia 2008).
Położenie.
Miasto leży pomiędzy rzeką Warnow a jeziorem Bützower See przy ujściu rzeki Nebel. Jest położone około 30 km na południowy zachód od Rostocka, 15 km na zachód od Güstrow i 35 km na wschód od Wismaru.
Toponimia.
Nazwa pochodzenia słowiańskiego, w najstarszych zapiskach w formie "Butissowe"/"Butessowe" (1171) i "Buczowe"/"Butzowe" (1229). Pochodzi od połabskiego imienia "*Bytiš", "*Budiš". W języku polskim rekonstruowana w formie "Budziszów".
Przemysł i komunikacja.
Bützow jest siedzibą największego w Meklemburgii-Pomorzu Przednim zakładu karnego, który jest jednocześnie największym pracodawcą w mieście.
W pobliżu miasta przebiegają autostrady A 19 (Berlin-Rostock) i A 20.
W mieście znajduje się stacja kolejowa Bützow na przecięciu dwóch linii kolejowych:

</doc>
<doc id="310366" url="https://pl.wikipedia.org/wiki?curid=310366" title="STS-105">
STS-105

STS-105 ("Space Transportation System") – trzydziesta misja amerykańskiego wahadłowca Discovery i sto szósta programu lotów wahadłowców, w czasie której między innymi dokonana została wymiana załóg Międzynarodowej Stacji Kosmicznej.
Cel misji.
Jedenasty lot promu kosmicznego na stację kosmiczną ISS – dostawa zapasów w kontenerze Leonardo MPLM i powrót drugiej załogi orbitalnej (Discovery STS-102, 167 dni 6 godz. 41 min w kosmosie), którą zastąpiła załoga trzecia (Culbertson, Dieżurow, Tiurin). 

</doc>
<doc id="310367" url="https://pl.wikipedia.org/wiki?curid=310367" title="STS-104">
STS-104

STS-104 – dwunastodniowa misja amerykańskiego wahadłowca Atlantis do Międzynarodowej Stacji Kosmicznej. Był to dwudziesty czwarty lot promu kosmicznego Atlantis i sto piąty programu lotów wahadłowców.
Cel misji.
Dziesiąty lot wahadłowca na stację kosmiczną ISS – dostarczenie amerykańskiej śluzy powietrznej Quest, umożliwiającej wychodzenie z pokładu stacji w otwartą przestrzeń kosmiczną.

</doc>
<doc id="310368" url="https://pl.wikipedia.org/wiki?curid=310368" title="Max Schobert">
Max Schobert

Max Johann Markus Schobert (ur. 15 sierpnia 1904 w Würzburgu, zm. 19 listopada 1948 w Landsberg am Lech) – niemiecki zbrodniarz nazistowski, "Schutzhaftlagerführer" w niemieckim obozie koncentracyjnym Buchenwald i SS-Sturmbannführer. Członek NSDAP i Schutzstaffel od 1932.
Życiorys.
Obozową karierę rozpoczął w Dachau w 1934, gdzie przebywał do 1938. Sprawował tam funkcje "Blockführera" i kierownika komanda więźniarskiego. Następnie od 1938 do końca 1939 pełnił służbę we Flossenbürgu jako kierownik komanda zajmującego się budową baraków obozowych. Wreszcie, od stycznia 1940 do 11 kwietnia 1945, pełnił funkcję "Schutzhaftlagerführera" (do 1942]był zastępcą kierownika obozu) w Buchenwaldzie. Schobert odpowiadał także za pracę przymusową więźniów tego obozu. Nieustannie znęcał się nad więźniami, bijąc ich, kopiąc, uderzając batem czy szczując psem. Kierował tzw. "Kommando 99", którego zadaniem było mordowanie jeńców radzieckich w obozowej stajni (zginęło ich około 8 tysięcy). Oblicza się, że nadzorował około 300 egzekucji. W wielu osobiście brał udział. W kwietniu 1945 przez kilka tygodni sprawował również funkcję "Schutzhaftlagerführera" w obozie Dachau.
Pod koniec kwietnia 1945 Schobert zbiegł do Austrii, gdzie został schwytany w maju 1945 przez Amerykanów. Został następnie osądzony w procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau. Schobert został skazany na śmierć przez powieszenie. Wyrok wykonano 19 listopada 1948 w więzieniu Landsberg.

</doc>
<doc id="310369" url="https://pl.wikipedia.org/wiki?curid=310369" title="Golden Years">
Golden Years

Golden Years – piosenka Davida Bowiego pochodząca z albumu "Station to Station". Została wydana jako singiel promujący tę płytę w 1975 i zarówno w Anglii, jak i w Stanach Zjednoczonych dotarła do pierwszej dziesiątki list przebojów.
Geneza utworu.
Według legendy Bowie miał napisać tę piosenkę specjalnie dla Elvisa Presleya, sam Bowie nigdy nie zaprzeczył, ani nie potwierdził tej informacji. Jego była żona Angela twierdzi, że inspiracją do powstania tego utworu była ona.
Nawiązania do utworu.
W wersji oryginalnej można go usłyszeć w filmie "Obłędny rycerz".
Inne wersje.
„Golden Years” w coverze nagranym przez Marilyna Mansona (który jest wielkim fanem Bowiego) został wykorzystany w filmie "Trup w akademiku". Oprócz Mansona piosenkę tę nagrały także takie zespoły jak: Loose Ends, Swell i Walk DMC.

</doc>
<doc id="310370" url="https://pl.wikipedia.org/wiki?curid=310370" title="STS-100">
STS-100

STS-100 – misja amerykańskiego wahadłowca Endeavour do Międzynarodowej Stacji Kosmicznej. Załoga statku kosmicznego z powodzeniem wykonała główne zadanie, tj. dostarczyła, zainstalowała i przetestowała urządzenie Canadarm2.
Był to szesnasty lot promu kosmicznego Endeavour i sto czwarty programu lotów wahadłowców.
Cel misji.
Dziewiąty lot wahadłowca na stację kosmiczną ISS – dostarczenie pierwszej części manipulatora SSRMS. Dostawa zapasów na stację w module MPLM Raffaello.

</doc>
<doc id="310372" url="https://pl.wikipedia.org/wiki?curid=310372" title="Leopold II (cesarz niemiecki)">
Leopold II (cesarz niemiecki)



</doc>
<doc id="310373" url="https://pl.wikipedia.org/wiki?curid=310373" title="Dąb szkarłatny">
Dąb szkarłatny

Dąb szkarłatny ("Quercus coccinea") – gatunek drzewa liściastego należący do rodziny bukowatych. Występuje we wschodniej części Ameryki Północnej. W Europie rzadko sadzony.
Zmienność.
Tworzy mieszańce z dębem czerwonym ("Quercus" × "benderi" Baenitz).
Zastosowanie.
W Europie już od dawna jest sadzony w parkach jako drzewo ozdobne. Także do obsadzania placów i ulic.

</doc>
<doc id="310374" url="https://pl.wikipedia.org/wiki?curid=310374" title="STS-102">
STS-102

STS-102 ("Space Transportation System") – dwudziesta dziewiąta misja wahadłowca Discovery agencji NASA i sto trzecia programu lotów wahadłowców, w czasie której dokonana została wymiana załóg Międzynarodowej Stacji Kosmicznej.
Cel misji.
Ósmy lot promu kosmicznego na stację kosmiczną ISS – transport zapasów w kontenerze Leonardo MPLM i powrót pierwszej załogi orbitalnej (Shepherd, Krikalow, Gidzenko – start w październiku 2000 r. na pokładzie rosyjskiego statku Sojuz TM-31, 140 dni 23 godz. 39 min w kosmosie), którą zastąpiła załoga druga (Usaczow, Voss, Helms).

</doc>
<doc id="310378" url="https://pl.wikipedia.org/wiki?curid=310378" title="STS-98">
STS-98

STS-98 – misja wahadłowca Atlantis agencji NASA do Międzynarodowej Stacji Kosmicznej (ISS). Był to dwudziesty trzeci lot promu kosmicznego Atlantis i sto drugi programu lotów wahadłowców.
Cel misji.
Siódmy lot wahadłowca na stację orbitalną ISS – dołączenie do stacji amerykańskiego modułu laboratoryjnego Destiny.

</doc>
<doc id="310379" url="https://pl.wikipedia.org/wiki?curid=310379" title="Zap Mama">
Zap Mama

Zap Mama – belgijski zespół muzyczny, na którego czele stoi Marie Daulne. Ich piosenka "iko iko" została włączona do ścieżki dźwiękowej "". Muzyka tworzona przez ten zespół charakteryzuje się silnym wpływem muzyki afrykańskiej i jest zaliczana do nurtu zwanego bristol sound. Śpiewają w kilku językach między innymi po francusku i angielsku.

</doc>
<doc id="310380" url="https://pl.wikipedia.org/wiki?curid=310380" title="Węgierska Republika Rad">
Węgierska Republika Rad

Węgierska Republika Rad () – państwo komunistyczne istniejące na Węgrzech od 21 marca 1919 do 1 sierpnia 1919 (133 dni).
Geneza.
Wobec klęski Państw Centralnych w wojnie i rozkładu Austro-Węgier w październiku-listopadzie 1918 sekcja węgierska Rosyjskiej Komunistycznej Partii (bolszewików) wysłała na Węgry dwudziestu swych członków, na czele z Belą Kunem.
24 października trzy partie węgierskie: lewicowo-liberalna Partia Niepodległości-48 (pod kierownictwem hr. Mihálya Károlyiego), Obywatelska Partia Radykalna (Oszkár Jászi) i Socjaldemokratyczna Partia Węgier (Zsigmond Kunfi) powołały w Budapeszcie Węgierską Radę Narodową z liberałem i pacyfistą Mihályem Károlyim jako przewodniczącym i kandydatem na premiera. Cesarz w celu uspokojenia sytuacji powołał gen. ks. Józefa Augusta Habsburga na głównodowodzącego węgierskiej armii i swojego regenta na Węgrzech. Ks. Józef zamierzał powołać na stanowisko premiera Jánosa Hadika. Aby go od tego odwieść, 28 października stronnicy Károlyiego w liczbie ok. 1000 osób pomaszerowali w stronę Zamku budańskiego, gdzie rezydował regent. Drogę zastąpiła im na Moście Łańcuchowym policja konna, która szarżowała w tłumie i płazowała protestujących szablami, a ostatecznie żandarmi stojący na końcu mostu oddali salwę. Zginęło 5 osób, ponad 50 zostało rannych.
Wydarzenia te zyskały miano „bitwy na Moście Łańcuchowym” ("Lánchídi csata") – choć "sensu stricto" bitwą nie były, ale były one brzemienne w skutki. Następnego dnia do Węgierskiej Rady Narodowej przyłączyła się policja, a 30 października powstała Rada Wojskowa, której oddziały zajęły ważniejsze punkty stolicy oraz uwolnili więźniów politycznych z więzienia w Józsefváros. Zaczęła się rewolucja, która przyjęła nazwę „rewolucji astrów” ("Őszirózsás forradalom") – od astrów wpinanych w czapki żołnierzy.
31 października regent Józef wycofał kandydaturę J. Hadika i mianował premierem Károlyiego, który stworzył tzw. rząd ludowy z trzech partii wchodzących w skład Rady Narodowej. Tego samego dnia żołnierze zabili byłego premiera Istvána Tiszę, obwinianego za wybuch wojny największego przeciwnika politycznego nowo mianowanego premiera, we własnym domu w Budapeszcie. Károlyi zarządził śledztwo, potem kontynuowane przez Horthyego – ale nie przyniosło ono rezultatów. Rewolucja astrów zakończyła się – w zasadzie bezkrwawo: jej jedynymi ofiarami śmiertelnymi były owe pięć osób zabitych podczas „bitwy na Moście Łańcuchowym” oraz były premier Tisza.
13 listopada 1918 Karol, formalnie nie abdykując z tronu Węgier, zwolnił swych węgierskich poddanych z przysięgi. 16 listopada 1918 zdominowana przez Socjaldemokratyczną Partia Węgier Węgierska Rada Narodowa proklamowała powstanie Węgierskiej Republiki Ludowej, ogłaszając Károlyiego jej prezydentem, funkcję łączył z urzędem premiera.
Stojący na czele rządu Mihály Károlyi okazał się osobą niepopularną w społeczeństwie. W celu uspokojenia rewolucyjnych nastrojów ogłosił reformę rolną, co nie zadowoliło jednak żądań robotników. 24 listopada 1918 w Budapeszcie została utworzona Komunistyczna Partia Węgier, na której czele stanął Béla Kun. Tegoż dnia zaczął się ukazywać organ KPW "Vörös Ujsag," w którym Kun ostro krytykował rząd Károlyiego. Na przełomie 1918/1919 przybyło, wśród masowo powracających do kraju z Rosji jeńców wojennych, ok. 250-300 agitatorów i emisariuszy komunistycznych, bolszewicy wsparli ponadto finansowo Komunistyczną Partię Węgier.
Rząd choć ogłosił rozwiązanie starego parlamentu i wprowadził powszechne prawo wyborcze, nie przeprowadził nowych wyborów. Nowe władze nie były w stanie rozwiązać problemów takich jak rosnące bezrobocie, wysoka inflacja i klęska głodu na wsi, nie były też w stanie zrealizować obiecywanej reformy rolnej.
Komuniści aktywnie prowadząc propagandę zyskali poparcie większej części jednostek wojska i robotników, tworząc przy tym własne oddziały paramilitarne znane jako Czerwona Gwardia.
Wraz z dalszym pogarszaniem się sytuacji państwo ogarnęła fala strajków współorganizowanych przez rodzący się ruch komunistyczny. Strajki doprowadziły do zupełnego paraliżu rządu Károlia. Károlyi podał się do dymisji po czym zastąpiony został przez Dénesa Berinkeia. Komuniści nie uznali nowego rządu i rozpoczęli proces tworzenia rad robotniczych. Znacznie wzrosła liczba członków KPW która osiągnęła 30-50 tysięcy. 20 lutego 1919 roku komuniści zorganizowali w stolicy gigantyczną manifestację. Manifestacja, której kulminacyjnym momentem było zdemolowanie przez tłum redakcji dziennika "Nepszava", organu socjaldemokracji, zakończyła się starciami między demonstrantami a siłami bezpieczeństwa, broniąc budynku gazety zginęło kilku policjantów, w wyniku interwencji policji zginęło osiem osób a około 100 zostało rannych. Rząd obawiając się siłowego przejęcia władzy przez komunistów w nocy dokonał aresztowań liderów komunistycznych. Do aresztu trafił m.in. założyciel partii Béla Kun. Bela Kun i inni więźniowie zostali pobici w areszcie przez policjantów w zemście za śmierć kolegów pod redakcją "Nepszava". Informacje o pobiciu aresztowanych wyszły na światło dzienne, co wywołało sympatię opinii publicznej dla poszkodowanych. 1 marca 1919 na polecenie Károlyiego złagodzono wprowadzone po 20 lutego restrykcje wobec partii komunistycznej i zezwolono na odwiedziny zatrzymanych. W konsekwencji kierowali oni z więzienia organizacją partyjną i prowadzili rozmowy polityczne z politykami współrządzącej Węgierską Republiką Ludową partii socjaldemokratycznej.
Historia.
Proklamacja WRR.
20 marca 1919 roku przedstawiciel Ententy w Budapeszcie płk. Fernand Vix przedstawił Węgrom notę, zawierającą żądanie dalszego wycofania się wojsk węgierskich w głąb terytorium Węgier – całkowitego z zachodniego Siedmiogrodu i z Rusi Zakarpackiej. Nota stanowiła ultimatum, które miało być przyjęte w ciągu 24 godzin. 21 marca gabinet Dénesa Berinkeya upadł, a prezydent Mihály Károlyi powierzył misję tworzenia nowego rządu dotychczas współrządzącej Socjaldemokratycznej Partii Węgier. Tymczasem socjaldemokraci, prowadzący tajne rozmowy z uwięzionymi komunistami, tego samego dnia (21 marca) uwolnili przywódców komunistów uwięzionych po próbie puczu 22 lutego (Béla Kun) i zaproponowali im udział w koalicji rządowej. Również tego samego 21 marca 1919 komuniści i radykalni socjaldemokraci, który kontrolowali partię socjaldemokratyczną, połączyli się w jedną partię, pod nazwą "Socjalistyczna Partia Węgier" (węg. "Magyarországi Szocialista Párt"), ogłosili usunięcie z urzędu prezydenta Károlyiego i powstanie Węgierskiej Republiki Rad. Károlyi został umieszczony w areszcie domowym. Władzę objęła Rewolucyjna Rada Rządząca, złożona z komisarzy ludowych pod przewodnictwem Sándora Garbai (premiera), dotychczas działacza partii socjaldemokratycznej. Komuniści deklarowali zapewnienie pomocy przez Rosję Sowiecką w przywróceniu historycznych granic Węgier. Béla Kun, bezpośrednio po uwolnieniu, objął w rządzie teki komisarza spraw zagranicznych i komisarza spraw wojskowych, stając się "de facto" najważniejszą osobą w państwie.
Umiarkowani socjaldemokraci byli od 23 marca usuwani przez komunistów z rządu i administracji państwowej. W Rewolucyjnej Radzie Rządzącej żywe były nie tylko postulaty marksizmu lecz również nacjonalizmu, stąd też WRR dążąc do utrzymania granic tzw. "Wielkich Węgier" popadła w konflikt z Ententą i sąsiadami. Współpraca komunistów z socjaldemokratami i rezygnacja z części komunistycznych postulatów spowodowała jedynie częściowe wsparcie (niewielką pomoc finansową) ze strony Włodzimierza Lenina i Rosji Radzieckiej, pomoc została dość szybko zawieszona.
Wojsko.
Jedną z pierwszych decyzji nowego rządu było utworzenie Armii Czerwonej. Armia wykorzystana została do walki ze stacjonującymi na Węgrzech oddziałami rumuńskimi i do uderzenia na Czechosłowację w wyniku którego z inicjatywy WRR utworzona została Słowacka Republika Rad.
Reformy.
Rząd komunistów i socjaldemokratów dokonał nacjonalizacji najważniejszych gałęzi przemysłu, stworzył podwaliny powszechnego systemu edukacji (nowy program szkolnictwa odszedł od nauczania religii, wprowadzał edukację seksualną i zawierał elementy indoktrynacji politycznej), wprowadził ośmiogodzinny dzień pracy, podniósł płace oraz wprowadził regulację cen produktów. Radykalne reformy w zakresie przemysłu nie udały się doprowadzając do spadku produkcji przemysłowej.
Kolejną z reform była reforma rolna. Reforma ta nie przebiegła tak, jak chcieli tego chłopi – rząd odmówił dystrybucji ziemi pośród nich. Kryzys związany z reformą doprowadził do zamieszek antyrządowych. Kun zareagował na nie użyciem siły, wysyłając przeciwko kontrrewolucjonistom oddziały paramilitarne znane jako "Chłopcy Lenina". Tak zwany "Czerwony terror" na Węgrzech miał jednak relatywnie małą skalę i nie był zjawiskiem podobnym do tego prowadzonego w Rosji.
Kres WRR.
Kres rządom komunistycznym na Węgrzech położyła interwencja wojsk rumuńskich. Przyczyną interwencji był sprzeciw Węgrów wobec planowanego przez Ententę okrojenia terytorialnego kraju. Rząd Węgierskiej Republiki Rad w wojnie nie otrzymał wsparcia Rosji Sowieckiej. W wojnie rząd WRR zyskał poparcie większości stronnictw politycznych w tym konserwatystów. 30 lipca 1919 armia rumuńska przerwała front węgierski, przekraczając Cisę i kierując się na Budapeszt. 1 sierpnia 1919 roku w obliczu kryzysu Kun podał się do dymisji i zbiegł samolotem do Wiednia, pozostali członkowie rządu również udali się na terytorium Austrii. Premierem rządu socjaldemokratyczno-związkowego został Gyula Peidl. Peidl formalnie przywrócił 2 sierpnia 1919 Węgierską Republikę Ludową, proklamował rozwiązanie trybunałów rewolucyjnych i Gwardii Czerwonej, wypuścił więźniów politycznych i zadeklarował zwrot właścicielom ziemskich uprzednio znacjonalizowanych majątków.
6 sierpnia 1919 po zajęciu Budapesztu przez wojska rumuńskie István Friedrich dokonał bezkrwawego zamachu stanu z poparciem Rumunów, części wojska i policji, przy milczącej akceptacji Ententy, odsuwając rząd Gyuli Peidla, który ustąpił. Następnego dnia arcyksiążę Józef August ogłosił się regentem Węgier i mianował Friedricha na stanowisko premiera Węgier. 8 sierpnia 1919 Węgierska Republika Ludowa formalnie przestała istnieć. Po jej upadku władzę przejęły kręgi prawicowe, które zaakceptowały terytorialne żądania Ententy, sfinalizowane 4 czerwca 1920 w traktacie z Trianon. Wraz z przejęciem władzy przez prawicę doszło do aktów przemocy zwanych białym terrorem, skierowanym głównie przeciwko lewicy i mniejszościom narodowym.

</doc>
<doc id="310382" url="https://pl.wikipedia.org/wiki?curid=310382" title="Gorzów Wlkp.">
Gorzów Wlkp.



</doc>
<doc id="310384" url="https://pl.wikipedia.org/wiki?curid=310384" title="Kategorie dworców kolejowych w Polsce">
Kategorie dworców kolejowych w Polsce

Kategorie dworców kolejowych w Polsce – podział wprowadzony w 2015 roku, przez Polskie Koleje Państwowe, zarządcę największych dworców kolejowych w Polsce.
Kryteria podziału.
Dworce kolejowe w Polsce dzieli się między innymi ze względu na:
Klasyfikacja od 2015.
W 2015 roku PKP SA wprowadziły nowy sposób kategoryzowania dworców w zależności od ich znaczenia w ruchu kolejowym.
Dworce podzielone są na kategorie (w nawiasie przewidywana liczba):
Klasyfikacja w latach 2005–2015.
1 maja 2005 w grupie PKP wydzielony został podmiot PKP S.A. Oddział Dworce Kolejowe, który przejął pieczę nad 72 największymi placówkami w Polsce, skategoryzowanymi wówczas według stopnia odprawy w 4 kategoriach:
Do stycznia 2011 roku w skład PKP Oddział Dworce Kolejowe wchodziły 83 dworce kolejowe.
Według wykazu z 9 stycznia 2006 dla 78 dworców kolejowych, zarządzanych przez Oddział Dworce Kolejowe, podział dworców na kategorie, według liczby odprawionych pasażerów, przedstawiał się następująco:

</doc>
<doc id="310388" url="https://pl.wikipedia.org/wiki?curid=310388" title="Jakość afektywna">
Jakość afektywna



</doc>
<doc id="310392" url="https://pl.wikipedia.org/wiki?curid=310392" title="Władcy Leónu">
Władcy Leónu

Dynastia Burgundzka.
Od 1230 r. unia Leonu z królestwem Kastylii.

</doc>
<doc id="310393" url="https://pl.wikipedia.org/wiki?curid=310393" title="Władimir Bogdanowicz Rezun">
Władimir Bogdanowicz Rezun



</doc>
<doc id="310394" url="https://pl.wikipedia.org/wiki?curid=310394" title="Anselm Grun">
Anselm Grun



</doc>
<doc id="310397" url="https://pl.wikipedia.org/wiki?curid=310397" title="Schronisko PTTK „Andrzejówka”">
Schronisko PTTK „Andrzejówka”

Schronisko PTTK „Andrzejówka” – schronisko położone na Przełęczy Trzech Dolin pod szczytem Waligóry (936 m n.p.m.) w Górach Suchych, cz. Gór Kamiennych w Sudetach Środkowych – w miejscowości Rybnica Leśna. Do schroniska można dojechać autobusem linii nr 12 komunikacji miejskiej w Wałbrzychu
Historia.
Schronisko zostało otwarte 21 października 1933 przez towarzystwo turystyczne z Wałbrzycha WGV z inicjatywy jego prezesa, aptekarza Andreasa Bocka, od którego imienia nazwano je "Andreasbaude". Projektantem był wałbrzyski architekt F. W. Kronke, a autorem wystroju wnętrz H. Brochenberger, roboty murarskie wykonała firma Becker&amp;Bergman z Wałbrzycha, a konstrukcje drewniane wałbrzyska firma Patrick. Był to nowoczesny obiekt wyposażony we wszystkie instalacje. W momencie otwarcia w obiekcie było 220 miejsc gastronomicznych w 3 salach jadalnych oraz 25 miejsc noclegowych – 3 pokoje 1-osobowe, 8 pokoi 2-osobowych oraz 2 pokoje 3-osobowe. Nocleg kosztował 1,75 – 2,25 marki. Pierwszymi właścicielami było małżeństwo O. i M. Rübartsch – szynkarze spod Dusznik.
W 1936 przez dwa tygodnie mieszkała w „Andrzejówce” królowa holenderska Wilhelmina z córką księżną Julianą.
W 1944 obiekt zajęły władze nazistowskie i przekazały Hitlerjugend, jako miejsce odpoczynku i szkolenia. W styczniu 1945 przejął je Wehrmacht na siedzibę grupy obrony przeciwlotniczej.
W maju 1945 rodzina Rübartsch opuściła obiekt, przejęło je Dolnośląskie Zjednoczenie Przemysłu Węglowego jako dom kolonijny, a w 1948 wałbrzyski oddział PTT (choć nadal służył jako miejsce organizowania kolonii). Oficjalne otwarcie jako schroniska PTTK nastąpiło w 1953, obiektowi nadano imię Mirosława Krajewskiego, jednak ta nazwa nie przyjęła się wśród turystów. W 1955 zaadaptowano sąsiedni budynek jako część noclegową i zwiększono w ten sposób liczbę miejsc do 100. Obecnie ten budynek jest opuszczony i nieużywany.
W 1968 obok „Andrzejówki” powstały pierwsze wyciągi narciarskie, a w 1978 odbył się pierwszy Bieg Gwarków. W 1981 na ścianie schroniska odsłonięto tablicę pamiątkową ku czci znakarza Jerzego Cholewickiego.
W sierpniu 2009 schronisko zajęło piąte miejsce w rankingu schronisk górskich PTTK, sporządzonym przez polski magazyn turystyki górskiej n.p.m. Dwa lata później, w sierpniu 2011 zajęło drugie miejsce w drugiej edycji rankingu, natomiast w 2013 roku, w trzeciej edycji, zajęło pierwsze miejsce.
Szlaki turystyczne.
Konne:
Piesze:
Rowerowe górskie (wyznakowane w 2004 roku przez gminę Głuszyca):
Narciarski:

</doc>
<doc id="310402" url="https://pl.wikipedia.org/wiki?curid=310402" title="Dziel i rządź">
Dziel i rządź

Dziel i rządź () – zasada wzniecania wewnętrznych konfliktów wśród wrogów, na przykład między ludami na podbitych terenach, aby nimi rządzić. Jako pierwsi stosowali ją starożytni Rzymianie na Półwyspie Apenińskim: podpisywali umowy z podbitymi ludami, zwanymi odtąd „sprzymierzeńcami”, którym nie wolno było podpisywać umów między sobą, przez co prowincje nie mogły się zjednoczyć, aby pokonać Rzymian.
Zasadę tę stosowano także w polityce wewnętrznej państw. Postępowali tak już cesarze rzymscy, ale kolejnym przykładem jest król Francji Ludwik XIV, który wykorzystywał ambicje jednych ministrów przeciwko innym, by żaden z nich nie zajął zbyt silnej pozycji i stał się dla monarchy niezastąpionym. Jest to taktyka silniejszych i zwierzchnich ośrodków władzy, które bronią swej pozycji, osłabiając walkami opozycję.
We współczesnych, demokratycznych państwach zasada ta jest postrzegana negatywnie, ze względu na jej destrukcyjne efekty i antysolidarystyczne oblicze. 
W okresie zaborów.
Przykładem zasady jest wsparcie od 1848 r. przez władze austriackie ruskiego ruchu greckokatolickiego, a później ukraińskiego, który przeciwstawiano polskiej przewadze politycznej i gospodarczej w Galicji.
Rosja carska wspierała natomiast odrębną świadomość ruską na ziemiach zabranych, a po przymusowej likwidacji w 1839 r. kościoła unickiego i wymuszonym powrocie do prawosławia ludność tę traktowano jako „naród rosyjski”.
Władze niemieckie i pruskie w swojej polityce również starały się zapobiec wytworzeniu się lub utrzymaniu poczucia wspólnoty wśród obywateli państwa, którzy używali języka polskiego i gwar tego języka. Na przykład przerysowywano różnice językowe wprowadzając terminy typu „Wasserpolen”, albo w spisach ludności stosowano kategorie Mazurzy, Warmiacy itp., wspierano także organizacje, których działalność kulturalna akcentowała odrębność od narodu polskiego i jedność polityczną z państwem niemieckim.
II Rzeczpospolita.
W imię polskiej racji stanu lub przynajmniej jej wykładni, stosując zasadę „dziel i rządź” polscy urzędnicy przypisywali niektórych „tutejszych” Białorusinów do grupy etnicznej Poleszuków. Aby rozbić ukraiński ruch narodowy, Polacy w sposób typowy dla zasady "divide et impera" promowali identyfikację Hucułów, Łemków, zwalniając ukraińskich nauczycieli, zastępując ich rosyjskojęzycznymi, a następnie polskojęzycznymi.
II wojna światowa.
Zasadę dziel i rządź wobec ludności okupowanej Polski zastosowali także naziści. Według niej przeprowadzono plany germanizacyjne skierowane wobec etnicznych mieszkańców różnych polskich regionów. Heinrich Himmler w swoim ściśle tajnym memorandum pt. "Traktowanie Obcych rasowo na wschodzie", z 25 maja 1940 roku opisał niemiecką taktykę w Polsce: "„Musimy podzielić Polskę na tak wiele różnych grup etnicznych, na wiele części i podzielonych grup jak to jest tylko możliwe”". Natomiast w swoich refleksjach pt. "Kilka myśli o traktowaniu obcoplemiennych na wschodzie" pisze:
"Musimy starać się uznawać i podtrzymywać jak najwięcej odrębnych narodowości, a więc obok Polaków i Żydów także Ukraińców, Białorusinów, Górali, Łemków i Kaszubów. Jeśli gdziekolwiek jeszcze się da znaleźć jakieś odłamy narodowościowe – to te także.(...) Chcę przez to powiedzieć, że najbardziej zainteresowani jesteśmy nie tym, ażeby ludność wschodu jednoczyć, lecz przeciwnie, ażeby ją rozbić na możliwie wiele części i odłamów. Nie leży w naszym interesie doprowadzanie wymienionych narodowości do jedności i wielkości i stopniowe budzenie wśród nich świadomości narodowej i rozwijanie kultury narodowej, lecz przeciwnie, rozbicie ich na niezliczone małe odłamy i cząstki. (...) W ciągu (...) 4 do 5 lat np. pojęcie Kaszubów musi stać się nieznane, ponieważ wówczas kaszubskiego narodu już nie będzie (odnosi się to szczególnie do Prus zachodnich). Musi być także możliwe w okresie nieco dłuższym spowodowanie zniknięcia na naszym obszarze narodowych pojęć Ukraińców, Górali i Łemków. To co zostało powiedziane o tych odłamach narodowych, odnosi się w odpowiednio większych rozmiarach także do Polaków".

</doc>
<doc id="310403" url="https://pl.wikipedia.org/wiki?curid=310403" title="Leopold I (cesarz niemiecki)">
Leopold I (cesarz niemiecki)



</doc>
<doc id="310404" url="https://pl.wikipedia.org/wiki?curid=310404" title="Metoda siecznych">
Metoda siecznych

Metoda siecznych, w literaturze polskojęzycznej czasem metoda cięciw – metoda numeryczna, służąca do rozwiązywania równania nieliniowego z jedną niewiadomą.
Metoda siecznych to algorytm interpolacji liniowej. Ma tę zaletę, że do użycia jej niepotrzebna jest znajomość pochodnej danej funkcji ani nawet założenie różniczkowalności.
Opis procedury.
Wersja podstawowa.
Polega ona na przyjęciu, że funkcja ciągła na dostatecznie małym odcinku w przybliżeniu zmienia się w sposób liniowy. Możemy wtedy na odcinku formula_1 krzywą formula_2 zastąpić sieczną. Za przybliżoną wartość pierwiastka przyjmujemy punkt przecięcia siecznej z osią OX.
Metodę siecznych dla funkcji formula_3 mającej pierwiastek w przedziale formula_1 można zapisać następującym wzorem rekurencyjnym:
Aby metoda się powiodła, dla każdego "n" musi zachodzić formula_6 gdyż tylko wtedy sieczna przechodząca przez punkty formula_7 i formula_8 przecina oś OX. Metoda ta nie zawsze jest zbieżna.
Modyfikacja.
Metoda ta zapewnia zbieżność do pierwiastka dla dowolnej funkcji ciągłej formula_9 na odcinku formula_10 takiej, że formula_11
Polega ona na wyznaczaniu takich ciągów formula_12 i formula_13 takich, że formula_14 formula_15 Między formula_12 i formula_17 musi być pierwiastek funkcji, a przedziały formula_18 tworzą ciąg zstępujący. Zbieżność ciągów formula_12 i formula_17 do tej samej granicy będącej pierwiastkiem równania formula_21 zapewnia następująca reguła rekurencyjna:
formula_22
Polega ona na wyznaczeniu punktu przecięcia siecznej przechodzącej przez punkty formula_23 i formula_24 z osią OX i zastąpienia tym punktem jeden z końców przedziału, gdzie znajduje się pierwiastek.
Powiązane metody numeryczne.
Do wyznaczania pierwiastków równania nieliniowego służą też:

</doc>
<doc id="310408" url="https://pl.wikipedia.org/wiki?curid=310408" title="Jedynka trygonometryczna">
Jedynka trygonometryczna

Jedynka trygonometryczna – tożsamość trygonometryczna postaci:
Jest ona prawdziwa dla każdej wartości kąta formula_2 a także ogólniej dla argumentów zespolonych.
Istnieją również dwie inne wariacje tego wzoru:
Dowód.
Sposób 1:
Niech formula_5
Zauważmy, że:
więc trójkąt formula_7 jest trójkątem prostokątnym o przeciwprostokątnej formula_8
Zatem na mocy twierdzenia Pitagorasa:
Z definicji funkcji trygonometrycznych wyrażenie
jest równe
Zatem
q.e.d.
Zauważmy, że to rozumowanie można przeprowadzić również w drugą stronę, co oznacza, że wzór jedynkowy jest równoważny twierdzeniu Pitagorasa. Stąd jedna z jego nazw: postać trygonometryczna twierdzenia Pitagorasa.
Sposób 2:
Ze wzoru Eulera:
oraz
Zatem
q.e.d.
Stąd wynika, że jedynka trygonometryczna jest słuszna w dziedzinie liczb zespolonych.

</doc>
<doc id="310410" url="https://pl.wikipedia.org/wiki?curid=310410" title="Federalny Trybunał Konstytucyjny">
Federalny Trybunał Konstytucyjny

Federalny Trybunał Konstytucyjny (niem. "Bundesverfassungsgericht", "BVerfG") – sąd konstytucyjny Republiki Federalnej Niemiec. Kontroluje zgodność wydawanych aktów prawnych z konstytucją ("Grundgesetz"). Ma siedzibę w Karlsruhe.
Geneza.
O sądownictwie konstytucyjnym w Niemczech w sensie ścisłym można mówić dopiero od II połowy XX wieku. Zresztą przez długi czas nie istniało jednolite państwo niemieckie o unitarnym charakterze. Słaba pozycja parlamentu w poszczególnych krajach niemieckich nie mogła sprzyjać wykształceniu się koncepcji suwerenności ustawy. Kontrola zgodności ustaw z konstytucją przez długi czas miała charakter drugorzędny, aby nie powiedzieć marginalny. Kluczową instytucją w systemie gwarancji konstytucyjnych była konstytucyjna odpowiedzialność ministrów przed Trybunałem Stanu ("Staatsgerichtshof") lub sądem najwyższym.
Wysuwano też koncepcję wprowadzenia skargi konstytucyjnej i sądowego trybu rozstrzygania sporów pomiędzy władcą a parlamentem. Próbę urzeczywistnienia tych postulatów podjęli twórcy konstytucji frankfurckiej w okresie Wiosny Ludów. Konstytucja ta przewidywała powołanie do życia Sądu Rzeszy ("Reichsgericht") o następujących kompetencjach:
Mankamentem postanowień konstytucji było pozbawienie "Reichsgericht" kontroli konstytucyjności aktów normatywnych. Pomimo że konstytucja ta nigdy nie weszła w życie, to wytyczyła kierunek zmian, które zaistniały w późniejszym czasie. Bezpośrednio po Wiośnie Ludów można jednak zaobserwować regres w systemie gwarancji konstytucyjnych, a nie rozwój.
Konstytucja Prus z 1850 r. nie przyznawała sądom prawa orzekania o konstytucyjności ustaw. Jeszcze bardziej niekorzystne zmiany miały miejsce w okresie Związku Północnoniemieckiego, jak i Cesarstwa Niemieckiego. Wówczas to zniesiono odpowiedzialność konstytucyjną ministrów, a spory federalne rozstrzygał Bundesrat. Zmiany te korelowały ze stanowiskiem doktryny, np. teorią promulgacji P. Labanda, zgodnie z którą sam akt promulgacji jest koniecznym i wystarczającym warunkiem konstytucyjności ustawy.
Bardziej postępowe zmiany, choć nie tak zaawansowane jak w Austrii, przyniosła konstytucja weimarska z 1919 r. Mocą jej postanowień utworzono Trybunał Stanu ("Staatsgerichtshof") o następujących uprawnieniach:
Pomimo tych kompetencji Trybunał Stanu nie pełnił roli sądu konstytucyjnego, gdyż nie posiadał prawa kontrolowania konstytucyjności aktów normatywnych.
Milczenie konstytucji w tej materii zrodziło jednak spory interpretacyjne. Część doktryny opowiedziała się za prawem sędziego do odmowy stosowania niekonstytucyjnych ustaw na tle konkretnej sprawy sądowej (H. Triepel, H. Nawiasky). Dominowało jednak stanowisko przeciwników kontroli sądowej (G. Jellinek, R. Thoma, C. Schmitt, G. Radbruch). Orzecznictwo nie zważając na doktrynę opowiedziało się za dopuszczeniem kontroli konstytucyjności ustaw Rzeszy przez stosujące je sądy. Szczególnie silnie zostało to wyartykułowane w orzeczeniu Sądu Rzeszy z dnia 4 listopada 1925 r. To precedensowe orzeczenie nie utorowało jednak drogi do sądowej kontroli konstytucyjności aktów prawnych. Na zmiany trzeba było czekać do okresu po drugiej wojnie światowej.
Pierwsze sądy konstytucyjne – "Hüter der Verfassung" – powstawały na szczeblu krajowym w latach 1946–1951. Pomimo tego, że niekiedy działały pod dawną nazwą "Staatsgerichtshof", to wszystkie one uzyskały prawo do kontroli zgodności ustaw krajowych z konstytucją krajową. Federalny Trybunał Konstytucyjny został przewidziany w Ustawie Zasadniczej z 1949 r. Realizując postanowienia konstytucji ustawą z dnia 12 marca 1951 r. powołano do życia "Bundesverfassungsgericht" – Federalny Trybunał Konstytucyjny.
Struktura Trybunału i status sędziego.
Federalny Trybunał Konstytucyjny składa się z dwóch senatów, każdy liczący po ośmiu sędziów. Ogólna liczba sędziów wynosi zatem 16.
Dwa senaty.
Podział Trybunału na dwie izby (senaty) współcześnie zapewnia większą sprawność jego działania, przy coraz większej liczbie spraw do niego trafiających. Geneza tej dychotomicznej struktury była jednak inna. Uważano bowiem, że przy zwiększonych wpływach SPD w jednym senacie, a CDU/CSU w drugim rozwiązanie powyższe zapewni względną równowagę sił. Każdy z sędziów może zasiadać tylko w jednym senacie, do którego jest przydzielony na cały okres swojej kadencji. Każdy z senatów ma też odmiennie zakreśloną właściwość rzeczową. W obrębie senatów funkcjonują też izby ("Kammer"), których zadania dotyczą głównie procedury związanej z rozpoznawaniem skarg konstytucyjnych.
Każdy z senatów powołuje na okres roku kilka izb, składających się z 3 sędziów. Skład izby musi ulec zmianie po upływie maksymalnie 3 lat.
Trybunał nie podlega żadnej kontroli zewnętrznej.
Sędziowie.
Sędziowie są powoływani w połowie przez Parlament Federalny ("Bundestag"), w połowie przez Radę Federalną ("Bundesrat"). Bundestag dokonuje wyboru w wyborach pośrednich przy pomocy Komisji Wyboru Sędziów Federalnego Trybunału Konstytucyjnego liczącej 12 członków, z których co najmniej 8 musi zaaprobować kandydaturę. Z kolei Bundesrat wybiera sędziów większością 2/3 głosów ogólnej liczby swych członków. Sędziów wybiera się na kadencje indywidualne, co sprawia, że z reguły nie powstaje potrzeba jednoczesnego obsadzenia większej liczby wakatów.
Członkowie Trybunału muszą posiadać kwalifikacje na urząd sędziego, przy czym po trzech sędziów każdego senatu wybiera się spośród sędziów najwyższych organów sądowych Federacji legitymujących się co najmniej 3-letnim stażem. Muszą też mieć ukończone 40 lat. Piastowania urzędu sędziowskiego nie mogą łączyć z żadną inną działalnością zawodową, z wyjątkiem stanowiska wykładowcy prawa w niemieckiej szkole wyższej.
Procedura powoływania sędziów wymaga poczynienia uzgodnień pomiędzy najsilniejszymi frakcjami w parlamencie. Za sprawą takiego kompromisu unika się wyboru sędziów o poglądach radykalnych, skrajnych. Ponadto w drodze politycznego zwyczaju przyjęło się, że po opróżnieniu stanowiska sędziego wybranego z inicjatywy chadecji prawo wskazania kandydata na jego miejsce pozostaje nadal w gestii CDU/CSU, a pozostałe siły polityczne nie powinny się temu sprzeciwić. Sytuacja jest analogiczna, gdy wakat nastąpił w związku z upływem kadencji sędziego z ramienia SPD.
Uchwały senatu dla swojej ważności wymagają obecności przynajmniej 6 sędziów. Rozstrzygnięcia zapadają większością głosów sędziów obecnych na posiedzeniu, chyba że ustawa stanowi inaczej. W sprawach o pozbawienie praw zasadniczych, o sprzeczność programów i działań partii politycznych z konstytucją, o odpowiedzialności konstytucyjnej prezydenta i w przedmiocie odpowiedzialności sędziów federalnych i krajowych orzeczenia niekorzystne dla strony oponującej wniosek zapadają większością 2/3 członków senatu. Plenum Federalnego Trybunału Konstytucyjnego rozstrzyga natomiast większością 2/3 sędziów każdego senatu kwestie prawne, gdy jeden senat zamierza odstąpić od poglądu prawnego wyrażonego w orzeczeniu drugiego senatu.
Kadencja sędziego Trybunału wynosi 12 lat. Niedopuszczalny jest ponowny wybór tego samego sędziego po upływie kadencji. Przed upływem 12-letniej kadencji sędzia ustępuje z urzędu, jeśli osiągnie wiek emerytalny, który wynosi 68 lat. Ponadto Prezydent Federalny na wniosek Trybunału poparty większością 2/3 członków może przenieść sędziego w stan spoczynku w przypadku trwałej niezdolności do pełnienia obowiązków lub zwolnić sędziego w razie prawomocnego skazania za czyn popełniony z niskich pobudek, skazania na karę pozbawienia wolności powyżej 6 miesięcy czy poważnego, zawinionego naruszenia obowiązków.
Prezydent Federalnego Trybunału Konstytucyjnego.
Na czele Trybunału stoi prezydent, będący przełożonym wszystkich jego urzędników oraz według oficjalnego protokołu piątą osobą w państwie (po prezydencie federalnym, przewodniczącym Bundestagu, kanclerzu i przewodniczącym Bundesratu). Dotychczas następujące osoby sprawowały ten urząd:
Siedziba Trybunału.
Siedzibą Federalnego Trybunału Konstytucyjnego jest Karlsruhe.
Trybunał zajmuje zbudowany w latach 60. XX wieku zespół stalowo-szklanych pawilonów, zaprojektowany przez Paula Baumgartena i swoją lekkością i przejrzystością symbolizujący demokratyczne idee. Stanowiący zachodnią pierzeję placu Zamkowego ("Schlossplatz") i położony między zamkiem a galerią sztuki zespół budynków otoczony jest niewielkim obszarem, na którym zakazane są wszelkie manifestacje i inne zgromadzenia.
Właściwość Trybunału.
Właściwość rzeczowa Federalnego Trybunału Konstytucyjnego jest silnie rozbudowana. Określają ją art. 93, 99, 100 Ustawy Zasadniczej Republiki Federalnej Niemiec i art. 13 ustawy o Federalnym Trybunale Konstytucyjnym. Do najważniejszych kompetencji Trybunału należy orzekanie w przedmiocie:

</doc>
<doc id="310420" url="https://pl.wikipedia.org/wiki?curid=310420" title="Jesu">
Jesu

Jesu - (wymawiany "yayzu") brytyjska formacja muzyczna założona w 2003 przez Justina Broadricka, byłego członka takich zespołów, jak Napalm Death czy Godflesh, działającego również pod szyldem Final.
Jesu był początkowo projektem jednoosobowym: Broаdrick sam nagrał i wydał pierwszą płytę, zatytułowaną "Heart Ache". Pod koniec 2003 r. dołączyli do niego basista Diarmuid Dalton oraz były perkusista Swans i Prong - Ted Parsons. Zespół w trójkę nagrał drugą płytę, a pierwszy pełnoprawny album, zatytułowany po prostu "Jesu". W 2006 r. wyszła kolejna EP-ka Jesu, zatytułowana "Silver". W roku 2007 światło dzienne ujrzały następne wydawnictwa - albumy "Conqueror" i "Pale Sketches", EP-ki "Sundown / Sunrise" i "Lifeline", oraz split z Eluvium. W przygotowaniu są też splity z Battle of Mice i Envy oraz EP "Why Are We Not Perfect".
Muzykę wykonywaną przez Jesu można określić jako rock eksperymentalny, łączący shoegaze oraz drone doom metal. Słychać w niej także wpływ takich gatunków, jak post-rock, ambient czy rock industrialny. Utwory zespołu charakteryzują się dość powolnym tempem, często oparte na mocnym, potężnym riffie. Zawierają duży ładunek emocji, ukryty w melodiach instrumentów (przede wszystkim gitar) lub wokalizach Broаdricka. Na późniejszych wydawnictwach muzyka staje się bardziej stonowana, spokojniejsza.

</doc>
<doc id="310422" url="https://pl.wikipedia.org/wiki?curid=310422" title="Semipelagianizm">
Semipelagianizm

Semipelagianizm – w teologii chrześcijańskiej pogląd dotyczący w głównej mierze relacji łaski Bożej i wolnej woli człowieka.
Nawiązuje do pelagianizmu, lecz stara się uniknąć radykalności jego tez. Według semipelagianizmu wiara zaczyna się od aktu woli ze strony człowieka, a dopiero później dołącza się do niej łaska Boga. Semipelagianie używali metafory "pierwszego kroku" człowieka w kierunku Boga – człowiek sam dochodzi do wiary, a dalej prowadzi go Bóg.
W świetle dogmatyki Kościoła katolickiego, semipelagianizm jest herezją, jako że odrzuca pojęcie łaski wystarczającej, koniecznej do przyjęcia wiary. Jako herezję zdiagnozował go pod wpływem pism Jana Kasjana i ostro potępił Augustyn z Hippony.
W świetle dogmatyki luterańskiej semipelagianizmowi bliska jest doktryna katolicka (przez założenie, że grzesznik jest w stanie uwierzyć samodzielnie i współpracować z Łaską Bożą o własnych siłach lub też z własnej inicjatywy ją przyjąć).
Semipelagiańską nazywano też jezuicką teologię molinistyczną, jako że podkreślała samodzielność człowieka w dochodzeniu do wiary – nazwy tej używali przede wszystkim augustynizujący janseniści w sensie pejoratywnym.

</doc>
<doc id="310426" url="https://pl.wikipedia.org/wiki?curid=310426" title="Biskupstwo koszalińsko-kołobrzeskie">
Biskupstwo koszalińsko-kołobrzeskie



</doc>
<doc id="310427" url="https://pl.wikipedia.org/wiki?curid=310427" title="Gregg vs. Georgia">
Gregg vs. Georgia



</doc>
<doc id="310429" url="https://pl.wikipedia.org/wiki?curid=310429" title="Biskupstwo krakowskie">
Biskupstwo krakowskie



</doc>
<doc id="310431" url="https://pl.wikipedia.org/wiki?curid=310431" title="Arcybiskupstwo krakowskie">
Arcybiskupstwo krakowskie



</doc>
<doc id="310432" url="https://pl.wikipedia.org/wiki?curid=310432" title="Aleje Ujazdowskie w Warszawie">
Aleje Ujazdowskie w Warszawie

Aleje Ujazdowskie – ulica w śródmieściu Warszawy stanowiąca fragment Traktu Królewskiego.
Przebieg.
Aleje Ujazdowskie zaczynają się skrzyżowaniem z ulicą Bagatela, a kończą na placu Trzech Krzyży.
Znajdują się w komunikacyjnym ciągu następujących ulic: Aleje Ujazdowskie – Nowy Świat – Krakowskie Przedmieście.
Obecnie na całej swojej długości jest to szeroka aleja o dwóch pasach ruchu w każdą stronę, rozdzielonych podwójną linią ciągłą. Wzdłuż całej alei wytyczona jest droga dla rowerów.
Historia.
Pierwsze wzmianki o ulicy prowadzącej do Ujazdowa (Jazdowa) pochodzą z 1659. W latach 1722–1732 z polecenia króla Augusta II przez pola uprawne wytyczona została tzw. Droga Kalwaryjska, prowadząca od dzisiejszego placu Trzech Krzyży do Grobu Chrystusa niedaleko Zamku Ujazdowskiego. Stanowiła ona naturalne przedłużenie trasy prowadzącej ze Starego Miasta przez Krakowskie Przedmieście i Nowy Świat do Wilanowa. Wzdłuż drogi wzniesiono 28 murowanych kaplic zaprojektowanych przez Joachima Daniela Jaucha. Droga miała długość ok. 2 km i szerokość 14 metrów. Była obsadzona lipami i przecinały ją drogi narolne (późniejsze ulice).
W drugiej połowie XVIII wykonane z nietrwałych materiałów kaplice uległy zniszczeniu, a Droga Kalwaryjska przekształciła się w Aleje Ujazdowskie. W latach 1767–1768 po obu stronach ulicy wykopano rowy odwaniające i ustawiono ławki.
W roku 1827 powstała Dolina Szwajcarska, szybko stając się popularnym miejscem spotkań i imprez masowych. W 1857 przy ulicy zainstalowano pierwsze latarnie gazowe, jednak wskutek niewłaściwego ułożenia rur ulatniający się gaz doprowadził do zniszczenia drzew rosnących przy ulicy. W 1863 rury gazowe ułożono pośrodku ulicy i zabroniono ich układania w pobliżu drzew.
W 1879 rozpoczęto kanalizowanie Alej. W latach 1893–1896 po wschodniej stronie ulicy, pomiędzy ul. Piękną i placem Na Rozdrożu, urządzono park Ujazdowski.
Druga połowa XIX wieku to początek zabudowy willowej i pałacowej w Alejach – powstały wówczas liczne siedziby arystokracji i przemysłowców. Po I wojnie światowej przy ulicy znalazło swoją siedzibę wiele poselstw i ambasad.
W 1881 poprowadzono Alejami linię tramwaju konnego, a w 1908 – tramwaju elektrycznego. Cechą charakterystyczną Alej Ujazdowskich był nietypowy dla Warszawy sposób ułożenia torowiska. Pomimo szerokości jezdni wynoszącej 14 metrów na całej długości Alej ułożono je nie pośrodku jezdni, ale przy chodnikach.
5 października 1939 Adolf Hitler przyjął w Alejach Ujazdowskich defiladę zwycięstwa wojsk niemieckich. Trybunę honorową dla kanclerza III Rzeszy ustawiono na wysokości wylotu ulicy Chopina (po stronie parku Ujazdowskiego). Była to jedyna wizyta Adolfa Hitlera w okupowanej Warszawie.
W czasie okupacji rejon Alej Ujazdowskich znalazł się w obrębie dzielnicy niemieckiej, co spowodowało konieczność przekwaterowania stamtąd polskich mieszkańców przez Zarząd Miejski do innych części miasta. Dwukrotnie zmieniano nazwę ulicy. W maju 1940 Aleje zostały przemianowane na "Lindenallee" (aleję Lipową), a 6 października 1940 na "Siegesstrasse" (ulicę Zwycięstwa). Nazwa nawiązywała do niemieckiego zwycięstwa nad Polską w 1939. Nazwy tej nie wolno było tłumaczyć na język polski. Zmianie nazwy ulicy towarzyszyła defilada oddziałów Wehrmachtu, SS i policji, odebrana przez generalnego gubernatora Hansa Franka i feldmarszałka Wilhelma Lista. Niektóre budynki znajdujące się w Alejach Ujazdowskich zostały zajęte przez niemiecką administrację m.in. w kamienicach dochodowych Bohdanowicza pod nr 9 (obecnie 11 – siedziba Ministerstwa Sprawiedliwości) i ul. Koszykowej 6 i 6a miała swoją siedzibę "Kriminalpolizei" ("Kripo"), w willi Gawrońskich (nr 23) mieściła się siedziba dowódcy SS i Policji na dystrykt warszawski, a pod nr 31 – warszawska siedziba NSDAP. Aleje Ujazdowskie były jedną z reprezentacyjnych ulic, po których na podstawie zarządzenia Ludwiga Leista w lipcu 1940 zabroniono chodzenia Żydom. W kwietniu 1942 ulicą zaczęła kursować przeznaczona wyłącznie dla Niemców nowo uruchomiona okólna linia tramwajowa „O” łącząca najważniejsze punkty Śródmieścia.
1 lutego 1944 w Alejach Ujazdowskich miał miejsce udany zamach na Dowódcę SS i Policji na dystrykt warszawski, Franza Kutscherę.
Zabudowa ulicy uległa poważnym zniszczeniom w czasie powstania warszawskiego. Po 1945 zachowała jednak swój charakter szerokiej, zadrzewionej ulicy z pałacami i wysokimi kamienicami. Jeden z zachowanych budynków został jednak zburzony pod budowę Ambasady Stanów Zjednoczonych.
Fragment ulicy między placem Trzech Krzyży a placem Na Rozdrożu uchwałą z 5 marca 1945 przemianowano na "Aleję im. Marszałka Józefa Stalina". Dawną nazwę przywrócono w 1956.
Od 1951 roku w Alejach Ujazdowskich organizowano kiermasz książkowy pod nazwą Dni Oświaty, Książki i Prasy, przeniesiony później pod Pałac Kultury i Nauki.
W związku z budową w latach 1971–1974 Trasy Łazienkowskiej pod ulicą przebito tunel o długości 46 metrów.
W 1994 Trakt Królewski w Warszawie wraz z historycznym zespołem miasta i Wilanowem został uznany za pomnik historii.

</doc>
<doc id="310433" url="https://pl.wikipedia.org/wiki?curid=310433" title="Metropolia krakowska">
Metropolia krakowska

Metropolia krakowska – jedna z 14 metropolii obrządku łacińskiego w polskim Kościele katolickim, obejmująca obecnie: archidiecezję krakowską, diecezję tarnowską, diecezję kielecką oraz diecezję bielsko-żywiecką.
Powstała w 1925 roku w początkowym składzie: archidiecezja krakowska, diecezja częstochowska, diecezja katowicka, diecezja kielecka oraz diecezja tarnowska (od 1992 diecezje w Częstochowie i Katowicach są stolicami własnych metropolii).

</doc>
<doc id="310438" url="https://pl.wikipedia.org/wiki?curid=310438" title="East Brunswick (New Jersey)">
East Brunswick (New Jersey)

East Brunswick Township – miejscowość w hrabstwie Middlesex w stanie New Jersey w USA. Według danych z 2010 roku East Brunswick zamieszkiwało ponad 47,5 tys. osób.

</doc>
<doc id="310445" url="https://pl.wikipedia.org/wiki?curid=310445" title="Helmetta (New Jersey)">
Helmetta (New Jersey)

Helmetta – miejscowość w hrabstwie Middlesex w stanie New Jersey w USA. Według danych z 2010 roku Helmettę zamieszkiwało ponad 2 tys. osób.

</doc>
<doc id="310446" url="https://pl.wikipedia.org/wiki?curid=310446" title="Sobrance">
Sobrance

Sobrance (węg. "Szobránc", niem. "Sobranz") – miasto powiatowe we wschodniej Słowacji, w kraju koszyckim, w regionie Zemplin. Partnerskie miasto Lubaczowa (Polska) od 2009 roku.
Sobrance leżą na wysokości 122 m n.p.m., w północno-wschodnim zakątku Niziny Wschodniosłowackiej, u południowych podnóży pasma Wyhorlatu. Liczba mieszkańców miasta wynosi 5981 (spis ludności z 21 maja 2011), powierzchnia – 10,68 km².
Przez Sobrance przebiega droga krajowa nr 19 (D1, międzynarodowa trasa E50), prowadząca od granicy z Ukrainą (przejście graniczne Vyšné Nemecké – Użhorod) przez Michalovce do Koszyc i dalej na zachód. Łączy się z nią droga lokalna 582, wybiegająca z Michalovec i okrążająca od północy sztuczny zbiornik Zemplínska šírava.
Osadnictwo w okolicach Sobranec datuje się od młodszej epoki kamiennej. Pierwsze wzmianki o mieście, wówczas pod węgierską nazwą "Vasaros Tyba", pochodzą z 1344. Prawo organizowania w miejscowości corocznego jarmarku w święto Nawiedzenia Najświętszej Marii Panny oraz cotygodniowych targów (w środy) otrzymał właściciele "państwa" Tibava (Jan, syn Jakuba z Michałowiec) od króla Zygmunta Luksemburskiego w 1398 r. Nazwa "Sobrance" pojawiła się po raz pierwszy w dokumentach w 1409 r. W czasach Królestwa Węgier leżało w komitacie Ung. W 1878 miasto miało 49 domów, w których mieszkało 527 osób, przeważnie rolników i rzemieślników. W 1910 na 1216 mieszkańców było 577 Słowaków i 538 Węgrów. Po I wojnie światowej przyłączone do Czechosłowacji, w latach 1939-1945 powróciło do Węgier. W 1960 miasto awansowało do rangi siedziby władz powiatu.
Miasto dzieli się na osiedla:
Sobrance są ośrodkiem winiarstwa. W mieście nie ma większych zakładów przemysłowych. W mieście istnieje muzeum gitar Jana Ferku ("Gitarové múzeum Jána Ferku") ze zbiorem ponad 200 gitar. W okolicy znajduje się kilka drewnianych cerkiewek i kościółków (Ruska Bystra, Inovce).

</doc>
<doc id="310448" url="https://pl.wikipedia.org/wiki?curid=310448" title="Highland Park (New Jersey)">
Highland Park (New Jersey)

Highland Park – miejscowość w hrabstwie Middlesex w stanie New Jersey w USA. Według danych z 2010 roku Highland Park zamieszkiwało niespełna 14 tys. osób. Miasteczko założone w roku 1905.
Geografia administracyjna.
Highland Park graniczy z miejscowościami Edison, New Brunswick i Piscataway.

</doc>
<doc id="310453" url="https://pl.wikipedia.org/wiki?curid=310453" title="Karol VI (cesarz niemiecki)">
Karol VI (cesarz niemiecki)



</doc>
<doc id="310455" url="https://pl.wikipedia.org/wiki?curid=310455" title="Jamesburg (New Jersey)">
Jamesburg (New Jersey)

Jamesburg to miejscowość w hrabstwie Middlesex w stanie New Jersey w USA.

</doc>
<doc id="310459" url="https://pl.wikipedia.org/wiki?curid=310459" title="Wesoły Cmentarz">
Wesoły Cmentarz

Wesoły Cmentarz (rum. "Cimitirul Vesel") – cmentarz zlokalizowany wokół cerkwi w rumuńskiej miejscowości Săpânța, w okręgu Marmarosz w północnej części Rumunii, ok. 2 km od granicy z Ukrainą.
O wyjątkowości cmentarza w skali Europy stanowią unikalne kolorowe, drewniane nagrobki, na których wyrzeźbione są scenki z życia pochowanych tam mieszkańców wioski, często opatrzone dowcipnymi wierszykami mówiącymi o zmarłych lub przyczynach, z powodu których rozstali się z życiem.
Cmentarz zaczął przyjmować obecny wygląd w 1935 r., kiedy to miejscowy artysta Stan Ioan Pătraș po raz pierwszy wykonał „wesołe” epitafium. Do chwili śmierci wyrzeźbił ich kilkadziesiąt. Wszystkie utrzymane w podobnym stylu sztuki naiwnej. Każdy z krzyży wieńczy dwuspadowy daszek w jasnogranatowym kolorze. Odcień ten zyskał nawet swój własny przydomek – "albastru din Săpânța". Kontynuatorem cmentarnego dzieła S.I. Pătrașa jest Dumitru Pop Tincu. Obecnie z ponad 800 nagrobkami "Cimitirul Vesel" jest jedną z najpopularniejszych atrakcji turystycznych Rumunii.
Poniżej dwa przykłady epitafiów na nagrobkach Wesołego Cmentarza:
"Jestem Mihaju, syn Mihaia. Gdy prowadziłem swe auto byłem w poważnych kłopotach i zakończyłem życie we wsi Sarasan. Tam dopadł mnie zły los, gdy wpadłem w poślizg i uderzyłem w drzewo kończąc nagle swój żywot. a teraz mówię do was, drodzy rodzice: nie trwajcie resztę życia w smutku. Wszak dawaliście mi dobre rady. Ja sam jestem sobie winien zbytniej prędkości za kółkiem. Nie powinienem jechać tak szybko. a teraz widzę, co zrobiłem i że gniję w ziemi. Żyłem 20 lat, zmarłem w 1994".
"Zasnąłem w 1939 roku. Żyłem 49 lat. a oto, co chcę powiedzieć. Nazywałem się George Basului i jak długo żyłem poświęcałem wiele owiec, aby przygotować dobre mięso. Dobre mięso – to nie kłamstwo, można się nim najeść jak król. Dawałem wam najtłustsze mięso, którym mogliście się nacieszyć".

</doc>
<doc id="310460" url="https://pl.wikipedia.org/wiki?curid=310460" title="Grona gniewu">
Grona gniewu

Grona gniewu (ang. "The Grapes of Wrath") – amerykańska powieść realistyczna, której autorem jest John Steinbeck. Wydana została 14 kwietnia 1939. Autor zdobył dzięki niej coroczną National Book Award, Nagrodę Pulitzera; przyczyniła się ona do przyznania mu Nagrody Nobla. Między innymi tej właśnie powieści zawdzięcza Steinbeck swoją pozycję w kanonie literatury XX wieku.
Akcja toczy się w czasach wielkiego kryzysu. Rodzina najemnych farmerów zostaje wysiedlona ze swojego domu w Oklahomie za przyczyną wielkiej suszy, trudności ekonomicznych oraz zmian w przemyśle rolniczym. Podobnie jak wielu im podobnych wyruszają do Kalifornii. Tam planują szukać pracy, ziemi, godności i przyszłości.
"Grona gniewu" były szóstą powieścią Steinbecka. Prace nad utworem trwały od 31 maja do 26 października 1938.
Opis fabuły.
Tom Joad wraca z więzienia do swojego rodzinnego domu na zwolnieniu warunkowym po czterech latach. Po drodze spotyka Jima Casy’ego, byłego pastora, przyjaciela rodziny. Gdy razem docierają na farmę, okazuje się, że jest opuszczona. Spotykają kolegę Toma z dzieciństwa, który wyjaśnia im, że ziemie zostały zajęte przez banki, a jego rodzina mieszka u wujka Johna. Gdy następnego ranka odnajdują Joadów, ci pakują swój dobytek na ciężarówkę, żeby wyruszyć w podróż do Kalifornii, gdzie obiecywana jest praca i dobry zarobek. Nie mogąc spłacić długów, stawiają wszystko na jedną kartę i inwestują w podróż. Tom wiedząc, że opuszczenie Oklahomy narusza postanowienia zwolnienia warunkowego, podejmuje ryzyko. Do rodziny przyłącza się również Jim Casy.
Podążając Drogą 66 napotykają prowizoryczne obozy, w których dowiadują się od ludzi, którzy podobnie jak oni skusili się na wyjazd do Kalifornii, że ich nadzieje i wizje dobrobytu mogą nie zostać spełnione. Dziadek oraz babcia Joad umierają, nie mogąc znieść trudów podróży; dziadek zostaje pogrzebany w jednym z obozów, babcia umiera blisko granicy stanu. Najstarszy syn Joadów, Noah, oraz Connie, mąż ciężarnej Rose of Sharon, oddzielają się od rodziny. Reszta prowadzona przez Ma Joad wędruje dalej, wiedząc, że w Oklahomie nic dobrego ich nie czeka.
Na miejscu spotykają się z wyzyskiem robotników na głodowych stawkach, doznają wielu rozczarowań, gdyż rynek pracy jest przepełniony, a miejscowi mieszkańcy dręczą i prowokują przybyszy. Rodzina Joadów pracuje, zbierając brzoskwinie. Niektórzy pracownicy próbują tworzyć związki zawodowe, dochodzi do strajków. Jim Casy zostaje aresztowany za atak na policjanta. Później zostaje zabity na oczach Toma, który w zemście zabija mordercę i staje się zbiegiem. Rodzina opuszcza sad. Tom, wiedząc, że swoją obecnością naraża też rodzinę, żegna się i również ich opuszcza, obiecując, że gdziekolwiek by nie był, będzie walczył z tyranią i niesprawiedliwością.
Dziecko Rose of Sharon rodzi się martwe, jednak mama Joad nie pozwala rodzinie pogrążyć się w żałobie i ciągle podtrzymuje ich na duchu. Gdy nadchodzą deszcze, prowizoryczne mieszkanie Joadów zostaje zalane i rodzina przenosi się na wyższe tereny.
Geneza.
Steinbeck niedługo po wydaniu "W niepewnym boju", pierwszej powieści traktującej o losach wędrownych robotników w czasach kryzysu, odbył podróż po obozach budowanych przez tychże ludzi w dolinach Salinas i San Joaquin. Nazywane były one Hoovervilles od nazwiska prezydenta Herberta Hoovera, który rzekomo pozwolił stoczyć się narodowi w kryzys. Pisarz pracował tam przy zbiorach, zapisując swoje obserwacje na temat warunków życia pracowników. Opublikował je w artykułach wysłanych do „San Francisco News”, pod tytułem „The Harvest Gypsies”. Część materiału z artykułów trafiła do "Gron gniewu". Steinbeck zainteresowany był tematem ucisku robotników rolnych jeszcze na długo przed swoją podróżą wraz z migrantami z Oklahomy do Kalifornii. W jednym z listów do swoich znajomych napisał:
Na podstawie analizy jego dzieł można stwierdzić, że Steinbeck nie był pisarzem-intelektualistą, jego sukces nie opiera się na karierze naukowej, lecz na bezpośrednich obserwacjach. Jego temperament twórczy reaguje najsilniej pod presją zaangażowania uczuciowego, które jest ostatecznym wykładnikiem wartości każdego dzieła. Dlatego też pasja "Gron gniewu" była tak płodna, w porównaniu do "Księżyc zaszedł" (1942), powieści o okupacji hitlerowskiej w Norwegii, która okazała się być jałową.
Pierwsze wydanie.
"Grona gniewu" wydano po raz pierwszy 14 kwietnia 1939 nakładem Viking Press. Pierwszy nakład szacuje się pomiędzy a egzemplarzy. Pierwotna cena wynosiła 2,75 dolara, książka liczyła 619 stron. Na unikatowej obwolucie pierwszego wydania widniał napis "First Edition" (tłum. pierwsze wydanie).
Wydanie sygnalne było identyczne z pierwszym wydaniem handlowym z wyjątkiem faktu, że dołączono do niego reprodukcję obrazu autorstwa malarza Stjernstroma. Reprodukcja, przedstawiająca Johna Steinbecka, wydrukowana została na ciężkim, lśniącym papierze o wymiarach 20,32×12,7 cm. To samo zdjęcie zostało wykorzystane również jako frontyspis publikacji Lewisa Gannetta "John Steinbeck: Personal and Biographical Notes" wydanej w ozdobnym futerale przez Viking Press.
Do 1941 powieść sprzedana została w około milionie egzemplarzy.
W 2007 roku, podczas aukcji w San Francisco i Los Angeles, za pierwsze wydanie "Gron gniewu" zapłacono dolarów, najwyższą cenę zapłaconą kiedykolwiek za powieść Steinbecka wystawianą na aukcji. Książka pochodziła ze zbioru zmarłej w 1992 siostry pisarza, Elizabeth Steinbeck Ainsworth. Uzyskane pieniądze przeznaczono na renowację kalifornijskiej siedziby Steinbecka w Pacific Grove.
Polskie wydanie.
Pierwsze polskie wydanie "Gron gniewu" ukazało się w 1956 roku, w przekładzie Alfreda Liebfelda, nakładem Państwowego Instytutu Wydawniczego.
Poza Państwowym Instytutem Wydawniczym, "Grona gniewu" zostały wydane przez Wydawnictwo Dolnośląskie, Axel Springer Polska, Porozumienie Wydawców oraz Prószyński Media.
W 2011 roku powieść została wydana przez wydawnictwo Qes Agency w formie audiobooka (czytający: Mieczysław Morański).
Tło historyczne.
Realia opisywane w powieści to czasy wielkiego kryzysu, zwanego również wielką depresją, największego kryzysu gospodarczego w XX wieku. Przyjmuje się, że ujawnił się on w Stanach Zjednoczonych, rozpoczynając się około 4 września 1929 roku, a ogólnoświatowym tematem stał się między 24 a 29 października, kiedy to na nowojorskiej giełdzie Wall Street gwałtownie spadały ceny akcji. Zdarzenie to często nazywane jest wielkim krachem na Wall Street. Spowodowało to liczne bankructwa i niewypłacalność dłużników, które z kolei doprowadziły do ogromnego rozprzestrzenienia bezrobocia. W Stanach Zjednoczonych sięgnęło 25% siły roboczej, produkcja przemysłowa spadła w niektórych krajach o 50%. Bardzo mocno odczuło kryzys rolnictwo. Wartość produkcji rolnej spadła o 60%. Zadłużeni rolnicy często byli wysiedlani nie mogąc spłacić długów.
Sytuację ekonomiczną w Stanach Zjednoczonych pogorszyła również klęska ekologiczna. W latach 30. zapanowała wielka susza, która z kolei przyczyniła się do wielkich burz piaskowych, występujących w latach 1934–1936, niszczących zbiory, domostwa, przyczyniając się do licznych zachorowań na pylicę. Dotknęły one blisko km² powierzchni, najsilniej w stanach Teksas i Oklahoma. Okres ten nazywany jest Dust Bowl.
Bohaterowie.
W dążeniu do maksymalizacji realizmu w swoich powieściach, Steinbeck tworzy postacie rzeczywiste, prawdziwe przez to, że są określone przez środowisko, do którego należą i z którym się identyfikują. Prymitywne i prostolinijne, żywotne, bo cała ich energia emanuje na zewnątrz, skoncentrowana na walce o byt, zamiast spalać się na roztrząsaniu doświadczeń i dylematów wewnętrznych.
Struktura powieści.
W "Gronach gniewu" nie zostały użyte nowatorskie techniki, wręcz przeciwnie, autor używa podróży, jako motywu głównego, podobnie jak w "Odysei" Homera, czy "Don Kichocie" Cervantesa. Wędrówka użyta jest jako naturalny pretekst do ukazania dokumentalnych wartości powieści, do przedstawienia sytuacji określonej grupy społecznej w rozległym terytorium.
Kolejne założenie konstrukcyjne polega na tym, że "Grona gniewu" to powieść rodzinna. Joadowie reprezentują podstawową naturalną formę organizacji ustrojowo-ekonomicznej, jak długo gospodarują samodzielnie, na własnym skrawku ziemi. Więzy rodzinne tracą na znaczeniu w momencie, kiedy postanawiają wyemigrować do Kalifornii. Z początku tworzy ją trzynastoosobowa zwarta grupa ludzi, w której hierarchia opiera się na tradycyjnej i uzasadnionej strukturze wiekowej. Zmienia się to w miarę pogarszania się warunków życia, kiedy to pod naciskiem wyjątkowo trudnych okoliczności Tom i matka biorą na swoje barki odpowiedzialność za resztę członków rodziny. Wchodzi tu w grę autorytet najsilniejszych indywidualności, oparty na naturalnej selekcji. Sytuację wzmaga fakt, że Joadowie zostają bezdomni. Spójność rodziny kończy się, w momencie śmierci dziadka, następnie babci, którzy nie mogą wytrzymać trudów podróży. W przypadku dziadka ujawnia się typowe dla mentalności chłopskiej przywiązanie do ziemi, większe niż do rodziny. Nie chce on z początku opuścić Oklahomy. Strudzony podróżą, niedorozwinięty Noah, siada nad brzegiem rzeki i wzbrania się jechać dalej. Connie ucieka od ciężarnej żony, a Tom, który zabił policjanta w zemście za Jima Casy’ego musi się ukrywać. Pod koniec powieści zostają więc ci najmniej zaradni, poza matką, która samotnie jest oparciem i ostoją dla wszystkich.
Powieść "Grona gniewu" napisana została w konwencji naturalistycznej. Powiązania naturalistyczne są jednak o tyle złożone, że nie odnoszą się jedynie do formy powieści, ale również do sposobu, w jaki Steinbeck zebrał materiał faktyczny, potrzebny do jej stworzenia. Jego metoda polegała na uprzednim naukowym wręcz poznaniu środowiska sezonowych robotników rolnych. W 1936 roku zamieszkał w obozie wśród nich, następnie w 1937 przemierzył z karawaną wędrujących robotników cały obszar dzielący Oklahomę od Kalifornii. Dało mu to materiał, który wydatnie umniejszył znaczenie pola imaginacji autora. "Grona gniewu" są wielką powieścią, jednocześnie nie będąc dziełem sztuki.
Styl.
Dramatyzm.
Styl Steinbecka jest formą ruchu. Dramatyczny jest księżyc, wiatr, dramatyczne są wzruszenia. U Steinbecka krajobrazy, czyny i myśli ludzkie dzieją się. Każdy opis jest dramatyczny, gdyż służy przygotowaniu do dramatu. Wszystkie postacie żyją na własny rachunek. Są pełnoletnie, niezależne od autora. Czytelnik nie podziwia inteligencji, ani dowcipu, ani głębi autora; inteligentni, dowcipni, poważni bywają jedynie opisywane postaci. Życie dzieje się w czasie. Ukazany jest kierunek. Ukazany jest ruch zjawisk. Czas nie jest tylko elementem, lecz funkcją świata. I właśnie konstruowanie akcji w czasie, oddawanie artystycznymi środkami nie zatrzymania, ale przemijania – to są konsekwencje dramatyzmu powieści Steinbecka. Styl odzwierciedla formę – literaturę zaangażowaną bez reszty, nie pozornie, nie konwencjonalnie w sprawy swojego świata.
Symbolizm.
Powieść napisana została w nastroju depresji i erozji, poprzez stopniowy rozpad rodziny Joadów. Dwie sceny ratują ją jednak od całkowitego pesymizmu. Jest to z jednej strony manifestacja Toma ściganego za zabójstwo policjanta, który wyraża swoją wolę walki z niesprawiedliwością społeczną, z drugiej, scena końcowa, w której wśród głodu i powodzi Rosesharon ratuje życie wycieńczonemu człowiekowi karmiąc go piersią. Mleko, które przeznaczone było dla jej martwo urodzonego dziecka staje się symbolem solidarności i więzi ludzkiej, przepowiednią zwycięstwa i obwieszczeniem optymistycznej wizji przyszłości.
Odbiór powieści.
W przededniu II wojny światowej Steinbeck stał się jednym z najpopularniejszych pisarzy Ameryki. "Grona gniewu" obudziły opinię publiczną, sprowokowały polemikę, której motywy miały niewiele wspólnego z akademicką tradycją dyskusji literackich. Wywołały oburzenie władz lokalnych stanów Kalifornii i Oklahomy, związanych z nimi kół finansowych oraz prasy codziennej. Skontrowano powieść obelgami, zaprzeczeniami, w całości gołosłownymi. Powołano komisje badawcze, które potwierdziły całkowicie prawdę zawartą w powieści. Dobrze obrazującą ówczesną sytuację okazała się wypowiedź gubernatora Oklahomy, opublikowana w artykule w „Oklahoma City Times”, który zapytany o wywłaszczanie farmerów, oraz czy jest zaznajomiony z "Gronami gniewu", odpowiedział:
Gubernator odmówił rozmowy z protestującymi bezrobotnymi mówiąc, że obraz sytuacji przedstawiony w książce i jej ekranizacji był przesadzony, oraz zaprzeczył obrazowi przyjmowania migrantów w Kalifornii. Z kolei członek kongresu z Oklahomy wypowiedział się w sposób następujący:
Powyższe wypowiedzi pochodzą z artykułu Martina Staples Schokleya, traktującego o odbiorze powieści w Oklahomie. Jak autor sam zaznaczył, często towarzyszyły podobnym wypowiedziom uwagi: „Nie przeczytałem z niej ani słowa, lecz wiem, że jest ona brudnym kłamstwem”. W mieście Kansas City została ona zakazana przez kuratorium oświaty. Podobnie w East Saint Louis, gdzie kazano nawet spalić trzy kopie, które były w zbiorach biblioteki. Nic jednak nie powstrzymało rozpowszechniania książki. Niepoparte konkretnymi faktami wypowiedzi negatywne w stosunku do powieści zostały przeważone pozytywnymi i entuzjastycznymi opiniami, płynącymi ze wszystkim stron z różnych środowisk.
Odbiór powieści w Polsce.
W dwudziestoleciu międzywojennym Steinbeck był w Polsce pisarzem nieznanym. Wybuch II wojny światowej spowodował, że nawet nagroda Pulitzera (1940) za "Grona gniewu" nie wpłynęła na jego rozpoznawalność. Ta sytuacja uległa zmianie w Polsce Ludowej. Pierwsze wzmianki o autorze pojawiły się w polskiej prasie za sprawą Aleksandra Rogalskiego w jego artykule "Współczesna powieść amerykańska" z 1946 roku. Rok później pojawiły się pierwsze przekłady opowiadań i fragmentów powieści, w tym dwóch niewielkich z jego najwybitniejszego dzieła, "Gron gniewu". W tym samym roku w periodyku „Odrodzenie” pojawiły się słowa Stanisława Helsztyńskiego, docenta Uniwersytetu Warszawskiego, znanego anglisty, które zaliczyły jego powieść do kanonu dzieł literatury amerykańskiej, stworzonego przez powojenną krytykę marksistowską. Stanisław Żółkiewski, czołowy ówcześnie krytyk, naczelny redaktor „Kuźnicy” twierdził, że utwory takich pisarzy jak Erskine Caldwell, William Faulkner i Steinbeck świadczą: „(…) O bogactwie i różnorodności, o artystycznej odkrywczości i bezkompromisowości tych pisarzy, o czujności i trafności ich społecznej analizy”.
Kazimierz Brandys z kolei mówi o "Gronach gniewu" jako o dziele z gatunku „powieści okrutnej”. Napisał on, że artystyczny efekt osiągnięto w nich przez przedstawienie ogromnych obszarów egzystencji ludzkiej w stanie surowym, niesfałszowanej przez nakazy formalne. W dalszej części artykułu podkreśla, że materiał użyty przez autora jest potworny, a dowody wołają o pomstę, jednak na tym sprawa się kończy, jako że oskarżenia są bezimienne, a sprawcy zbrodni nieujawnieni. Z kolei Wiktor Woroszylski, czołowy reprezentant pokolenia pryszczatych, tak skomentował twórczość pisarza:
W rozmowie z Marianem Piotrowskim, wyemitowanej w Rozgłośni Polskiej Radia Wolna Europa 13 września 1954 roku, Steinbeck zapytany o opinię na temat polskich reakcji na "Grona gniewu" odpowiedział:
Jednak powyższe przykłady i wypowiedzi świadczą o tym, że nie było tak, przynajmniej nie w latach 1945–1948, kiedy przekłady jego opowiadań pojawiały się w prasie, a sam autor w periodykach społeczno-kulturalnych był wymieniany jako jeden z czołowych pisarzy amerykańskich o postępowych poglądach.
Adaptacje.
Film i telewizja.
"Grona gniewu" szybko doczekały się ekranizacji filmowej. Film wyreżyserował John Ford, a główną rolę Toma Joada zagrał Henry Fonda. Pierwsza część filmu wiernie oddaje wydarzenia przedstawione w książce, jednak druga połowa, a w szczególności zakończenie znacząco się od nich różnią. Film zdobył dwa Oscary w kategoriach najlepszy reżyser (Ford) i najlepsza aktorka drugoplanowa (Jane Darwell), oraz 5 nominacji.
Zdaniem niektórych krytyków film nieznacznie łagodzi wydźwięk protestu społecznego, który w książce jest bardzo wyraźny. Jednak, w pewnym sensie film jest jaskrawszy od powieści pod względem wizualizacji życia wędrownych rodzin w obozach. Fenomenem produkcji jest jej kompresja. Wierny powieści jest pełny przekaz emocjonalny, i mimo że fabuła skrócona jest tylko nieznacznie, to współczesny widz musi mocno się zastanowić, by dojść do tego, które części narracji zostały pominięte. Jedynym poważnym zawodem dla czytelnika (poza konieczną zwięzłością) jest zakończenie filmu. Świetne, a nawet słynne, lecz różniące się od książkowego. Oczywiste jest, że ówczesne studia filmowe nie pozwoliłyby na przedstawienie karmienia piersią, tym bardziej dorosłego człowieka. W tym wypadku Ford postanowił zakończyć film sceną odchodzącego Toma, gdzie ogromne, pokryte ciemnymi smugami niebo symbolizować ma nadchodzące zmagania.
W Polsce "Grona gniewu" pojawiły się w Teatrze Telewizji Polskiej w reżyserii Jerzego Gruzy. Premiera odbyła się 11 marca 1957 roku.

</doc>
<doc id="310462" url="https://pl.wikipedia.org/wiki?curid=310462" title="Rozpraszanie comptonowskie">
Rozpraszanie comptonowskie



</doc>
<doc id="310464" url="https://pl.wikipedia.org/wiki?curid=310464" title="Ratownictwo chemiczne">
Ratownictwo chemiczne

Ratownictwo chemiczne – dziedzina techniki i nauki zajmująca się problematyką usuwania awarii oraz ich skutków w przemyśle chemicznym i transporcie chemikaliów. Ten sam termin dotyczy także specjalnych działań podejmowanych w przypadku niekontrolowanego wydostania się niebezpiecznych substancji chemicznych.
Ratownictwo chemiczne w Polsce.
Ratownictwo chemiczne w Polsce to zespół kilku jednostek specjalistycznych na terenie kraju. Jednostki te wyposażone są w odpowiednie przyrządy i skafandry oraz procedury postępowania w przypadku konkretnej katastrofy.
Obecnie ratownictwo chemiczne na terenie całego kraju jest organizowane przez Państwową Straż Pożarną.

</doc>
<doc id="310465" url="https://pl.wikipedia.org/wiki?curid=310465" title="Józef II (cesarz niemiecki)">
Józef II (cesarz niemiecki)



</doc>
<doc id="310468" url="https://pl.wikipedia.org/wiki?curid=310468" title="Hotel Ryugyŏng">
Hotel Ryugyŏng

Hotel Ryugyŏng (kor. 류경호텔), hotel Rjugjong, Budynek 105 – wieżowiec hotelowy w Pjongjangu w stolicy Korei Północnej. Jego nazwa pochodzi od jednej z historycznych nazw miasta ("ryugyŏng" po koreańsku znaczy „Wierzbowa Stolica”). Liczący 105 pięter budynek przy wysokości 330 m (był pierwszym obiektem poza Nowym Jorkiem i Chicago mającym więcej niż 300 m) i powierzchni użytkowej 360 000 m² jest najlepiej widocznym budynkiem w panoramie miasta oraz największą i najwyższą konstrukcją w kraju.
Budowa rozpoczęła się w 1987, a przerwano ją w 1992 roku. Gdyby został on ukończony w terminie, stałby się siódmym pod względem wysokości budynkiem na świecie (w 2006 roku był 37, jeśli wliczyć go do rankingu ukończonych budynków) oraz najwyższym hotelem świata. Jeśli zostanie oddany do użytku, stanie się drugim pod względem wysokości hotelem świata (po Rose Tower w Dubaju), lecz dotychczas pozostaje nieukończony i niezamieszkany. Od porzucenia budowy w 1992 do kwietnia 2008, kiedy to po 16 latach przerwy wznowiono prace, pozostawał nietknięty, co dawało mu pierwsze miejsce w rankingu zarówno wysokości, jak i wielkości wśród budynków, których budowę kiedykolwiek przerwano.
Projekt.
Żelbetowa konstrukcja składa się z trzech skrzydeł o wspólnym wierzchołku, każde z nich ma 100 m długości i 18 m szerokości, kąt rozwarcia wierzchołka wynosi 30°. Na samej górze znajduje się duża 40-metrowa okrągła struktura zawierająca 8 obrotowych pięter, nad którą góruje 6 ostatnich, nieruchomych poziomów. Hotel otaczają liczne pawilony, ogrody i tarasy.
Przez długi czas w oficjalnych rejestrach podawano, że budynek ma 300 m wysokości. Dopiero pomiary przeprowadzone w 2003 przez Council on Tall Buildings and Urban Habitat skorygowały te błędne dane – ostateczną wysokość hotelu oszacowano w 2003 na 330 m.
Historia.
Plan budowy 105-piętrowego hotelu w Pjongjangu (ściślej w Sŏjang-dong w dzielnicy Pot'onggang) był rzekomo zimnowojenną odpowiedzią na ukończenie przez południowokoreańską firmę, SsangYong Group, prac nad hotelem Stamford w Singapurze rok wcześniej. Północnokoreańscy przywódcy wyobrażali sobie ten projekt jako kanał dla zachodnich inwestorów chcących wejść na północnokoreański rynek. Powołano specjalną firmę – Ryugyong Hotel Investment and Management Co. – mającą przyciągnąć zagraniczny kapitał, mogący wynieść, jak szacowano, 230 milionów dolarów. Reprezentant północnokoreańskiego rządu obiecywał inwestorom warunki nawet nie do końca zgodne z oficjalną ideologią kraju: mieliby oni możliwość otwierania kasyn, klubów nocnych i centrów handlowych, gdyby tylko chcieli to zrobić. Na decyzję o budowie hotelu mógł też mieć wpływ zwiększony napływ turystów w związku z Letnimi Igrzyskami Olimpijskimi w Seulu w 1988.
Budowa i jej przerwanie.
Budowę przypominającego piramidę hotelu rozpoczęła w 1987 firma Baekdu Mountain Architects &amp; Engineers. Hotel naniesiono na mapy i umieszczono na znaczkach pocztowych, nim był nawet w połowie ukończony. Otwarcie dla klientów 3000 pokojów i siedmiu obrotowych restauracji zaplanowano na czerwiec 1989 na Światowy Festiwal Młodzieży i Studentów, ale problemy z technologią budowlaną i materiałami spowodowały opóźnienie. Japońskie gazety szacowały koszt budowy na 750 milionów dolarów – 2% PKB Korei. W 1992 roku, głównie z braku funduszy, a także w związku z problemami z elektrycznością i panującym w kraju głodem, wstrzymano budowę. W 2008, po wznowieniu budowy, administracja koreańska przyznała, że konstrukcję wstrzymano z braku pieniędzy. Mimo że stan surowy budynku został osiągnięty, zanim wstrzymano prace w 1992, przez 16 lat hotel stał opuszczony bez wstawionych okien, zamontowanych instalacji oraz wyposażenia. Przez ten czas północnokoreański rząd próbował znaleźć inwestora, który za około 300 milionów dolarów dokończyłby i zmodernizował hotel. Na oficjalnych zdjęciach Pjongjangu często pokazuje się budynek oświetlony w nocy, ale jest to tylko propagandowy fotomontaż.
Hotel jest tak duży, że pozostaje widoczny z praktycznie każdego punktu w mieście, lecz trudno nakłonić któregokolwiek z mieszkańców do rozmowy na jego temat, z uwagi na groźbę represji. Często postrzegany jest jako metafora charakteru państwa północnokoreańskiego. Były reporter CNN, Mike Chinoy, porównał hotel do wielkiej narośli z prawej strony karku Kim Ir Sena. Tak jak hotel, który usunięto z map i znaczków, była ona dobrze widoczna mimo prób maskowania ze strony władz, jak nakaz fotografowania wodza tylko z lewej strony.
Magazyn Esquire nazwał budynek „najgorszą budowlą w historii ludzkości”, podkreślając, że rząd Korei wymazał go nawet ze zdjęć. Nazwał całe przedsięwzięcie jego budowy kolosalną ekonomiczną porażką, przyrównując stan hotelu do tego, co mogłoby się stać, gdyby budowę chicagowskiego John Hancock Center porzucono bez żadnych perspektyw na ukończenie.
Christian Science Monitor nazwał hotel „jednym z najdroższych białych słoni w historii świata”.
Witryna orientalarchitecture.com zwraca uwagę na znaczące podobieństwo projektu do opisanej przez George'a Orwella w książce "Rok 1984" siedziby Ministerstwa Prawdy, instytucji zajmującej się okłamywaniem obywateli.
Z upływem czasu do wieżowca przylgnęły określenia „hotel Fatum,” „hotel Widmo”, „Fantomowa Piramida”.
Wznowienie prac.
Przebywający w Korei cudzoziemcy zauważyli, że w kwietniu 2008, po 16 latach przerwy w budowie, egipska firma Orascom Group przystąpiła do odnawiania najwyższych pięter budowli. W oknach remontowanych pięter pojawiły się szyby, a na szczycie budynku zamontowano antenę telekomunikacyjną. Jedna ze spółek podporządkowanych Orascom Group potwierdziła wykorzystanie hotelu w rozbudowywanej infrastrukturze GSM na terenie kraju. Operator założył, że sieć będzie mogła obsłużyć początkowo 100 000 abonentów.
We wrześniu 2008 jeden z wysoko postawionych przedstawicieli władz zapewniał, że hotel zostanie ukończony do 2012 – setnej rocznicy urodzin Kim Ir Sena. W tym samym czasie firma Orascom przyznała, że celem realizowanego przez nią projektu jest nadanie budowli nieco mniej odstraszającego wyglądu.
22 grudnia 2008 w Internecie ukazały się nowe fotografie hotelu, na podstawie których można stwierdzić, że rozpoczęto wstawianie okien na całej wysokości budowli oraz zakryto szczytowe piętra budynku siatką zabezpieczającą.
Oddanie hotelu do eksploatacji zaplanowano na połowę roku 2013, a jego operatorem miała zostać niemiecka sieć hotelowa Kempinski. Ostatecznie decyzja o otwarciu hotelu przez sieć Kempinski została wstrzymana w marcu 2013.
Od 2016 przy hotelu systematycznie toczą się prace, a latach 2018-2019 jedna z elewacji zamieniła się w wielki ekran utworzony ze świateł LED umieszczonych na elewacji, między oknami pokoi, a także pojawiło się logo. Brak jest jednak dowodów na to, czy prace wykończeniowe toczą się w środku budynku, czy wykończony został z zewnątrz jedynie w celach propagandowych (jako zawsze widoczny dla turystów).
W kulturze masowej.
Hotel pełnił rolę kwatery głównej Dong Hwangbo, jednego z przeciwników w grze "", wydanej na platformy Sony PlayStation 2 oraz Xbox.
Ocena i krytyka.
Włoski architekt Stefano Boeri nazwał hotel Ryugyŏng jako „jedynym fragmentem fantastyki naukowej we współczesnym świecie”.
Wieżowiec wielokrotnie został skrytykowany przez ekspertów. Krytyk architektoniczny Eva Hagberg na łamach The Daily Telegraph po raz pierwszy użyła sformułowania „najgorszy budynek na świecie”

</doc>
<doc id="310470" url="https://pl.wikipedia.org/wiki?curid=310470" title="Pistolet Grand Power K100">
Pistolet Grand Power K100

Pistolet Grand Power K100 – pistolet samopowtarzalny konstrukcji słowackiej.
Historia.
Twórcą pistoletu jest Jaroslav Kuracina z Bańskiej Bystrzycy. Broń powstała w 1994 roku – jej ówczesna nazwa to K1 – w 1996 uzyskano patenty na najważniejsze rozwiązania konstrukcyjne. Prototypy wykonano w 1998 roku w firmie Kinex w Bytčy, a dwa lata później w roku 2000 zaprezentowano je na targach IWA w Norymberdze. Prezentacja ta doprowadziła do podjęcia decyzji o masowej produkcji, która rozpoczęła się ostatecznie w roku 2002 w specjalnie w tym celu utworzonej firmie Grand Power SRO. Wówczas również przyjęto ostateczną nazwę pistoletu K100.
Konstrukcja.
Pistolet działa na zasadzie krótkiego odrzutu lufy, ryglowanej przez jej obrót. Mechanizm uderzeniowy kurkowy z kurkiem zewnętrznym typu SA/DA. Bezpiecznik skrzydełkowy, umieszczony jest po obu stronach w tylnej części szkieletu. Pistolet dodatkowo ma samoczynną blokadę iglicy oraz urządzenie uniemożliwiające przedwczesny strzał. Dźwignie zwalniania magazynka oraz zamka również umieszczone są po obu stronach pistoletu, co umożliwia korzystanie z niego strzelcom leworęcznym. Szkielet pistoletu wykonany jest z polimerów (kompozytowego poliamidu GF-30 z zawartością 30% włókien szklanych) ze stalową wstawką. Elementy stalowe czernione są w technologii Tenifer QPQ co znacznie poprawia ich właściwości antykorozyjne. Pistolet ma także szynę taktyczną typu Picatinny.

</doc>
<doc id="310473" url="https://pl.wikipedia.org/wiki?curid=310473" title="Telegraph Road">
Telegraph Road

Telegraph Road – utwór zespołu Dire Straits, napisany przez Marka Knopflera i pochodzący z albumu "Love over Gold". Ten liczący prawie 15 minut utwór jest najdłuższym nagranym przez grupę (niektóre wersje koncertowe są jeszcze dłuższe). Pod względem muzycznym jest to jeden z najbardziej złożonych utworów tego zespołu. Można w nim wyróżnić cztery oddzielne części.
Pierwsza część to opowieść o powstaniu nowego miasta, od pojedynczego domu na brzegu jeziora do potężnej metropolii. Wraz ze wzrostem miasta muzyka nabiera tempa i przybiera na sile, a słowa piosenki opowiadają o wszystkich najważniejszych wydarzeniach podkreślając, że wraz z miastem powiększa się i poszerza prowadząca do niego droga, która kiedyś była tylko małą ścieżką.
Druga część to krótki instrumentalny przerywnik, po którym następuje zmiana narratora w trzeciej części utworu.
Trzecia część opowiedziana jest już w pierwszej osobie. Mieszkający w mieście robotnik żali się na pustkę życia w wielkim mieście wypełnionym potężnymi fabrykami, postępującą alienację, bezrobocie i brak przyszłości.
Ostatnia, czwarta część to niezwykle dynamiczne solo Knopflera.
Utwór jest zainspirowany autostradą "US-24" w Michigan zwaną właśnie "Telegraph Road" i bezpośrednio książką "Błogosławieństwo ziemi" ("Markens Grøde") Knuta Hamsuna. W wywiadzie udzielonym 10 maja 1993 stacji radiowej RockLine Knopfler powiedział, że czytał tę książkę jadąc autobusem właśnie po tej drodze i zaczął się zastanawiać nad tym, jak ta droga wyglądała początkowo i w jaki sposób urosła do tak potężnej arterii komunikacyjnej.
Pierwsze słowa utworu:
"A long time ago came a man on a track"
"Walking thirty miles with a sack on his back"
("Dawno temu ścieżką przyszedł mężczyzna, przeszedłszy 30 mil z workiem na plecach") trawestują zdania otwierające książkę:
"The man comes, walking toward the north. He bears a sack, the first sack, carrying food and some few implements."
W późniejszej twórczości Knopfler jeszcze kilkakrotnie sięgnął do podobnych rozwiązań, np. utwór "Boom Like That" zawiera nawet dosłowne cytaty z autobiografii Raya Kroca (założyciela firmy McDonald’s).

</doc>
<doc id="310475" url="https://pl.wikipedia.org/wiki?curid=310475" title="Linden (New Jersey)">
Linden (New Jersey)

Linden – miasto w hrabstwie Union w stanie New Jersey w Stanach Zjednoczonych.
Miasto jest położone na południowy zachód od Elizabeth. Ziemia pod osadę Linden została zakupiona w roku 1664 od Indian. Miasto było siedzibą dwóch kompanii publikujących płyty gramofonowe „Regal Records” i „De Luxe Records”. W mieście rozwijał się przemysł samochodowy. Zła koniunktura spowodowała zaprzestanie produkcji w fabryce General Motors Corporation (2005). Znaczny procent populacji w mieście to emigranci z Polski. O Linden powstała piosenka, polskiego zespołu Kult, wykonywana na koncertach.

</doc>
<doc id="310477" url="https://pl.wikipedia.org/wiki?curid=310477" title="Incompatibilia">
Incompatibilia



</doc>
<doc id="310484" url="https://pl.wikipedia.org/wiki?curid=310484" title="Aleksander Kowalski">
Aleksander Kowalski



</doc>
<doc id="310491" url="https://pl.wikipedia.org/wiki?curid=310491" title="Pola Gladden">
Pola Gladden



</doc>
<doc id="310494" url="https://pl.wikipedia.org/wiki?curid=310494" title="Bijelo dugme">
Bijelo dugme

Bijelo dugme, Бијело дугме (serb-chorw. Biały guzik) – jugosłowiański zespół rockowy z Sarajewa. Działał w latach 1974–1989. Uznawany jest zgodnie, zarówno przez krytyków muzycznych, jak i słuchaczy muzyki z republik byłej Jugosławii, za najbardziej znaczący (w sferze muzyki, wpływu na szeroko rozumianą kulturę, nie tylko muzyczną), ale i najbardziej popularny zespół muzyczny w historii muzyki krajów byłej Jugosławii.
Historia.
Zespół Bijelo dugme został założony przez Gorana Bregovicia, który uczęszczał do szkoły muzycznej w klasie skrzypiec, lecz został usunięty za „brak talentu”. Wkrótce po tym matka kupiła mu gitarę i od tego czasu rozpoczęła się historia zespołu. W wywiadach Goran Bregović często twierdził, że głównym powodem powstania zespołu był fakt, że muzykowi łatwiej było poderwać dziewczyny.
Liderem, autorem muzyki i tekstów Bijelo dugme był Goran Bregović z nielicznymi wyjątkami jak np.: „Ima neka tajna veza”, „Glavni junak jedne knjige”, „A milicija trenira strogoću”, „Šta bi dao da si na mom mjestu”, „Pristao sam biću sve što hoće” (Duško Trifunović), „Da sam pekar”, „Selma” (Vlado Dijak), „Loše vino” (Arsen Dedić).
Po skompletowaniu pierwszego składu zespołu, wtedy pod nazwą "Jutro" („poranek”), muzycy chcieli nagrywać dla sarajewskiej wytwórni płytowej Diskoton, lecz nie zyskali jej aprobaty. Inna wytwórnia – Jugoton zaproponowała im nagranie singla „Kad bi’ bio bijelo dugme” („Gdybym był białym guzikiem”). Po wydaniu singla menedżer zespołu przekonał Bregovicia do zmiany nazwy zespołu na Bijelo dugme.
Z wokalistą Željko Bebekiem Bijelo dugme wkrótce stał się gwiazdą muzyki rockowej w całej Jugosławii. Doszło nawet do powstania zjawiska „dugmemanii”. Szczytowy okres ich kariery przypadał mniej więcej na 1979 rok – wydano wtedy album "Bitanga i princeza". Album ten uznany został za najbardziej dojrzały w okresie współpracy z pierwszym wokalistą grupy – Željko Bebekiem.
Na przełomie lat 70. i 80., wraz z pojawieniem się licznych zespołów nowofalowych, gdy mogłoby się wydawać, że popularność "Białego guzika" zaczęła spadać, wydali w 1980 roku album "Doživjeti Stotu" („dożyć setki”).
W 1984 roku Željko Bebek opuścił zespół i rozpoczął karierę solową, a zastąpił go Mladen Vojičić „Tifa” i w tym samym roku został wydany następny album zespołu, zatytułowany po prostu "Bijelo dugme" (potocznie nazywany "Kosovka djevojka (Kosowska dziewczyna)" od tytułu obrazu Uroša Predicia na okładce płyty).
Ze względu na konflikty personalne Tifa został zastąpiony przez Alena Islamovicia, który poprzednio był wokalistą grupy heavymetalowej Divlje jagode. Z Islamoviciem grupa nagrała kolejne trzy inspirowane folkiem, ale jednak zdecydowanie rockowe płyty.
W 1989 roku, oficjalnie w związku z chorobą Alena Islamovicia, zespół uległ rozwiązaniu. Piosenki Bijelo dugme stały się standardami w krajach byłej Jugosławii, a ponieważ członkowie zespołu byli z Sarajewa (Bośnia) i należeli do prawie wszystkich grup narodowych Jugosławii (nagrali też piosenkę w języku albańskim: „Kosovska” na albumie "Uspavanka za Radmilu M.", 1983), było to łatwiejsze. Później, na fali „jugonostalgii” piosenki zespołu stały się symbolem szczęśliwych i spokojnych lat 70. i połowy lat 80. XX wieku.
Najpopularniejsze przeboje zespołu to: „Kad bi’ bio bijelo dugme”, „Blues za moju bivšu dragu”, „Selma”, „Tako ti je mala moja kad ljubi bosanac”, „Eto! Baš hoċu”, „Top”, „Ne spavaj mala moja muzika dok svira”, „Hop-cup”, „Lipe cvatu”, „Đurđevdan”, „Ima neka tajna veza”, „Loše vino”, „Kad zaboraviš juli”, „Hajdemo u planine”, „Bitanga i princeza”, „Napile se ulice”, „Pljuni i zapjevaj moja Jugoslavijo”, „Ružica si bila”, „Sanjao sam noćas da te nemam”, „Te noći kad umrem”, „Nakon svih ovih godina”.
Członkowie Bijelo dugme połączyli się ponownie w 2005 roku dla trasy 3 koncertów pożegnalnych, które odbyły się (nieprzypadkowo i symbolicznie) w Sarajewie, Zagrzebiu i Belgradzie. Wzięli w nich udział wszyscy trzej wokaliści grupy, ale zabrakło perkusisty Gorana „Ipe” Ivandicia, który zmarł tragicznie w 1994 roku.
Bijelo dugme i Polska.
W latach 70. grupa Bijelo dugme odwiedziła Polskę. Szczególny sukces w Polsce odniósł utwór „Hop-cup”, a „Selma” weszła na stałe do kanonu najlepszych ballad rockowych okresu. Dla wielu Polaków Bijelo dugme „przetarł szlaki” do poznawania muzyki z Jugosławii, tak rockowej jak i folkowej. Pierwsze płyty Bijelo dugme w Polsce wydane zostały dopiero na przełomie lat 80. i 90. (Sonic Records) – 2 CD z kompilacjami piosenek z „pierwszego” okresu działalności grupy, gdy wokalistą był Željko Bebek. Na składance „Jugoton w oryginale” znalazła się piosenka „Ha ha ha”. Później niektóre piosenki z repertuaru Bijelo dugme (ze zmienioną aranżacją, tytułami i tekstami) nagrali Kayah i Krzysztof Krawczyk.
W Polsce wydano kilka płyt (kompilacji) z piosenkami Bijelo dugme w oryginalnych wersjach:
Znaczenie.
Bijelo dugme zapoczątkował intensywny rozwój jugosłowiańskiego rocka i stał się sztandarowym przedstawicielem nurtu nazywanego "sarajewskim popem". Zespół zainspirował wielu jugosłowiańskich artystów, reprezentujących różne style muzyczne i co ważne – różne republiki byłej Jugosławii. Piosenki, kompozycje własne jak i ich aranżacje standardów jugosłowiańskiej muzyki rozrywkowej i ludowej wykonywały m.in. zespoły: 4 asa („A i ti me iznevjeri”, „Nakon svih ovih godina”, „Napile se ulice”, „Ružica si bila”), Bajaga i instruktori („Ne spavaj mala moja”), Indexi („Ima neka tajna veza”), Leteći odred („Milicija trenira strogoću”, zamiast "milicija" Leteći odred śpiewają "policija"), Nervozni poštar („Ne spavaj mala moja”), Piloti („Ipak, poželim neko pismo”), Prljavi inspektor Blaža i Kljunovi („Ne spavaj mala moja muzika dok svira”), Regina („Izgledala je malo čudno”) i soliści: Aca Lukas („Ipak, poželim neko pismo”, „Kad umrem kada me ne bude”, „Lažes zlato lažes dušo”, „Nakon svih ovih godina”, „Ne spavaj mala moja”, „Za Esmu”), Alka Vuica („Šta ima novo”, „Ružica”), Ceca („Djurdjevdan”), Marijan Ban („Loše vino”), Severina („Ne spavaj mala moja”) i wielu innych wykonawców. Także byli wokaliści Bijelo dugme: Željko Bebek, Mladen Vojičiċ „Tifa” i Alen Islamoviċ, którzy nagrywali je na swoich płytach solowych. Zespół jest wciąż popularny na wszystkich terenach dawnej Jugosławii i bardzo popularny wśród „jugosłowiańskiej diaspory” na całym świecie, a także zagranicą (np. w Polsce).
Zespół wciąż cieszy się ogromną popularnością, o czym świadczą m.in. ciągłe reedycje pojedynczych płyt i całych antologii („dzieła zebrane” – set-boxy) i wciąż nowe kompilacje (różne „ultimate collections” czy „40” – 40 plików mp3, wydanych 2 lata po 40. rocznicy powstania zespołu. Koncerty Bijelo dugme z 2005 roku przyciągnęły liczne rzesze fanów, tych z lat siedemdziesiątych, osiemdziesiątych, jak i późniejszych. Koncerty w Sarajewie (15 czerwca na stadionie Koševo) i Zagrzebiu (22 czerwca na stadionie Maksimir) zgromadziły ponad 60 tysięcy osób każdy, a koncert w Belgradzie (28 czerwca na belgradzkim Hipodromie) obejrzało ponad 200 tys. osób. Ukazał się również dwupłytowy album z nagraniem koncertów i film na 2 płytach DVD ("Bijelo dugme Turneja 2005 Sarajevo Zagreb Beograd").
Na tym dwupłytowym filmie znalazły się łącznie 34 piosenki w wykonaniu dawnych członków zespołu. Na drugiej płycie po 10 piosenkach Bijelo dugme w wykonaniu byłych członków, umieszczono dodatek, bonus – „"Bijelo dugme za kafanu"” ("Bijelo dugme dla karczmy/tawerny"), nagrany w RTV Pink. Jest to 7 piosenek z repertuaru „Białego guzika”, które wykonali specjalnie zaproszeni goście – piosenkarze, śpiewający muzykę ludową, bez rockowego, elektrycznego brzmienia, z orkiestrą instrumentów dętych blaszanych i ludowym chórkiem. Wystąpili: 1. Džej („Napile se ulice”), 2. Verica Šerifović („Ako ima Boga”), 3. Usnija Redžepova („A i ti me iznevjeri”), 4. Dara Bubamara („Zamisli”), 5. Dragana Mirković („Na zadnjem sjedištu moga auta”), 6. Stoja („Meni se ne spava”) i 7. Petar Grašo („Ćiribiribela”). Piosenki te, w wykonaniu wielkich (u nas nieznanych) „kafanskich”, ludowych, „narodnych” – „narodnjackich” artystów, pokazują jak uniwersalne są piosenki Bijelo dugme. (Nie ma tych utworów w opisie płyty na discogs.com, jest tylko wzmianka: „Disk 2 contains a bonus video "Bijelo Dugme za kafanu”.)
Członkowie zespołu.
Zespół wielokrotnie musiał wprowadzać nowych członków do sekcji rytmicznej, ze względu na odbywanie służby wojskowej przez stałych muzyków.

</doc>
<doc id="310495" url="https://pl.wikipedia.org/wiki?curid=310495" title="Disc-At-Once">
Disc-At-Once



</doc>
<doc id="310496" url="https://pl.wikipedia.org/wiki?curid=310496" title="Track at once">
Track at once



</doc>
<doc id="310497" url="https://pl.wikipedia.org/wiki?curid=310497" title="Goran Bregovic">
Goran Bregovic



</doc>
<doc id="310508" url="https://pl.wikipedia.org/wiki?curid=310508" title="Nadleśnictwo Lubliniec">
Nadleśnictwo Lubliniec

Nadleśnictwo Lubliniec – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą Nadleśnictwa jest miasto Lubliniec.
Historia Nadleśnictwa.
Nadleśnictwo Lubliniec powstało z dniem 8 lutego 1912 roku, pod nazwą „Nadleśnictwo Państwowe Czarny Las”, w wyniku przejęcia drogą kupna dóbr rycerskich Małe Droniowiczki i pierwotnie obejmowało obszar 1.715 ha. W latach międzywojennych Nadleśnictwo zwiększa swój obszar działania i pod koniec tego okresu obejmuje już powierzchnię 4.182 ha. W roku 1945, po przejęciu lasów wielkiej własności ziemskiej oraz własności poniemieckiej, powierzchnia łączna drzewostanów Nadleśnictwa wzrasta do 6.797 ha, a w 1952 roku po przejęciu lasów miejskich Lublińca obejmuje 7.932 ha. Po zamianie siedziby w roku 1961, nastąpiła również zmiana nazwy na Nadleśnictwo Lubliniec. W dniu 1 października 1972 roku w wyniku prowadzonej w Lasach Państwowych reorganizacji, do Nadleśnictwa Lubliniec przyłączono w całości byłe Nadleśnictwa Dobrodzień, Kośmidry i Patoka, wyłączono zaś cztery północno-wschodnie leśnictwa i włączono je do Nadleśnictwa Herby. W wyniku tych zmian powierzchnia Nadleśnictwa Lubliniec wyniosła 22 125 ha. W roku 1978 wybudowano nową siedzibę Nadleśnictwa (przy ul. Myśliwskiej 1), w której mieści się ono do chwili obecnej.
Warunki geograficzno-przyrodnicze.
Nadleśnictwo Lubliniec położone jest w dwóch Krainach Przyrodniczo-Leśnych:
Śląskiej i Małopolskiej, przynależąc do ich Dzielnic: Równiny Opolskiej i Wyżyny Woźnicko-Wieluńskiej. Obszar Nadleśnictwa charakteryzuje się stosunkowo wysoką, dochodzącą do 37%, lesistością zajmowanego terenu. Położone jest ono częściowo w powiecie lublinieckim, a częściowo w oleskim.
Ochrona przyrody.
Na terenie Nadleśnictwa położone są następujące rezerwaty:
Ponadto część lasów Nadleśnictwa o powierzchni 2.977,60 ha objęta jest obszarem Parku Krajobrazowego „Lasy nad górną Liswartą”, a 548,18 ha lasów stanowi jego otulinę.

</doc>
<doc id="310510" url="https://pl.wikipedia.org/wiki?curid=310510" title="Nadleśnictwo Brynek">
Nadleśnictwo Brynek

Nadleśnictwo Brynek - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba mieści się w miejscowości Brynek.
Nadleśnictwo Brynek powstało w roku 1972 jako nadleśnictwo szkolne dla istniejącego w Brynku Technikum Leśnego, wcześniej lasy wchodzące w jego skład należały do nadleśnictw: Tworóg i Brynek oraz częściowo do nadleśnictwa Świerklniec.
Obszar zarządzany przez nadleśnictwo Brynek wynosi 16 193,46 ha
W skład nadleśnictwa wchodzi 14 leśnictw w trzech obrębach: Tworóg, Brynek, Wieszowa:
Nadleśnictwo w ramach edukacji prowadzi konkurs przyrodniczo leśny dla szkół podstawowych i gimnazjalnych. Na jego obszarze znajduje się częściowy Rezerwat przyrody Segiet

</doc>
<doc id="310513" url="https://pl.wikipedia.org/wiki?curid=310513" title="Zap mama">
Zap mama



</doc>
<doc id="310515" url="https://pl.wikipedia.org/wiki?curid=310515" title="Błędny rycerz">
Błędny rycerz

Błędny rycerz – związek frazeologiczny oznaczający średniowiecznego rycerza wędrującego w poszukiwaniu niezwykłych przygód, najczęściej broniącego pokrzywdzonych na cześć wybranki swego serca.
Określenie to zostało spopularyzowane przez Miguela Cervantesa w powieści "Don Kichot". Główny bohater, Don Kichot, postanowił zostać błędnym rycerzem.
Odpowiednikiem błędnego rycerza w literaturze wschodniosłowiańskiej jest postać Bogatyra.

</doc>
<doc id="310516" url="https://pl.wikipedia.org/wiki?curid=310516" title="Błędny Rycerz">
Błędny Rycerz



</doc>
<doc id="310518" url="https://pl.wikipedia.org/wiki?curid=310518" title="Subhas Czandra Bose">
Subhas Czandra Bose

Subhas Chandra Bose (ur. 23 stycznia 1897 w Cuttack, Orisa, zm. prawdopodobnie 18 sierpnia 1945 w Tajpej) – indyjski polityk niepodległościowy.
Życiorys.
Młodość.
Syn adwokata Janakinatha Bose i Prabhavati Dewi, jako ich dziewiąte, z czternastu dzieci. Rodzinny dom jego rodziców znajdował się we wsi Kodalia. Uczył się w Stewart School w Cuttack, po pewnym czasie przeniósł się do college’u Ravenshaw. Po zdaniu egzaminu maturalnego w Kalkucie, w 1911 roku, Bose dostał się do Presidency College, gdzie przez pewien czas studiował. Został z niego wydalony po kłótni z profesorem Oatenem wywołanej anty-indyjskimi komentarzami profesora. Na uniwersytecie w Kalkucie podjął studia z filozofii w Scottish Church College i w 1918 roku uzyskał tam licencjat. W 1919 roku wyjechał do Wielkiej Brytanii, od 19 listopada 1919 roku studiował na Fitzwilliam College na Cambridge. Do studiów w Wielkiej Brytanii namówił go ojciec, który chciał aby syn po odbyciu studiów pracował w Indian Civil Services Examination (ICS). Bose został przyjęty do ICS, po pewnym czasie jednak zrezygnował z pracy nie chcąc służyć Brytyjczykom. Wrócił do Indii, gdzie zaangażował się w ruch niepodległościowy.
Działalność niepodległościowa.
Indyjski Kongres Narodowy.
W Indiach założył gazetę "Swaraj" i dołączył do Komitetu Kongresu Bengalu. Jego mentorem był Chittaranjan Das, rzecznik radykalnego ruchu niepodległościowego w Bengalu. W 1923 roku Bosego wybrano na lidera Młodzieżowego Kongresu Ogólnoindyjskiego oraz sekretarza Komitetu Kongresu w Bengalu. Został redaktorem gazety "Forward" założonej przez Chittaranjana Dasa. W 1924 roku, gdy Das objął stanowisko burmistrza Kalkuty, Bose zaczął pracować w Calcutta Municipal Corporation. Pierwszy raz znalazł się w więzieniu za zorganizowanie bojkotu uroczystości związanych z przybyciem do Indii księcia Walii. W czasie obławy na indyjskich nacjonalistów w 1925 roku, Bosego aresztowano i osadzono w więzieniu w Madalay, gdzie nabawił się gruźlicy. Po zwolnieniu z więzienia w 1927 r. został sekretarzem generalnym Partii Kongresowej i współpracował z Jawaharlalem Nehru. Wszedł w skład bengalskiego Zgromadzenia Prawodawczego, a potem do władz Indyjskiego Kongresu Narodowego, wreszcie w 1930 został burmistrzem Kalkuty. Bose, w przeciwieństwie do Mahatmy Gandhiego, szansę na niepodległość Indii upatrywał jedynie w zbrojnej rebelii. Na początku lat 30. udał się więc do Europy w poszukiwaniu potencjalnych sojuszników. Spotkał się tam m.in. z Benito Mussolinim, Adolfem Hitlerem i liderem irlandzkich republikanów Éamonem de Valerą. Wiele czasu poświęcał także studiom nad historią czeskiego i polskiego ruchu sokolego oraz działalnością Legionów Piłsudskiego. Po powrocie do Indii w 1938 roku wybrano go z rekomendacji Gandhiego na przewodniczącego Indyjskiego Kongresu Narodowego, został więc jednym z liderów ruchu niepodległościowego i zgodził się przyjąć nominację na prezydenta Kongresu. Był sceptycznie nastawiony do pacyfistycznej postawy Swaraj propagowanej przez większość Kongresu i na tym tle coraz częściej dochodziło do spięć i sporów między nim a Gandhim. W końcu Gandhi wycofał swoje poparcie dla Bosego, a ten zrezygnował ze stanowiska. Odtąd drogi obydwu działaczy rozeszły się na zawsze.
All India Forward Bloc.
22 czerwca 1939 założył partię polityczną All India Forward Bloc. Ruch miał na celu konsolidację lewicy przeciwnej polityce Kongresu, jednak poparcie uzyskał głównie w rodzinnym stanie Bose, Bengalu. Do nowej partii dołączył również rozczarowany kierownictwem Kongresu, U. Muthuramalingam Thevar. Kiedy Bose w dniu 6 września odwiedził Madurai, Thevar zorganizował na jego cześć duży wiec polityczny. Bose uważał, że niestabilność polityczna wojny światowej powinna zostać wykorzystana przez Hindusów do walki o niepodległość, opierał tę koncepcję na przykładzie włoskich rewolucjonistów, Giuseppe Garibaldiego i Giuseppe Mazziniego. Działacze Kongresu tacy jak Mahatma Gandhi czy Jawaharlal Nehru uważali, że Hindusi z aspiracjami niepodległościowymi powinni zaczekać do zakończenia wojny. Jego korespondencję pokazują, że mimo jego niechęci do brytyjskiej niewoli, był pod wielkim wrażeniem metod polityki brytyjskiej. W Wielkiej Brytanii wymienił swoje poglądy na temat przyszłości Indii z przywódcami Partii Pracy, politykami konserwatywnymi i myślicielami politycznymi takimi jak Lord Halifax, George Lansbury, Clement Attlee, Arthur Greenwood, Harold Laski, John B.S. Haldane, Ivor Jennings, G.D.H. Cole, Gilbert Murray i Stafford Cripps. Podczas jego pobytu w Wielkiej Brytanii, politycy Partii Pracy i Partii Liberalnej zgodzili się na spotkania z Bose, politycy Partii Konserwatywnej często odmawiali spotkania z Bose, ze względu na to że pochodził z kolonii, jednym z ważniejszych polityków konserwatystów który spotkał się z Chandrą był Edward Wood. Czołowi politycy Partii Konserwatywnej w latach 30. sprzeciwiali się nawet, aby przyznać Indiom status dominium, innego zdania byli laburzyści, w czasie rządów Partii Pracy z lat 1945-1951, z Attlee jako premierem, Indie uzyskały niepodległości bez konsultacji przywódców Kongresu. Bose nie udało się przekonać Gandhiego do swoich koncepcji politycznych. Bose zorganizował w Kalkucie masowe protesty, za które został wtrącony do więzienia przez Brytyjczyków, jednak został zwolniony już po siedmiu dniach po rozpoczęciu przez niego strajku głodowego. Dom Bose w Kalkucie był inwigilowany przez brytyjskie służby CID.
Współpraca z państwami Osi przeciwko Brytyjczykom.
W 1940 Bose po raz kolejny został aresztowany przez władze brytyjskie, tym razem za nawoływanie do niepomagania Brytyjczykom bez obietnicy przyznania przez nich niepodległości Indiom. Tym razem uciekł jednak z więzienia i przez Afganistan i ZSRR przedostał się do Berlina. Przed ucieczką z brytyjskiego więzienia aby uniknąć złapania przez brytyjskich strażników, zapuścił brodę i przebrał się za Pasztuna. Bose udało się uciec spod brytyjskiego nadzoru w jego domu w Kalkucie gdzie był wówczas więziony. 19 stycznia 1941 roku w towarzystwie swojego bratanka Sisira K. Bose opuścił posesję samochodem, który obecnie zobaczyć można na wystawie w domu Bose (obecnie muzeum). Z pomocą Abwehry przedostał się do Peszawaru w obecnym Pakistanie, gdzie spotkał się z Akbarem Shabem, Mohammedem Shahem i Bhagatem Ram Talwarem. Bose został ulokowany w domu Abad Khana, zaufanego przyjaciela Akbara Shaha. Bose o pomóc w wydostaniu się z brytyjskiej kolonii poprosił Miana Akbara Shaha, lidera All India Forward Bloc na terenie Północno-Zachodniej Prowincji Granicznej. Bose planował przedostać się do ZSRR przez Afganistan, Bose jako że nie umiał ani jednego słowa w języku paszto musiał udawać głuchoniemego, w przeciwnym razie mógłby zostać wykryty przez Brytyjczyków. Nieznany mu bliżej działacz niepodległościowy Bhagat Ram Talwar, był również agentem radzieckiego wywiadu. Przez granicę z Afganistanem pomogli mu się przedostać zwolennicy jednego ze współtwórców późniejszego Pakistanu, Aga Chana III. Na miejscu spotkał jednostkę agentów Abwehry z Organizacji Todta podających się za inżynierów drogowych. Po przekroczeniu granicy, Bose udał się do Moskwy posługując się paszportem włoskiego szlachcica „hrabiego Orlando Mazzotty”. Początkowo gdy Bose miał nadzieję, że tradycyjna wrogość ZSRR do brytyjskich rządów kolonialnych w Indiach spowoduje poparcie dla jego planów wywołania powstania narodowego w Indiach. Bose nie znalazł poparcia wśród Związku Radzieckiego; zgłosił się do niemieckiego ambasadora w Moskwie, hrabiego von der Schulenburga. Ustalono, że Bose miał polecieć do Berlina specjalnym samolotem kurierskim na początku kwietnia, a na Wilhelmstrasse spotkać się miał z Joachimem von Ribbentropem i urzędnikami Ministerstwa Zagranicznego. Ostatecznie z Moskwy dotarł do Rzymu, a stamtąd dostał się do Niemiec.
W Niemczech początkowo przebywał incognito, legitymując się włoskimi dokumentami. Wkrótce ujawnił się i w porozumieniu z władzami niemieckimi przystąpił do formowania organizacji Indusów na uchodźstwie, Centrum Indyjskiego w Berlinie oraz rozgłośni radiowej Wolne Indie (Azad Hind Radio). Bose mieszkał w Berlinie od 1941 do 1943 roku. Podczas swojej poprzedniej wizyty w Niemczech, w 1934 roku, spotkał Emilie Schenkl, córkę austriackiego lekarza weterynarii, która miał poślubić w 1937 roku. Córka Bose i Schenkl, Anita Bose Pfaff uważa, że urodziła się w 1942 roku. Partia Bose, Forward Bloc, uważa tę informacje za fałszywą propagandę . Z jego inicjatywy powstało specjalne Biuro ds. Indii pod nadzorem Adama von Trott zu Solza. Utworzył też Legion Indyjski składający się z 4500 żołnierzy walczących po stronie brytyjskiej w Afryce Północnej. W wyniku jego interwencji zwolniono z niemieckiej niewoli brytyjskich żołnierzy pochodzenia hinduskiego (którzy dostali się do niej podczas walk w Afryce i Europie). Jednostka początkowego została włączona do Wermachtu a następnie do Waffen-SS, przysięga formacji dotyczyła co prawda wierności państwu niemieckiemu, żołnierze składając przysięgę deklarowali jednocześnie lojalność wobec przyszłego rządu Indii utworzonego przez Bose.
Z udziałem uwolnionych brytyjskich żołnierzy pochodzenia hinduskiego utworzono Ośrodek Wolnych Indii – namiastkę rządu emigracyjnego. Zgodnie z porozumieniem, całe przedsięwzięcie zostało sfinansowane przez Niemców w formie pożyczki dla przyszłych władz niepodległych Indii. Pierwsza rezolucja Ośrodka dotyczyła 4 kwestii:
Punkty te odczytał przez radio sam Bose, co było oficjalnym potwierdzeniem jego obecności w Niemczech i sygnałem dla Indusów, aby zbrojnie wystąpili przeciw Anglikom. Stały napływ uwalnianych jeńców hinduskich sprowokował kolejną inicjatywę – rozpoczęto formowanie Indyjskiej Armii Wyzwoleńczej. Jej znakiem stał się skaczący tygrys bengalski umieszczony na szafranowo-biało-zielonej fladze Indyjskiego Kongresu Narodowego. Moment powstania Armii był doskonały – na Zachodzie wojna została przez Niemcy praktycznie wygrana, na Wschodzie odnosili ciągłe sukcesy. Dzięki kolejnemu porozumieniu utworzono pod Dreznem obóz rekrutacyjny, w którym Indusów szkolili oficerowie Wehrmachtu. Bose otrzymał gwarancje, że jego podopieczni zostaną odseparowani od innych narodowości, traktowani na równi z niemieckimi oddziałami (pod względem żołdu i wyposażenia) oraz nie będą nigdy zmuszani do walki poza Indiami. Liczba hinduskich rekrutów szybko rosła, osiągając na początku 1943 ok. 2 tys.
Wokół Indii toczyła się dyplomatyczna rozgrywka państw Osi. W marcu 1942 Japonia zaproponowała, aby państwa Osi (Japonia, Włochy, Niemcy) ogłosiły deklarację w sprawie indyjskiej niepodległości i uznały hinduski rząd emigracyjny. Na ten projekt szybko przystał Mussolini, jednakże niespodziewanie zaoponował Hitler. Na spotkaniu z Bosem tłumaczył, że zryw niepodległościowy w Indiach mogłaby wzbudzić tylko bezpośrednia bliskość silnej armii wyzwoleńczej, a Niemcy nie posunęli się – jak dotąd – tak daleko. Choć Subhas Chandra Bose deklarował, że byłby gotów wesprzeć inwazję państw Osi na ZSRR, wykorzystując Legion Indyjski, jako osoba o poglądach bądź co bądź lewicowych i przyjaznych ZSRR, był zdruzgotany gdy Niemcy zaatakowały ZSRR. Kontakty z Niemcami pogorszył fakt, że od tego okresu armia niemiecka nie była w stanie zaoferować mu pomocy w przepędzeniu Brytyjczyków z Indii. Kiedy w maju 1942 roku spotkał się z Hitlerem, potwierdziły się jego podejrzenia, uważał on, że nazistowski przywódca wykorzystał Hindusów do celów propagandowych. Zwrócił się więc ku innym siłom zbrojnym, które szybciej od Niemców zbliżały się do granic Indii – Cesarskiej Armii Japonii. Japończycy zajmowali właśnie Birmę, a w samej Japonii zaktywizowała się emigracja hinduska, która potrzebowała silnego przywództwa. Wobec tego Bose rozpoczął rozmowy z japońskimi dyplomatami w sprawie wyjazdu z Niemiec. W tym czasie istniał już 3-tysięczny legion hinduski, świetnie zorganizowane radio nadające audycje w kilkunastu językach oraz dwujęzyczny dziennik. Ośrodek Wolnych Indii nie zyskał, co prawda, statusu indyjskiego rządu emigracyjnego, miał jednak stabilną pozycję placówki dyplomatycznej, zasilanej z kasy niemieckiego rządu.
W lutym 1943 roku, Bose potajemnie opuścił Legion i wypłynął z Niemiec w lutym 1943 na pokładzie U-Boota U-180, po przesiadce na japoński okręt podwodny I-29 dotarł na początku maja do wybrzeży Sumatry, skąd udał się do Japonii. W tym czasie powstała tam Niezależna Liga Indyjska, która – idąc za europejskim przykładem – wezwała do tworzenia Indyjskiej Armii Wyzwoleńczej, w której szeregach znaleźli się hinduscy emigranci i jeńcy z armii brytyjskiej, wzięci do niewoli przez Japończyków. Wkrótce Armia liczyła już ok. 40 tys. żołnierzy. Kierownictwo rządu i armii objął przybyły właśnie Bose, dzięki poparciu japońskiego premiera gen. Hideki Tōjō. W październiku 1943 zdecydował się on na ogłoszenie powstania Tymczasowego Rządu Wolnych Indii z sobą na czele (objął on także funkcje ministra wojny i Naczelnego Wodza). Nowy gabinet emigracyjny – oficjalnie uznany przez 9 państw (Japonię, Birmę, Chorwację, Niemcy, Filipiny, Nankingowskie Chiny, Mandżukuo, Włochy, Syjam) natychmiast wypowiedział wojnę Wielkiej Brytanii i Stanom Zjednoczonym, a w lutym 1944 rozpoczął działania wojenne przeciw Brytyjczykom na terenie Birmy. Pod jurysdykcję rządu Bosego, którego tymczasową siedzibą została birmańska stolica Rangun, oddano należące do Indii wysepki w Zatoce Bengalskiej – Andamany i Nikobary, zajęte właśnie przez Japończyków.
Jako lider Indyjskiej Armii Narodowej.
Indyjska Armia Narodowa została założona przez generała Mohana Singha Deb w Singapurze w dniu 1 września 1942 roku. Składała się z byłych jeńców indyjskich na Dalekim Wschodzie. Armia ta związana była z Ligą Niepodległości Indii, założoną przez przywódcę nacjonalistycznych emigrantów indyjskich, Rasha Behariego Bose. Pierwsza IAN została rozwiązana w grudniu po nieporozumieniach między Mohanem Singhem a Hikari Kikanem, Singh uważał, że dowództwo japońskie używa Hindusów jako narzędzie propagandy. Singh został aresztowany a wielu żołnierzy wróciło do obozów wojskowych dla jeńców. Idea armii wyzwoleńczej została reaktywowana po przybycie na Daleki Wschód, Chandry w 1943 roku. W lipcu w czasie spotkania w Singapurze, Rash Behari Bose przekazał kontrolę nad jednostką w ręce Chandry. Chandra był w stanie zreorganizować raczkującą armię i zorganizować dla niej ogromne poparcie wśród indyjskiej emigracji w południowo-wschodniej Azji. IAN jako pierwsza jednostka w historii Azji, miała własną jednostkę kobiecą kierowaną przez kapitana Lakszmi Sahgal, jednostka nosiła nazwę Regimentu Rani Jhansi (na cześć Rani Lakszmi Bai, przywódczyni indyjskiego oporu przeciw brytyjskiej kolonizacji w XIX wieku).
Nawet w obliczu odwrotu wojsk, Bose był w stanie utrzymać poparcie dla ruchu Azad Hind. Rząd tymczasowy Azad Hind, wprowadził własny kodeks cywilny, znaczki pocztowe i walutę, został uznany przez dziewięć państw Osi, Niemcy, Japonię, Włochy, Niezależne Państwo Chorwackie, pro japoński reżim w Nankinie, tymczasowy rząd Birmy, Mandżukuo i kontrolowany przez Japończyków rząd Filipin. Najnowsze badania wykazują, że także ZSRR toczące wojnę z europejskimi państwami Osi, uznał „Tymczasowy Rząd Wolnych Indii”. Z dziewięciu państw Osi, pięć pozostawało pod okupacją Osi. Rząd Azad Hind, uczestniczył w charakterze obserwatora w Wielkiej Konferencji Azji Wschodniej w listopadzie 1943 roku. Pierwszym zobowiązaniem IAN było wsparcie wojsk japońskich we wschodnich granicach z Indiami brytyjskimi w Manipur. Grupa Bahadura wchodząca w skład IAN była zaangażowana w operację na tyłach wroga podczas ataków dywersyjnych w Arakan, a także wraz z Birmańską Armią Narodową pod kierownictwem Ba Maw i Aung Sana w japońskiej ofensywie w Imphal i Kohim.
Japonia, która w 1942 roku zdobyła Andamany i Nikobary, oddała wyspy Rządowi Tymczasowemu, Bose na gubernatora regionu mianował A. D. Loganathana. Wyspy zostały przemianowane na Shaheed (męczennik) i Swaraj (Niepodległości). Mimo formalnego zwierzchnictwa rządu hinduskiego, japońska marynarka w dalszym stopniu w dużym stopniu kontrolowała administrację wyspy. Bose odwiedził wyspy na początku 1944 roku, w tym czasie na wyspach trwały represje ze strony wojsk japońskich wobec ludności a ich ofiarą padł m.in. działacz niepodległościowy Diwan Singh, rozwścieczony brakiem realnej władzy hinduskiej na wyspach, Loganathana zrezygnował z urzędu gubernatora i powrócił do siedziby rządu w Rangunie. Na kontynencie flaga indyjska wzorowa na fladze Kongresu Narodowego, po raz pierwszy zawieszona została w mieście w Moirang w Manipur, w północno-wschodnich Indiach. Miasta Kohima i Imphal zostały oblężone przez Japończyków, jednak Japończycy odnosząc duże straty wycofali się z powrotem do Birmy.
W marcu 1944 hinduskie oddziały wzięły udział w kampanii w północnych Indiach – trzy japońskie dywizje i jedna dywizja Indyjskiej Armii Narodowe (1 DP INA licząca ok. 7 – 8 tys. ludzi). Atak cesarskiej armii był dla Brytyjczyków całkowitym zaskoczeniem i umożliwił głębokie wbicie się w terytoria indyjskie. Zajęte ziemie oddano pod zarząd Bosego, który ogłosił tymczasową stolicą Indii miasto Imphal w nadgranicznym okręgu Manipur i zachęcał do dalszego marszu na Delhi. Gubernatorem „ziem odzyskanych” został major-generał A.C. Chatterjee (minister finansów w Tymczasowym Rządzie). Jednocześnie Legion walczący w Europie uznano za część INA. Działania wojenne w Indiach toczyły się jednak ze zmiennym szczęściem. Kiedy japońskie finansowanie armii zmniejszyło się, Bose został zmuszony do podniesienia podatków wśród indyjskiej populacji Malezji i Singapuru. Kiedy Japończycy zostali pokonani w bitwach o Kohim i Imphal, Rząd Tymczasowy na zawsze utracił bazę w kontynentalnej części Indii. Przegrupowanie wojsk brytyjskich i ich ostateczny kontratak spowodowały ostatecznie odwrót pod koniec 1944 Japończyków i Indusów do Birmy. Wraz z armią japońską IAN wzięła udział w kampanii w Birmie, indyjscy żołnierze toczyli walki w Meiktilla, Mandalay, Pegu, Nyangyu i Mount Popa. W dniu 6 lipca 1944 roku, w przemówieniu transmitowanym przez Radio Azad Hind z Singapuru, Bose określił Mahatmę Gandhiego jako „Ojca Narodu” i poprosił go o jego błogosławieństwo, był to pierwszy raz kiedy Gandhi został określony w ten sposób. Innym znanym cytatem było hasło „Daj mi krew, a dam ci wolność” zachęcające hindusów do wstępowania do armii indyjskiej. Hasłem i popularnym w IAN sloganem były słowa „Inquilab Zindabad” (Niech żyje Rewolucja”), wymyślone przez Hasrata Mohaniego, indyjskiego a następnie pakistańskiego działacza niepodległościowego i poetę tworzącego w języku urdu. INA straciła 50% stanu, z 220 tys. Japończyków powróciło zaledwie ok. 130 tys. Wyczerpane długotrwałymi walkami i zdziesiątkowane tropikalnymi chorobami oddziały dotarły do Rangunu. INA wzięła jeszcze udział w następnej kampanii – obronie Birmy, wystawiając tam łącznie 2 dywizje (styczeń 1945) – w rejonie Mandalay. Ostatecznie na wiosnę 1945 Rangun został zajęty przez Brytyjczyków. Wraz z upadkiem Rangunu, rząd Bose przestał być efektownym podmiotem politycznym. Duża część wojsk IAN pod dowództwem podpułkownika Loganathan poddała się. Pozostali żołnierze wraz z Bose wycofali się na Malaje lub ewakuowali się na teren Tajlandii. Kapitulacja Japonii pod koniec wojny doprowadziła do ostatecznej kapitulacji Armii Narodowej Indii, brytyjska armia repatriowała żołnierzy indyjskich do Indii a niektórzy z nich byli sądzeni za zdradę.
Ostatni okres życia, śmierć, wersje zdarzeń.
Bose, któremu udało się zbiec z Rangunu, przedostał się do Japonii. Być może nadal, mimo kapitulacji swojego patrona, prowadziłby walkę z brytyjskim okupantem. Jego polityczną drogę przerwała jednakże katastrofa samolotu, który 18 sierpnia 1945 miał rozbić się podczas próby lądowania na Tajwanie podczas drogi do Tokio lub ewentualnie do ZSRR. Pilot japońskiego samolotu miał problemy z silnikiem, po rozbiciu samolotu, Bose został ciężko poparzony i umarł w miejscowym szpitalu cztery godziny później. Jego ciało zostało poddane kremacji, a buddyjskie nabożeństwo żałobne odbyło się w świątyni Nishi Honganji w Taihoku. Jego prochy zostały przewiezione do Japonii i pochowane w świątyni Renkoji w Japonii. Ta wersja zdarzeń została złożona przez kapitana Yoshida Taneyoshi i brytyjskiego szpiega znanego jako „Agent 1189”.
Jego rzekome zniknięcie 18 sierpnia, czyli zaledwie 3 dni przed japońską kapitulacją przed Brytyjczykami owocuje dużą liczbą teorii, plotek dotyczących katastrofy. Według jednej z wersji zniknął on aby uniknąć prześladowań ze strony Brytyjczyków lub zginął w zamachu przez nich zorganizowanym. W maju 1956 roku, czteroosobowy zespół indyjski znany jako Komitet Shah Nawaz odwiedził Japonię gdzie przeprowadził badania dotyczące rzekomej śmierci Bose. Rząd Indii powołując się na brak stosunków dyplomatycznych z Tajwanem, odmówił zwrócenia się do tego państwa o pomoc w wyjaśnieniu sprawy. Komisja Mukherjee działające w latach 1999–2005 uzyskała od tajwańskiego rządu informacje na temat katastrofy. Według Tajwańczyków samolot z Bose miał się nigdy nie rozbić w Tajpej. Komisja ta otrzymała również raport z Departamentu Stanu USA który poparł stanowisko rządu Tajwanu. 8 listopada 2005 roku Komisja Mukherjee przedstawiła swój raport rządowi Indii a w dniu 17 maja 2006 roku przed parlamentem. Komisja stwierdziła, że Bose nie zginął w katastrofie lotniczej, a prochy w świątyni Renkoji nie należą do nich, indyjski rząd odrzucił jednak sprawozdanie komisji. Komisja stwierdziła także, że kategorycznie Bose nie zginął w katastrofie samolotu w 1945 roku, ponieważ do żadnej katastrofy nie doszło. Netaji, siostrzeniec Bose, w swojej książce stwierdził, że założyciel Indyjskiej Ligi Niepodległościowej w Tokio, Rama Murti, miał ukryć część skremowanych szczątek Bose. Kancelaria Premiera odmówiła jednak śledztwa tej sprawie.
Nieobecność ciała Bose doprowadziła do teorii, według której Bose miał przeżyć, niektóre źródła (m.in. partia Bose 'go) twierdzą, że takiej katastrofy nie było, a Bose został uwięziony przez Sowietów); lecieli nim japońscy i indyjscy dyplomaci, wśród nich sam Bose. Bose miał w rzeczywistości umrzeć na Syberii, w radzieckiej niewoli. Przez rząd Indii zostały powołane komitety badające tę sprawę. Satyendra Narain Sinha, który udał się do Japonii, Tajpej i Chin w celu poszukiwania poszlak w sprawie Bose, w 1960 roku w jednym z ogólnokrajowych dzienników opublikował tekst, w którym napisał jakoby w czasie rozmowy poprzez tłumacza z Nikitą Chruszczowem w Delhi, Chruszczow stwierdził, że jeśli premier Nehru sobie tego zażyczy, to Bose wróci do Indii z ZSRR w ciągu 42 dni. W lutym 2012 roku doktor Purabi Roy, znawczyni Rosji, stwierdziła, że widziała fotografię z okresu II wojny światowej, na której Bose mógł znajdować się na Syberii.
W niepodległych Indiach zostało opublikowanych wiele książek dotyczących śmierci Bose. Do najważniejszych pozycji zalicza się "Netaji: Dead or Alive?", Samara Guha, "Back from Dead: Inside the Subhas Bose Mystery" i "India's Biggest Cover-up" Anuj Dhara. Dhara w "India's Biggest Cover-up" formułuje wiele zarzutów, korzysta z wielu „ściśle tajnych” dokumentów i fotografii, twierdząc że Bose żył do co najmniej 1985 roku. Autor oskarża byłego premiera Pranaba Mukherjeego i indyjskie służby specjalne o prowadzenie nieczystej gry mającej na cele utajenie prawdy dotyczącej życia Bose.
Życie prywatne.
Żoną Bose 'go od 1937 lub 1941/42 była jego sekretarka, Austriaczka Emilie Schenkl (1910-1996).
Poglądy.
Bose popierał pełną i bezwarunkową niepodległość Indii, Ogólnoindyjski Komitet Kongresu chciał natomiast, aby Indie otrzymywały niepodległość etapami, poczynając od ustanowienia dominium. Kongres w czasie Kongresu w Lahote przyjął konwencję Purna Swaraj (pełna niezależność), która stała się mottem partii. Lepsze kontakty z Gandhim uzyskał po pakcie Gandhi - Irwin. Chandra Bose podróżując z Gandhim po Indiach, napisał później, że widział wśród ludzi wielki entuzjazm i wątpił, czy jakikolwiek inny lider na całym świecie był przyjmowany poprzez rodaków tak entuzjastycznie. Bose za działalność na rzecz wolnych Indii był więziony i wydalony z Indii, po złamaniu zakazu i powrocie do kraju ponownie trafił do więzienia. Bose łącznie był przez władze kolonialne więziony aż jedenaście razy. Przez dwie kadencje był prezydentem Kongresu Narodowego, jednak musiał zrezygnować po ideologicznym konflikcie z Mahatmą Gandhim i atakach na politykę zagraniczną i wewnętrzną Kongresu. Bose był przekonany, że taktyka niestosowania przemocy Gandhiego nigdy nie będzie wystarczała, aby zapewnić niezależność Indii, uważał, że będzie do tego potrzebny opór zbrojny. Po konflikcie z kierownictwem Kongresu założył własna partię All India Forward Bloc. Partia założona przez Bose domagała się natychmiastowej i pełnej niepodległości Indii.
Jego stanowisko nie zmieniło się wraz z wybuchem II wojny światowej; konflikt widział jako możliwość skorzystania ze słabości rządu brytyjskiego. Na początku wojny opuścił Indie i udał się do ZSRR, Niemiec i Cesarstwa Japońskiego, szukając tam sojuszników, którzy mogliby pomóc hindusom przegnać z Indii brytyjskich kolonizatorów. Z pomocą Cesarstwa Japonii zorganizował i prowadził Azad Hind Fauj, Indyjską Armię Narodową, składającą się z indyjskich jeńców wojennych i pracowników plantacji z brytyjskich Malajów, Singapuru i innych części Azji Południowo-Wschodniej. Za pieniądze i wsparcie polityczne, dyplomatycznie i wojskowe Japończyków założył Azad Hind, indyjski rząd emigracyjny. Kres istnienia silnego pro japońskiego ruchu niepodległościowego nastąpił po porażkach kampanii wojskowych Indyjskiej Armii Narodowej i jej sojuszników w Birmie.
Jego sojusz z reżimami militarystycznymi będącymi w stanie wojny z Wielką Brytanią był przyczyną oskarżeń Bose przez część historyków i polityków o sympatie faszystowskie, inni uważają, że sojusz ten był jedynie kierunkiem obranego przez Bose pragmatycznego kierunku politycznego.
Filozofia.
Subhas Chandra Bose uważał, że źródłem inspiracji do walki z kolonializmem jest święta księga hinduizmu Bhagawadgita. Bose inspirowały myśli Swami Wiwekanandy, który był indyjskim nacjonalistą i kładł nacisk na reformy społeczne. Na Chandrę wpłynęły ówczesne interpretacje starożytnych pism Indii. Wielu uczonych uważa, że duchowość hinduska i jego poglądy polityczne i społeczne były nierozwiązalnie połączone. Subhas sam określał się jako socjalista, uważał, że socjalizm w Indiach zawdzięcza swoje początki myśli Swami Wiwekanandy. Historyk Leonard Gordon uważa, że poszukiwania religijne, które prowadził przez całe swoje życie, postawiły go naprzeciw rosnącej liczby ateistycznych nastawionych indyjskich socjalistów i komunistów. Korespondencja Bose sprzed 1939 roku odzwierciedla jego głęboką dezaprobatę i niechęć wobec rasistowskich praktyk i zniszczeniu instytucji demokratycznych w nazistowskich Niemczech. Wyrażał on jednak podziw dla części autorytarnych metod (choć nie ideologicznie rasowych), które widział w latach 30. we Włoszech i Niemczech, uważał, że mogą one być wykorzystane do budowy niezależnych Indii. Bose uważał, że wolne Indie potrzebują ustroju ustroju opartego na wartościach socjalistycznych, przez co najmniej pierwsze dwie dekady autorytarnego opartego na linii politycznej realizowanej przez Kemala Atatürka w Turcji. Bose planował spotkanie z Atatürkiem i wyjazd do Turcji, jednak odmówiły mu tego brytyjskie władze kolonialne. Przez większość życia Bose uważał, że demokracja będzie dla Indii najlepszym rozwiązaniem, w czasie wojny (a być może już w latach 30.), Bose zmienił zdanie, uważał, że system demokratyczny nie będzie w stanie przezwyciężyć ubóstwa i nierówności społeczne Indii. Pisał, że w Indiach powinno powstać socjalistyczne państwo podobne do Rosji Radzieckiej (którą odwiedził i darzył sympatią), które będzie w stanie odbudować kraj.
Niektórzy uważają, że sojusz Bose z Osią w czasie wojny nie był oparty tylko na pragmatyzmie, lecz na wojujących, nacjonalistycznych poglądach Chandra, który nie był jednak ani faszystą ani nazistą, wspierał bowiem m.in. równouprawnienie kobiet, sekularyzację i wiele innych idei liberalnych. Niektórzy badacze twierdzą, że populistyczne metody mobilizacji wspólnoty Bose były charakterystyczne dla wielu późniejszych przywódców postkolonialnych. Bose nigdy nie lubił nazistów, jednak nigdy nie udało mu się uzyskać pomocy u Sowietów, zbliżył się przez to do Włoch i Niemiec.
Upamiętnienie.
Chandra Bose w Indiach uważany jest za bohatera narodowego.
W 1992 roku Bose został pośmiertnie odznaczony Orderem Bharat Ratna, najwyższym z indyjskich orderów cywilnych. W późniejszym okresie nadanie orderu zostało jednak wycofane dyrektywą Sądu Najwyższego, gdyż, jak się okazało, kapituła orderu nie znalazła dowodu na śmierć Bose. Obecnie w indyjskim parlamencie wisi portret Bose. W zgromadzeniu Bengalu Zachodniego znajduje się jego pomnik. Premier Japonii Shinzō Abe, 23 sierpnia 2007 roku odwiedził memoriał poświęcony Subhasie Bose w Kalkucie i przekazał rodzinie Bose, że Japończycy są poruszeni zaangażowaniem Bose w ruch niepodległościowy. Imię Subhasa Chandry nosi port lotniczy Kolkata.
Rząd Zachodniego Bengalu w 2011 roku postanowił uczcić dzień urodzenia Bose (23 stycznia) ustalając święto Desh Prem Divas, co oznacza dzień patriotyzmu. Forward Bloc apelował do rządu indyjskiego u uznanie dnia urodzin Bose jako Desh Prem Divas na poziomie kraju, jednak propozycja ta została przez rząd centralny odrzucona. W 2005 roku powstał w Indiach film „Netaji Subhas Chandra Bose: The Forgotten Hero”.

</doc>
<doc id="310520" url="https://pl.wikipedia.org/wiki?curid=310520" title="Snort">
Snort

Snort – sieciowy system wykrywania i zapobiegania włamaniom (IPS), dostępny na wolnej licencji. Może być również wykorzystywany jako sniffer (podobnie jak tcpdump) lub rejestrator pakietów.
Działanie programu Snort opiera się na wykorzystywaniu plików reguł, pozwalających w czasie rzeczywistym identyfikować pakiety sieciowe.
Zastosowanie.
Snort oferuje szeroki zakres mechanizmów detekcji ataków oraz umożliwia samoczynną analizę ruchu i rejestrowanie pakietów przechodzących przez sieci oparte na protokołach TCP, UDP oraz ICMP.
Potrafi przeprowadzać analizę strumieni pakietów, wyszukiwać i dopasowywać podejrzane treści, a także wykrywać wiele ataków i anomalii, takich jak skanowania portów.
Reguły.
Reguły w programie Snort służą do definiowania rodzaju pakietów, dla których powinna zostać podjęta określona akcja. Każda reguła składa się z nagłówka oraz opcji.
Nagłówek reguły składa się z rodzaju akcji, protokołu, adresów IP oraz numerów portów.

</doc>
<doc id="310522" url="https://pl.wikipedia.org/wiki?curid=310522" title="Nadleśnictwo Złoty Potok">
Nadleśnictwo Złoty Potok

Nadleśnictwo Złoty Potok – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba znajduje się w miejscowości Złoty Potok. Jest położone na terenie województwa śląskiego, w granicach powiatów częstochowskiego i myszkowskiego oraz miasta Częstochowa.
Powierzchnia gruntów nadleśnictwa wynosi 18 397,58 ha. Poza tym 9506 ha lasów nadzorowanych.
Nadleśnictwo Złoty Potok w obecnym kształcie powstało w roku 1972 przez połączenie nadleśnictw: Złoty Potok, Olsztyn i Julianka. W 1974 roku dołączono do niego północną część Nadleśnictwa Rzeniszów.
W skład nadleśnictwa wchodzi jeden obręb – Złoty Potok, do którego należy 13 leśnictw:
Ochrona przyrody.
Na terenie nadleśnictwa znajdują się parki krajobrazowe: Park Krajobrazowy Stawki i Park Krajobrazowy Orlich Gniazd oraz niewielki fragment (około 90 ha) Parku Krajobrazowego Lasy nad Górną Liswartą. Na obszarze nadleśnictwa znajdują się także rezerwaty przyrody:

</doc>
<doc id="310526" url="https://pl.wikipedia.org/wiki?curid=310526" title="Nadleśnictwo Strzelce Opolskie">
Nadleśnictwo Strzelce Opolskie

Nadleśnictwo Strzelce Opolskie - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba znajduje się w Strzelcach Opolskich.
Powierzchnia nadleśnictwa wynosi 19 010 ha.
Nadleśnictwo Strzelce Opolskie powstało w roku 1972, wcześniej lasy wchodzące w jego skład należały do nadleśnictw Tworóg i Brynek oraz częściowo do nadleśnictwa Świerklaniec.
W skład nadleśnictwa wchodzi 14 leśnictw w trzech obrębach: Kadłub, Kamień, Zdzieszowice:

</doc>
<doc id="310527" url="https://pl.wikipedia.org/wiki?curid=310527" title="Listel">
Listel



</doc>
<doc id="310528" url="https://pl.wikipedia.org/wiki?curid=310528" title="Droga krajowa nr 73 (Polska)">
Droga krajowa nr 73 (Polska)

Droga krajowa nr 73 (DK73) – droga krajowa klasy GP oraz klasy G o długości ok. 192 km, przebiegająca przez województwo świętokrzyskie, małopolskie i podkarpackie. DK73 prowadzi z Wiśniówki k. Kielc do Jasła.
Klasa drogi.
Droga posiada parametry klasy GP na odcinku Wiśniówka – Kielce – Morawica – Busko-Zdrój – Szczucin – Dąbrowa Tarnowska – Tarnów – Pilzno, zaś parametry klasy G na odcinku Pilzno – Jasło.
Szczegółowy przebieg w wybranych miastach.
Kielce.
Droga krajowa nr 73 zaczyna się w podkieleckiej Wiśniówce (węzeł Kielce-Północ). Później przechodzi przez miasto przez ulice: Radomską, al. Solidarności, Źródłową, Tarnowską, al. Jerzego Popiełuszki i Piotra Ściegiennego. Dalej biegnie przez Bilczę (gmina Morawica) w kierunku Buska-Zdroju. Na wysokości Galerii Echo (Bocianek) krzyżuje się z DK74 i S74 (węzeł Kielce-Bocianek). Krzyżuje się również z: DW745 i DW762 (Dąbrowa) oraz DW764 (Barwinek). 
Obecnie planowane jest wybudowanie wschodniej obwodnicy miasta, która miałaby przebiegać przez gminy: Morawica, Kielce, Daleszyce i Masłów. Jej celem ma być odciążenie centrum miasta od dużego ruchu w relacji północ-południe.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 73 była objęta ograniczeniami dopuszczalnego nacisku pojedynczej osi:

</doc>
<doc id="310529" url="https://pl.wikipedia.org/wiki?curid=310529" title="Nadleśnictwo Kędzierzyn">
Nadleśnictwo Kędzierzyn

Nadleśnictwo Kędzierzyn - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba znajduje się w Starej Kuźni.
Powierzchnia nadleśnictwa wynosi 351 km².
W skład nadleśnictwa wchodzi 10 leśnictw:
Nadleśnictwo Kędzierzyn w obecnym kształcie powstało w roku 1945.

</doc>
<doc id="310530" url="https://pl.wikipedia.org/wiki?curid=310530" title="Dwight Filley Davis">
Dwight Filley Davis



</doc>
<doc id="310533" url="https://pl.wikipedia.org/wiki?curid=310533" title="Nadleśnictwo Zawadzkie">
Nadleśnictwo Zawadzkie

Nadleśnictwo Zawadzkie - jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach, której siedziba znajduje się w Zawadzkiem.
Powierzchnia nadleśnictwa wynosi 19 530,56 ha, z czego lasy stanowią 18 997,60 ha.
W skład nadleśnictwa wchodzą trzy obręby - Kielcza, Kolonowskie i Zawadzkie do których należy 14 leśnictw:
W leśnictwie Jaźwin znajduje się ogród botaniczny.

</doc>
<doc id="310539" url="https://pl.wikipedia.org/wiki?curid=310539" title="Nieszawka">
Nieszawka

Miejscowości w Polsce:
Inne:

</doc>
<doc id="310541" url="https://pl.wikipedia.org/wiki?curid=310541" title="Wielkość mierzalna">
Wielkość mierzalna

Wielkość mierzalna – cecha zjawiska, ciała lub substancji, którą można wyróżnić jakościowo i wyznaczyć ilościowo.
Może to być:
W realnych warunkach pomiarowych większość opisywanych powyżej zjawisk nie ma charakteru idealnego i występują różnego rodzaju czynniki zakłócające.
Powoduje to powstawanie błędów już na etapie konstruowania modelu zjawiska.
Układ pomiarowy także wnosi zwykle jakieś obciążenie do mierzonego zjawiska bądź je zakłóca w inny sposób. Poza tym część czynników zakłócających może fluktuować bądź mieć charakter losowy. Przekłada się to także na fluktuację wyniku pomiaru, tzn. seria identycznych pomiarów, nawet w takich samych warunkach pomiarowych, może mieć (i zwykle ma) pewien rozrzut wyników. Dąży się do tego, aby te niekorzystne zjawiska wyeliminować bądź chociaż znacznie zredukować. Nie zawsze jednak da się to zrealizować w konkretnym przypadku. Powoduje to powstawanie dodatkowych błędów pomiarowych, a pomiar danej wielkości (mierzalnej) obarczony jest niepewnością.

</doc>
<doc id="310543" url="https://pl.wikipedia.org/wiki?curid=310543" title="Górsk">
Górsk

Górsk – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
Wieś leży przy trasie drogi krajowej nr 80. Według Narodowego Spisu Powszechnego (III 2011 r.) liczyła 1964 mieszkańców. Jest największą miejscowością gminy Zławieś Wielka.
Historia.
W okresie średniowiecza Górsk był wsią czynszową zakonu krzyżackiego i należał do parafii w Starym Toruniu, a od XVI wieku do parafii św. Janów w Toruniu. W okresie Reformacji Górsk stał się wsią protestancką. Z tamtego okresu pochodzi, wybudowany przez ewangelickich mieszkańców, kościół (po II wojnie światowej przejęty przez Kościół rzymskokatolicki).
Współczesność.
W latach 1954–1971 wieś należała i była siedzibą władz gromady Górsk, po jej zniesieniu w gromadzie Pędzewo. W latach 1975–1998 miejscowość administracyjnie należała do województwa toruńskiego.
W tej miejscowości Służba Bezpieczeństwa PRL 19 października 1984 uprowadziła kapelana „Solidarności”, ks. Jerzego Popiełuszkę, który z racji antykomunistycznych wystąpień był od dłuższego czasu inwigilowany i prześladowany. W miejscu uprowadzenia stoi pomnik w kształcie przewróconego krzyża.
Od 2014 działa tu Centrum Edukacji Młodzieży im. ks. Jerzego Popiełuszki, w skład którego wchodzą multimedialne Muzeum Multimedialne im. ks. Jerzego Popiełuszki oraz Muzeum Regionalne.
Zabytki.
Zabytki nieistniejące:

</doc>
<doc id="310546" url="https://pl.wikipedia.org/wiki?curid=310546" title="Cierpice (województwo kujawsko-pomorskie)">
Cierpice (województwo kujawsko-pomorskie)

Cierpice (niem. "Schirpitz") – wieś w Polsce położona w województwie kujawsko-pomorskim, w powiecie toruńskim, w gminie Wielka Nieszawka. W latach 1975–1998 miejscowość administracyjnie należała do województwa toruńskiego.
Demografia.
Struktura demograficzna mieszkańców miejscowości Cierpice wg danych z 31 grudnia 2009
Według Narodowego Spisu Powszechnego (III 2011 r.) liczyła 1295 mieszkańców. Jest drugą co do wielkości miejscowością gminy Wielka Nieszawka.

</doc>
<doc id="310547" url="https://pl.wikipedia.org/wiki?curid=310547" title="Centrum Wyszkolenia Łączności">
Centrum Wyszkolenia Łączności

Centrum Wyszkolenia Łączności (CWŁ) – ośrodek szkolenia łączności Wojska Polskiego II RP.
Geneza Centrum.
W początkowym okresie istnienia państwa polskiego szkolenia żołnierzy łączności były przeprowadzane (od 1919 r.) w dwóch ośrodkach:
W styczniu 1921 w Zegrzu pod Warszawą został utworzony Obóz Wyszkolenia Oficerów Wojsk Łączności, przemianowany w maju tego roku na Obóz Szkolny Wojsk Łączności. W jego strukturze funkcjonowała Centralna Szkoła Podoficerska Wojsk Łączności, powstała z połączenia obu dotychczasowych warszawskich szkół łączności. Do jej podstawowych zadań należało jednolite wychowanie i gruntowne wyszkolenie techniczno-teoretyczne oraz praktyczne w zakresie łączności wojskowej żołnierzy służby stałej. Celem Szkoły było przygotowanie dla Wojska Polskiego odpowiedniej ilości kadr niższych dowódców i instruktorów. Czas nauki wynosił 9 miesięcy i był podzielony na 3 okresy: pierwszy – unitarny, drugi – z podziałem specjalności (telegrafia i radiotelegrafia) i trzeci – sprawdzający nabytą wiedzę. Dwa ostatnie etapy szkolenia kończyły się kilkudniowymi zajęciami praktycznymi w terenie. Po zakończenie nauki słuchacze otrzymywali świadectwa, przydział służbowy do jednostki wojskowej, byli zakwalifikowani do korpusu podoficerów zawodowych oraz otrzymywali awans do stopnia starszego sierżanta włącznie. Ogółem przeszkolono w Szkole 156 słuchaczy.
Kolejną strukturą działającą w ramach Obozu Wyszkolenia Wojsk Łączności była Szkoła Podchorążych Rezerwy Wojsk Łączności. Działała ona od 2 czerwca 1922. Organizowała kursy szkoleniowe dla szeregowych żołnierzy z cenzusem. Warunkiem niezbędnym uczestniczenia było zdanie krótkiego egzaminu wstępnego. Nauka trwała 7 miesięcy i kończyła się egzaminem. Absolwenci otrzymywali awanse do stopnia starszego szeregowego albo kaprala i tytuł podchorążego. Następnie byli kierowani do oddziałów i pododdziałów wojsk łączności WP. W latach 1922-1939 odbyło się łącznie 14 kursów SPRŁącz., które ukończyło 1922 podchorążych rezerwy.
Działalność Centrum.
Realizując politykę centralizacji i ujednolicania szkolnictwa wojskowego w tzw. centra wyszkolenia, w 1929 na bazie Obozu Wyszkolenia Wojsk Łączności powstało Centrum Wyszkolenia Łączności. Funkcjonowało ono dalej w Zegrzu do pocz. września 1939.
Według stanu z 1935 na jego czele stał Komendant Centrum, któremu podlegali:
służby stałej i oficerów rezerwy,
Centrum – według etatu z 1931 – miało na stanie: 62 oficerów, 153 podoficerów, 569 szeregowych, 35 pracowników cywilnych wojska oraz 525 słuchaczy (razem 1344 osoby).
W skali roku w CWŁ szkolono średnio ok. 1 tys. słuchaczy.
W skład Centrum wchodziły Szkoła Podchorążych Łączności i Szkoła Podchorążych Rezerwy Wojsk Łączności. Pierwszym komendantem Szkoły Podchorążych Łączności od 27 sierpnia 1935 był mjr Jerzy Uszycki, a od kwietnia 1936 – ppłk Wojciech Szafran, który sprawował tę funkcję do końca istnienia Szkoły i CWŁącz.
W późniejszym okresie w skład Centrum wszedł 1 Batalion Telegraficzny z Zegrza Południowego, a w maju 1935 została do niego przeniesiona klasa łączności ze Szkoły Podchorążych Inżynierii w Warszawie.
W latach 1923-1939 w Obozie Szkolnym Wojsk Łączności i późniejszym Centrum Wyszkolenia Łączności realizowano następujące rodzaje kursów dla podoficerów wojsk łączności:
Ciekawostką jest fakt, że wśród słuchaczy Centrum występowały także kobiety. Szkoliły się one na specjalnych kursach dla personelu pomocniczego, tzw. juzistek (od nazwy aparatu telegraficznego Hughesa). W latach 1929-1934 odbyło się 7 kursów (od trzeciego do dziewiątego), na których przeszkolono 293 słuchaczki.
Szkolenia słuchaczy CWŁ odbywały się w kompleksie 6 budynków, które były wyposażone w sale wykładowe, laboratoria i warsztaty. Ćwiczenia praktyczne przeprowadzano natomiast na pobliskim poligonie, który był rozlokowany w rejonie Jachranka-Skubianka-Borowa Góra, a także w lasku przy kasynie oraz nad Narwią przy moście. Strzelania odbywały się na strzelnicy w Wieliszewie oraz na dwóch prowizorycznych osiach wybudowanych na poligonie.
Centrum – obok prowadzenia działalności szkoleniowej – stanowiło także silny ośrodek kulturalno-oświatowy, sportowy i charytatywny dla okolicznej ludności. Organizując różnego rodzaju imprezy, oddziaływało na pozasłużbowe życie garnizonu. Znane były zwłaszcza przedwojenne bale w kasynie, imprezy sportowe organizowane wspólnie z Wojskowym Klubem Sportowym w Zegrzu Południowym, czy pokazy woltyżerki i zawody żeglarskie słynnego Yacht-klubu CWŁ.
Po wybuchu wojny obronnej 1939, ze słuchaczy i kadry Centrum został utworzony improwizowany batalion łączności pod dowództwem mjr. Wiktora Pikulskiego, który walczył m.in. na odcinku Zegrze-Dębe.
Kadra i słuchacze CWŁ.
Komendanci centrum
Oficerowie:
Słuchacze
Centra Wyszkolenia Łączności na obczyźnie.
Po klęsce wrześniowej, już pod koniec 1939 powstało Centrum Wyszkolenia Łączności w Wersalu we Francji. Bazowało ono na personelu przedwojennego CWŁ. Przygotowało ono kadry łączności dla pododdziałów wojsk łączności w ramach polskich jednostek wojskowych. W 1 Dywizji Grenadierów sformowano Gdański Batalion Łączności. Batalion łączności otrzymała 1 Dywizja Strzelców Pieszych, a 10 brygada Kawalerii Pancernej pod dowództwem gen. Stanisława Maczka – szwadron łączności. W skład Samodzielnej Brygady Strzelców Podhalańskich wszedł – obok francuskiego – polski pluton stacyjny. Natomiast w powstającej na terenie Syrii Samodzielnej Brygadzie Strzelców Karpackich zorganizowano Karpacki Oddział Łączności.
Po upadku Francji rozpoczął się kolejny etap ponownego formowania wojsk łączności tym razem w Wielkiej Brytanii. Na terenie Szkocji zorganizowano Centrum Wyszkolenia Łączności, całkowicie bazujące na kadrze francuskiego CWŁ. Komendantem Centrum został płk Józef Bolesław Wróblewski. Wyszkoliło ono kadry łączności dla polskich jednostek Polskich Sił Zbrojnych na Zachodzie, m.in. dla 1 Dywizji Pancernej sformowano silny i dobrze wyposażony batalion łączności, liczący prawie 800 żołnierzy.
Z kolei w ramach Armii Polskiej w ZSRR gen. Władysława Andersa zorganizowane zostało Centrum Wyszkolenia Łączności, które działało przy 1 Samodzielnym Pułku Łączności. Przygotowało ono kadry łączności dla batalionów łączności w 5 Dywizji Piechoty i 6 Dywizji Piechoty oraz szczątkowego batalionu łączności w 7 Dywizji Piechoty.

</doc>
<doc id="310552" url="https://pl.wikipedia.org/wiki?curid=310552" title="Katarzyna Cichopek">
Katarzyna Cichopek

Katarzyna Maria Cichopek primo voto Hakiel (ur. 7 października 1982 w Warszawie) – polska aktorka niezawodowa, prezenterka telewizyjna, z wykształcenia psycholog.
Życiorys.
Jako dziecko uczęszczała do szkoły sportowej o profilu gimnastyki artystycznej, jednak przerwała naukę po trzech latach wskutek kontuzji kręgosłupa. Występowała w szkolnym chórze. W wieku 12 lat uczestniczyła w zajęciach kółka teatralnego Haliny i Jana Machulskich, działającego przy Teatrze Ochoty w Warszawie, gdzie zdobyła uprawnienia instruktora teatralnego. Ukończyła LXXV Liceum Ogólnokształcące im. Jana III Sobieskiego w Warszawie oraz psychologię stosunków międzykulturowych na Wydziale Psychologii Szkoły Wyższej Psychologii Społecznej. W 2006 obroniła pracę magisterską o ruchu New Age.
Jako aktorka telewizyjna debiutowała w 1997 rolą Elżutki w serialu "Boża podszewka". Ogólnopolską rozpoznawalność przyniosła jej rola Kingi Zduńskiej w serialu TVP2 "M jak miłość", w którym gra od 2000. W 2005 wystąpiła w teledysku do utworu zespołu Ex-Dance „Gdy Tobie kłamałem”, nagrała z Marcinem Mroczkiem piosenkę „Imię deszczu” z repertuaru Mafii na potrzeby składanki pt. "Ona i on – duety miłosne" oraz poprowadziła Międzynarodowy Festiwal Kultury i Piosenki Romów w Ciechocinku. Jesienią 2005 w parze z Marcinem Hakielem zwyciężyła w finale drugiej edycji programu rozrywkowego TVN "Taniec z gwiazdami". W 2006 jako para uczestniczyli w ogólnopolskiej trasie objazdowej pt. "Taniec z gwiazdami w Twoim mieście" oraz zwyciężyli w programie "Finał Finałów Tańca z gwiazdami". Na fali popularności zdobytej dzięki udziałowi w "Tańcu z gwiazdami" otworzyli wspólnie pierwszą placówkę szkoły tańca „Hakiel – Akademia Tańca” w Warszawie, a także nagrali serię płyt DVD z kursem tańca pt. „Taniec krok po kroku” i wydali książkę pt. „Szkoła tańca”, a 1 września 2007, reprezentując Polskę, zajęli czwarte miejsce w finale 1. Konkursu Tańca Eurowizji w Londynie.
W 2006 zwyciężyła w plebiscycie "Viva! Najpiękniejsi 2005" na „najpiękniejszą Polkę”. W 2007 została prezenterką telewizji Polsat: współprowadziła pięć edycji programu rozrywkowego "Jak oni śpiewają" (2007–2009) i pierwszą edycję "Just the Two of Us. Tylko nas dwoje" (2010) oraz kilka edycji polsatowskiego festiwalu "TOPtrendy" (2006–2008, 2010) i noworoczne koncerty "Sylwestrowa Moc Przebojów" (2010–2012). Ponadto prowadziła teleturniej randkowy Polsatu "Gra wstępna" (2009) oraz programy "Sexy mama" i "Mały nie-poradnik" dla Polsat Café. W 2008 uczestniczyła w jednym z odcinków programu TVP2 "Fort Boyard".
W latach 2009–2010 grała Klaudię, jedną z głównych bohaterek serialu "Tancerze". W tym okresie miała także wystąpić jako Hanka, główna postać kobieca w filmie "Kochaj i tańcz" (2009), jednak straciła angaż na rzecz Izabelli Miko. W 2010 zadebiutowała jako aktorka teatralna na scenie Teatru Kamienica w Warszawie rolą Donny Anny w spektaklu "Testament cnotliwego rozpustnika" w reżyserii Emiliana Kamińskiego. Od 2010 wydała trzy poradniki dla mam: "Sexy Mama. Bo jesteś kobietą" (2010), "Sexy Mama. Jedz, chudnij i ciesz się sobą!" (2011) i "Z maluchem przy stole" (2013). W 2013 zagrała w teledysku do piosenki „Wszystkiego na raz” Libera i Natalii Szroeder, wystąpiła w roli Dziuni w filmie Pawła Bilskiego "SkarLans" oraz odebrała z Marcinem Mroczkiem Kryształowe serce, nagrodę przyznawaną z okazji emisji 1000. odcinka serialu "M jak miłość" dla „najpiękniejszej młodej pary”. W 2015 współprowadziła program "Twój Puls" dla TV Puls. W 2016 zagrała Beatę w jednym z odcinków serialu TV4 "Policjantki i policjanci". W latach 2016–2017 poprowadziła dwie edycje programu 8TV "Nowa ja!". W 2019 z Marcinem Hakielem byli jedną z par jurorskich w teleturnieju "Czar par". 3 lutego 2020 współprowadziła ceremonię wręczenia Telekamer 2020, a od września 2020 współprowadzi poranny program TVP2 "Pytanie na śniadanie". Na początku 2023 TVP2 wyemitowała drugą edycję talent show "You Can Dance. Nowa Generacja 2", którego Cichopek była jurorką.
Działalność społeczna i charytatywna.
Wspierając podopiecznych Fundacji Polsat, wystąpiła w sesji zdjęciowej na potrzeby charytatywnego kalendarza na rok 2008 i włączyła się w akcję „Wystarczy chcieć” namawiającą do pomocy chorym dzieciom.
W 2014 została ambasadorką kampanii „Dotykam = Wygrywam”, zachęcającej Polki o regularnego samobadania piersi.
Wpływ na popkulturę.
W 2005 fraza „Katarzyna Cichopek” znalazła się na dziesiątym miejscu w kategorii najpopularniejszych Polek i trzecim miejscu w kategorii najpopularniejszych polskich aktorek w opublikowanym przez Google Zeitgeist rankingu najczęściej wyszukiwanych haseł w polskim Internecie.
W 2006 znalazła się w gronie największych gwiazd polskiego show-biznesu w raporcie sporządzonym przez agencję TNS OBOP na zlecenie dziennika „Fakt”. W 2008 zajęła pierwsze miejsce w rankingu najpopularniejszych prezenterów programów rozrywkowych sporządzonym przez TNS OBOP i w zestawieniu najseksowniejszych Polek sporządzonym przez agencję Pentor na zlecenie „Wprost”.
W 2009 była jedną z najczęstszych bohaterek okładek pism kobiecych i znalazła się na drugim miejscu w kategorii telewizja w rankingu na największą liczbę artykułów prasowych poświęconych osobom publicznym, a ekwiwalent reklamowy publikacji prasowych poświęconych jej osobie w okresie od lipca do września 2009 wynosił 13,6 mln zł. Wszystkie zestawienia sporządziła firma Press-Service Monitoring Mediów.
Była jedną ze „100 najcenniejszych gwiazd polskiego show-biznesu” według danych magazynu „Forbes”; jej wizerunek został wyceniony przez reklamodawców na: 303 tys. zł w 2008 (75. miejsce), 521,5 tys. zł w 2010 (22. miejsce). Wystąpiła w kampanii reklamowej producenta perfum Creation Lamis (2005), suplementu diety Bio-C.L.A. Duo (2011) i producenta szkieł okularowych Eyezen (2017).
Życie prywatne.
20 września 2008 wyszła za tancerza Marcina Hakiela, którego poznała w trakcie realizacji drugiej edycji programu "Taniec z gwiazdami". Pobrali się w sanktuarium Matki Bożej Fatimskiej na Krzeptówkach w Zakopanem. W 2011 zajęli trzecie miejsce w kategorii „Najbardziej rozpoznawalne pary polskiego show-biznesu” w rankingu sporządzonym przez ARC Rynek i Opinię Celebrity Monitor. Mają syna Adama (ur. 09.07.2009) i córkę Helenę (ur. 13.12.2013), która w czerwcu 2021 po raz pierwszy wystąpiła na scenie Teatru Muzycznego Roma. 11 marca 2022 w oświadczeniu wydanym w mediach społecznościowych poinformowali o rozstaniu. 25 sierpnia tego samego roku rozwiedli się. 7 października 2022 potwierdziła, że jest w związku z dziennikarzem Maciejem Kurzajewskim.

</doc>
<doc id="310557" url="https://pl.wikipedia.org/wiki?curid=310557" title="Zołzy">
Zołzy

Zołzy ( lub ) – ostra, zakaźna i zaraźliwa choroba koni. Powoduje zapalenia dróg oddechowych i ropienie żuchwowych węzłów chłonnych.
Choroba występuje na całym świecie, najczęściej dotyczy źrebiąt. Może również wystąpić u koni dorosłych, które nie chorowały w młodości.
Zołzami określa się także pakiety węzłów chłonnych podżuchwowych występujące w gruźlicy człowieka.
Etiologia.
Zachorowanie powoduje paciorkowiec zołzowy – "Streptococcus equi" "subsp. equi". Jest on chorobotwórczy tylko dla koni. Jak donoszą nowe badania stwierdzono zakażenie tą bakterią u wielbłądów w Etiopii.
Zarazek jest zakaźny także dla myszy.
Źródła zakażenia i patogeneza.
Najczęściej do zakażenia dochodzi paciorkowcem, który bytuje na błonach śluzowych górnych dróg oddechowych jako saprofit. Ma to miejsce po pokonaniu odporności miejscowej. Pokonaniu tej odporności sprzyjają przeziębienia, osłabienie, złe warunki środowiskowe. Paciorkowiec po wniknięciu przedostaje się do okolicznych węzłów chłonnych powodując w nich zmiany ropne. Może również przedostawać się do dalej położonych węzłów. Powoduje również czasami posocznicę lub wywołuje ogniska ropne w narządach miąższowych.
Objawy.
Inkubacja trwa od 4 do 8 dni. Pierwszym objawem jest nieżyt nosa i pojawienie się wysięku śluzowego, który przechodzi w wysięk śluzowo-ropny. Na błonie tworzą się pęcherzyki, które następnie pękają tworząc wrzody. Jednocześnie następuje obrzęk węzłów chłonnych żuchwowych. Przechodzący w ciągu paru dni w ropień.
Proces chorobowy może też mieć swój początek w gardle. Jako zapalenie błony śluzowej gardła, które przechodzi potem na błonę śluzową nosa oraz węzły chłonne zagardłowe i przyuszne. Węzły te ulegają również zropieniu oraz tworzą przetoki na zewnątrz.
Zmiany anatomopatologiczne.
Zwierzęta padłe oprócz zmian w powierzchniowych węzłach chłonnych wykazywały zmiany świadczące o przerzutowej posocznicy. Ponadto można stwierdzić ropnie węzłów chłonnych oskrzelowych. Ropne zapalenie opłucnej i worka osierdziowego. Ropnie mogą również wystąpić w węzłach chłonnych krezkowych, narządach wewnętrznych, mięśniach szkieletowych.
Rozpoznawanie.
Do prawidłowego postawienia diagnozy wystarcza sam przebieg choroby. W przypadkach wątpliwych badanie bakteriologiczne jest czynnikiem rozstrzygającym.
Rozpoznanie różnicowe.
Należy wykluczyć influenzę, wirusowe zapalenie nosa i płuc koni, piersiówkę oraz nosaciznę.
Leczenie.
Leczymy poprzez zastosowanie antybiotyków, sulfonamidów, preparatów bodźcowych. Można podać surowicę. Można też w uzasadnionych przypadkach podjąć leczenie metodami chirurgicznymi.
Zapobieganie.
Ważnym jest aby konie nowo sprowadzone dokładnie zbadać i następnie poddać je kwarantannie, która powinna trwać 2 tygodnie. Stosuje się również szczepienia ochronne u młodych koni.

</doc>
<doc id="310559" url="https://pl.wikipedia.org/wiki?curid=310559" title="Aphrodite (didżej)">
Aphrodite (didżej)

Aphrodite – właściwie Gavin King, brytyjski DJ i producent muzyki drum and bass.
Aphrodite jest jednym z bardziej rozpoznawanych przedstawicieli stylu jump-up, czyli tanecznej odmiany drum'n'bass z charakterystyczną linią basową. Aphrodite nagrywał jako Alladin i Amazon II (ragga projekt prowadzony z Tony B.). Swą karierę rozpoczął w 1995 roku gdy jego utwory zaczęli miksować na imprezach DJ-e tacy jak Hype czy Zinc. Jego wczesne nagrania to ragga, dopiero pod koniec 1995 i w roku następnym przekroczył granice tego stylu, nagrywając takie utwory jak "Woman That Rolls", "Mash Up Your", "King of the beats" czy "Dub Moods". Większość produkcji Aphrodite ukazała się nakładem jego własnej wytworni Aphrodite Recordings. Jest on również posądzany o serie tak zwanych białych bootlegów jungle z remiksami "Mission: Impossible" i "No Diggity". W 2015 roku, Aphrodite powrócił po dłuższej przerwie z nowymi singlami. Dla własnej wytwórni Aphrodite Recordings wydał Assignment Space/Beautiful Dub oraz Acid To The Sound/Two Bass. Rok później postarał się o reedycję swojego junglowego hitu "King of The Beats." 2017 rok to dla producenta kolejny powrót z szerokim rozgłosem. Singiel "Let It Roll" stał się hymnem czeskiego festiwalu o tej samej nazwie i znalazł się na promującej go składance "Let It Roll: Drum &amp; Bass, Vol. 2". 

</doc>
<doc id="310560" url="https://pl.wikipedia.org/wiki?curid=310560" title="Gazeta Polska (1929–1939)">
Gazeta Polska (1929–1939)

Gazeta Polska – dziennik informacyjno-polityczny o orientacji pro-sanacyjnej, wydawany w latach 1929–1939 w Warszawie.
Charakterystyka.
Powstała z połączenia „Epoki” i „Głosu Prawdy”. Redaktorem naczelnym do 1931 roku był założyciel tytułu Adam Koc, potem do 1938 roku funkcję tę sprawował Bogusław Miedziński, a następnie Mieczysław Starzyński.
Do zespołu redakcyjnego i grona współpracowników należeli m.in.: Tadeusz Hiż, Ignacy Matuszewski (gł. publicysta polityczny), Marek Radzewicz, Kazimierz Smogorzewski, Jan A. Szczepański, Stanisław Wasylewski, Konrad Wrzos, Witold Ipohorski-Lenkiewicz, Zdzisław Stahl, Irena Obarska, Juliusz Kaden-Bandrowski, Kazimierz Wierzyński, Antoni Czyżewicz.
Należała do grona najpoważniejszych i najlepiej redagowanych gazet o zasięgu ogólnokrajowym. Politycznie związana była z tzw. grupą pułkowników, a po śmierci J. Piłsudskiego z otoczeniem Marszałka Polski Edwarda Rydza-Śmigłego i Obozem Zjednoczenia Narodowego. Decyzją płk. Adama Koca z dniem 9 grudnia 1937 „Gazeta Polska” została naczelnym organem prasowym OZN. W swoich poglądach propagowała idee ustroju autorytarnego i zaostrzenia kursu wobec opozycji.
Nakład w 1930 r. wynosił 15 tys., w latach 1937–1939 – 30 tys. egzemplarzy.
Gazeta Polska była fundatorem nowego trofeum Pucharu Gordona Bennetta, którego projektantem był prof. Szukalski. Ta statuetka była wręczana od XXXIV turnieju, który odbył się w 1936 roku.

</doc>
<doc id="310561" url="https://pl.wikipedia.org/wiki?curid=310561" title="Sonic Trip">
Sonic Trip

Sonic Trip – łódzka grupa grająca drum and bass.
Sonic Trip to grupa trzech didżejów i producentów: "Infinity", "Exwookie", "Nobis", oraz wokalista "MC I". Przez ponad 11 lat formacja promuje w Polsce bass-owe oblicze muzyki klubowej takiej jak: breakbeat, electro, drum'n'bass, garage.
Na swoim koncie mają udział w ponad 400 imprezach w całej Polsce oraz zagranicą m.in. we wszystkich Paradach Wolności w Łodzi, Mayday Polska, Mayday 2005 (Dortmund), Festiwalu "Nature One" w Niemczech, urodzinach MTV Polska, Creamfields Polska, Festiwalu Outdoor Clubbing Experience, Festiwalu Boat-City, wszystkich edycjach klubowego Opola i wielu innych.
Według magazynu Laif zostali sklasyfikowani najwyżej spośród drum'n'bass'owych wykonawców w Polsce. Występowali u boku takich gigantów muzycznych jak The Chemical Brothers, Kosheen, Goldie, WestBam, Freestylers, Dr. Motte, Stereo Mc's, Roni Size, Chicane, Dirty Vegas, Paul van Dyk, Ferry Corsten, EZ Rollers, J Majik i wielu wielu innych.
Sonic Trip jest również organizatorem własnych projektów muzycznych z udziałem gwiazd sceny klubowej takich jak: Aphrodite, Luna C, Aquasky, MC MC, czy John B.
Jednym z ważniejszych przedsięwzięć formacji jest ogólnopolski konkurs dla młodych producentów muzyki klubowej, "Made In Poland", który organizowany jest od kwietnia 2002 roku.
Główną ideą "Made In Poland" jest wyłanianie i promowanie młodych, wartościowych artystów muzyki klubowej.
Będąc jednocześnie niezależnymi producentami, poszczycić się mogą wydaniem pierwszej w Polsce didżejskiej płyty winylowej pt. Darkside/Voyage (luty 2000), 2 płyt CD: Re:Mix (2001) i 1st selection of MadeInPoland (2003) oraz wielu okolicznościowych wydawnictw takich jak: Magazyn Laif, Sony Music promos, X-Cite, The Beach Bols, The House Night.
Sonic Trip zrealizowali również własne teledyski, do utworów "Darkside", "Nic Nie Robić", "Przełom" i "Prosty plan".
Jako jedyni w Polsce zajmowali się wydawaniem ekskluzywnych winyli didżejskich, pojedynczych egzemplarzy wycinanych za pomocą specjalnej maszyny tzw. Dubplate Cutter.
Ich filozofią jest przekazywanie pozytywnej energii.

</doc>
<doc id="310563" url="https://pl.wikipedia.org/wiki?curid=310563" title="Waterloo">
Waterloo

Waterloo (waloński: "Waterlô") − miejscowość i gmina w Belgii, w prowincji Brabancja Walońska, w pobliżu Brukseli.
Waterloo to miejsce słynnej bitwy, będącej ostateczną klęską Napoleona. Rozegrała się 18 czerwca 1815 roku. Obecnie ok. 25% mieszkańców gminy stanowią obcokrajowcy, głównie pracownicy instytucji Unii Europejskiej w Brukseli oraz ich rodziny.

</doc>
<doc id="310566" url="https://pl.wikipedia.org/wiki?curid=310566" title="Gmina Wyznaniowa Starozakonnych w RP">
Gmina Wyznaniowa Starozakonnych w RP

Gmina Wyznaniowa Starozakonnych w RP – żydowski związek wyznaniowy (kahał) z siedzibą w Warszawie, którego założycielem i prezesem jest Bolesław Szenicer.
Gmina powstała we wrześniu 2003 roku i została zarejestrowana na podstawie ustawy z dnia 17 maja 1989 roku o gwarancjach wolności sumienia i wyznania - w opozycji do Związku Gmin Wyznaniowych Żydowskich w RP, który działa w oparciu o ustawę o stosunku Państwa do gmin wyznaniowych żydowskich w RP z roku 1997.
Za główne zadanie gmina stawia sobie: kultywowanie religii i tradycji mojżeszowej oraz dążenie do ochrony i rewaloryzacji wszelkiego rodzaju judaików, w tym zabytków architektury i miejsc kultu religijnego oraz dorobku piśmienniczego i artystycznego. 
Gmina wydaje własny miesięcznik Głos Gminy Starozakonnych, gdzie poruszane są obecne problemy polskich Żydów oraz życiu członków gminy. W ramach gazety wydawana jest też Biała Księga, gdzie nagłaśnia się i piętnuje niszczenie zabytków kultury żydowskiej w Polsce.
Na czele gminy stoi Bolesław Szenicer, były dyrektor cmentarza żydowskiego przy ul. Okopowej w Warszawie. Usunięty z tego stanowiska przez Gminę Wyznaniową Żydowską w Warszawie. 

</doc>
<doc id="310569" url="https://pl.wikipedia.org/wiki?curid=310569" title="Gazeta Polska">
Gazeta Polska



</doc>
<doc id="310570" url="https://pl.wikipedia.org/wiki?curid=310570" title="Anna Poppek">
Anna Poppek

Anna Poppek (ur. 8 listopada 1961 w Sosnowcu, zm. 27 grudnia 2013) – polska dziennikarka i publicystka.
Życiorys.
Córka Lucyny z Gąkiewiczów i Edwarda Poppka. W 1985 ukończyła studia dziennikarskie w Uniwersytecie Śląskim w Katowicach. Publikowała na łamach prasy śląskiej (m.in. "Wiadomości Zagłębia", "Dziennik Zachodni","Tak i nie") i ogólnopolskiej (m.in. "Panorama", "Spotkania", "Polityka", "Szpilki"). W latach 1992–2001 pełniła funkcje kierownicze m.in. w miesięczniku "SENS", "We Dwoje", "ONA", była przez osiem lat zastępcą redaktora naczelnego "Tygodnika Solidarność", a także pomysłodawcą i redaktorem prowadzącym miesięcznika "Tysol". W następnych latach kierowała czasopismami "Kosmetyka Profesjonalna", "Kosmetyka", była sekretarzem redakcji magazynu "Gentleman's Magazine". Autorka wielu artykułów i publikacji, m.in. (wspólnie z Krystyną Pytlakowską, ilustracje Antoni Chodorowski) zbioru wywiadów z ważnymi osobistościami III RP pt. "Szaszłyk po polsku", wywiadu-rzeki ze Zbigniewem Herbertem pt. "Pojedynki Pana Cogito", czy zbioru wywiadów z wybitnymi postaciami polskiego Kościoła katolickiego pt. "Mój ulubiony święty".
Miała syna. Została pochowana na Cmentarzu Komunalnym Północnym w Warszawie,

</doc>
<doc id="310573" url="https://pl.wikipedia.org/wiki?curid=310573" title="Bolesław Szenicer">
Bolesław Szenicer

Bolesław Szenicer (ur. 20 listopada 1952 w Warszawie) – działacz społeczności żydowskiej w Polsce, wieloletni dyrektor cmentarza żydowskiego w Warszawie, fundator i prezes Fundacji Cmentarza Żydowskiego "Gęsia", zajmującej się restauracją zabytków żydowskich w Polsce, przewodniczący założonej przez siebie w 2003 Gminy Wyznaniowej Starozakonnych w RP, polski polityk lewicowy i socjalistyczny (były członek PPS i PPP) oraz narodowy (wiceprzewodniczący PPN), dziennikarz ("Głos Starozakonnych", "Co z tą Polską"), publicysta.
Życiorys.
Jest synem Pinkusa Szenicera (1912–1983) i Tamary z domu Nowickiej (1922–1977), ze strony ojca jest potomkiem powstańca styczniowego i sybiraka dr. Pinkusa Szenicera. Był wieloletnim dyrektorem cmentarza żydowskiego w Warszawie, współorganizował zbiórkę pieniędzy na odlanie w brązie pomnika Janusza Korczaka na cmentarzu. Wspierał zahamowanie procesu zniszczenia zabytkowego domu modlitwy przy ulicy Targowej 50/52 na warszawskiej Pradze, w którym znajdują się nieliczne malowidła ścienne przedstawiające cykl zodiakalny oraz grób Racheli w Betlejem.
1 października 2002 został usunięty z funkcji dyrektora cmentarza żydowskiego przy ulicy Okopowej w Warszawie, w wyniku konfliktu z zarządem Związku Gmin Wyznaniowych Żydowskich w RP. Wraz z grupą działaczy założył alternatywną Gminę Wyznaniową Starozakonnych w RP. Publikuje w formie internetowej i kserowanej "Głos Starozakonnych", w którym m.in. atakował wielu działaczy środowiska żydowskiego w Polsce, oraz w odniesieniu do 1968 wyrażał opinię usprawiedliwiające moczaryzm. Walczy o zmianę zapisu w ustawie z 20 lutego 1997, która uregulowała zwrot religijnych majątków żydowskich w ręce ZGWŻ.
Członek Polskiej Partii Socjalistycznej, kandydat w wyborach do Sejmu RP w 2005 i 2007 z listy Polskiej Partii Pracy. Jest współredaktorem, obok Leszka Bubla, antyżydowskiego pisma "Co z tą Polską". Wraz z Bublem wystąpił w teledysku do – ocenianej jako antysemickiej – piosenki "Longinus Zerwimycka". Po wyjściu na jaw jego współpracy z Leszkiem Bublem, obie partie lewicowe zerwały z nim kontakty. W 2011 został wiceprezesem Polskiej Partii Narodowej.

</doc>
<doc id="310574" url="https://pl.wikipedia.org/wiki?curid=310574" title="Włodzimierz Olszewski (hokeista)">
Włodzimierz Olszewski (hokeista)

Włodzimierz Zdzisław Olszewski (ur. 12 stycznia 1956 w Gdańsku) – polski hokeista, olimpijczyk.
Grał na pozycji bramkarza. W latach 1980-1984 występował w reprezentacji Polski (35 meczów). Był uczestnikiem Igrzysk Olimpijskich w Sarajewie 1984, a także mistrzostw świata grupy B w latach 1982 i 1983.
Reprezentował barwy Stoczniowca Gdańsk i Zagłębia Sosnowiec. Z tym ostatnim klubem pięciokrotnie zdobył mistrzostwo Polski (w latach 1980, 1981, 1982, 1983 i 1985).
Po zakończeniu kariery został trenerem.

</doc>
<doc id="310577" url="https://pl.wikipedia.org/wiki?curid=310577" title="Odrodzenie Irlandzkie w literaturze">
Odrodzenie Irlandzkie w literaturze

Odrodzenie Irlandzkie w literaturze (ang. "Irish Literary Revival", "Irish Literary Renaissance") lub Odrodzenie Celtyckie (ang. "Celtic Revival") – zapoczątkowany w latach 80. XIX wieku zwrot irlandzkiej literatury ku tradycji celtyckich mitów, podań i legend, które stały się osnową współczesnych mu tekstów literackich. Odrodzenie Irlandzkie nastąpiło wskutek poszukiwania własnej tożsamości kulturowej przez irlandzkich pisarzy i intelektualistów oraz buntu wobec angielskiej okupacji, narzucającej nie tylko racje polityczne, ale i kulturowe. Najwybitniejszym przedstawicielem Odrodzenia Irlandzkiego był William Butler Yeats.
Zarys historyczny irlandzkiej walki o niepodległość.
Początek utraty niepodległości przez państwo irlandzkie datuje się na rok 1171. Wtedy też Irlandczycy, pod presją papieża Hadriana IV, złożyli hołd lenny Henrykowi II z dynastii Plantagenetów. Przymusowe podporządkowanie się Anglikom zakończyło wielowiekową batalię Irlandii o zachowanie własnej niezależności. Przez ostatnie stulecia stanowiła łakomy kąsek, ale nie dała się nikomu zagarnąć, ani legionom rzymskim, ani wojskom wikingów, czy Normanów.
Z każdym wiekiem, mimo licznych buntów i powstań, umacniało się panowanie Anglików na Wyspie. Pod koniec wieku XV dynastia Tudorów rozpoczęła powolny podbój Irlandii. W roku 1541 Henryk VIII ogłosił się, jako pierwszy władca angielski, królem Irlandii, która jednak nie uznała go za głowę kościoła i pozostała przy katolicyzmie. W 1641 w Irlandii wybuchło powstanie, które, także dzięki wojnie domowej, jaka rok później przeszła przez Anglię, pozwoliło jej uzyskać pewną niezależność. Jednak już w 1649 roku wojska Olivera Cromwella całkowicie spustoszyły Wyspę (masakra w Drogheda) i rozpoczęły trzyletnią, bezlitosną kampanię przywracania władzy angielskiej.
Największe represje spotkały Irlandczyków w latach panowania Wilhelma Orańskiego. W 1690 roku, po przegranym powstaniu w Boyne, król angielski zakazał zasiadania katolików w parlamencie, odebrał im prawo głosu i wydał ustawę niedopuszczającą ich do studiowania na uniwersytetach i pracy w niektórych zawodach. Przez sto lat większość katolicka pozbawiona była podstawowych praw, a jej mieszkańcy stali się ofiarami prześladowań i ostrej dyskryminacji.
Myśl niepodległościowa w wieku XIX.
W czasie rewolucji francuskiej powstało, założone przez Wolfe’a Tone’a Towarzystwo Zjednoczonych Irlandczyków, stowarzyszenie o tendencjach separatystycznych. W roku 1798 wybuchło szybko stłumione powstanie, po którym Tone popełnił samobójstwo. W 1801 roku Irlandia została wcielona do Królestwa Wielkiej Brytanii, tworząc Królestwo Wielkiej Brytanii i Irlandii.
W pierwszej połowie XIX wieku rodzący się podziemny ruch irlandzki podzielił się na dwa odłamy: jeden, skupiony wokół Stowarzyszenia Katolickiego (Henry Grattan i Daniel O’Connell), głosił hasła polityki ugodowej, zmierzającej do negocjacji z Anglikami, głównie o prawa katolików. Drugi zaś – powstała w 1842 roku "Młoda Irlandia" (Charles Gavan Duffy), hołdowała hasłom radykalnym i rewolucyjnym, zapowiadała walkę o niepodległość. W 1848 z jej inicjatywy rozpoczęło się nieudane i krwawo stłumione powstanie, nazywane sarkastycznie „bitwą na grządce kapusty w ogrodzie wdowy McCormack”.
W roku 1845 przez Irlandię przeszła ziemniaczana zaraza, która zapoczątkowała czteroletnią klęskę głodu. W tym czasie sprawy polityczne zeszły na dalszy plan. Wtedy też rozpoczęła się masowa emigracja z wyspy, głównie do Stanów Zjednoczonych. Właśnie w USA został założony nowy ruch rewolucyjny Towarzystwo Feniańskie. Fenianie nawiązywali do bojowych tradycji Tone’a i odrzucali możliwość parlamentarnych metod walki. Jednym z przywódców ruchu był John O’Leary, który swoje idee ogłaszał w wydawanym przez siebie piśmie "The Irish People" ("Irlandzki lud"). W 1867 roku na terenie Irlandii wybuchło kolejne powstanie, ale tak jak i wcześniejsze zakończyło się całkowitym fiaskiem – nie nadeszła oczekiwana pomoc od fenian, a przywódców aresztowano jeszcze przed rozpoczęciem buntu.
Po klęsce powstania podjęto walkę o niezależność w angielskim parlamencie (ruch "Home Rule", zainicjowany przez Isaaca Butta i Charlesa Stewarta Parnella). Irlandczycy znaleźli niespodziewanego sojusznika w osobie premiera Anglii Williama Gladstone’a. Szef brytyjskiego rządu próbował przeforsować w parlamencie dwie ustawy o przyznaniu Irlandii autonomii, ale obie upadły – pierwsza w Izbie Gmin, druga w Izbie Lordów.
W stronę autonomii.
Pod koniec wieku XIX powstała Irlandzka Partia Socjalistyczno-Republikańska, założona przez Jamesa Connolly’ego, głosząca radykalne hasła i nawiązująca do idei walk wyzwoleńczych. W roku 1916 była odpowiedzialna za wybuch powstania wielkanocnego. Po niespełna tygodniu powstanie upadło, a Anglicy wykonali publiczne wyroki śmierci na przywódcach. Od 1919 roku rozpoczęła się wojna o niepodległość, zakończona w 1921 roku zawarciem pokoju między premierem Lloydem George’em a przywódcą ruchu wolnościowego, przyszłym prezydentem Irlandii Eamonem de Valerą. Irlandia otrzymała status niezależnego w prawach dominium.
W latach 1922-1923 przez Zieloną Wyspę przetoczyła się wojna domowa, która wybuchła z powodu zgody rządu de Valéry’ego na pozostanie w Anglii Ulsteru.
W roku 1937 republika uzyskała swojego prezydenta, a w 1949 wystąpiła ze Wspólnoty Brytyjskiej.
Początki.
Kształtowanie się świadomości kulturowej Irlandczyków.
Odrodzenie literatury irlandzkiej nie miałoby miejsca, gdyby nie znaczny rozwój nauki. Dopiero w drugiej połowie XIX wieku rozpoczęto intensywne badania z zakresu historii i archeologii, mające na celu przybliżenie zapomnianego okresu średniowiecza irlandzkiego, czasu świetności, niezależności i odrębności, tak terytorialnej, jak i duchowej, literackiej. Powstanie Celtyckiego Towarzystwa Archeologicznego i Towarzystwa Osjańskiego oraz rezultaty ich działalności wywarły znaczny wpływ na kształt późniejszej literatury.
Początek tzw. literackiego Odrodzenia Irlandzkiego badacze (za angielskim historykiem Ernestem Boydem) datują na początek lat 80. XIX wieku. Według nich dziełem fundamentalnym dla nowego rozumienia okresu celtyckiego, jego symboli i motywów jest wydana w latach 1878–1880 "Historia Irlandii. Okres heroiczny", autorstwa Standisha O’Grady’ego. O’Grady przedstawił mity i legendarnych bohaterów Irlandii – Cúchulainna, Deirdre, Diarmuida i Granię, postaci, które później wielokrotnie powracały w utworach poetów i prozaików końca XIX i początku XX wieku. Jeszcze w 1879 roku O’Grady opublikował znany esej "Wczesna literatura bardów".
Wraz z rozwojem nauki, pojawiały się również pierwsze antologie tekstów celtyckich. W 1888 roku 24-letni William Butler Yeats wydał "Baśnie i gadki ludu wiejskiego Irlandii" oraz "Poezje i ballady młodej Irlandii". W roku następnym Douglas Hyde, założyciel powołanej kilka lat później (w 1893) Ligi Gaelickiej, sprzeciwiającej się walce niepodległościowej i stawiającej przede wszystkim na ożywienie kultury irlandzkiej, zebrał pieśni i opowieści ludowe, które opublikował w języku gaelickim (irlandzkim). Rok później, dla szerszego rozpowszechnienia irlandzkiej folklorystyki Hyde wydał je w także języku angielskim (pod tytułem "Beside the Fire").
I właśnie kwestia języka stanowiła na samym początku przedmiot sporu pisarzy i intelektualistów irlandzkich. Hyde i Liga Gaelicka opowiadali się za dążeniem do wskrzeszenia celtyckiego języka gaelickiego, ale ich pomysł nie spotkał się z dużym poparciem. Po pierwsze niewielu pisarzy (nie mówiąc o czytelnikach) znało ten język (np. gaelickiego nie znał najwybitniejszy poeta irlandzki Yeats), po drugie zaś – przekonywali przeciwnicy tej koncepcji – zamknięcie literatury irlandzkiej w sztywnych ramach języka, którym posługiwała się mniejszość mieszkańców Zielonej Wyspy, sprawi, że stanie się ona hermetyczna i niedostępna dla innych, że będzie tworzona sama dla siebie. Ostatecznie ogromna większość utworów Odrodzenia Irlandzkiego napisana została po angielsku, Hyde niekiedy jeszcze tworzył i wydawał teksty po gaelicku, ale, tak jak w przypadku wyżej wspomnianego zbioru, także tłumaczył je na angielski.
Szkoła "Młodej Irlandii".
Ruch "Młoda Irlandia" powstał w latach 40. XIX wieku. Miał on charakter typowo polityczny, opowiadał się przeciw unii z Anglią i za ogólnonarodową walką o niepodległość. Jednakże właśnie wokół "Młodej Irlandii" zawiązała się swoista szkoła poetycka, która, bez względu na wartość artystyczną pozostawionych utworów, potrafiła (nie do końca świadomie) wyrazić istotę terminu, który wielkim echem powróci prawie czterdzieści lat później w poezjach i twórczości teoretycznej Yeatsa – "duch celtycki".
Wśród poetów "Młodej Irlandii" próżno szukać wielkich nazwisk (może poza Thomasem Davisem czy Johnem Blakiem Dillonem, ale oni wyrobili sobie markę na długo przed powstaniem ruchu, a i ich kontakt z nim był raczej przelotny), większość wierszy jest autorstwa wiejskich amatorów lub młodych żołnierzy. Co oczywiście w znacznej mierze zaważyło na ich jakości. Są to utwory proste, oparte na stereotypach, przeznaczone dla masowego czytelnika. "Młoda Irlandia" traktowała literaturę, jako rodzaj manifestu politycznego i właśnie narodowa propaganda co krok przebija z jej tekstów. Tytuł wydanej przez nią antologii – "Duch Narodu" – mówi dużo o zabarwieniu i radykalności utworów.
W drugiej połowie XIX wieku irlandzka pisarka Katharine Tynan na podstawie tekstów poetów związanych z "Młodą Irlandią" przedstawiła wyznaczniki tzw. "ducha celtyckiego" (lub inaczej "nuty irlandzkiej"). Według niej są to:
"Przez nutę irlandzką rozumiem szczególną wartość poezji celtyckiej, która ma czas łatwiejszy do odczucia niż do wyjaśnienia [...], jest tam prostota, która jest naiwna – świeżość, figlarność, światło, które dotyka strun palcami wróżek; jest cień głębszej melancholii, tak delikatny jak ślad oddechu na lustrze, który jednak nadaje ton całości; jest fatalizm idący w parze z pogodną nadzieją; śmiech i łzy; miłość i nienawiść; tęcza kolorów; różne nuty, które tworzą doskonałą harmonię."
Mimo wyraźnej i, zdaje się, nieco przesadnej ogólności można w tym wyliczeniu dostrzec rzeczywiście pewien charakterystyczny rys poezji irlandzkiej, poezji, podobnie jak w polskim romantyzmie, nawiązującej do przeszłości sprzed niewoli, do czasów nieco zmitologizowanej niezależności. Pisarze Odrodzenia Irlandzkiego całymi garściami czerpali z własnych mitów i legend, parafrazowali je, przetwarzali na użytek swoich utworów, dostosowywali do współczesnych im czasów. Pragnęli ożywić nieobecnego w literaturze przez kilka wieków "ducha celtyckiego", w którym odnajdywali swoją tożsamość narodową i kulturową oraz odrębność wobec kultur brytyjskich.
Wokół Yeatsa.
William Butler Yeats, laureat literackiej Nagrody Nobla w 1923 roku, uważany jest za najwybitniejszego pisarza Irlandii i za jedną z najważniejszych postaci Odrodzenia Irlandzkiego. W twórczości Yeatsa zwykło się wyróżniać kilka etapów. Pierwszy, młodzieńczy, trwający do połowy lat 80. to okres poezji w stylu romantyków, czy prerafaelitów angielskich, z dużą dawką uczuciowości i żywiołu imaginacyjnego. Drugi rozpoczął się w 1885 roku. Właśnie wtedy dwudziestoletni William zetknął się z charyzmatycznym patriotą Johnem O’Learym i wówczas właśnie, jak pisze Wanda Rulewicz, "zdecydował się zostać pisarzem irlandzkim". Niedługo po tym spotkaniu Yeats powiedział: "Nie ma wielkiej literatury bez narodowości ani wielkiej narodowości bez literatury". Odtąd przyszły noblista zaczął rozwijać rodzące się już od dzieciństwa fascynacje celtyckie, które również stały się tematem jego poezji i dramatów. W tym trudnym dla Irlandii czasie podporządkowania Wielkiej Brytanii, Yeats unikał (inaczej niż działający niemal pół wieku wcześniej poeci z kręgu "Młodej Irlandii", których zresztą bardzo krytykował) otwartego głoszenia patriotyzmu, ale właśnie wtedy, paradoksalnie, stał się największym narodowym pisarzem irlandzkim.
Yeats pisał wyłącznie po angielsku, nie znał gaelickiego. Był zresztą bardzo otwarty na kulturę brytyjską, twierdził, że "studiowanie innych literatur może tylko wzbogacić literaturę irlandzką". Chociaż przestrzegał przed zbytnim kosmopolityzmem, parafrazując Woltera powiedział: "Trzeba zająć się własnym ogrodem, tak aby był piękny i zielony". Twórczość Yeatsa to próba znalezienia kompromisu między narodową tradycją a napierającymi i nieuniknionymi wpływami innych kultur (także hinduskiej i japońskiej, którymi był zafascynowany), między dawnymi wierzeniami a nowoczesnością i nowymi, nieznanymi kiedyś, problemami człowieka. W roku 1935 roku, kiedy poeta świętował swoje siedemdziesiąte urodziny, w "Timesie" ukazał się duży artykuł o jego życiu i pracy. Dziennikarz podsumował sylwetkę Yeatsa słowami: "Jest właściwie pierwszym od czasów Swifta, który był w stanie połączyć anglo-irlandzką tradycję ze zdecydowanym nacjonalizmem".
Stworzony przez Yeatsa system filozoficzny, który on sam nazwał mistycyzmem ortodoksyjnym zawiera w sobie elementy chrześcijańskie, ale i wszystko to co duchowe, wizjonerskie i okultystyczne, czyli, jak sam powiedział, "to co powinno się znaleźć w centrum zainteresowania poetów irlandzkich, gdyż odpowiada naturze celtyckiej".
Abbey Theatre.
Wielkim marzeniem Yeatsa było otwarcie narodowego teatru w Irlandii. Starał się o to już od wczesnych lat 90., ale sukces przyszedł dopiero w 1899 roku. W Dublinie w "Starej Sali Koncertowej" odbyła się inauguracja Irlandzkiego Teatru Literackiego. Pierwszym przedstawieniem była "Księżniczka Kasia" autorstwa Yeatsa, z jego wielką miłością, znakomitą aktorką i działaczką irlandzką Maud Gonne w roli tytułowej. Mimo iż w 1902 teatr zmienił nazwę na Irlandzki Teatr Narodowy, nie skupiał się wyłącznie na repertuarze krajowym. Celem Yeatsa było "wystawianie w Irlandii sztuk nie tylko irlandzkich, ale i wielkiego repertuaru światowego". Oprócz przyszłego noblisty dramaty pisywali John Millington Synge, Sean O’Casey, George Moore, również George Bernard Shaw.
Także w 1902 teatr, od trzech lat wystawiający przedstawienia w wynajmowanych salach, doczekał się stałej siedziby. Kamienica przy Abbey Street (od tego czasu teatr nazywany był – i pod tą nazwą znany jest po dziś dzień – Abbey Theatre), w której mieściła się wieczorowa szkoła zawodowa, a jeszcze wcześniej część budynku używana była jako kostnica, została wyremontowana w listopadzie 1904 roku dzięki hojności sponsorki Elizabeth Horniman.
Yeats nie chciał teatru politycznego, ale jak mówił "poetyckiego". Kiedy Synge w 1907 roku wystawił własną sztukę "Wesołek z zachodniej krainy" (Playboy of the Western World), ostro krytykującą przywary ludu irlandzkiego (gruboskórność i skłonność do mitomanii), czym wywołał oburzenie wśród nacjonalistów, Yeats stanął po jego stronie. W teatrze poeta powoli odchodził od tematyki politycznej (w 1916 roku skrytykował wybuch powstania wielkanocnego), zdając sobie sprawę, że kultura irlandzka, dawna literatura i tradycja są silniejsze od jakichkolwiek waśni narodowych. Jego działalność skupiła się głównie na rozpowszechnianiu krajowego dziedzictwa i budowaniu świadomości własnej odrębności kulturowej wśród Irlandczyków.
Inne postaci Odrodzenia Irlandzkiego.
Lady Augusta Gregory – według Shawa "największa Irlandka owych czasów". Wdowa po gubernatorze Cejlonu, który umożliwił małżonce wysoką pozycję w społeczeństwie i zaznajomił z kulturą światową. Mecenas sztuki i przyjaciółka Yeatsa, przyczyniła się do powstania Abbey Theatre. Jej ogromna posiadłość w Coole Park była miejscem spotkań pisarzy i intelektualistów. Dzięki niej po dziś dzień przetrwały oryginalne wersje celtyckich legend i podań, które zbierała i wydawała. Była również autorką kilku humorystycznych jednoaktówek.
John Millington Synge – irlandzki dramaturg, w swoich sztukach ("Jeźdźcy do morza", "Wesołek z zachodniej krainy") pokazał nie tylko urok i tajemniczość irlandzkiej wsi, ale i jej okrucieństwo. Bezlitośnie piętnował wady, złe zwyczaje Irlandczyków i ich fasadową religijność (sam był ateistą) narażając się często na niewybredne ataki ze strony nacjonalistów.
George Russell – pisał pod pseudonimem Æ – poeta i mistyk, przedstawiciel ruchu teozoficznego, zajmował się przede wszystkim świętymi księgami Wschodu, rozpalił w Yeatsie zamiłowanie do kultury hinduskiej. Przyszły noblista nazwał go "irlandzkim wizjonerem". Od 1892 roku wydawał pismo "Irish Theosophist", łączące zainteresowania narodowe i religijne.
Edward Martyn – irlandzki działacz polityczny i kulturalny oraz dramaturg, przyjaciel Yeatsa i Lady Gregory. Współzałożyciel Irlandzkiego Teatru Narodowego.

</doc>
<doc id="310581" url="https://pl.wikipedia.org/wiki?curid=310581" title="Alina Szapocznikow">
Alina Szapocznikow

Alina Szapocznikow (ur. 16 maja 1926 w Kaliszu, zm. 2 marca 1973 w Praz-Coutant w Passy we Francji) – polska rzeźbiarka i graficzka.
Życiorys.
Pochodziła z rodziny żydowskiej. Jej ojcem był dentysta Jakub Szapocznikow, a matką Ryfka z domu Auerbach, pediatra. Rodzice w czasie urodzenia Aliny przebywali w Kaliszu, skąd pochodziła rodzina matki. Na stałe mieszkali w Pabianicach, gdzie Alina uczęszczała do Państwowego Gimnazjum Żeńskiego im. Królowej Jadwigi.
Po 1939 roku, w czasie wojny wraz z matką była więziona w gettach w Pabianicach i w Łodzi oraz w niemieckich obozach koncentracyjnych: Auschwitz-Birkenau, Bergen-Belsen i Theresienstadt. Po wyzwoleniu z obozu pojechała do Pragi. W latach 1945–1946 podjęła artystyczną praktykę w pracowni rzeźbiarza Otokara Velimskiego, a potem studia w Wyższej Szkole Artystyczno-Przemysłowej u Josefa Wagnera. Dzięki stypendium Alina Szapocznikow studiowała w latach 1948–1950 w paryskiej École nationale supérieure des beaux-arts jako wolna słuchaczka w pracowni Paula Niclausse’a. Ciężka choroba zmusiła ją jednak do opuszczenia uczelni. Wróciła do Polski. Kontynuowała pracę artystyczną, początkowo w obowiązującym socrealistycznym stylu. Po tzw. odwilży w połowie lat 50. mogła wreszcie pokazać to, co ją fascynowało: formę, tworzywo, barwę. W 1963 roku wyjechała z Polski i na stałe zamieszkała w Paryżu. Zmarła dziesięć lat później, w sanatorium Praz-Coutant w Passy, po długich zmaganiach z chorobą nowotworową piersi, podczas których podejmowała próby twórczego przetworzenia tej przegrywanej i ostatecznie przegranej walki.
Jej mężem był historyk sztuki Ryszard Stanisławski; ich syn Piotr Stanisławski mieszka we Francji. Później wyszła za mąż za grafika Romana Cieślewicza.
Twórczość.
Początkowo tworzyła pełne ekspresji, uproszczone rzeźby figuralne ("Pierwsza miłość" 1954, "Ekshumowany" 1956, "Maria Magdalena" 1957–1958). Od 1963 roku w Paryżu, gdzie zaczęła stosować tworzywa sztuczne (poliester, poliuretan) wykonując odlewy własnego ciała, multiplikowane w barwnych żywicach syntetycznych, czasem z dodaniem efektów świetlnych. Szczególnie osobisty charakter noszą cykle prac wykonanych w ostatnich latach życia: "Tumeurs" (1969–1971) i "Zielnik" (1972) powstałe z odlewów ciała syna.
W filmie "Sam pośród miasta" z 1965 pojawia się rzeźba artystki „Żagiew”.
W 1965 zdobyła nagrodę Fundacji Copleya za asamblaż zatytułowany "Goldfinger"; jej pracę oceniało grono najsłynniejszych artystów XX wieku (Marcel Duchamp, Jean Arp, Max Ernst i Roberto Matta).
Upamiętnienie.
29 września 2012 odsłonięto w parku im. Żołnierzy Żywiciela w Warszawie, obok Teatru Komedia, na Żoliborzu rzeźbę Aliny Szapocznikow "Kobieta z dzieckiem". Rzeźba została wykuta w piaskowcu we Francji w końcu lat 40. Po odnowieniu i oczyszczeniu została ustawiona na nowym cokole. 26 marca 2013 padła ofiarą wandalizmu.
Od 7 października 2012 do 28 stycznia 2013 odbyła się wystawa indywidualna ponad 100 rzeźb i rysunków Szapocznikow w nowojorskim Museum of Modern Art. Kuratorkami wystawy, noszącej tytuł "Alina Szapocznikow: Sculpture Undone, 1955–1972", były Elena Filipovic i Joanna Mytkowska.
W 2015 została wydana książka autorstwa Marka Beylina "Ferwor. Życie Aliny Szapocznikow". Publikacja powstała dzięki współpracy Wydawnictwa Karakter oraz Muzeum Sztuki Nowoczesnej w Warszawie.
Od 2019 artystka jest patronką ulicy w Kaliszu. 
Alina Szapocznikow jest bohaterką filmów dokumentalnych:
Rzeźby.
Lista opracowana na podstawie spisu Muzeum Sztuki Nowoczesnej w Warszawie.

</doc>
<doc id="310586" url="https://pl.wikipedia.org/wiki?curid=310586" title="Krzyżak ogrodowy">
Krzyżak ogrodowy

Krzyżak ogrodowy ("Araneus diadematus") – gatunek pająka z rodziny krzyżakowatych (Araneidae). Nazwa pochodzi od charakterystycznego białego krzyża na odwłoku.
Występowanie: Europa (w Polsce na terenie całego kraju), Bliski Wschód, Turcja, Kaukaz, Rosja, Iran, Azja Centralna, Chiny, Japonia, introdukowany do Ameryki Północnej.
Łacińska nazwa gatunkowa oznacza „pająk przepasany”.
Morfologia.
Ubarwienie od żółto-brązowego do ciemnobrunatnego. Samica ma 10–18 mm długości, a samiec 6–7 mm. Rekordowo wielkie samice mogą przekraczać 20 mm, a rekordowo wielkie samce osiągać 8 mm. Krzyżaki budują koliste sieci o regularnym, promienistym układzie nici. Ich średnica wynosi do 45 cm.
Pająk ten zamieszkuje wszystkie typy lasów, łąki, ogrody i parki, także gospodarstwa wiejskie, a nawet budynki w miastach. Na zdobycz czai się, siedząc w pobliskiej kryjówce lub w środku sieci. Swoje ofiary poraża jadowitym ukłuciem i wysysa ich zawartość (jad rozpuszcza wnętrzności). Podczas okresu rozmnażania samiec, mniejszy od samicy, wyczuwając po drganiach sieci jej godowy nastrój, zbliża się ostrożnie do swojej partnerki i po kopulacji szybko ucieka, żeby ratować się przed pożarciem. Samica składa na jesień (w Europie Środkowej we wrześniu lub październiku) około 100 jaj koloru jasnożółtego i otacza je złocistym oprzędem. Po złożeniu jaj z reguły ginie od mrozu na początku zimy. Na wiosnę – na ogół w maju – wykluwają się młode pająki. Jesienią osiągają wielkość ok. 4 mm i zimują wśród zeschłych liści, pod korą drzew itp. Dojrzałość osiągają w sierpniu następnego roku.
Krzyżak ogrodowy jest niegroźny dla człowieka. W przypadku ukąszenia w skrajnych przypadkach może na ciele wystąpić niewielka opuchlizna i lokalna martwica tkanek w postaci dwóch małych punktów.

</doc>
<doc id="310593" url="https://pl.wikipedia.org/wiki?curid=310593" title="Johann Schwarzhuber">
Johann Schwarzhuber

Johann Schwarzhuber (ur. 29 sierpnia 1904, zm. 3 maja 1947 w Hameln) – zbrodniarz hitlerowski, "Schutzhaftlagerführer" w obozach koncentracyjnych Auschwitz-Birkenau i Ravensbrück oraz SS-Hauptsturmführer.
Życiorys.
Pochodził z Tutzing (Bawarii), członek NSDAP i SS od 8 kwietnia 1933. Służbę w obozie rozpoczął w 1933 w Dachau jako wartownik i "Blockführer". W Dachau pozostał do 1938. W latach 1938–1941 sprawował w Sachsenhausen funkcję "Rapportführera". W sierpniu 1941 Schwarzhüber przeniesiony został do Auschwitz, gdzie następnie od marca 1942 do listopada 1944 pełnił funkcję kierownika obozu męskiego w Birkenau. W listopadzie 1944 został mianowany "Lagerführerem" kilku podobozów Dachau – Kaufering. 12 stycznia 1945 został kierownikiem obozu w Ravensbrück i pozostał na tym stanowisku do wyzwolenia obozu 29 kwietnia 1945. 
W Brzezince przeprowadzał liczne selekcje do komór gazowych (objęły one tysiące więźniów), podczas których zwykle był pod wpływem alkoholu. Zdarzały mu się wówczas także odruchy współczucia (przykładowo gdy uratował kilkadziesiąt dzieci podczas likwidacji obozu familijnego dla Żydów z Terezina). Schwarzhüber był również znany w obozie jako miłośnik muzyki. W Ravensbrück natomiast był bezpośrednio odpowiedzialny za gazowanie więźniów w komorach gazowych podobozu Uckermark, a także kierował masowymi egzekucjami.
W 1946 stanął przed brytyjskim Trybunałem Wojskowym w Hamburgu w pierwszym procesie załogi Ravensbrück pod zarzutem zabijania i maltretowania więźniów. 3 lutego 1947 skazany został na śmierć. Johann Schwarzhüber został stracony przez powieszenie w Hameln na początku maja 1947.

</doc>
<doc id="310595" url="https://pl.wikipedia.org/wiki?curid=310595" title="Raisa Gorbaczowa">
Raisa Gorbaczowa

Raisa Maksimowna Gorbaczowa (, z domu Titarienko ; ur. 5 stycznia 1932 w Rubcowsku, zm. 20 września 1999 w Münsterze) – rosyjska socjolożka, nauczycielka, działaczka społeczna, żona sekretarza generalnego Komunistycznej Partii Związku Radzieckiego i prezydenta ZSRR Michaiła Gorbaczowa.
Życiorys.
Urodziła się 5 stycznia 1932 w Rubcowsku w Kraju Ałtajskim. Była córką inżyniera kolejowego. Ukończyła naukę w szkole średniej z najwyższym odznaczeniem. Podjęła studia filozoficzne na Uniwersytecie Moskiewskim im. M.W. Łomonosowa, które ukończyła w 1955. Podczas studiów poznała w domu akademickim w Moskwie Michaiła Gorbaczowa, którego wkrótce potem poślubiła i po 1955 oboje osiedli w Stawropolu. W Kraju Stawropolskim zamieszkiwała z mężem przez kolejne 23 lata pracując jako nauczycielka w szkole. Przez męża była określana zdrobniale „Rajeczka”. Oboje mieli córkę Irinę (ur. 1957), która została lekarzem i żoną chirurga Anatolija Winganskiego, a potem biznesmena Andrieja Truchaczowa.
Wykładała filozofię (w 1967 obroniła doktorat z socjologii). Po 1985, po wyborze męża na najwyższy urząd partyjno-państwowy, zajęła się działalnością społeczną. Utworzyła m.in. Radziecki Fundusz Kultury (założony jesienią 1986, finansujący odbudowę cerkwi i pomników oraz zakup za granicą arcydzieł rosyjskiej sztuki), w którym zasiadła. Zajmowała się także działalnością charytatywną. Towarzysząc mężowi w licznych spotkaniach zagranicznych, zdobyła znaczną popularność za granicą. Otrzymała liczne tytuły honorowe, a także doktoraty honoris causa.
W ZSRR jej styl życia wywoływał zarówno pozytywne, jak i negatywne reakcje. Podczas sierpniowego puczu w 1991 aresztowanie męża przypłaciła zawałem. Później brała udział w różnych społecznych projektach. Uważa się, że wywierała znaczny wpływ na męża. Zmarła na białaczkę w Münsterze w Niemczech.

</doc>
<doc id="310597" url="https://pl.wikipedia.org/wiki?curid=310597" title="Grupa Pod Budą">
Grupa Pod Budą



</doc>
<doc id="310598" url="https://pl.wikipedia.org/wiki?curid=310598" title="Grupa pod Budą">
Grupa pod Budą



</doc>
<doc id="310602" url="https://pl.wikipedia.org/wiki?curid=310602" title="Tsukino Usagi">
Tsukino Usagi



</doc>
<doc id="310603" url="https://pl.wikipedia.org/wiki?curid=310603" title="Gustav Binder">
Gustav Binder

Gustav Binder (ur. 13 kwietnia 1910, zm. 3 maja 1947 w Hameln) – zbrodniarz hitlerowski, członek załogi obozu koncentracyjnego Ravensbrück oraz SS-Unterscharführer.
Urodził się w austriackiej miejscowości Bergen, a z zawodu był krawcem. Do SS wstąpił w 1933, a do NSDAP w 1938. W latach 1938-1939 pełnił służbę w Dachau (KL). Od 1 lipca 1940 do wyzwolenia obozu w 1945 był kierownikiem szwalni nr I w Ravensbrück. Binder był znanym okrutnikiem, nieustannie znęcającym się nad podległymi mu więźniarkami. Oto powojenne zeznanie jednej z nich: "Ten oberłotr Binder swoim barbarzyńskim postępowaniem spowodował śmierć wielu niewinnych kobiet".
Schwytany przez aliantów, zasiadł następnie na ławie oskarżonych w pierwszym procesie załogi Ravensbrück przed brytyjskim Trybunałem Wojskowym w Hamburgu. Gustav Binder został skazany za swoje zbrodnie na karę śmierci i powieszony w maju 1947 w więzieniu w Hameln.

</doc>
<doc id="310605" url="https://pl.wikipedia.org/wiki?curid=310605" title=".aw">
.aw

.aw – krajowa domena internetowa najwyższego poziomu przypisana dla stron internetowych z Aruby od 1996 roku, jest administrowana przez SETAR. 
Rejestracja odbywa się bezpośrednio na drugim poziomie, ale istnieje również możliwość rejestracji na trzecim poziomie w domenie .com.aw przeznaczonej do zastosowań komercyjnych.

</doc>
<doc id="310608" url="https://pl.wikipedia.org/wiki?curid=310608" title=".ac">
.ac

.ac – krajowa domena internetowa najwyższego poziomu przypisana dla stron internetowych z Wyspy Wniebowstąpienia, aktywna od 1997 roku i administrowana przez NIC.AC. Nazwa pochodzi od angielskiej nazwy wyspy "Ascension Island".
Historia.
Domena dla Wyspy Wniebowstąpienia, administracyjnie będącej częścią brytyjskiego terytorium zamorskiego Wyspa Świętej Heleny, Wyspa Wniebowstąpienia i Tristan da Cunha, powstała w 1997 roku.
Użycie.
W styczniu 2010 w domenie .ac zarejestrowane były 244 strony. Liczba ta w poprzedzających tygodniach była stabilna. Liczba nowych stron oraz stron zamkniętych nie przekracza 10 tygodniowo.

</doc>
<doc id="310609" url="https://pl.wikipedia.org/wiki?curid=310609" title=".ad">
.ad

.ad – krajowa domena internetowa najwyższego poziomu przypisana dla stron internetowych z Księstwa Andory, aktywna od 1 września 1996 roku i administrowana przez Servei de Telecommunications d'Andorra.
Użytkowanie.
Rejestracja stron w domenie .ad jest możliwa w dwóch wypadkach:
Do celów niekomercyjnych (dla osób prywatnych) została utworzona domena .nom.ad.

</doc>
<doc id="310612" url="https://pl.wikipedia.org/wiki?curid=310612" title=".ae">
.ae

.ae – krajowa domena internetowa najwyższego poziomu przypisana dla stron internetowych ze Zjednoczonych Emiratów Arabskich, aktywna od 1992 roku i administrowana przez Telecommunication Regulatory Authority (TRA). Skrót pochodzi od .
Historia.
Domena została założona 1 grudnia 1992 roku. W 2007 roku zmieniono operatora domeny z UEAnic na Telecommunication Regulatory Authority (TRA). W 2008 roku postanowiono, że w III kwartale 2009 roku domena .ae stanie się pierwszą domeną na świecie, w której będzie można rejestrować strony o adresach zapisanych w alfabecie arabskim.
Użycie.
Do końca 2009 roku strony mogły zarejestrować tylko firmy mające siedzibę lub przedstawicielstwo w Zjednoczonych Emiratach Arabskich.
Obecnie rejestracja stron w domenie .ae jest już możliwa również dla firm spoza Zjednoczonych Emiratów Arabskich. Adres strony rejestrowanej w domenie .ae nie może zawierać słów związanych z seksem, religią, polityką, hazardem, dyskryminacją. Adresy, w których są nazwy miast na terenie Zjednoczonych Emiratów Arabskich, są zarezerwowane dla tych miast; z tego powodu również nie można zarejestrować stron o tych nazwach.

</doc>
<doc id="310613" url="https://pl.wikipedia.org/wiki?curid=310613" title=".af">
.af

.af – krajowa domena internetowa najwyższego poziomu przypisana dla stron internetowych z Afganistanu, jest aktywna od 1997 roku i administrowana przez afgańskie Ministerstwo Komunikacji. Aktualnie w bardzo niewielkim użyciu.
Obecnie stawki za rejestrację domeny są 5-krotnie wyższe dla obcokrajowców. Poza tym domeny drugiego poziomu są 50 razy droższe od domen trzeciego poziomu, sięgając przy tym absurdalnych kwot.

</doc>
<doc id="310617" url="https://pl.wikipedia.org/wiki?curid=310617" title="Adolf Winkelmann">
Adolf Winkelmann

Adolf Winkelmann (ur. 26 marca 1887 w Salzkotten, zm. 1 lutego 1947) – doktor medycyny, naczelny lekarz obozu koncentracyjnego Ravensbrück (KL) oraz SS-Hauptsturmführer.
Był członkiem NSDAP i SS. Naczelny lekarz obozu Ravensbrück od lutego do kwietnia 1945. Winkelmann był specjalistą w dokonywaniu selekcji więźniarek (zwłaszcza na bloku gruźliczym, choć nie tylko) podczas apeli, co skutkowało kierowaniem tych niezdolnych do pracy do komór gazowych w podobozie Ravensbrück (KL) Uckermark lub ich rozstrzelaniem. Oprócz tego, 11 marca 1945, zorganizował w Ravensbrück tzw. "święto sportu". Esesmani zmuszali wówczas więźniarki do skakania przez rowy, biegania i dokonywania innych uciążliwych ćwiczeń. Wiele, zbyt chorych, starych czy zmęczonych więźniarek, nie wytrzymało tych tortur, w związku z czym posłano je do komór gazowych.
Aresztowany przez aliantów, Winkelmann zasiadł na ławie oskarżonych w pierwszym procesie załogi Ravensbrück przed brytyjskim Trybunałem Wojskowym w Hamburgu. Nie dotrwał jednak do końca procesu, gdyż zmarł na początku lutego 1947 na atak serca w więzieniu Hameln, gdy dowiedział się, że grozi mu kara śmierci.

</doc>
<doc id="310621" url="https://pl.wikipedia.org/wiki?curid=310621" title="The Shaping of Middle-earth">
The Shaping of Middle-earth

The Shaping of Middle-Earth (Kształtowanie Śródziemia) – wydana w oryginale w 1986 czwarta część "Historii Śródziemia". Książka nie została przełożona na język polski.
Zawartość książki:

</doc>
<doc id="310622" url="https://pl.wikipedia.org/wiki?curid=310622" title="Wojskowe Biuro Historyczne">
Wojskowe Biuro Historyczne

Wojskowe Biuro Historyczne (WBH) – polska wojskowa instytucja historyczna działająca w Warszawie w latach 1927–1939.
Geneza.
21 listopada 1918, w nowej strukturze organizacyjnej Sztabu Generalnego WP, zorganizowana została Sekcja IV Historyczno-Wojskowa. Sekcja była jedną z siedmiu komórek organizacyjnych podporządkowanych szefowi Oddziału VII Naukowego, kpt. Stanisławowi Kwaśniewskiemu.
We wrześniu 1919 powstała Sekcja Historyczno-Operacyjna Oddziału III Naczelnego Dowództwa. W 1921 r. została ona przekształcona w Wydział, a następnie Referat Historyczno-Operacyjny Oddziału III Sztabu Generalnego WP, a ten 14 listopada 1922 r. przeformowano w Biuro Historyczne Sztabu Generalnego. Ostatecznie w 1927 r. doszło do zmiany nazwy na Wojskowe Biuro Historyczne.
Organizacja.
WBH podlegało Generalnemu Inspektorowi Sił Zbrojnych. Jego zadaniem było prowadzenie studiów i prac badawczych dotyczących polskich i powszechnych dziejów wojskowych I wojny światowej, walk prowadzonych przez polskie formacje w I wojnie światowej, walk Wojska Polskiego w latach 1918–1921 oraz wojen dawnych. Kierownictwu WBH zostało także podporządkowane Archiwum Wojskowe.
Wojskowe Biuro Historyczne składało się z następujących Wydziałów:
WBH wydawało własne czasopismo pod nazwą „Przegląd Historyczno-Wojskowy”, który ukazywał się w latach 1929–1938.
Obsada personalna.
Według ustaleń Arkadiusza Tulińskiego w latach 1922–1939 do WBH zostało przydzielonych (odkomenderowanych) 97 oficerów służby stałej, z których 40 było oficerami dyyplomowanymi (oficerami Sztabu Generalnego).
WBH na obczyźnie.
Po wybuchu wojny obronnej 1939 r., WBH zostało 5 września 1939 r. częściowo ewakuowane do Rumunii, gdzie szefem Biura został mjr Otton Laskowski. Następnie rozkazem gen. bryg. M. Kukiela z 4 marca 1940 r. WBH zostało odtworzone we Francji jako część Ministerstwa Spraw Wojskowych z siedzibą w Paryżu. Zadania Biura zostały ustalone następująco:
Jednocześnie po zakończeniu działań wojennych z Niemcami, Sztab Główny WP powołał Komisję Historyczną Kampanii Wrześniowej i Polskich Sił Zbrojnych walczących na obczyźnie. Działała ona pod przewodnictwem gen. dyw. Tadeusza Kutrzeby i jego zastępcy gen. bryg. Mariana Kukiela. 
Powstała także Podkomisja Historyczna Armii Krajowej pod przewodnictwem płk. dypl. Stanisława Lityńskiego. Obie te Komisje zostały połączone rozkazem Szefa Sztabu Głównego z 10 grudnia 1946 r., tworząc Samodzielną Sekcję Badań Wojskowo-Historycznych, przemianowaną później na Komisję Historyczną b. Sztabu Głównego. Uzyskała ona, jako instytucja naukowa, status angielskiej instytucji charytatywnej oraz osobowość prawną.
12 października 1972 r. Komisja Historyczna zawarła umowę z Instytutem Polskim i Muzeum im. gen. Sikorskiego o wzajemnych stosunkach i współpracy. W imieniu Komisji umowę podpisali gen. dyw. Stanisław Kopański i płk dypl. Zygmunt Jarski, a w imieniu Instytutu Edward Raczyński i płk dypl. Stanisław Leśniowski. Owocem wspólnej pracy było opracowanie „Polskie Siły Zbrojne w drugiej wojnie światowej”, wydane w następujących tomach i częściach:
W 1993 r. Komisja Historyczna b. Sztabu Głównego przekazała do Polski większość posiadanych egzemplarzy, by mogli z niego korzystać krajowi historycy.
Oprócz działalności wydawniczej, jako instytucja naukowa grupująca wielu wybitnych oficerów, Komisja prowadziła także wielostronne studia wojskowe, służąc wskazówkami i pomocą ruchowi niepodległościowemu w kraju.
Obecnie Komisja działa przy Instytucie im. gen. Władysława Sikorskiego w Londynie. W posiadaniu archiwum Instytutu znajduje się unikatowy zbiór dokumentów wszystkich jednostek Polskich Sił Zbrojnych na Zachodzie oraz dokumentacja ambasad rządu londyńskiego zamykanych przez kolejne państwa uznające komunistyczne władze w Warszawie.

</doc>
<doc id="310625" url="https://pl.wikipedia.org/wiki?curid=310625" title="The Lost Road and Other Writings">
The Lost Road and Other Writings

The Lost Road and Other Writings – wydana w 1987 piąta część "Historii Śródziemia".
Pierwsza część zawiera kilka wersji upadku Númenoru. W drugiej części znajdują się: późniejsze wersje "Kronik Valinoru", alternatywna wersja "Quenta Silmarillion", podzielona na cztery strony mapa Beleriandu, treść Drugiego Proroctwa Mandosa (w tym opis Dagor Dagorath).
Tylko fragment opisujący Dagor Dagorath został przełożony na język polski. Przekładu dokonał Tadeusz A. Olszański.

</doc>
<doc id="310627" url="https://pl.wikipedia.org/wiki?curid=310627" title="Przygody Toma Bombadila">
Przygody Toma Bombadila

Przygody Toma Bombadila – wydany w 1962 roku zbiór szesnastu wierszy J.R.R. Tolkiena, z których tylko trzy dotyczą postaci Toma Bombadila i jego żony Złotej Jagody (znanych z tomu "Drużyna Pierścienia" powieści "Władca Pierścieni"). Pozostałe mają charakter wierszowanych bestiariów i baśni.
Książka powiązana jest z mitologią Śródziemia – w przedmowie do książki Tolkien informuje, że są to hobbickie wiersze zawarte w Czerwonej Księdze Marchii Zachodniej.
Książkę tę na język polski przełożyła Aleksandra Jagiełowicz; wydało wydawnictwo Amber.

</doc>
<doc id="310628" url="https://pl.wikipedia.org/wiki?curid=310628" title="Mezurand">
Mezurand



</doc>
<doc id="310629" url="https://pl.wikipedia.org/wiki?curid=310629" title="Dekatlenek tetrafosforu">
Dekatlenek tetrafosforu

 
Dekatlenek tetrafosforu (potocznie: pięciotlenek fosforu; ), – nieorganiczny związek chemiczny z grupy tlenków kwasowych, w którym fosfor występuje na V stopniu utlenienia. Wzór empiryczny tego związku, , nie odzwierciedla jego prawdziwej struktury (typu adamantanu), z czterema atomami fosforu i dziesięcioma tlenu w cząsteczce ().
Otrzymuje się go, spalając fosfor w powietrzu. W temperaturze pokojowej ma postać śnieżnobiałego, drobnokrystalicznego proszku. Pod wpływem wilgoci łatwo ulega zbrylaniu. Prężność pary wodnej nad pięciotlenkiem fosforu wynosi mniej niż 1 Tr.
Reaguje gwałtownie z wodą, dając kwas ortofosforowy:
Ponadto jest zdolny do odwadniania kwasów mineralnych, tworząc ich bezwodniki: 
Jest też zdolny do odwodnienia organicznego kwasu malonowego lub jego estrów, dając podtlenek węgla:
Zastosowanie.
 stosowany jest:

</doc>
<doc id="310631" url="https://pl.wikipedia.org/wiki?curid=310631" title="Edhellond">
Edhellond



</doc>
<doc id="310632" url="https://pl.wikipedia.org/wiki?curid=310632" title="Lawrenceville (New Jersey)">
Lawrenceville (New Jersey)

Lawrenceville – jednostka osadnicza w Stanach Zjednoczonych Ameryki, znajdujące się w stanie New Jersey, w hrabstwie Mercer. Brak większej działalności przemysłowej, działalności handlowe (sprzedaż nieruchomości).

</doc>
<doc id="310636" url="https://pl.wikipedia.org/wiki?curid=310636" title="Prawo poboru">
Prawo poboru

Prawo poboru (PP) – na rynku kapitałowym zasada umożliwiająca co najmniej zachowanie przez dotychczasowych akcjonariuszy proporcjonalnego udziału w kapitale akcyjnym danej spółki akcyjnej po nowej emisji jej akcji. 
Opis.
Według tej reguły objęcie przez akcjonariuszy odpowiedniej ilości nowych akcji zależy ściśle od już posiadanego ich stanu ilościowego, i odbywa się w terminie wyznaczonym im przez spółkę. Akcjonariusze niezainteresowani nowo emitowanymi walorami tej spółki mogą zbywać swoje prawa poboru osobom trzecim – gotowym wejść w skład jej akcjonariatu albo też chcącym powiększyć swój w nim udział. Czynności te, w przypadku dostępności akcji tejże spółki w obrocie publicznym, zachodzą za pośrednictwem giełdy, tzn. prawa poboru są w określonym czasie notowane na cedule giełdowej, z ceną wyjściową uzależnioną od liczby i rynkowej wartości akcji wszystkich emisji przeprowadzonych przez tę spółkę. 
W sytuacjach szczególnych (np. akceptowane wejście do spółki inwestora strategicznego), możliwe jest wyłączenie dotychczasowych akcjonariuszy z prawa poboru przy nowej emisji akcji, wskutek podjęcia podczas walnego zgromadzenia akcjonariuszy stosownej uchwały (większością min. 80% głosów "za").
Wzór na teoretyczną wartość prawa poboru.
gdzie:

</doc>
<doc id="310642" url="https://pl.wikipedia.org/wiki?curid=310642" title="Narog">
Narog



</doc>
<doc id="310644" url="https://pl.wikipedia.org/wiki?curid=310644" title="Falas">
Falas

Falas – kraina ze stworzonej przez J.R.R. Tolkiena mitologii Śródziemia.
Było to zachodnie wybrzeże w Beleriandzie, położone na południe od Nevrastu. Przez Falas płynęły rzeki Nenning i Brithon. Leżały na nim przystanie Brithombar i Eglarest.
Zamieszkane było przez Falathrimów, rządzonych przez Círdana.
W roku 65 Pierwszej Ery Finrod Felagund, władca Nargothrondu, zbudował na półwyspie pomiędzy Brithombarem a Eglarestem wieżę Barad Nimrais, aby strzec Falas przed atakami Morgotha.
Falas raczej było omijane w wielkich wydarzeniach Pierwszej Ery, jedynie w pierwszej bitwie o Beleriand armia Morgotha oblegała obie przystanie, ale odstąpiła oblężenia, aby połączyć swe siły do drugiej bitwy. Przystanie Falasu zostały ostatecznie zniszczone w 473 roku Pierwszej Ery i wtedy lud Círdana uciekł do Ujścia Sirionu i na wyspę Balar.

</doc>
<doc id="310649" url="https://pl.wikipedia.org/wiki?curid=310649" title="Prawa akcjonariuszy">
Prawa akcjonariuszy

Prawa akcjonariuszy obejmują zbiór dyrektyw postępowania dotyczących akcjonariuszy spółki. Prawa i obowiązki akcjonariuszy oraz określenie stosunków pomiędzy pojedynczymi akcjonariuszami są zawarte w kodeksie spółek handlowych oraz statucie spółki.
Na podstawie prawa handlowego prawa wynikające z akcji można podzielić na dwie podstawowe kategorie:

</doc>
<doc id="310653" url="https://pl.wikipedia.org/wiki?curid=310653" title="Dagor Bragollach">
Dagor Bragollach

Dagor Bragollach (sind. "Bitwa Nagłego Płomienia") – bitwa ze stworzonej przez J.R.R. Tolkiena mitologii Śródziemia. Czwarta z sześciu wielkich batalii stoczonych pomiędzy siłami elfów i ludzi a armiami Władcy Ciemności, Morgotha. Jej przebieg opisano w jedynym z rozdziałów "Silmarillionu". Wspomina się o niej również w "Niedokończonych opowieściach".
Rozegrała się w 455 roku Pierwszej Ery, w okresie od zimy do nadejścia wiosny. Plan jej przebiegu przedstawiła na jednej z map Karen Wynn Fonstad w swoim "Atlasie Śródziemia".
Dagor Bragollach rozpoczęła się nagle, w jedną z zimowych nocy. Niespodziewanie Morgoth wysłał z Thangorodrimu olbrzymie rzeki ognia, posuwające się niezwykle szybko. Zniszczyły one całą równinę Ard-galen i zatrzymały się dopiero pod górami Ered Wethrin i wyżyną Dorthonionu. W tych straszliwych pożarach zginęła większość elfów i ludzi z oddziałów strzegących Angbandu, twierdzy Morgotha.
Za morzem ognia nacierały olbrzymie hordy orków, poprzedzane przez Balrogów i potężnego smoka Glaurunga. Siły te bez większego trudu rozbiły linie oblężnicze wokół siedziby Władcy Ciemności i zniszczyły wszelakie napotkane oddziały przeciwnika. Uderzenie to całkowicie zaskoczyło Ñoldorów i ich sojuszników – ponieśli wielkie straty, wielu ich najdzielniejszych wojowników poległo w tym pierwszym starciu, a komunikacja między nimi została zerwana.
Dalszy atak najsilniej spadł na Dorthonion – tamtejsi władcy, Angrod i Aegnor (synowie Finarfin), polegli, a u ich boku zginął Bregolas, wódz Pierwszego Rodu Edainów, wraz z większością swoich ludzi. Przeżył jednak jego brat Barahir, walczący dalej na zachodzie, w pobliżu Przełomu Sirionu. W tym to kierunku zbliżała się armia Nargothrondu pod wodzą Finroda Felagunda, lecz sam monarcha (razem z garstką wojowników) został otoczony przez orków na moczarach Serech. Od śmierci czy niewoli uratował go Barahir, który ze swymi ludźmi, wyrąbał mu drogę odwrotu wśród orków. Finrod musiał wycofać się do swej siedziby, natomiast Barahir nadal walczył w Dorthonionie, lecz większość tamtejszych mieszkańców uciekła.
Dalej na zachodzie potężne siły Morgotha uderzyły na wojska Fingolfina i Fingona, które (z wielkimi stratami) cofnęły się od warowni w Ered Wethrin. Elfowie i ludzie musieli zmobilizować wszystkich zdolnych do noszenia broni, by odeprzeć wroga. Szczególnie zacięte walki toczyły się o Barad Eithel, pod murami której padł Hador, władca Dor-lóminu. Ostatecznie, dzięki męstwu obrońców, kraina Hithlum nie została zdobyta, lecz Fingolfin nie mógł wesprzeć swoich sojuszników, oddzielony od nich wrogimi siłami.
Na wschodzie wojska Morgotha odniosły większe sukcesy, pokonując synów Fëanora. Mimo wielkich strat przedarły się przez przełęcz Aglon i pobiły oddziały Celegorma oraz Curufina. Obaj bracia, z resztkami żołnierzy, uciekli wzdłuż granic Doriath do Nargothrondu. Kolejne fortece Ñoldorów padały, jedynie Maedhros obronił się w twierdzy na wzgórzu Himring. Konnica elfów została zniszczona na równinie Lothlann, gdzie pojawił się Glaurung. Straszliwy smok przedarł się przez Szczerbę Maglora i całkowicie spustoszył tereny między odnogami Gelionu. Tymczasem orkowie zdobyli fortecę na górze Rerir, a następnie zniszczyli Thargelion i okolice jeziora Helevorn. Stamtąd zapuścili się w głąb Beleriandu Wschodniego. Pokonani przez żołdaków Morgotha Caranthir, Amrod i Amras, cofnęli się na wzgórze Amon Ereb. Maglor zaś, wypędzony ze swego terytorium, przyłączył się do Maedhrosa.
Gdy do Hithlumu doszły wieści o tych wydarzeniach, Fingolfin "uznał, że to już ostateczny upadek Ñoldorów, klęska wszystkich książęcych rodów, z której nigdy się już nie podniosą". Ogarnięty rozpaczą i gniewem, ruszył sam pod Thangorodrim i wyzwał Władcę Ciemności na pojedynek. Choć mężnie walczył, zginął.
Dagor Bragollach przyniosła kres Oblężeniu Angbandu i Długiemu Pokojowi. Odtąd wojna na stałe zagościła w Beleriandzie i nigdy już nie ustała na dłuższy czas. Wojska Władcy Ciemności odniosły spore sukcesy. Wypędziły większość synów Fëanora z ich księstw i zajęły Dorthonion (choć nadal bronił się tam Barahir). Mimo to zwycięstwo Morgotha nie było pewne, bowiem zaatakował on wcześniej niż zebrał wszystkie swe siły – "nienawiść wzięła w jego umyśle górę nad rozumem, gdyby bowiem poczekał dłużej, aż ukończy wszystkie przygotowania, Ñoldorowie wyginęliby do ostatniego. Morgoth jednak nie doceniał męstwa elfów, a ludzi w tej epoce w ogóle nie brał w rachubę".
Miano Dagor Bragollach bitwa ta otrzymała od rzek płomieni, niespodziewanie wysłanych przez Morgotha, na samym początku batalii. Zwano ją też w skrócie Bragollach.

</doc>
<doc id="310654" url="https://pl.wikipedia.org/wiki?curid=310654" title="Powstanie Indian w Minnesocie">
Powstanie Indian w Minnesocie



</doc>
<doc id="310656" url="https://pl.wikipedia.org/wiki?curid=310656" title="Lis afgański">
Lis afgański

Lis afgański ("Vulpes cana") – gatunek drapieżnego ssaka z rodziny psowatych.
Występowanie.
Afganistan, Egipt, Oman, Arabia Saudyjska, Tadżykistan, Uzbekistan, Turkmenistan, północno-wschodni Iran, Jemen, Pakistan i Izrael.
Charakterystyka ogólna.
Mały lis o wydłużonej sylwetce. Futro bure, z ciemniejszym grzbietem, jaśniejsze na brzuchu, poza populacjami izraelskimi, u których brzuch też jest bury. Koniec puszystego ogona ciemniejszy. Uszy długie. Zwierzę ruchami przypomina kota.
Pokarm.
Jest prawdopodobnie oportunistą pokarmowym. Najczęściej żywi się szarańczą i owocami np. melonami.
Rozród.
Biologia tych zwierząt jest słabo poznana, właściwie dokładniejsze informacje pochodzą wyłącznie od populacji izraelskich. Ciąża trwa 50-60 dni, w miocie najczęściej 1-3 młodych; młode ssą do 8 tygodnia, dojrzałość osiągają w wieku 8-12 miesięcy. Lis afgański dożywa 5 lat.
Tryb życia.
Aktywny w nocy, wiedzie samotniczy tryb życia. Jest zwierzęciem ufnym, dlatego łatwo wpada w zastawiane nań pułapki. W pary kojarzy się na przełomie grudnia i stycznia.
Siedlisko.
Zamieszkuje górzyste obszary, do wysokości 2 tys. m n.p.m.
Status.
Lis afgański ma piękne futro, dlatego jest obiektem polowań. Jest zwierzęciem rzadkim, poza Izraelem, gdzie jest objęty ochroną gatunkową. Występuje w następujących parkach narodowych Izraela: Ein Gedi National Park (2 osobniki/km² i Elat Mountains National Park (0,5 osobnika/km²).
Szacuje się, że cała populacja na pustyni Negew wynosi 1 tys. osobników.

</doc>
<doc id="310661" url="https://pl.wikipedia.org/wiki?curid=310661" title="Suck on This">
Suck on This

Suck on This jest albumem muzycznym, zawierającym nagrania z występów na żywo zespołu Primus, i jednocześnie pierwszym wydanym krążkiem w dyskografii grupy.

</doc>
<doc id="310662" url="https://pl.wikipedia.org/wiki?curid=310662" title="Sailing the Seas of Cheese">
Sailing the Seas of Cheese

Sailing the Seas of Cheese ("Żeglując po morzach kiczu/sera") – drugi album studyjny zespołu Primus. Wydawnictwo ukazało się w roku 1991. 

</doc>
<doc id="310668" url="https://pl.wikipedia.org/wiki?curid=310668" title="Mieczysław Rembiasz">
Mieczysław Rembiasz

Mieczysław Stanisław Rembiasz (ur. 12 marca 1933 w Skiereszewie, powiat gnieźnieński, zm. 6 lipca 1978 w Puszczykowie) – polski inżynier mechanik, docent Politechniki Poznańskiej i Wyższej Szkoły Inżynierskiej w Koszalinie.
Życiorys.
Pochodził z rodziny chłopskiej, był synem Franciszka i Marii z Łukasików. Okres II wojny światowej spędził wraz z rodziną na wysiedleniu w Myślenicach. Maturę zdał w 1951 w Gimnazjum i Liceum im. Bolesława Chrobrego w Gnieźnie, po czym podjął studia w dziedzinie mechaniki w Szkole Inżynierskiej w Poznaniu. Po ukończeniu studiów (1955) pracował w Kujawskich Zakładach Mechanicznych we Włocławku, a później we Wrocławskich Zakładach Mechanicznych. Od 1957 (równolegle ze studiami drugiego stopnia na Wydziale Mechanizacji Rolnictwa) był asystentem w katedrze technologii napraw samochodów i ciągników Politechniki Poznańskiej; w grudniu 1959 uzyskał dyplom magistra inżyniera mechanika. Z kolei pracował w Poznańskich Zakładach Farmaceutycznych "Chirurgofil" (jako główny mechanik), w Technikum Mechanicznym na Dębcu (jako nauczyciel podstaw konstrukcji maszyn), w Poznańskich Warsztatach Napraw Maszyn Drogowych (jako dyrektor). Był ponadto nauczycielem konstrukcji maszyn drukarskich w Technikum Poligraficznym w Poznaniu.
W lutym 1966 ponownie podjął pracę na Politechnice Poznańskiej, jako starszy asystent w Zakładzie Mechaniki Ośrodków Ciągłych Wydziału Mechanizacji Rolnictwa. Pod opieką Stefana Ziemby (później Włodzimierza Derskiego) przygotował rozprawę "Płaski przepływ oleju w łożysku ślizgowym z panewką porowatą", na podstawie której otrzymał stopień doktora nauk technicznych (15 grudnia 1970); ta sama praca została wyróżniona nagrodą rektora Politechniki Poznańskiej w 1972. W latach 1970-1973 Rembiasz był adiunktem w Instytucie Wysokoprężnych Silników Okrętowych i Kolejowych na Wydziale Maszyn Roboczych i Pojazdów, a 1973-1976 – w wyniku konkursu – docentem w Instytucie Techniki Cieplnej i Silników Spalinowych Politechniki Poznańskiej. Od 1976 pracował w Wyższej Szkole Inżynierskiej w Koszalinie (obecnie Politechnika Koszalińska), początkowo jako starszy wykładowca w Zakładzie Maszyn i Urządzeń Rolniczych Instytutu Konstrukcji i Eksploatacji Maszyn, a od stycznia 1978 jako docent. Od marca 1977 kierował Zakładem Budowy Maszyn Rolniczych.
Od 1962 należał do PZPR, był członkiem władz komitetu zakładowego partii na Politechnice Poznańskiej. W Poznaniu wchodził w skład m.in. Wojewódzkiej Rady Postępu Technicznego i Racjonalizacji przy Wojewódzkiej Komisji Związków Zawodowych oraz Poznańskiego Towarzystwa Przyjaciół Nauk (od 1973). Był żonaty z Lucyną z Kozłowiczów (ur. 1940, lekarką), miał córkę. Zmarł na zawał serca w wieku 45 lat, został pochowany na cmentarzu Miłostowo w Poznaniu.
W pracy naukowej zajmował się m.in. zużyciem współpracujących części maszyn i narzędzi skrawających oraz zagadnieniem bezpieczeństwa rozwiązań konstrukcyjnych. Występował jako biegły poznańskiego Sądu Wojewódzkiego w zakresie maszynoznawstwa ogólnego, a także bezpieczeństwa i higieny pracy. Jako biegły występował m.in. po wybuchu w dekstyniarni w Wielkopolskich Zakładach Przemysłu Ziemniaczanego w Luboniu pod Poznaniem (22 lutego 1972); na podstawie badań tego wypadku, a także ponad trzydziestu innych wybuchów i pożarów w zakładach krochmalnianych i dekstyniarniach na świecie od lat 40., Rembiasz przedstawił w pracy "O nowych rozwiązaniach konstrukcyjnych niektórych maszyn i urządzeń do produkcji krochmalu w fazie suchej i dekstryny w aspekcie zabezpieczenia przed pożarami i wybuchami" (część I 1975, część II 1977) analizę rozwiązań konstrukcyjno-technologicznych maszyn i urządzeń, wskazał również na przyczyny powstawania zagrożeń. Efektem tych badań były zgłoszone dwa patenty oraz nieukończony przewód habilitacyjny na Politechnice Łódzkiej. Łącznie Mieczysław Rembiasz był autorem (lub współautorem) około 30 publikacji naukowych, 7 patentów, około 200 ekspertyz na potrzeby sądu bądź prokuratury. Opracował także skrypt dla studentów politechniki "Przewodnik do maszynowego rysunku technicznego" (1975, wspólnie z Mieczysławem Starostą i Michałem Urbańskim).
Z prac naukowych można wymienić m.in.:

</doc>
<doc id="310671" url="https://pl.wikipedia.org/wiki?curid=310671" title="Arelate">
Arelate



</doc>
<doc id="310676" url="https://pl.wikipedia.org/wiki?curid=310676" title="Janusz Krasoń">
Janusz Krasoń

Janusz Mirosław Krasoń (ur. 15 września 1956 w Jaworze) – polski polityk, poseł na Sejm IV, V i VI kadencji.
Życiorys.
W 1979 ukończył studia na Wydziale Nauk Przyrodniczych Uniwersytetu Wrocławskiego. Do 1990 był członkiem Polskiej Zjednoczonej Partii Robotniczej, od 1998 Socjaldemokracji Rzeczypospolitej Polskiej, a w 1999 przystąpił do Sojuszu Lewicy Demokratycznej. Sprawował funkcję przewodniczącego rady dolnośląskiej SLD w latach 2002–2011.
Od 1975 do 1982 był członkiem Socjalistycznego Związku Studentów Polskich, którym kierował na szczeblu okręgowym, zasiadając także we władzach krajowych. Od 1982 był działaczem Związku Socjalistycznej Młodzieży Polskiej. Należy do Stowarzyszenia Ordynacka.
W latach 1983–1990 pracował jako wicedyrektor wydziału młodzieży, kultury fizycznej i turystyki Urzędu Wojewódzkiego we Wrocławiu. W 1990 objął stanowisko dyrektora Ośrodka Szkolenia PIP we Wrocławiu. W latach 1998–2001 pełnił funkcję radnego rady miasta we Wrocławiu. Od 1997 do 2001 zasiadał w radzie nadzorczej Radia Wrocław S.A. W 2001 i 2005 uzyskiwał mandat poselski z ramienia SLD. W wyborach parlamentarnych w 2007 po raz trzeci został posłem, kandydując z listy koalicji Lewica i Demokraci w okręgu wrocławskim otrzymał 21 490 głosów. W kwietniu 2008 wszedł w skład Klubu Poselskiego Lewica (od września 2010 funkcjonującego jako KP SLD). W 2011 nie uzyskał reelekcji. W 2014 bez powodzenia kandydował do sejmiku dolnośląskiego.
W 1999 otrzymał Srebrny Krzyż Zasługi.

</doc>
<doc id="310680" url="https://pl.wikipedia.org/wiki?curid=310680" title="Linden (Australia)">
Linden (Australia)

Linden – wioska w Nowej Południowej Walii (New South Wales, NSW) w Górach Błękitnych w Australii. Wioska oddalona od Sydney o około 81 km, początkowo była znana jako „Seventeen Mile Hollow” od odległości 17 mil od rzeki Nepean. Niedaleko od wioski znajduje się grób John Donohue, oficera policji, rzekomo zastrzelonego przez leśniczego. W pobliżu jest również „Caley's Repulse”, góra kamieni w kształcie piramidy, najprawdopodobniej usypanej przez Aborygenów. Potok o nazwie Linden, który przecina podnoszącą się wysoko kotlinę pomiędzy wioską Linden a inną wioską o nazwie „Faulconbridge”, jest dopływem rzeki Grose, przepływającej przez Góry Błękitne. Tubylcy kultywują australijski folklor twierdzą, że w okolicy widzieli Yowie.

</doc>
<doc id="310682" url="https://pl.wikipedia.org/wiki?curid=310682" title="Litwa Dolna">
Litwa Dolna



</doc>
<doc id="310683" url="https://pl.wikipedia.org/wiki?curid=310683" title="Litwa Górna">
Litwa Górna



</doc>
<doc id="310686" url="https://pl.wikipedia.org/wiki?curid=310686" title="Krystian Łuczak">
Krystian Łuczak

Krystian Walery Łuczak (ur. 20 listopada 1949 w Inowrocławiu) – polski polityk i działacz partyjny, w latach 1981–1989 I sekretarz Komitetu Wojewódzkiego PZPR we Włocławku, poseł na Sejm IV i V kadencji.
Życiorys.
Ukończył w 1990 studia na Wydziale Społeczno-Politycznym Akademii Nauk Społecznych w Warszawie. W latach 1973–1975 był przewodniczącym zarządu miejskiego Związku Socjalistycznej Młodzieży Polskiej, a od 1975 do 1976 sekretarzem rady wojewódzkiej Federacji Socjalistycznych Związków Młodzieży Polskiej. Od 1968 do 1990 był członkiem Polskiej Zjednoczonej Partii Robotniczej. Od 1976 do 1981 zajmował stanowisko I sekretarza komitetu miejsko-gminnego w Lubrańcu. Od 1981 do 1989 pełnił funkcję I sekretarza komitetu wojewódzkiego PZPR we Włocławku. W latach 1986–1990 był członkiem Komitetu Centralnego PZPR.
W 1989 został prezesem zarządu spółki prawa handlowego. Po przemianach politycznych należał do Socjaldemokracji Rzeczypospolitej Polskiej, a w 1999 przystąpił do Sojuszu Lewicy Demokratycznej. Był przewodniczącym struktur tej partii w województwie kujawsko-pomorskim.
Od 1998 do 2001 pełnił funkcję wiceprzewodniczącego sejmiku kujawsko-pomorskiego. W latach 2001–2007 sprawował przez dwie kadencje mandat posła na Sejm IV i V kadencji, reprezentując okręg toruński (w 2001 uzyskał 7088 głosów, w 2005 poparło go 5824 głosujących). W przedterminowych wyborach w 2007 oraz w wyborach w 2011 bez powodzenia ubiegał się o reelekcję z list odpowiednio Lewicy i Demokratów (6312 głosów) i SLD (2980 głosów). W 2010 ponownie został radnym województwa. W 2014 nie uzyskał reelekcji.

</doc>
<doc id="310692" url="https://pl.wikipedia.org/wiki?curid=310692" title="Sos sojowy">
Sos sojowy

 – sos fermentowany, wytwarzany z mieszaniny soi, pszenicy, wody i soli pochodzący pierwotnie z Chin. Przez dodanie do niej pleśni (jap. "kōji") o nazwie "Aspergillus oryzae" albo "Aspergillus sojae", drożdży i bakterii kwasu mlekowego tworzy się zacier, który dojrzewa i następnie jest wyciskany i filtrowany.
Jest to jedna z najważniejszych przypraw kuchni azjatyckiej, obecnie używana także w kuchniach tradycji zachodniej. W zależności od kraju pochodzenia, szczegółów receptury i dodanych przypraw sos nabiera różnej konsystencji i smaku. W kuchni chińskiej jest gęsty i słony, indonezyjskiej – rzadki i słodki, japońskiej – bardzo rzadki i słony. 
Historia shōyu.
Sos sojowy jest jednym z najdawniej znanych sosów przyprawowych. Jego wytwarzanie rozwinęło się w Azji Wschodniej ponad 2500 lat temu, gdy mięso i ryby konserwowano w soli. Ciecz, która tworzyła się przy tym, była wykorzystywana jako podstawa bulionu i przypraw. W wyniku stałych ulepszeń na przestrzeni czasu opracowano wiele różnych przypraw, w tym ze sfermentowanej soi.
W VI wieku buddyzm dotarł z Chin do Japonii i szybko się rozwijał. Wielu buddystów (kapłanów zen) było wegetarianami, co zwiększyło zapotrzebowanie na aromaty bez mięsa. Jedną z popularnych przypraw w Chinach była słona pasta ze sfermentowanych ziaren, w tym soi, która była pierwszym, znanym produktem podobnym do nowoczesnego sosu sojowego. Przez wieki japońskie wytwórnie rozwijały techniki warzenia i uzupełniały składniki, które tworzą dzisiejszy sos sojowy.
Wytwórnie shōyu rozpowszechniły się w całej Japonii, osiągając w 1888 roku liczbę 10 600. Po II wojnie światowej liczba ta konsekwentnie zmniejszyła się do 8 000, a w 1980 roku czasu było ich 3 135. Obecnie jest ich mniej niż 2 000. Jest to głównie wynikiem jednoczenia się wielkich producentów i odchodzeniem starych właścicieli małych zakładów oraz mistrzów zawodu.
Odmiany shōyu.
Odmiany produkowane w Japonii: 

</doc>
<doc id="310693" url="https://pl.wikipedia.org/wiki?curid=310693" title="Nowotwór miejscowo złośliwy">
Nowotwór miejscowo złośliwy

Nowotwór miejscowo złośliwy, nowotwór półzłośliwy (łac. "neoplasma semimalignum") – nowotwór charakteryzujący się co najmniej jedną z trzech cech: dużą masą tkankową uciskającą otoczenie, zdolnością naciekania i niszczenia otoczenia oraz/albo zdolnością wszczepiania (przenoszenia komórek guza na otaczające zdrowe tkanki, na przykład podczas resekcji lub biopsji).
Nowotwory te zasadniczo nie dają przerzutów, ale nawracają po zabiegach operacyjnych, nawet uznawanych za radykalne, dlatego wymagają starannego podejścia chirurgicznego z uwzględnieniem szerokich granic wycięcia. Obraz mikroskopowy może być typowy dla nowotworu złośliwego.
Przykłady nowotworów miejscowo złośliwych:

</doc>
<doc id="310698" url="https://pl.wikipedia.org/wiki?curid=310698" title="Tales from the Punchbowl">
Tales from the Punchbowl

Tales from the Punchbowl – czwarty studyjny album muzyczny amerykańskiego zespołu Primus. Wydawnictwo uzyskało status złotej płyty. Teledysk do "Wynona’s Big Brown Beaver” został uznany za jeden z najlepszych teledysków roku przez magazyn Rolling Stone. Z kolei utwór "Wynona's Big Brown Beaver” otrzymał nominację do nagrody Grammy w kategorii Best Hard Rock Performance. 

</doc>
<doc id="310699" url="https://pl.wikipedia.org/wiki?curid=310699" title="Georges de La Tour">
Georges de La Tour

Georges de La Tour (ur. przed 14 marca 1593 w Vic-sur-Seille, zm. 30 stycznia 1652 w Lunéville) – malarz francuski okresu baroku.
Przez długi czas zapomniany, został ponownie odkryty na początku XX wieku. Znany jest przede wszystkim z obrazów nocnych, takich jak "Maria Magdalena", "Nowo narodzony", "Hiob" czy "Święty Sebastian", utrzymanych w charakterystycznej kolorystyce i oświetlanych jedynie światłem świecy. Tworzył także sceny dzienne, z żebrakami, starcami i scenami gry w karty. 
O jego życiu wiadomo niewiele. Kwestia edukacji pozostaje niewyjaśniona, podobnie jak ewentualna podróż do Włoch lub Holandii. Mieszkał w Lotaryngii wraz z liczną rodziną, zmarł podczas epidemii.
Życiorys.
O życiu prywatnym artysty wiadomo niewiele, podobnie jest z jego wykształceniem. Był synem piekarza Jeana de La Toura i Sybille (Isabelle) Melian, córki i siostry piekarzy. Jego rodzice należeli do warstwy rzemieślników i drobnych właścicieli. Georges miał starszego brata Jacoba oraz młodsze rodzeństwo. Brak jest informacji o jego dzieciństwie i wczesnej młodości, w tym także o edukacji. Być może najpierw uczył się w rodzinnym Vic, w którym w 1611 roku malarz nazwiskiem Dogoz miał jakiegoś ucznia. Nie wiadomo jednak, czy on albo inny malarz działał w Vic przed ta datą, gdy Georges musiał zacząć swoją naukę (a o zawodzie i miejscu nauki decydowano zazwyczaj w wieku 12-13 lat). Może więc uczył się w pobliskim Nantes, gdzie działali m.in. Jacques Bellange i Claude Israël. 
Około 1610 roku pierwszy etap edukacji powinien był mieć za sobą. Jeśli zatem wyjechał do Włoch, Paryża czy Holandii, jak przypuszcza część badaczy, to musiało to mieć miejsce między 1610 a 1616 rokiem. Z 1616 roku pochodzi bowiem wzmianka, z której wynika, że malarz był wówczas w Vic. Od 1616 roku w źródłach pojawia się często – nieobecność wzmianek z wcześniejszego okresu mogła być spowodowana właśnie owym wyjazdem, po którym wrócił do kraju, kończąc swoją edukację. Malarze lotaryńscy z tego samego pokolenia, co La Tour, niemal bez wyjątku odbywali zagraniczne podróże. Byłoby więc szczególnym odstępstwem od przyjętego zwyczaju, gdyby La Tour tego nie zrobił. Część badaczy sugeruje, że faktycznie odbył podróż do Włoch, inni przypuszczają, że styl Caravaggia, którego wpływ widać w jego dziełach, mógł poznać za pośrednictwem twórczości holenderskich caravaggionistów, np. Hendricka Terbrugghena.
W 1617 młody malarz ożenił się z Dianą Le Nerf (ur. 1591), córką urzędnika książęcego, miejscowego bogacza. W 1619 urodził się ich pierwszy syn Philippe; nazwiska jego rodziców chrzestnych wskazują, że La Tour zaczął się obracać w środowisku najzacniejszych mieszkańców. Rok później rodzina przeniosła się do Lunéville, rodzinnego miasta Diany, gdzie La Tour przyjął ucznia. Zapiski z kolejnych lat podają nazwiska jego kolejnych uczniów. W 1619 na świat przyszedł ich syn, Philippe, a w 1621 drugi syn - Étienne, który tak jak ojciec został malarzem. Do 1636 roku urodziło się jeszcze ośmioro dzieci La Tourów, łącznie dziesięcioro – pięciu synów i pięć córek, z których malarza przeżył najprawdopodobniej tylko wspomniany już syn Étienne i dwie córki. 
W latach 1623-24 dwa obrazy La Tour kupił książę Lotaryngii. W 1631 Lotaryngia stała się miejscem walk wojny trzydziestoletniej, podczas której znacząco ucierpiała. W 1636 Lunéville nawiedziła epidemia dżumy. Na temat tego okresu działalności artysty wiadomo niewiele; wzmianki w dokumentach z tego czasu są nieliczne (być może opuścił miasto). Jedna z hipotez głosi, że La Tour wyjechał wówczas do Paryża, gdyż począwszy od 1639 r. posługiwał się tytułem "peintre ordinaire du roi" (malarz królewski), który mógł zdobyć właśnie w trakcie pobytu w Paryżu. Bez wątpienia w Lunéville był w 1643 r., co poświadczają źródła. Okres kolejnych dziesięciu lat to dla malarza czas prosperity i powodzenia; La Tour jest zamożny i poważany, wykonuje kilka obrazów dla gubernatora Lotaryngii.
15 stycznia, zapewne podczas epidemii, zmarła żona artysty, a 30 stycznia 1652 roku i on sam. 
Po śmierci.
Po śmierci powoli popadał w zapomnienie. Jego nazwisko pojawiało się w inwentarzach i pojedynczych wzmiankach, w tym u Dom Calmeta w "Bibliothèque lorraine, ou histoire des hommes illustres qui ont fleuri en Lorraine" (1751), którego krótka notka ocaliła La Toura od zupełnego zapomnienia. Wymieniony został tam jako Claude La Tour. Informacje Dom Calmeta w zasadzie bez zmian powtarzali liczni autorzy XVIII i XIX-wieczni. Stopniowe odkrywanie jego twórczości rozpoczęło się w 2. połowie XIX wieku, m.in. w związku z rozwojem muzealnictwa i opracowywaniem muzealnych zbiorów. Zanim rozpoczęły się ściśle naukowe badania, o dziełach La Toura pisali m.in. Stendhal, który w 1837 roku odwiedził Muzeum w Nantes i opisał "Lirnika", przypisując go Murillowi lub Velazquezowi oraz Hippolyte Taine, który w "Carnet de Voyage. Notes sur la province, 1863-1865" zamieścił opis " Nowo narodzonego", atrybuowanego wówczas braciom Le Nain. W 1863 roku architekt Alexandre Joly napisał artykuł, zbierający dane o malarzu. Joly, nie znając wtedy żadnego obrazu La Toura, napisał: "...pewnego dnia odkryjemy może, na ścianach jakiegoś wiejskiego kościoła, zniszczone płótno tego artysty...". Tak też się stało. Po kilku dalszych wzmiankach o la Tourze, przełomem była publikacja niemieckiego historyka sztuki Hermanna Vossa z 1915 roku, w której autor omówił dwa sygnowane obrazy ("Anioł ukazujący się św. Józefowi" i "Zaparcie się św. Piotra") i przypisał La Tourowi "Nowo narodzonego". W swoim drugim artykule z 1931 roku, Voss atrybuował La Tourowi "Oszusta", "Lirnika" z Nantes i dwa obrazy ze św. Hieronimem.
Pierwszą wystawą, na której eksponowano jego dzieła, była wystawa w Royal Academy w Londynie w 1932 roku, na której pokazano "Oszusta z asem karo" i "Nowo narodzonego". Jednak szeroka publiczność poznała La Toura przede wszystkim dzięki ekspozycji "Peintres de la Réalité" w Paryżu w 1934 roku, na której wystawiono już 12 dzieł tego malarza. Pierwsza wystawa monograficzna została zorganizowana w 1972 r. w Orangerie w Paryżu; zaprezentowano na niej niemal wszystkie dzieła wówczas atrybuowane malarzowi bądź z nim wiązane. Kolejne lata i prace uczonych (takich jak Jacques Thuillier) przyniosły dalsze atrybucje i pogłębienie wiedzy o twórczości tego artysty. Jego "oeuvre" wzbogaciło się również za sprawą odkryć nieznanych dzieł, takich jak np. "Święty Jan Chrzciciel na pustyni" w latach 90. XX wieku. Druga wystawa monograficzna, również gromadząca niemal cały dorobek La Toura, prezentowana była na przełomie 1997 i 1998 r. w Galeries nationales du Grand Palais w Paryżu.
Twórczość.
Georges de La Tour, tworzący w podobnym okresie co Jacques Callot i bracia Le Nain, wykształcił indywidualny, charakterystyczny styl. Ze względu na swoje zainteresowanie światłem jest uznawany za jednego z najbardziej oryginalnych kontynuatorów twórczości Caravaggia. Nocne sceny są zazwyczaj oświetlane świeczką, która nadaje obrazom ciepłego kolorytu. Obok nokturnów (z którymi zazwyczaj jest kojarzony) malował także sceny przy świetle dziennym. Postaci na jego płótnach są lekko uproszczone, zgeometryzowane. Kompozycje są statyczne, a dominujący nastrój to powaga i skupienie. Malarz przedstawiał sceny religijne (świętych, apostołów, Boże Narodzenie) oraz świeckie (grę w karty, starców). 
Z jego nazwiskiem współcześni badacze łączą kilkadziesiąt obrazów, jednak tylko część z nich (np. z powodu obecności sygnatury) bezsprzecznie uważa się za namalowane jego ręką. Autorstwo pozostałych stanowi punkt sporny między historykami sztuki. 
Tylko dwa jego obrazy opatrzone są datą (są to: "Skrucha św. Piotra" 1644 i "Zaparcie się św. Piotra" 1650), co w znaczący sposób utrudnia chronologiczne uporządkowanie jego twórczości. Datowanie obrazów La Toura jest więc również kwestią sporną. 
La Tour najpierw malował sceny dzienne, a w późniejszym okresie nocne. Obrazy dzienne charakteryzują się dużym realizmem (czasem wręcz groteskowym), zamiłowaniem do kaligraficznych linii. Źródeł tej pierwszej maniery malarskiej upatruje się w twórczości Jacques'a Bellange'a i innych artystów z Nantes z początku XVII wieku. Prawdopodobnie pierwsze jego dzieła, datowane na lata 20. XVII wieku, to wizerunki starców ("Starzec" i "Stara kobieta") i seria przedstawiająca Chrystusa i 12 apostołów (zachowana częściowo w formie kopii). Do początkowego okresu twórczości zalicza się też kilka wizerunków św. Hieronima, dalej "Bójkę muzykantów", "Lirnika" zw. też "Kobziarzem" i "Ślepego grajka". La Tour namalował też kilka obrazów dziennych o nieco innej tematyce, takich jak "Oszust z asem treflowym", "Oszust z asem karo", "Wróżka" – wszystkie trzy datowane są na lata 20. lub 30. XVII. 
Przełomem w twórczości La Toura miała być wojna w Lotaryngii, która doprowadziła do zmiany ze scen dziennych na nokturny. Obrazy nocne są bardziej monumentalne niż dzienne, twarze postaci są stypizowane, ich sylwetki zgeometryzowane, a zbędne elementy usunięte. Grupa nokturnów obejmuje co najmniej cztery przedstawienia św. Marii Magdaleny, obrazy: "Anioł ukazujący się św. Józefowi", "Święty Józef cieśla", "Święty Sebastian opłakiwany przez św. Irenę" (znanych jest kilka egzemplarzy), "Narodzenie", "Pokłon pasterzy", "Kobieta z pchłą", "Hiob wyszydzany przez żonę", "Skrucha św. Piotra", "Zaparcie się św. Piotra", "Gracze w kości".
Autorstwo wymienionych prac nie budzi na ogół wątpliwości. Istnieje cały szereg obrazów, które nie są powszechnie atrybuowane La Tourowi; część z nich uważa się za prace uczniów bądź naśladowców albo za kopie. Do dzieł o niepewnym autorstwie należą m.in. "U lichwiarza" (Lwowska Galeria Sztuki), "Święty Sebastian opatrywany przez św. Irenę" (Musée des Beaux-Arts, Orlean), "Znalezienie ciała św. Aleksego" (dwa obrazy: w Musée Lorrain, Nancy i National Gallery of Ireland, Dublin). Ponadto w zbiorach Bibliothèque national de France w Paryżu zachowały się trzy grafiki nieznanego autorstwa, wykonane prawdopodobnie według zaginionych dzieł La Toura ("Ekstaza św. Franciszka", "Maria Magdalena", "Święte Niewiasty czuwające nad Dzieciątkiem".
Lista dzieł.
Poniższa lista nie jest – biorąc pod uwagę powyższe zastrzeżenia – kompletna i nie obejmuje dzieł szczególnie wątpliwych oraz zachowanych we fragmentach. Podane daty powstania dzieł są jedną z propozycji występujących w literaturze; ponieważ zagadnienie to jest także przedmiotem sporu, datowanie może się różnić w zależności od badacza czy publikacji.

</doc>
<doc id="310701" url="https://pl.wikipedia.org/wiki?curid=310701" title="Crytek">
Crytek

Crytek GmbH (wcześniej Crytek Studios GmbH &amp; Co KG) – niemiecki producent gier komputerowych (spółka z ograniczoną odpowiedzialnością, prywatna), twórca serii "Far Cry" i "Crysis" oraz silnika gry CryEngine 
Historia.
Firma powstała w 1999 roku przez braci Avni, Cevat i Faruk Yerli (obywateli Niemiec tureckiego pochodzenia) w Coburg (Niemcy). 
Crytek posiadało, w szczycie swojego istnienia, 9 studiów deweloperskich: główne studio we Frankfurcie (Niemcy) oraz oddziały w Kijowie (Ukraina), Budapeszcie (Węgry), Sofii (Bułgaria), Seulu (Korea Południowa), Nottingham (Wielka Brytania), Szanghaju (Chiny), Stambule (Turcja) i Austin (USA).
Wskutek skoncentrowania swej działalności free-to-play w 2014 roku studio przechodziło kryzys. Musiało odsprzedać prawa do marki "Homefront", razem ze studiem Crytek UK i zredukować zatrudnienie z ponad 900 do 700 pracowników.
Obecnie główna siedziba Crytek znajduje się w Niemczech we Frankfurcie nad Menem.

</doc>
<doc id="310703" url="https://pl.wikipedia.org/wiki?curid=310703" title="Tartu (miasto)">
Tartu (miasto)



</doc>
<doc id="310706" url="https://pl.wikipedia.org/wiki?curid=310706" title="Radar pierwotny">
Radar pierwotny

Radar pierwotny ang. "Primary Surveillance Radar" w skrócie PSR – rodzaj radaru aktywnego, który wykorzystuje energię fal radarowych, odbitych od obiektów znajdujących się w jego zasięgu.

</doc>
<doc id="310708" url="https://pl.wikipedia.org/wiki?curid=310708" title="Crytek Studios">
Crytek Studios



</doc>
<doc id="310709" url="https://pl.wikipedia.org/wiki?curid=310709" title="DK73">
DK73



</doc>
<doc id="310712" url="https://pl.wikipedia.org/wiki?curid=310712" title="Rhinoplasty">
Rhinoplasty

Rhinoplasty – ósmy album muzyczny w dyskografii zespołu Primus. Wydawnictwo ukazało się w roku 1998. Wszystkie (oprócz trzech) piosenki są coverami. 

</doc>
<doc id="310716" url="https://pl.wikipedia.org/wiki?curid=310716" title="Miscellaneous Debris">
Miscellaneous Debris

Miscellaneous Debris jest czwartym albumem muzycznym w dyskografii zespołu Primus. Wydawnictwo ukazało się w roku 1992. Wszystkie znajdujące się na płycie piosenki to covery. 

</doc>
<doc id="310720" url="https://pl.wikipedia.org/wiki?curid=310720" title="Pinatubo">
Pinatubo

Pinatubo – czynny wulkan na wyspie Luzon, na Filipinach, 1486 m n.p.m. Jest to stratowulkan. Erupcja w czerwcu 1991 spowodowała śmierć ok. 800 osób na skutek opadów popiołowych, bomb wulkanicznych, spływów laharów oraz z powodu epidemii. Setki osób zostały ranne.
Erupcja w 1991.
2 kwietnia tubylcy mieszkający w okolicach wulkanu zauważyli strumienie pary wydobywające się z krateru. Informacje dotarły do obserwatorium wulkanologicznego w Manili. Doniesienia wzbudziły także niepokój w Clark Air Base leżącej ok. 20 km od Pinatubo. Na Filipiny przyleciał amerykański zespół wulkanologów. Aktywność wulkanu wzrastała z dnia na dzień. Naukowcy nakłaniali miejscowe władze do ewakuacji.
Częste trzęsienia ziemi sprawiły, że 5 czerwca ogłoszony został alarm III stopnia (możliwa erupcja w ciągu dwóch tygodni).
7 czerwca naukowcy z pokładu helikoptera zauważyli wydobywające się z krateru chmury popiołu. Ogłoszony został alarm IV stopnia (erupcja możliwa w ciągu 24 h).
15 czerwca nastąpił wybuch. W wyniku trwającej około tygodnia erupcji Pinatubo stał się o 260 metrów niższy, tracąc wierzchołek, wcześniej miał wysokość 1745 m.

</doc>
<doc id="310723" url="https://pl.wikipedia.org/wiki?curid=310723" title="Oleksandr Szowkowski">
Oleksandr Szowkowski



</doc>
<doc id="310730" url="https://pl.wikipedia.org/wiki?curid=310730" title="Eraryk">
Eraryk

Eraryk (zm. 541) – król ostrogocki obrany przez starszyznę 25 maja 541 roku. Pochodził z germańskiego plemienia Rugów, które walczyło u boku Ostrogotów. W Konstantynopolu potwierdzono jego władanie, jednak część starszyzny gockiej ofiarowała koronę Totili, który w październiku 541 rozkazał zgładzić swego konkurenta Eraryka.

</doc>
<doc id="310739" url="https://pl.wikipedia.org/wiki?curid=310739" title="Państwa komunistyczne">
Państwa komunistyczne



</doc>
<doc id="310751" url="https://pl.wikipedia.org/wiki?curid=310751" title="Bałkany (region)">
Bałkany (region)



</doc>
<doc id="310753" url="https://pl.wikipedia.org/wiki?curid=310753" title="Europa Południowo-Wschodnia">
Europa Południowo-Wschodnia



</doc>
<doc id="310754" url="https://pl.wikipedia.org/wiki?curid=310754" title="Muzeum Olimpijskie">
Muzeum Olimpijskie

Muzeum Olimpijskie ("The Olimpic Museum" (TOM)) – muzeum poświęcone historii sportu i Międzynarodowego Komitetu Olimpijskiego (MKOL). Otwarte 23 czerwca 1993 w Ouchy (Lozanna) przez ówczesnego sekretarza MKOl Juana Antonio Samarancha i Adolfa Ogi. Przechowywany jest tu m.in. oryginał pierwszej flagi olimpijskiej, pomysłu francuskiego barona Pierre’a de Coubertina. Muzeum pełni funkcję centrum kongresowego. Muzeum Olimpijskie zajmuje drugie miejsce pod względem liczby odwiedzających w Szwajcarii. Tuż obok Muzeum w budynku Villa du Centenaire znajduje się Centrum Studiów Olimpijskich w Lozannie.
Lokalizacja.
Muzeum znajduje się w Ouchy, eleganckiej dzielnicy Lozanny, nad brzegiem Jeziora Genewskiego. Gmach znajduje się około 500 metrów na wschód od stacji kolejki łączącej Ouchy z centrum Lozanny i od neogotyckiego zamku, obecnie hotelu Château d'Ouchy.
Historia.
W 1915 baron Pierre de Coubertin wybrał Lozannę na centrum administracyjne ruchu olimpijskiego. Od 1922 roku znajduje się tu Siedziba Międzynarodowego Komitetu Olimpijskiego (IOC). Coubertin gromadził eksponaty najpierw w kasynie w Lozannie, a potem w Villi Mon Repos. Wybrany w 1980 roku na przewodniczącego MKOL Juan Antonio Samaranch postanawia zbudować w tym mieście nowe muzeum W 1982 roku otwarto tymczasowe muzeum w centrum Lozanny. Po otwarciu zauważono braki w zasobach, w tym niekompletną kolekcję medali, plakatów i pochodni. Do czasu ukończenia stałego muzeum zostały one uzupełnione.
Budynek Muzeum Olimpijskiego został zaprojektowany przez meksykańskiego architekta Pedro Ramíreza Vázqueza i szwajcarskiego Jean-Pierre’a Cahena. 
31 grudnia 2012 roku Muzeum zostało zamknięte z powodu remontu. Przeprowadziła go szwajcarska firma architektoniczna Brauen &amp; Wälchli (BWTK). Podczas remontu została powiększona powierzchnia wystawiennicza do 3000 m2. Przeniesiono restaurację, tak aby można było podziwiać panoramę Alp i jeziora Genewskiego. Podczas trwającego 23 miesiące remontu niektóre eksponaty były pokazywane na łodzi "Helvétie" zacumowanej przed muzeum na Jeziorze Genewskim. Muzeum zostało ponownie otwarte 21 grudnia 2013 roku.
Zbiory.
Zbiory Muzeum Olimpijskiego obejmują przedmioty z całego świata od starożytności po dzień dzisiejszy.
Są prezentowane na 3 poziomach.
Poziom pierwszy - "Świat olimpijski" (The Olympic world) – znajdziemy tu m.in. pierwszą flagą olimpijską z 1913 roku i zbiór pochodni z każdych kolejnych igrzysk zaczynając od 1936 roku.
Poziom 0 - "Igrzyska olimpijskie" (The Olympic Games) – historia znanych olimpijczyków z prezentacją sprzętu, zdjęć i dokumentów wideo. Prezentowana jest tu również kolekcja związana z Igrzyskami Paraolimpijskimi i Młodzieżowymi Igrzyskami Olimpijskimi.
Poziom -1 "Duch olimpijski ("The Olympic spirit) – pokazane jest życie w wiosce olimpijskiej, znajduje się tu kolekcja medali olimpijskich od 1896 roku po dzień dzisiejszy.
Muzeum organizuje wystawy czasowe m.in. 110 lat FIFA (100 Years of FIFA) (2004), Przeszłość i przyszłość stadionów(Stadiums Past and Future) (2016), PyeongChang2018: Korea Południowa między tradycją a nowoczesnością(2018).
Park Olimpijski.
W 2013 roku, podczas remontu budynku Muzeum lozańska firma L'Atelier du Paysage przeprojektowała Park Olimpijski. Został on rozszerzony i udoskonalony. Znajduje się tam bieżnia lekkoatletyczna i symboliczny znicz olimpijski z wiecznym płomieniem. Park ma powierzchnię 8 tysięcy metrów kwadratowych. Znajdują się w nim dzieła sztuki i rzeźby takie jak "Piłkarze" Niki de Saint Phalle, "Kolarze" Gabora Mihaly’ego czy Naga Arnoldiego, Miguela Berrocala, Fernando Botero, Alexandra Caldera, Eduardo Chillida, Jean-Michela Folona, Roberta Grahama, AntoniegoTàpies i Igora Mitoraja.
Sieć Muzeów Olimpijskich.
7 września 2006 roku w Lozannie z inicjatywy Muzeum Olimpijskiego pod patronatem prezydentów MKOl Rogge i Samaranch, powołano Sieć muzeów olimpijskich (Olympic Museums Network - OMN) z 11 członkami założycielami. Od 2011 roku należy do niej polskie Muzeum Sportu i Turystyki w Warszawie. Sieć Muzeów Olimpijskich ma służyć promocji wartości sportu i olimpizmu poprzez wymianę doświadczeń, współpracę pomiędzy członkami, wspólne realizowanie projektów i szukanie sposobów podnoszenia jakości pracy wszystkich członków. Do sieci mogą przystapić muzea w których przynajmniej 25% zbiorów jest związanych z ideą olimpijską.

</doc>
<doc id="310758" url="https://pl.wikipedia.org/wiki?curid=310758" title="Guidotto Henckel von Donnersmarck">
Guidotto Henckel von Donnersmarck

Guidotto Henckel von Donnersmarck (ur. 23 maja 1888 w Berlinie, zm. 23 grudnia 1959) – niemiecki magnat ziemski i przemysłowy, hrabia Henckel, 2. książę von Donnersmarck, ostatni pan Świerklańca, tytularny pan Tarnowskich Gór.
Życiorys.
Urodził się 23 maja 1888 r. w Berlinie. Jego matką była Rosjanka – Katarzyna Slepcowa, druga żona Guidona Henckel von Donnersmarcka ze Świerklańca.
W lutym 1909 r. ożenił się ze starszą o cztery lata bawarską księżniczką Anną zu Sayn-Wittgenstein-Berleburg. Rodzina panny młodej należała do najlepszej niemieckiej arystokracji. Wywodzili się z rodu hrabiów von Sponheim i książąt Karyntii. Swymi początkami sięgają XI w.
Śląskich i polskich związków rodziny zu Sayn było sporo. Książę Ludwik zu Sayn-Wittgenstein ożenił się w 1798 r. z Antonią Cecylią Snarską. Żoną pierworodnego syna, Ludwika, była księżniczka Stefania Radziwiłł z Nieświeża. Ich najstarsza córka Maria była z kolei żoną księcia raciborskiego Chlodwiga zu Hohenlohe-Schillingsfürst (późniejszego premiera Prus i kanclerza Niemiec). Stryj Anny, książę Emil ożenił się z warszawianką Kamilą Stefańską.
Guidotto i Anna zamieszkali w Kozłowej Górze (obecnie dzielnica Piekar Śląskich). Zajęli się propagowaniem rodzimych, ludowych strojów. W Orzechu i Kozłowej Górze utworzyli Towarzystwo Dobroczynne i Regionalne oraz Towarzystwo Opieki na Strojem Ludowym. W styczniu 1910 r. urządzili pierwszy kiermasz strojów ludowych. Zwycięzcy otrzymali trzymarkową monetę. Guidotto także przebrał się w rozbarski strój.
W grudniu 1916 r. zmarł Guido 1. książę von Donnersmarck. Guidotto 2. książę von Donnersmarck zamieszkał w „Małym Wersalu”. Młodszy brat, hrabia Kraft osiadł w Reptach. Fortuną zarządzali wspólnie. Dyrekcja Kopalń i Hut księcia Donnersmarcka znajdowała się w Świętochłowicach. W Świerklańcu była Dyrekcja Generalna Dóbr.
W 1922 r. prawie całość ich posiadłości znalazła się w Polsce. Niektóre ich zakłady zmieniły nazwę, np. kopalnia „Deutschland” najpierw na „Niemcy”, a od 1937 r. na „Polska”. Wartość przemysłu będącego w ich ręku wynosiła na początku lat 30. ok. 90 mln zł (tj. ok. 45 mln marek).
Ich znaczenie jako wielkich przemysłowców i ludzi wpływowych nie zmalało. U Donnersmarcka w Świerklańcu zamieszkał Szwajcar, Felix Calonder, który w 1918 r. był prezydentem swego kraju, a w latach 1924–1937 był z ramienia Ligi Narodów (międzywojenna poprzedniczka ONZ) przewodniczącym Komisji Mieszanej dla Górnego Śląska. Jego domem stał się pałacyk „Dom Kawalera”.
W czasie przygotowań do agresji na Polskę książę spotkał się 11 czerwca 1939 r. z Erwinem Lahousenem, kierownikiem Wydziału II niemieckiego wywiadu i kontrwywiadu wojskowego Abwehry (1939–1943), któremu zaoferował pomoc swojej służby leśnej z majątków w Polsce w zadaniach wywiadowczych.
Wybuch II wojny światowej zmienił sytuację polityczną. W pierwszą wojenną wigilię Donnersmarckowie otrzymali zatrważającą wieść. Bratanek księżnej Anny, książę August Ryszard zu Sayn-Wittgenstein dwa dni wcześniej został zakatowany na śmierć w berlińskiej siedzibie Gestapo. Zginął zamordowany w swoje 26 urodziny.
Rodzina księcia częściej przebywała w Bawarii. W styczniu 1945 r. wkroczyli Rosjanie. Pałac i stary piastowski zamek na wyspie padł ofiarą płomieni.
Książę z rodziną zamieszkali w Rottach-Egern w bawarskich Alpach, niedaleko granicy z Austrią. Guidotto zmarł 23 grudnia 1959 r. Jego żona, Anna, zmarła niecałe sześć lat później.
Spadkobiercy.
3. księciem von Donnersmarck został ich starszy syn, Guido. Po jego śmierci jesienią 1976 r. 4. księciem został syn Guida, Guidotto. Jest doktorem praw. Był dyrektorem banku. Jego syn, hrabia Aleksander, spadkobierca książęcego tytułu, urodził się w 1979 r. w Tokio w Japonii.
Linki zewnętrzne.
 

</doc>
<doc id="310760" url="https://pl.wikipedia.org/wiki?curid=310760" title="Karzeł (astronomia)">
Karzeł (astronomia)



</doc>
<doc id="310762" url="https://pl.wikipedia.org/wiki?curid=310762" title="Eneolit">
Eneolit



</doc>
<doc id="310767" url="https://pl.wikipedia.org/wiki?curid=310767" title="Rabat brytyjski">
Rabat brytyjski

Rabat brytyjski – zniżka w wysokości składki wpłacanej przez Wielką Brytanię do kasy Unii Europejskiej. Wywalczyła go w 1984 na spotkaniu przywódców EWG w Fontainebleau ówczesna premier Margaret Thatcher, argumentując, że Wielka Brytania znacznie więcej wpłaca do budżetu UE niż z niego otrzymuje, a mając niewielki sektor rolniczy w małym stopniu korzysta z dotacji unijnych dla rolnictwa. Szermowała przy tym hasłem, że chce "nasze pieniądze z powrotem" od Wspólnoty Europejskiej. Już w 1979 wspomniała o tym w Dublinie, narzekając, że "za każde dwa funty, jakie wnosimy, dostajemy z powrotem jednego. Przez to nasz wkład netto do Wspólnoty wyniesie w przyszłym roku miliard funtów, a potem będzie tylko jeszcze gorzej". 
Przystępując do negocjacji budżetowych, Wielka Brytania zażądała ograniczenia swoich rocznych wpłat o 730 milionów funtów. Pozostałe kraje członkowskie zaproponowały rabat w wysokości 580 milionów. Thatcher odmówiła, w związku z czym ostatecznie ustalono kwotę blisko sześciuset milionów funtów.
Nowa formuła budżetowa ograniczyła brytyjską składkę netto. Umowa o rabacie, przywitana w Wielkiej Brytanii jako patriotyczne zwycięstwo, zaowocowała serią mini korekt dla innych krajów członkowskich. Rabat brytyjski współfinansowany był bowiem przez pozostałe kraje członkowskie, których wpłaty z tego powodu zostały podwyższone. Składka płacona przez Wielką Brytanię na rzecz budżetu UE jako stosunek do DNB była zatem mniejsza w porównaniu z innymi krajami członkowskimi i wynosiła ok. 0,8% dochodu narodowego brutto (DNB).
Dla przykładu, rabat brytyjski w okresie 1997-2003 wyniósł ok. 4,6 mld euro rocznie.
Wyjście Wielkiej Brytanii z UE spowodowało konieczność ponownego przeliczenia składek wnoszonych do budżetu UE przez pozostałe kraje członkowskie.

</doc>
<doc id="310768" url="https://pl.wikipedia.org/wiki?curid=310768" title="Kraft Henckel von Donnersmarck">
Kraft Henckel von Donnersmarck

Kraft Henckel von Donnersmarck (ur. 12 marca 1890 w Berlinie, zm. 1 września 1977 w Rottach-Egern) – ostatni pan Rept i Starych Tarnowic, najstarszych dzielnic dzisiejszych Tarnowskich Gór. Był także jedynym panem rezydencji pałacowej w Reptach.
Życiorys.
Urodził się 12 marca 1890 r. w Berlinie. Był najmłodszym synem księcia (wówczas jeszcze hrabiego) Guidona i jego drugiej żony Katarzyny Slepcow.
Po śmierci ojca w 1916 r. wspólnie z bratem księciem Guidottem zarządzali odziedziczoną fortuną. Zgodnie z wolą ojca, jego osobistym majątkiem stał się fideikomis repecko-tarnowicki. Jego rezydencją był pałac w Reptach wybudowany w latach 1893–1896 wg projektu bawarskiego architekta Gabriela von Seidla w stylu neorenesansu niemieckiego. W tym samym czasie co pałac w Reptach, pod kierunkiem von Seidla powstało Bawarskie Muzeum Narodowe w Monachium.
W okresie międzywojennym wzdłuż granicy repeckiego parku przebiegała granica państwowa. Park i pałac znajdowały się po stronie polskiej. W samym parku urządzano różnego rodzaju imprezy, m.in. tarnogórskiego Bractwa Strzeleckiego. Na ich potrzeby hrabia obiecał udostępnić swą rezydencję latem 1929 r. Hrabia Kraft był protektorem bractwa. Honorowy patronat objął także książę Guidotto.
Choć wspólnie z bratem byli właścicielami zakładów przemysłowych faktycznie bardziej aktywnym był hrabia Kraft. Ich własnością były cztery kopalnie węgla oraz huta cynku (niedaleko Świętochłowic). W okolicach Tarnowskich Gór położone były ich majątki ziemskie. Nawet w pomyślnych latach 1928 i 1929 r. posiadany przemysł przynosił straty. W czasach kryzysu dochodziły one do sumy kilku milionów rocznie. Wobec wielkości fortuny jednak straty te były słabo odczuwalne.
Z wybuchem II wojny światowej ich sytuacja się znacząco zmieniła. W przemówieniach deklarowali lojalność wobec władz niemieckich. W Reptach urządzono lazaret dla żołnierzy Wehrmachtu.
W 1945 r. Kraft, jak i reszta rodziny, stracił swój pałac i śląską fortunę. Przeniósł się do Bawarii. Później mieszkał także w Berlinie Zachodnim. Od tamtejszego Uniwersytetu Technicznego uzyskał godność Honorowego Senatora. W 1959 r. po swym starszym bracie, księciu Guidotto odziedziczył tytularną godność 16. wolnego pana stanowego Bytomia.
Pałac w Reptach spłonął w 1945 r. Zachowane mury coraz bardziej niszczały, by ostatecznie zniknąć. Na jego miejscu w latach 70. wybudowano kompleks obecnego Górnośląskiego Centrum Rehabilitacji. Z całego zespołu pałacowo-parkowego przetrwał tylko park i mocno przebudowana masztalnia.
Hrabia Kraft zmarł 1 września 1977 w Rottach-Egern. Został pochowany na tamtejszym cmentarzu obok brata i jego żony.

</doc>
<doc id="310774" url="https://pl.wikipedia.org/wiki?curid=310774" title="Totila">
Totila

Totila, zwany również Totila Baudila, Nieśmiertelny (zm. 552) – król Ostrogotów w latach 541–552.
Na monetach bitych przez niego występuje pod imionami Badvila, Badua. Urodził się w Treviso, a na króla został wybrany przez Gotów z Pawii w 541. Zimą tego samego roku wojska bizantyńskie wyruszyły z Rawenny w celu odebrania Gotom terenów leżących na północ od Padu. Wiosną 542 Totila odniósł nad wojskami cesarskimi zwycięstwo w bitwie pod Faventia (Faenza). Po tym triumfie Totila na czele liczniejszej już armii oblegał Florencję. Oddziały Justyniana pozamykały się w twierdzach, Totila natomiast wypadem na południe zajął Brindisi i Cumae, a po oblężeniu także Neapol (543). W czasie podbijania południa półwyspu Apenińskiego, jak głosi Grzegorz Wielki w swoich dialogach, około roku 542 Totila spotkał się w Cassinum (Monte Casino) ze świętym Benedyktem, który przepowiedział mu rychły koniec jego panowania.
W następnym roku w Rawennie wylądował wódz Justyniana Belizariusz. Wojna toczyła się po myśli Gotów, którym udało się zająć miasta Asyż, Ascoli, Fermo i Osimo, co groziło przecięciem połączenia Rzymu z Rawenną. W grudniu 545 Totila rozpoczął oblężenie Rzymu, które zakończyło się wkroczeniem do miasta 17 grudnia 546. Silny sławą zdobywcy Rzymu i sojuszem z Frankami Teudeberta I wyruszył w kwietniu 547 ku Rawennie. Belizariusz wykorzystał osłabienie załogi pozostawionej w Rzymie i zdołał odbić Wieczne Miasto. Kiedy Belizariusza odwołano do Konstantynopola, Totila próbował dwukrotnie odzyskać Rzym i udało mu się to w styczniu 550. Zginął 12 czerwca 552 roku w bitwie pod Busta Gallorum, prowadząc ciężką jazdę Ostrogotów do ataku. Bitwa zakończyła się całkowitą klęską Gotów. Jego następcą został Teja, ostatni król Ostrogotów.

</doc>
<doc id="310778" url="https://pl.wikipedia.org/wiki?curid=310778" title="Pagode">
Pagode

Pagode – taniec, który jest mieszanką samby z rytmami afrykańskimi. Powstał w Rio de Janeiro. Jego fanem jest Ronaldinho.
To odmiana brazylijskiej samby o nazwie samba pagode. Twórcami tego gatunku byli między innymi Adoniran Barbosa, Elis Regina, Zeca Pagodinho, Leci Brandao, czy La Roda.
Dzisiaj grana również przez takie znakomitości jak: Beth Carvalho, Arlindo Cruz, Revelação, Fundou de Quintal.
Charakteryzuje się spokojniejszym rytmem, bardziej kameralnym klimatem, odpowiadającym warunkom klubowym.
Instrumenty wykorzystywane to przede wszystkim: Cavaquinho, Reco reco, Pandeiro, Rebolo, Tamborim.

</doc>
<doc id="310784" url="https://pl.wikipedia.org/wiki?curid=310784" title="Św. Dominik Savio">
Św. Dominik Savio



</doc>
<doc id="310786" url="https://pl.wikipedia.org/wiki?curid=310786" title="Salamina (wyspa)">
Salamina (wyspa)

Salamina (nowogr. Σαλαμίνα, gr. Σαλαμίς, "Salamis") – grecka wyspa, największa w archipelagu Wysp Sarońskich. Znajduje się w Zatoce Sarońskiej, na Morzu Egejskim.
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Salamina.
Stolicą Salaminy jest miasto Salamina, zwane także "Kuluri", "Κούλουρη", położone niedaleko głównego portu wyspy, Palukii, oddalonego o 1 milę morską od Pireusu. Wyspa ma powierzchnię 93,5 km². W roku 2011 zamieszkiwały 28 283 osoby; dla porównania, w 1971 mieszkańców było 18,4 tys. mieszkańców. Powierzchnia wyżynna, do głównych uprawianych roślin należą winorośla, oliwki i zboża.
Inne nazwy wyspy to "Salamis", "Kuluri", "Sciaras" oraz "Kychira" (ta ostatnia ma pochodzić od imienia matki pierwszego króla wyspy).

</doc>
<doc id="310790" url="https://pl.wikipedia.org/wiki?curid=310790" title="2015, Inc.">
2015, Inc.

2015 – producent gier komputerowych założony w 1997 przez Toma Kudirkę. Siedziba 2015 znajduje się w Tulsie w Oklahomie. Studio jest twórcą m.in. gry "".

</doc>
<doc id="310795" url="https://pl.wikipedia.org/wiki?curid=310795" title="Leon IV (papież)">
Leon IV (papież)

Leon IV OSB (ur. w Rzymie, zm. 17 lipca 855) – święty Kościoła katolickiego, papież w okresie od 10 kwietnia 847 do 17 lipca 855.
Życiorys.
Urodzony w Rzymie, syn Radoalda, był z pochodzenia Longobardem. Był pierwszym papieżem który położył datę na dokumentach oficjalnych. Przed wyborem na Stolicę Piotrową był benedyktynem.
W momencie wyboru, był kardynałem bazyliki Czterech Koronowanych Świętych. Był subdiakonem Grzegorza IV i archiprezbiterem jego poprzednika. Pomimo że Lotar I zażądał by wybór papieża odbywał się w obecności i za pozwoleniem cesarskich posłów, to podczas wyboru Leona od tego odstąpiono. Został on wybrany w dniu śmierci Sergiusza II, a konsekrowany 6 tygodni później.
Podczas jego pontyfikatu starał się naprawić szkody wyrządzone przez Saracenów, którzy w czasie panowania jego poprzednika dokonali wielu zniszczeń w mieście, zwłaszcza kościołów świętych Piotra i Pawła. Umocnił mury oddzielające Watykan od reszty Rzymu, zbudował mury na prawym brzegu Tybru osłaniające bazylikę św. Piotra, a następnie poświęcił je uroczyście 27 czerwca 852 roku (umocnienia zostały nazwane „Miastem Leona”). W 849 roku zebrał flotę morską i pokonał Saracenów w bitwie pod Ostią, a uciekinierom z Korsyki udzielił schronienia w Porto, z którego uczynił garnizon.
Na Wielkanoc 850 roku namaścił nowego cesarza Franków, Ludwika II, który przebywał w Rzymie ze względu na odbywający się synod. Na synodach Leon wykazywał się niezależnością od cesarza, co objawiało się m.in. odwołaniem ówczesnego kardynała Anastazego (późniejszego antypapieża), a także potępieniem arcybiskupów Hinkmara (z Reims) i Jana (z Rawenny). Papież odmówił także cesarzowi mianowania Hinkmara wikariuszem apostolskim oraz anulował uchwały synodu z Soissons z 853 roku (o nieważności święceń udzielonych przez Ebbona).
Popierał muzykę kościelną i wprowadził zwyczaj obchodzenia oktawy Wniebowzięcia Najświętszej Maryi Panny. Leon IV zmarł 17 lipca 855 i został pochowany w bazylice Świętego Piotra. Kościół czci go 17 lipca.

</doc>
<doc id="310798" url="https://pl.wikipedia.org/wiki?curid=310798" title="Chrześcijańska Akademia Teologiczna w Warszawie">
Chrześcijańska Akademia Teologiczna w Warszawie

Chrześcijańska Akademia Teologiczna w Warszawie (ChAT) – publiczna ekumeniczna szkoła wyższa posiadająca dwa Wydziały: Wydział Teologiczny i Wydział Nauk Społecznych. Status prawny uczelni określa ustawa z dnia 16 marca 2000 o Chrześcijańskiej Akademii Teologicznej w Warszawie. Od 2018 uczelnia posiada nową, wybudowaną w latach 2017–2018 własną siedzibę przy ul. Władysława Broniewskiego 48 w Warszawie. W latach 1968–2018 mieściła się w gmachu Centrum Luterańskiego przy ul. Miodowej 21 w Warszawie.
Historia.
Lata 1954–1989.
Powstała w 1954 na mocy decyzji Rady Ministrów jako kontynuacja Wydziału Teologii Ewangelickiej i Studium Teologii Prawosławnej, utworzonych po pierwszej wojnie światowej na Uniwersytecie Warszawskim. Studium Teologii Prawosławnej nie otrzymało zezwolenia na wznowienie działalności po 1945, natomiast Wydział Teologii Ewangelickiej został wyodrębniony z Uniwersytetu Warszawskiego w 1954 i przekształcony – przy współudziale Kościołów starokatolickich – w odrębną Uczelnię: Chrześcijańską Akademię Teologiczną. Odtąd też istnieje w ChAT Sekcja Teologii Ewangelickiej i Sekcja Teologii Starokatolickiej, a od 1957 również Sekcja Teologii Prawosławnej. Początkowo uczelnia znajdowała się w Chylicach koło Warszawy (obecny Ewangelicki Ośrodek Diakonii „Tabita”), część zajęć odbywała się w siedzibie Prawosławnego Seminarium Duchownego przy ul. Paryskiej w Warszawie. Od roku akademickiego 1968/1969 siedziba główna uczelni znajdowała się w budynku Kościoła Ewangelicko-Augsburskiego przy ulicy Miodowej.
W III Rzeczypospolitej.
Przemiany ustrojowe po roku 1989 pozwoliły rozszerzyć uczelniom, także uczelniom teologicznym, ich zakres autonomii i samodzielności. ChAT wykorzystała tę możliwość, opracowując w 1991 nowy statut uczelni, a także regulaminy studiów, organizacyjny oraz samorządu studenckiego. Przepisy te konkretyzują zakres kompetencji i odpowiedzialności poszczególnych członków kierownictwa ChAT oraz zapewniają współudział pracowników i studentów w podejmowaniu najważniejszych decyzji dotyczących uczelni. W roku akademickim 1991/1992 rozpoczął działalność Ekumeniczny Instytut Pedagogiczno-Katechetyczny. Był on praktyczną formą odpowiedzi na wyzwanie postawione przed Kościołami przez wprowadzenie nauki religii do szkół publicznych. W 1996 wyłoniła się konieczność restrukturyzacji Instytutu poprzez przekształcenie go w Ekumeniczny Instytut Pedagogiczny. Pozyskanie przez Uczelnię profesorów o znacznym dorobku naukowym umożliwiło podjęcie decyzji o utworzeniu z dniem 1 marca 1994 Studium Doktoranckiego w zakresie nauk teologicznych. W 2010 zawarto porozumienie pomiędzy Wyższą Szkołą Teologiczno-Społeczną w Warszawie a Chrześcijańską Akademią Teologiczną, w wyniku którego studenci równolegle studiują na dwóch uczelniach. Rozwiązanie to nawiązywało do wcześniejszego porozumienia między ChAT a Prawosławnym Seminarium Duchownym w Warszawie. Wraz z początkiem roku akademickiego 2012/2013 Wydział Teologiczny został podzielony na dwa wydziały: Wydział Teologiczny, w którym odbywają się studia trzech stopni na kierunku teologia oraz Wydział Pedagogiczny (obecna nazwa: Wydział Nauk Społecznych), w którym realizowane są studia I i II stopnia na kierunku pedagogika oraz studia I stopnia na kierunku praca socjalna. W Wydziale Nauk Społecznych nie stosuje się kryterium wyznaniowego.
Od roku akademickiego 2018/2019 zajęcia w obu wydziałach Akademii prowadzone są w jej nowej siedzibie przy ul. Broniewskiego 48 w Warszawie.
30 maja 2019 Senat ChAT dokonał wyboru Rady Uczelni w składzie: bp Jerzy Samiec, abp dr hab. Jakub (Kostiuczuk), bp dr hab. prof ChAT Marcin Hintz, prof. dr hab. Bogusław Śliwerski, ks. dr Andrzej Baczyński, ks. infułat Andrzej Gontarek, dr Jarosław Charkiewicz, mec. Tomasz Nast, Sebastian Szymański (przewodniczący samorządu studentów). Tego samego dnia Senat uchwalił także nowy Statut Akademii.
Centralna Komisja do Spraw Stopni i Tytułów 30 września 2019 przyznała uczelni prawo do nadawania stopnia naukowego doktora w zakresie pedagogiki. Z dniem 1 października 2019 Wydział Pedagogiczny otrzymał nową nazwę: "Wydział Nauk Społecznych".
Struktura i kierunki kształcenia uczelni.
Akademia ma na celu przygotowanie pracowników duchownych oraz administracyjnych, oświatowych i opiekuńczych do pracy w tzw. zawodach społecznego zaufania. Ekumeniczny charakter ChAT decyduje o tym, że uczelnia realizuje swoje zadania w oparciu o zasadę równouprawnienia, wspólnych wartości wszystkich wyznań chrześcijańskich oraz kultur i tradycji. O przyjęcie do szkoły mogą się ubiegać wszyscy absolwenci szkół średnich. W roku akademickim 2006/2007 ChAT liczyła około tysiąca studentów, 90 nauczycieli akademickich – w tym 20 profesorów i doktorów habilitowanych, 38 doktorów oraz 32 asystentów, starszych wykładowców i wykładowców (z tego ponad 92% stanowili pracownicy mianowani lub zatrudnieni w uczelni jako w pierwszym miejscu pracy).
Z początkiem roku akademickiego 2011/12 w Uczelni studiowało 668 studentów, z czego ok. 100 osób to studenci I roku.
Współpraca międzynarodowa.
Uczelnia prowadzi współpracę z Wydziałem Teologii Ewangelickiej Uniwersytetu w Bonn, Chrześcijańskokatolickim i Ewangelickim Wydziałem Teologii Uniwersytetu w Bernie i Ewangelicką Wyższą Szkołą Zawodową we Fryburgu Bryzgowijskim. Utrzymuje też bliskie więzi z uczelniami prawosławnymi w Siergiew Posad i Atenach.
Działalność wydawnicza.
Przygotowywane w Uczelni publikacje ukazują się w Wydawnictwie Naukowym ChAT. Obok druków zwartych (książek), publikowane są trzy czasopisma naukowe:
Odznaczenie uczelniane.
W 2014 Senat ChAT ustanowił odznaczenie uczelniane pn. "Medal za Zasługi dla Chrześcijańskiej Akademii Teologicznej w Warszawie" i nadał je: J.E. Metropolicie prof. Sawie, abp. prof. Jeremiaszowi, bp. prof. Wiktorowi Wysoczańskiemu, ks. prof. Marianowi Bendzy, prof. Karolowi Karskiemu i prof. Januszowi T. Maciuszce. W 2016 odznaczenie to przyznano prof. Michaelowi Wolterowi, w 2017 ks. prof. Manfredowi Uglorzowi, a w 2018 prof. Michałowi Pietrzakowi.
Ekumeniczny Uniwersytet Trzeciego Wieku ChAT.
23 października 2012 roku rozpoczęła się działalność Ekumenicznego Uniwersytetu Trzeciego Wieku, który znajduje się pod patronatem ChAT. Ekumeniczny Uniwersytet Trzeciego Wieku (EUTW) powstał z inicjatywy grupy osób związanych z luterańską parafią Św. Trójcy i spotkał się z przychylnością oraz wsparciem Polskiej Rady Ekumenicznej oraz ChAT. Akademia sprawuje nadzór naukowy nad przedsięwzięciem. Ideą EUTW jest umożliwienie permanentnego kształcenia i prowadzenia aktywnego trybu życia osobom starszym z różnych środowisk konfesyjnych. Prezesem zarządu EUTW jest Roman Michalak.
Kościoły kształcące kadry duchownych i katechetów na ChAT.
W ramach trzech sekcji Chrześcijańskiej Akademii Teologicznej w Warszawie, kształcą się duchowni i katecheci różnych Kościołów chrześcijańskich w Polsce i nie tylko.
Nowa siedziba.
W latach 2017–2018 uczelnia wybudowała nową i pierwszą własną siedzibę, usytuowaną przy ul. Broniewskiego 48 w Warszawie na nabytej w 2011 działce. Środki na inwestycję pochodziły z budżetu państwa. W lutym 2017 rektor ChAT ks. prof. Bogusław Milerski podpisał umowę ze spółką Strabag na wzniesienie tego budynku. Koszt inwestycji wyniósł 31,2 mln złotych. W grudniu 2017 zakończono 1. etap budowy polegający na zadaszeniu gmachu. Oddanie obiektu do użytku zaplanowano na rok 2018. W czerwcu 2018 uczelnia ogłosiła, że proces budowy gmachu został zakończony i że zajęcia w roku akademickim 2018/2019 będą się odbywały już w nowej siedzibie. 4 października 2018 dokonano uroczystego otwarcia i poświęcenia budynku.

</doc>
<doc id="310800" url="https://pl.wikipedia.org/wiki?curid=310800" title="Full Moon o sagashite">
Full Moon o sagashite

 – shōjo-manga autorstwa Ariny Tanemury. 
Na jej podstawie wyprodukowano serię anime, w której wykorzystano utwory zespołu Changin’ my life.
Fabuła.
12-letnia Mitsuki Kōyama jest utalentowaną piosenkarką pragnącą zostać pop idolką. Jednakże ma raka krtani, którego można leczyć tylko operacyjnie, a to zniszczyło by jej głos. Pewnego dnia pojawia się u niej para Shinigami. Mitsuki dowiaduje się od nich, że został jej tylko rok życia. Postanawia zatem przyspieszyć spełnianie swoich marzeń oraz obietnicy, którą wymusił na niej chłopiec poznany w dzieciństwie, Eichi.
Manga.
Manga, której autorką jest Arina Tanemura, była publikowana w czasopiśmie „Ribon” wydawnictwa Shūeisha od styczniowego numeru 2002, który został wydany 1 grudnia 2001. Ostatni rozdział tej mangi okazał się w czerwcowym numerze tego czasopisma, wydanego 30 kwietnia 2004 roku. Rozdziały zostały pierwotnie zostały skompilowane w 7 tomikach.
Shūeisha wydała mangę także w wersji czterotomowej w 2012 roku.
Anime.
Seria będącą adaptacją mangi została wyprodukowana przez Studio Deen; reżyserem serii był Toshiyuki Kato, a za kompozycję serii odpowiadał Hiro Masaki.
Seria składa się z 52 odcinków, które emitowane były na kanale TV Tokyo od 6 kwietnia 2002 do 29 marca 2003 roku.
Ścieżka dźwiękowa.
Płyta ze ścieżką dźwiękową z serialu, zatytułowana została wydana 19 października 2005 roku.

</doc>
<doc id="310804" url="https://pl.wikipedia.org/wiki?curid=310804" title="Paraplegia">
Paraplegia

Paraplegia – upośledzenie funkcji motorycznych i/lub czuciowych kończyn dolnych w wyniku urazu rdzenia kręgowego na odcinku piersiowym, lędźwiowym lub też krzyżowym kręgosłupa człowieka.

</doc>
<doc id="310809" url="https://pl.wikipedia.org/wiki?curid=310809" title="Pinckney Benton Stewart Pinchback">
Pinckney Benton Stewart Pinchback

Pinckney Benton Stewart Pinchback (ur. 10 maja 1837 w Macon, zm. 21 grudnia 1921 w Waszyngtonie) – amerykański polityk, pierwszy Afroamerykanin, który został stanowym gubernatorem w USA.
Urodzony w Macon w Georgii był synem białego plantatora i jego byłej niewolnicy. Pobierał nauki w szkole w Cincinnati (Ohio). Po śmierci jego ojca, matka Pinchbacka również przeniosła się do Ohio.
W czasie wojny secesyjnej Pinchback udał się do Luizjany, gdzie był jedynym murzynem w kontrolowanej przez Unię Gwardii Narodowej. Po zakończeniu wojny został aktywnym członkiem Partii Republikańskiej i brał udział w stanowej konwencji ds. rekonstrukcji. W roku 1868 został wybrany w skład stanowego Senatu, gdzie pełnił urząd prezydenta "pro tempore".
Po śmierci wicegubernatora Luizjany Oscara Dunna, Pinchback został pierwszym wybranym Afroamerykaninem na to stanowisko w ogóle.
Został gubernatorem stanu po usunięciu z urzędu swego poprzednika Henry’ego Claya Warmoutha. Urząd ten zajmował od 9 grudnia 1872 do 13 stycznia 1873.
Po zakończeniu swej krótkiej kadencji pełnił szerego różnych funkcji poblicznych. Przeniósł się do Waszyngtonu, a następnie na pewien czas do Nowego Jorku, gdzie został federalnym marshalem. Po powrocie do Waszyngtonu pracował jako prawnik. Zmarł tam w roku 1921.

</doc>
<doc id="310810" url="https://pl.wikipedia.org/wiki?curid=310810" title="William Gilbert (fizyk)">
William Gilbert (fizyk)

William Gilbert (ur. 24 maja 1544 w Clare, zm. w Londynie) – angielski fizyk i lekarz, europejski odkrywca zjawiska magnetyzmu ziemskiego, indukcji magnetycznej i elektryzowania się ciał na skutek tarcia.
Życiorys.
W roku 1558 rozpoczął studia w St John’s College na Uniwersytecie Cambridge, zaś w trzy lata później został członkiem tego kolegium. Był osobistym lekarzem królowej Elżbiety I Wielkiej i króla Jakuba I Stuarta.
Jako pierwszy w Europie przeprowadził ok. 1600 roku szczegółowe badania magnetyzmu i wykazał, że oprócz bursztynu można naelektryzować jeszcze wiele materiałów. Gilbert wprowadził do języka angielskiego nowe terminy, takie jak biegun magnetyczny, siła magnetyczna czy przyciąganie magnetyczne. Jako pierwszy spopularyzował termin „elektryczność”. Bywa nawet nazywany „ojcem magnetyzmu i elektryczności”. Uważa się go także za najwybitniejszego elżbietańskiego uczonego.
Główne dzieło Gilberta nosi tytuł "De Magnete, Magneticisque Corporibus, et de Magno Magnete Tellure" („O Magnesach i ciałach magnetycznych, oraz o wielkim magnesie Ziemi”), a zostało opublikowane w 1600 roku. Było później wznawiane w latach 1628, 1629, 1633 i 1638. Autor opisał w nim wiele doświadczeń ze swoim modelem Ziemi zwanym "terrella". Wywnioskował z tych eksperymentów, że Ziemia sama jest namagnesowana i dlatego igła kompasu wskazuje na północ. (Poprzednio wierzono, że to Gwiazda Polarna lub wielka wyspa magnetyczna na biegunie północnym są odpowiedzialne za przyciąganie igły kompasu).
Pozostawił po sobie także dzieło "De Mundo Nostro Sublunari Philosophia Nova" przygotowane do druku przez jego brata i opublikowane dopiero w roku 1651. Gilbert zgadzał się z Kopernikiem, że Ziemia obraca się wokół własnej osi. Uważał też, że gwiazdy stałe znajdują się w różnej odległości od Ziemi, a nie na jednej sferze, jak dotychczas sądzono. Sądził, że ciała niebieskie są utrzymywane na swoich orbitach przez siłę przyciągania podobną do magnetyzmu.
Na jego cześć jednostkę siły magnetomotorycznej (napięcie magnetyczne) nazwano gilbert (Gb).

</doc>
<doc id="310812" url="https://pl.wikipedia.org/wiki?curid=310812" title="Wiktor Wysoczański">
Wiktor Wysoczański

Wiktor Wysoczański (ur. 24 marca 1939 w Wysocku Wyżnym) – polski biskup starokatolicki, zwierzchnik Kościoła Polskokatolickiego w RP, ordynariusz diecezji warszawskiej, proboszcz misyjnej parafii polskokatolickiej Świętych Apostołów Piotra i Pawła w Konstancinie-Jeziornie. W latach 1990–1996 i 2002–2008 rektor, a obecnie kierownik Sekcji Teologii Starokatolickiej Chrześcijańskiej Akademii Teologicznej w Warszawie. Od 2011 wiceprezes Polskiej Rady Ekumenicznej. Jest członkiem Komisji Wspólnej Przedstawicieli Rządu RP i Polskiej Rady Ekumenicznej. Profesor nauk teologicznych.
Życiorys.
Urodzony na Kresach Wschodnich II Rzeczypospolitej. W 1956 uzyskał maturę w rodzinnym Wysocku Wyżnym, po czym w wyniku ostatniej masowej fali wysiedleń Polaków z Kresów przyjechał do Strużnicy. Następnie wstąpił do seminarium duchownego w Paradyżu. Po roku jednak je opuścił. W tym czasie przeszedł z Kościoła rzymskokatolickiego do Kościoła Polskokatolickiego w RP.
W latach 1960–1964 studiował teologię starokatolicką na ChAT, a następnie kontynuował naukę na Wydziale Prawa i Administracji Uniwersytetów Mikołaja Kopernika w Toruniu i Warszawskiego. W okresie 1971–1972 przebywał na stypendium naukowym na Chrześcijańskokatolickim Wydziale Teologii Uniwersytetu w Bernie.
2 lutego 1963 w Warszawie przyjął święcenia kapłańskie z rąk biskupa Maksymiliana Rodego. Od momentu święceń kapłańskich pełnił posługę duszpasterską w parafiach polskokatolickich w: Bydgoszczy, Hucisku, Sieradzu i w Warszawie.
15 maja 1975 podczas VI Synodu Ogólnopolskiego Kościoła Polskokatolickiego w RP we Wrocławiu został nominowany na biskupa. Święcenia biskupie przyjął 5 czerwca 1983 w Warszawie. W kwietniu 1987 na Synodzie Ogólnopolskim w Jabłonnie został wybrany koadiutorem diecezji warszawskiej z prawem następstwa. 27 czerwca 1995 na Synodzie Ogólnopolskim w Warszawie został wybrany zwierzchnikiem Kościoła Polskokatolickiego w RP.
Działalność publiczna i społeczna.
Członek Międzynarodowej Konferencji Biskupów Starokatolickich, prezydium Polskiej Rady Ekumenicznej i zespołu ds. dialogu ekumenicznego między Kościołem Polskokatolickim i Kościołem Rzymskokatolickim w Polsce. Prezes Społecznego Towarzystwa Polskich Katolików. Do maja 2009 reprezentował Polski Narodowy Kościół Katolicki (PNKK), został jednak z przyczyn administracyjnych odwołany przez pierwszego Biskupa Kościoła Narodowego (PNKK) z funkcji reprezentanta Kościoła w Polsce. Na jego miejsce został powołany biskup Sylwester Bigaj. Wobec sekularyzowania bpa Sylwestra Bigaja przez władze Polskiego Narodowego Kościoła Katolickiego bp Wiktor Wysoczański ponownie reprezentuje sprawy PNKK na terenie Polski.
Praca naukowa.
Profesor nauk teologicznych. Specjalista w zakresie teologii starokatolickiej, prawa kościelnego oraz krajowego i międzynarodowego ruchu ekumenicznego, wykładowca Chrześcijańskiej Akademii Teologicznej w Warszawie. Rektor Wyższego Seminarium Duchownego Kościoła Polskokatolickiego w RP w Warszawie. W latach 1990–1996 i 2002–2008 rektor Chrześcijańskiej Akademii Teologicznej w Warszawie, zaś w latach 2008–2012 prorektor ds. naukowych tej uczelni.
Opublikował m.in. "Prawo kościołów i związków wyznaniowych nierzymskokatolickich w Polsce" (wspólnie z prof. Michałem Pietrzakiem, Wydawnictwo ChAT, Warszawa 1997).
Uhonorowany tytułem "doktora honoris causa" Wydziału Chrześcijańskokatolickiego Uniwersytetu w Bernie.
Odznaczenia.
W 1984 r. odznaczony Krzyżem Oficerskim, a w 1999 r. Krzyżem Komandorskim Orderu Odrodzenia Polski.

</doc>
<doc id="310814" url="https://pl.wikipedia.org/wiki?curid=310814" title="William Gilbert (szewc)">
William Gilbert (szewc)

William Gilbert (ur. 1799, zm. 1877) – angielski szewc z miasta Rugby (hrabstwo Warwickshire), w którego warsztacie uszyto pierwszą piłkę dla potrzeb gry w rugby.
Zajmował się produkcją i naprawą obuwia na potrzeby miejscowej szkoły, a po wymyśleniu gry rugby założył zakład produkcji piłek; obecnie jest to jedna z największych firm na świecie produkujących sprzęt dla rugby.

</doc>
<doc id="310816" url="https://pl.wikipedia.org/wiki?curid=310816" title="Surżyk">
Surżyk

Surżyk (, od – „chleb lub mąka z mieszanki różnych rodzajów ziarna”) – byt językowy w ramach języka ukraińskiego, cechujący się wpływami języka rosyjskiego, rozpowszechniony w dużej części terytorium Ukrainy oraz w Mołdawii (Naddniestrze). W sąsiadujących z Ukrainą regionach Rosji (obwód woroneski, rostowski, kraj krasnodarski) zrusyfikowana wersja miejscowych ukraińskich dialektów stepowych nazywana jest „bałaczką”.
Historia.
Ukraińska filolog Łesia Stawyćka uważa, że "surżyk jest językiem miasta, które przestało być ukraińskie, ale nie stało się do końca rosyjskie". Badaczka podkreśla, że już w połowie XIX wieku język Kijowa "wyrównał się, dostosował się do języka rosyjskiego, ale ostatecznie nie stał się rosyjskim – jednak język ukraiński został prawie całkowicie wyparty [z Kijowa], stając się cechą wsi".
Przy tym badaczka podkreśla, że surżyk nie jest zjawiskiem stricte miejskim:
Klasyfikacja.
Trudno go klasyfikować jako język kreolski, te powstają bowiem w wyniku przyswojenia przez miejscową ludność języka handlowców/kolonizatorów (pidżynu). Nie jest również pidżynem jako takim, jako że języki pidżynowe z racji swojej prymitywności nie zapewniają pełnego porozumienia międzyludzkiego i dlatego nie są dla nikogo językiem macierzystym.
Najprędzej można go uznać za język mieszany (por. Ponaschemu), powstały wśród ludności podmiejskiej w rezultacie wymieszania języka ukraińskiego z rosyjskim. Gramatyka i wymowa pozostają ukraińskie, podczas gdy znaczna część słownictwa jest zapożyczona z języka rosyjskiego (liczba zapożyczeń zależna jest od wykształcenia i życiowego doświadczenia użytkownika – w ramach surżyku wyróżnia się wiele wariantów).
Surżyk można również traktować jako gwarę miejską, powstałą w wyniku napływu ukraińskiej ludności wiejskiej do rosyjskojęzycznych miast; w takim ujęciu stanowiłby socjolekt.
Według badań socjologicznych surżykiem posługuje się 15–20% ludności Ukrainy, przede wszystkim w obwodach dniepropetrowskim, połtawskim, sumskim i czernihowskim.
Cechy.
Surżyk istnieje w różnych formach. Niektórzy badacze wyróżniają surżyk „na podstawie języka ukraińskiego” i surżyk „na podstawie języka rosyjskiego”, w zależności od koncentracji naruszeń standardu języka ukraińskiego lub rosyjskiego.
Surżyk w kulturze.
Niektóre utwory współczesnych ukraińskich pisarzy Bogdana Żołdaka czy Łesia Poderewjańskiego były napisane w surżyku, by osiągnąć komiczny efekt. Znany aktor i piosenkarz ukraiński Andrij Danyłko (znany jak Wierka Serdiuczka) wykorzystuje surżyk połtawski.
Analogiczne zjawiska w innych językach.
Analogiczne zjawisko w języku białoruskim to tzw. trasianka, w języku francuskim (Kanada) to "joual".

</doc>
<doc id="310821" url="https://pl.wikipedia.org/wiki?curid=310821" title="Luis Figo">
Luis Figo



</doc>
<doc id="310834" url="https://pl.wikipedia.org/wiki?curid=310834" title="Trójkątny Stół">
Trójkątny Stół

Trójkątny Stół – obrady węgierskiego trójkątnego stołu, które rozpoczęły się 13 czerwca 1989.
Jego decyzje były bardzo podobne do tych w Polsce. Umowę podpisano 18 września tego samego roku. Przewidywała poprawki do konstytucji, przeprowadzenie całkowicie wolnych wyborów oraz wybór prezydenta przez parlament. Ostatnia decyzja została szybko złamana przez opozycję i wskutek ogólnonarodowego referendum ostatecznie zadecydowano o wyborze prezydenta również w wolnych wyborach.

</doc>
<doc id="310836" url="https://pl.wikipedia.org/wiki?curid=310836" title="Carl von Mannerheim">
Carl von Mannerheim



</doc>
<doc id="310840" url="https://pl.wikipedia.org/wiki?curid=310840" title="Sobowo">
Sobowo

Sobowo – wieś w Polsce, położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.
Położenie.
Sobowo położone jest ok. 25 km na zachód od Płocka, graniczy z województwem kujawsko-pomorskim. Sobowo znajduje się na historycznej ziemi dobrzyńskiej.
Parafia w Sobowie.
Parafię Sobowo erygował 6 lutego 1403 r. biskup płocki Jakub z Korzkwi z fundacji Piotra Chlańskiego, zwanego Chłonkiem. Z wizytacji z 1597 r. wiadomo, że kościół pod wezwaniem Bożego Ciała i św. Hieronima był drewniany, konsekrowany i posiadał trzy ołtarze. Około 1718 r. ówczesny kolator świątyni Bartłomiej Tłubicki, kanonik płocki, rozpoczął budowę murowanej świątyni, lecz z powodu jego śmierci w 1719 r. wzniesiono tylko część ścian. Następca jego ks. A. Zakrzewski dokończył budowę, stawiając drewniane ściany i dwie drewniane wieże.
Sport.
Klub sportowy – LKS "Wisła Główina-Sobowo" 
Transport.
Przez centrum Sobowa przebiega droga powiatowa łącząca Dobrzyń nad Wisłą z Brudzeniem Dużym oraz droga łącząca miejscowość z Główiną. Oprócz autobusów PKS, w dni robocze kursuje również linia autobusowa nr 103 "Komunikacji Miejskiej Płock".

</doc>
<doc id="310842" url="https://pl.wikipedia.org/wiki?curid=310842" title="Plac Wacława">
Plac Wacława

Plac Wacława (także: "plac Wacławski"; ), potocznie nazywane przez Polaków "Wacławiakiem" (przez Czechów: "Václavák") – znajduje się w centrum Pragi, w dzielnicy Nové Město. Był miejscem historycznych wydarzeń w latach: 1918, 1945, 1948, 1968, a także Aksamitnej rewolucji w 1989, gdy na placu gromadziły się setki tysięcy demonstrantów, żądających demokratyzacji Czechosłowacji.
Dziś jest to główna arteria praska. Zarówno w dzień, jak i w nocy tętni życiem kulturalnym, towarzyskim oraz handlowym. Plac został wytyczony w 1348 z inicjatywy Karola IV. W czasach średniowiecza z racji odbywającego się tu od 1362 handlu końmi zwany był Końskim Targiem (od 1877 handlowano tu zbożem; czeski: "Koňský trh", niemiecki: "Rossmarkt"). Z czasem z targowiska plac stał się areną ważnych wydarzeń politycznych. To tam tłum demonstrował swoje niezadowolenie i rzadziej zadowolenie z istniejącej sytuacji politycznej oraz społecznej. Obecna (od 1848) nazwa placu wiąże się z barokowym pomnikiem św. Wacława autorstwa J.J. Bendla, ustawionym w 1678 w środkowej jego części (na skrzyżowaniu z ulicą Vodičkovą) i przeniesionym w 1879 pod probostwo w Wyszehradzie (dziś znajduje się tam jego kopia). W 1913 w górnej części placu powstał obecny pomnik św. Wacława w otoczeniu patronów ziemi czeskiej. Z balkonu jednej z kamienic otaczających plac w 1989 przemawiali do tłumu liderzy czeskiej opozycji z Václavem Havlem na czele.
Współcześnie na placu znajduje się pomnik poświęcony pamięci ofiar reżimów totalitarnych (w 1969 na placu miało miejsce samospalenie Jana Palacha oraz Jana Zajíca). Obok wznosi się monumentalny gmach Muzeum Narodowego ("Národní muzeum"). Plac należy do większych w Europie. Ma 750 metrów długości oraz 60 metrów szerokości. Przez wiele lat wzdłuż placu kursowały tramwaje, które usunięto na początku lat 80. XX wieku.
Okolice placu Wacława bywają określane jako dzielnica czerwonych latarni.

</doc>
<doc id="310850" url="https://pl.wikipedia.org/wiki?curid=310850" title="Curtis LeMay">
Curtis LeMay

Curtis Emerson LeMay (ur. 15 listopada 1906 w Columbus, zm. 1 października 1990 w March Air Force Base w hrabstwie Riverside) – amerykański wojskowy, generał lotnictwa, szef sztabu Sił Powietrznych Stanów Zjednoczonych (1961–1965), polityk.
Życiorys.
Podczas II wojny światowej dowodził, już w stopniu generała, dużymi siłami lotniczymi na wschodnim teatrze wojennym, gdzie Japończycy nazywali go „brutalnym LeMayem”. Był autorem koncepcji bombardowań dywanowych maszynami B-29 z niskiego pułapu, nocą z użyciem bomb zapalających celem wywołania burzy ogniowej. Najbardziej niszczycielski nalot w historii miał miejsce nocą z 9 na 10 marca 1945 nad Tokio.
Po wojnie dowodził m.in. przełamaniem blokady Berlina, za pomocą mostu powietrznego. Pełnił też wiele ważnych funkcji w armii, m.in. szefa sztabu amerykańskich sił lotniczych w latach 1961–1965.
W 1968 gubernator stanu Alabama George Wallace, który, mimo że oficjalnie był demokratą, kandydował wówczas w wyborach prezydenckich z ramienia Niezależnej Partii Amerykańskiej, mianował LeMaya swoim kandydatem na urząd wiceprezydenta USA. Wallace w czasie wojny służył pod rozkazami swego partnera na liście. Jednakże LeMay nie zaangażował się wówczas aktywnie w kampanię.
Tandem Wallace-LeMay zdobył wówczas 5 stanów południowych (Alabama, Arkansas, Missisipi, Luizjana i Georgia), 46 głosów elektorskich i 9 901 118 głosów powszechnych.
W czasie kampanii LeMay krytykował rząd za „zbyt łagodną” politykę w Wietnamie i sugerował, aby „cofnąć go za pomocą bombardowań z powrotem do epoki kamiennej”.

</doc>
<doc id="310852" url="https://pl.wikipedia.org/wiki?curid=310852" title="Propafenon">
Propafenon

Propafenon – wielofunkcyjny organiczny związek chemiczny. Jest stosowany jako lek antyarytmiczny; według klasyfikacji Vaughana Williamsa należy do grupy Ic. Jest związkiem chiralnym, produkt farmaceutyczny jest mieszaniną racemiczną obu enancjomerów.
Działanie.
Działa stabilizująco na błony komórkowe. Ma właściwość hamowania szybkiego prądu sodowego i zwalniania fazy 0 potencjału czynnościowego, czyli fazę depolaryzacji. Dzięki temu znacznie wydłuża przewodzenie. Nieznacznie wydłuża okres refrakcji, nie wpływając na czas trwania potencjału czynnościowego.
Podwyższa próg pobudliwości i dzięki temu hamuje powstawanie pobudzeń w obrębie przedsionków i komór.
W elektrokardiogramie można stwierdzić wydłużenie odstępu PQ i poszerzenie zespołu QRS.
Działa inotropowo ujemnie.
Wykazuje słabe działanie β-adrenolityczne i w dużych dawkach również blokuje kanały wapniowe.
Wykazuje działanie miejscowo znieczulające.
Zastosowanie.
Stosowany w leczeniu doraźnym i przewlekłym nadkomorowych zaburzeń rytmu. Zwłaszcza stanów z migotaniem przedsionków, z wyłączeniem pacjentów z chorobą organiczną serca lub niewydolnością prawokomorową krążenia.
Przeciwwskazania.
Niewydolność serca, wstrząs kardiogenny są przeciwwskazaniami do stosowania propafenonu. Nie należy go również stosować u chorych z zaburzeniami przewodzenia przedsionkowego, blokiem przedsionkowo-komorowym II° lub III°, blok odnóg pęczka Hissa (LBBB, RBBB) lub zaburzenia czynności węzła zatokowego u osób bez czynnego stymulatora serca.
Zaburzenia odstępu PQ również stanowią przeciwwskazanie do stosowania leku.
Stosowanie leku w POCHP i chorobach organicznych serca wiąże się z dużym ryzykiem i jest przeciwwskazane, tak samo jak u pacjentów z istotnym niedociśnieniem.
Dawkowanie.
Najczęściej jest stosowany doustnie w kilku dawkach po 150 mg.
Działanie niepożądane.
Podczas stosowania propafenonu mogą wystąpić: bradykardia, blok przedsionkowo-komorowy, częstoskurcze i migotanie komór. U osób w podeszłym wieku może wywołać ortostatyczne spadki ciśnienia, bóle i zawroty głowy, nieostre widzenie, lęk, zaburzenia psychiczne, zaburzenia snu.

</doc>
<doc id="310853" url="https://pl.wikipedia.org/wiki?curid=310853" title="Bazylika Matki Bożej Królowej Pokoju w Jamusukro">
Bazylika Matki Bożej Królowej Pokoju w Jamusukro

Bazylika Matki Bożej Królowej Pokoju (fr. "Basilique de Notre Dame de la Paix de Yamoussoukro") – bazylika mniejsza, największy kościół na świecie, najwyższa świątynia w Afryce oraz najwyższy kościół katolicki świata. Znajduje się w Jamusukro, administracyjnej stolicy Wybrzeża Kości Słoniowej.
Historia.
W 1983 roku prezydent Wybrzeża Kości Słoniowej Félix Houphouët-Boigny wybrał Jamusukro na nową stolicę konstytucyjną kraju. W projekcie miasta uwzględniono plany budowy wielkiej bazyliki. Głównym architektem bazyliki był Pierre Fakhoury. Budowę rozpoczęto w 1985 roku, a ukończono w 1989 roku. Projekt był wzorowany na bazylice św. Piotra w Watykanie. Kamień węgielny położono 10 sierpnia 1985 roku, a bazylika została konsekrowana 10 września 1990 roku przez papieża Jana Pawła II
Od 1991 roku bazyliką opiekują się polscy pallotyni. Została wybrana przez Jana Pawła II na miejsce oficjalnych obchodów III Światowego Dnia Chorych 11 lutego 1995 roku i II Międzynarodowego Spotkania kapłanów w lipcu 1997 roku.
Bazylika nie jest kościołem katedralnym. Rolę tę spełnia pobliska katedra św. Augustyna, która jest główną świątynią i siedzibą biskupa diecezji Jamusukro.
Architektura.
Bazylika jest wysoka na 158 m. Według Księgi rekordów Guinnessa jest to największy kościół świata. Jego całkowita powierzchnia wynosi 30 tys. m². Podczas budowy 70 tys. m² powierzchni wyłożono marmurem, bazylikę ozdobiono też witrażami. W kościele znajduje się wiele kolumn w różnych stylach. Znajduje się tam 7 tys. miejsc siedzących oraz 11 tys. stojących. Zwieńczona krzyżem kopuła bazyliki jest jedną z największych na świecie.
Kontrowersje.
Decyzja prezydenta Wybrzeża Kości Słoniowej o powstaniu okazałej bazyliki w nowo budowanej stolicy wzbudziła wiele kontrowersji. Kwestionowano budowę kosztownej świątyni (koszty przedsięwzięcia szacowane są na 300 mln USD) w kraju, w którym katolicy stanowią tylko kilkanaście procent ludności, którego zadłużenie zagraniczne szybko rośnie, a poziom życia wielu jego mieszkańców jest bardzo niski.

</doc>
<doc id="310859" url="https://pl.wikipedia.org/wiki?curid=310859" title="Panatenaje">
Panatenaje

Panatenaje (gr. "Panathḗnaia") – święto upamiętniające narodziny bogini Ateny, obchodzone w starożytnych Atenach w miesiącu "hekatombaion". Początkowo było świętem chłopskim; Pizystrat uczynił je naczelną uroczystością ateńską w VI w. p.n.e. Święto obchodzono co roku jako Małe Panatenaje, a co cztery lata, w trzecim roku każdej olimpiady, jako szczególnie uroczyste Wielkie Panatenaje. Święto przedstawione jest na fryzie w świątyni Partenon.
Małe Panatenaje.
Małe Panatenaje były świętem jednodniowym. Posągom Ateny w mieście zakładano wówczas nowe szaty zwane "peplos" oraz składano ofiary "Atenie Polias" („Miejskiej” – opiekunce Aten), Higiei i Nike. Potem następowały konkursy taneczne.
Wielkie Panatenaje.
Wielkie Panatenaje były najuroczystszym świętem w starożytnych Atenach. Rozpoczynały się całonocnym czuwaniem przed właściwymi obchodami. Rankiem młodzieńcy ateńscy ścigali się z pochodniami, biegnąc z gaju za murami miasta na szczyt Akropolu. Następnie rozpoczynała się procesja całej społeczności Aten spod Bramy Dipylońskiej w Keramejkos aż do Partenonu, gdzie składano bogate ofiary, natomiast samemu posągowi Ateny zakładano "peplos". Szaty te szyte były przez dziewczęta z najzamożniejszych rodzin, a podczas procesji niesione były na maszcie zamontowanym na rydwanie w kształcie statku. Materiał peplos robiony był z wełny, miał żółtą barwę i pokryty był wzorami przedstawiającymi sceny z "gigantomachii". 
W dalszej kolejności odbywały się wyścigi rydwanów, gonitwy koni, zawody lekkoatletyczne i konkursy muzyczne, trwające przez kilka dni. Zwycięzcy otrzymywali w nagrodę amfory z oliwą ze świętych gajów oliwnych, tzw. amfory panatenajskie. Obchody obejmowały też taniec nagich mężczyzn, mających tylko hełm i tarczę, dla upamiętnienia zwycięstwa Ateny nad gigantami.

</doc>
<doc id="310860" url="https://pl.wikipedia.org/wiki?curid=310860" title="Dachnów">
Dachnów

Dachnów (w latach 1977–1981 Jaworzyna) – wieś w Polsce położona na Płaskowyżu Tarnogrodzkim, w województwie podkarpackim, powiecie lubaczowskim, w gminie Cieszanów.
W latach 1975–1998 miejscowość administracyjnie należała do województwa przemyskiego.
Części wsi.
Dachnów jest największą wsią w całej gminie.
Wieś leży na szlaku architektury drewnianej województwa podkarpackiego - we wsi znajduje się cerkiew greckokatolicka pw. Podwyższenia Krzyża Świętego z 1864 roku.

</doc>
<doc id="310862" url="https://pl.wikipedia.org/wiki?curid=310862" title="Hope (Arkansas)">
Hope (Arkansas)

Hope (dosłownie: "Nadzieja") to miasto w hrabstwie Hempstead w stanie Arkansas. Jego populacja wynosi 10 616 mieszkańców.
Hope jest najbardziej znane z tego, iż jest rodzinnym miastem 42. prezydenta USA Billa Clintona. Zresztą on sam do tego nawiązał w roku 1992, na konwencji wyborczej Partii Demokratycznej, mówiąc: "wierzę w miejsce zwane nadzieją". Z Hope pochodzi też były republikański gubernator stanu Mike Huckabee.

</doc>
<doc id="310871" url="https://pl.wikipedia.org/wiki?curid=310871" title="Józef Epstein (komunista)">
Józef Epstein (komunista)

Józef Epstein, ps. "Pułkownik Gilles, Joseph Andrej, Joseph Estain, Joseph, André Duffau" (ur. 16 października 1911 w Zamościu, zm. 11 kwietnia 1944 w Mont Valérien) – polsko-żydowski działacz komunistyczny, uczestnik hiszpańskiej wojny domowej po stronie sił republikańskich, podczas II wojny światowej zasłużony dowódca oddziałów francuskiego ruchu oporu. Zginął rozstrzelany przez Niemców, po wcześniejszych ciężkich torturach Gestapo.
Życiorys.
Studiował prawo na Uniwersytecie Warszawskim, w czasie nauki wstąpił do Komunistycznej Partii Polski. W 1931 został aresztowany, gdy wygłaszał przemówienie na nielegalnym komunistycznym mityngu, jednak po kilku tygodniach wypuszczono go z więzienia. Uciekł wówczas do Czechosłowacji, gdzie bezskutecznie ubiegał się o prawo stałego pobytu. Następnie znalazł się we Francji.
Epstein osiadł we francuskim Tours, gdzie ożenił się z Paulą Duffau, również aktywistką komunistyczną. Działali w komórkach Francuskiej Partii Komunistycznej (PCF) kolejno w Tours, Bourdeaux i Paryżu. Epstein ukończył studia prawnicze, jednak nie mógł wykonywać zawodu będąc imigrantem. Miał syna.
W 1936 wyjechał do Hiszpanii i wstąpił do armii republikańskiej, walczył w hiszpańskiej wojnie domowej i został ciężko ranny w obronie Irun. W styczniu 1938 dowodził baterią rumuńskich artylerzystów "Tudor Vladimirescu"; w końcu tego samego roku wrócił do Francji, gdzie został na kilka miesięcy internowany w obozie w Gurs.
W 1939 wstąpił do tworzonych we Francji polskich jednostek wojskowych, ale szybko zrezygnował, wstępując zamiast tego do Legii Cudzoziemskiej. W 1940 został schwytany przez Niemców i osadzony w Stalagu IVB. Zdołał z niego uciec i przez Szwajcarię dotarł z powrotem do Paryża dzięki fałszywym papierom.
W 1941 związał się z komunistyczną formacją ruchu opory, FTP, którą od lutego 1943 dowodził w regionie paryskim. W istotny sposób zreorganizował działanie jednostek FTP, tworząc większe, 10-15 osobowe oddziały partyzanckie, zamiast dotychczasowych "trójek" (jedna osoba rzucała bombę, dwie osłaniały odwrót). Taki dwunastoosobowy oddział dokonał w 1943 zamachu w czasie parady niemieckiej na paryskim Placu Gwiazdy; hitlerowcy byli wówczas przekonani, że przemarsz żołnierzy Wehrmachtu zaatakowało co najmniej kilkuset partyzantów.
Epstein został zdradzony, najprawdopodobniej przez Josepha Dawidowicza, dotąd szefa zaopatrzenia w grupie Manukiana, i aresztowany razem z tym ostatnim na dworcu w Évry-Petit-Bourg. Został przewieziony do więzienia w Fresnes i poddany torturom, a następnie skazany na śmierć i stracony w forcie Mont Valérien.
Upamiętnienie.
Od 2004 jego imię nosi plac znajdujący się w 20. dzielnicy Paryża.

</doc>
<doc id="310873" url="https://pl.wikipedia.org/wiki?curid=310873" title="Odrodzenie Irlandzkie">
Odrodzenie Irlandzkie



</doc>
<doc id="310874" url="https://pl.wikipedia.org/wiki?curid=310874" title="Odrodzenie Celtyckie">
Odrodzenie Celtyckie



</doc>
<doc id="310876" url="https://pl.wikipedia.org/wiki?curid=310876" title="Czeska szkoła filmowa">
Czeska szkoła filmowa



</doc>
<doc id="310883" url="https://pl.wikipedia.org/wiki?curid=310883" title="Siły Powietrzne RP">
Siły Powietrzne RP



</doc>
<doc id="310884" url="https://pl.wikipedia.org/wiki?curid=310884" title="Irish Literary Revival">
Irish Literary Revival



</doc>
<doc id="310885" url="https://pl.wikipedia.org/wiki?curid=310885" title="Hope, Arkansas">
Hope, Arkansas



</doc>
<doc id="310892" url="https://pl.wikipedia.org/wiki?curid=310892" title="Alexis Langer">
Alexis Langer

Alexis Langer (ur. 2 lutego 1825 w Oławie, zm. 21 września 1904 we Wrocławiu) – niemiecki architekt, przedstawiciel stylu neogotyckiego, działał głównie na terenie Śląska. 
Życiorys.
Langer pochodził z rodziny ewangelickiej. W młodości nauki pobierał u mistrzów murarskich w Oławie i Kłodzku, w latach 1845–1846 kształcił się Królewskiej Szkole Sztuki, Budownictwa i Rzemiosła we Wrocławiu. Tytuł mistrza murarskiego zyskał w Kłodzku w 1848. W tym okresie też dużo podróżował, poznawał architekturę Niemiec i kontaktował się z doświadczonymi architektami. 
Pierwszym ważnym zrealizowanym projektem Langera była kamienica na rogu ulicy Krupniczej i Włodkowica we Wrocławiu, zbudowana w 1853. Architekt zyskał uznanie i otrzymał nowe zamówienia, m.in. wrocławski biskup katolicki Heinrich Förster zlecił mu zbudowanie kaplicy cmentarnej. Odtąd Langer zaczął coraz ściślej współpracować z biskupem. W 1858 Langer przeszedł na katolicyzm. W 1862, również na zlecenie biskupa Förstera zaprojektował kościół pw. Najświętszej Marii Panny (Mariacki) w Katowicach, które jeszcze wtedy nie miały praw miejskich. W tym samym roku Langer rozpoczął realizację największego swojego projektu – kościoła pw. św. Michała we Wrocławiu. Praca szła dobrze, dopóki w 1868 nie nastąpiła katastrofa budowlana – zawaliła się wówczas jedna z wież świątyni, co spowodowało utratę zamówień ze strony wrocławskiego kościoła na wiele lat. Pierwsze zlecenie nastąpiło dopiero w 1891.
Alexis Langer był twórcą płodnym, działającym przede wszystkim w zakresie architektury sakralnej, rzadziej świeckiej (np. ratusz w Ząbkowicach Śląskich). Większość jego kościołów znajduje się na Śląsku – najbardziej znane znajdują się we Wrocławiu, Wałbrzychu, Katowicach, Bielawie, Legnicy, ale niektóre są też w Wielkopolsce, a nawet na Kujawach. Intensywnie pracował do późnych lat – w ostatnim okresie życia stworzył m.in. projekty kościołów w Wałbrzychu, Obornikach Śląskich, Legnicy i Rawiczu. Ostatnim jego dziełem był kościół pw. Trójcy Świętej w Legnicy, projektował go w 1901 r., a budowę realizował w latach 1902-1904. Zmarł 21 września 1904 r.Został pochowany przy prezbiterium zaprojektowanej przez siebie kaplicy św. Wawrzyńca na dawnym cmentarzu katedralnym we Wrocławiu. Grób nie zachował się.

</doc>
<doc id="310895" url="https://pl.wikipedia.org/wiki?curid=310895" title="STS-97">
STS-97

STS-97 (ang. "Space Transportation System") – misja wahadłowca Endeavour amerykańskiej agencji rządowej NASA do Międzynarodowej Stacji Kosmicznej. Była to piętnasta misja wahadłowca Endeavour i sto pierwsza programu lotów wahadłowców.
Cel misji.
Szósty lot wahadłowca na stację kosmiczną ISS – dostarczenie pierwszego panelu baterii słonecznych do segmentu P6 kratownicy ITS.

</doc>
<doc id="310897" url="https://pl.wikipedia.org/wiki?curid=310897" title="Michalovce">
Michalovce

Michalovce (niem. "Großmichel", węg. "Nagymihály", cyg. "Mihaľa", jidysz "Michajlovec" lub "Mychajlovyc") – miasto powiatowe we wschodniej Słowacji, w kraju koszyckim, w historycznym regionie Zemplin.
Położenie.
Michalovce leżą na wysokości 114 m n.p.m., w północnej części Niziny Wschodniosłowackiej, nad rzeką Laborec w jej środkowym biegu. Liczba mieszkańców miasta wynosi około 40 tys. osób (2011), powierzchnia miasta – 52,81 km². W granicach miasta leżą dwa niewielkie, porośnięte lasem wzniesienia: "Hrádok" (163 m n.p.m.) i "Biela hora" (159 m n.p.m.), zbudowane z piaskowców.
Michalovce dzielą się na 8 dzielnic w 5 gminach katastralnych:
Przez Michalovce przebiega droga krajowa nr 19 (przyszła D1, międzynarodowa E50) z Użhorodu do Koszyc, która w mieście łączy się z drogą krajową nr 18, biegnącą z Preszowa. Przez Michalovce przebiega również południkowa linia kolejowa Sanok – Medzilaborce – Humenné – Sátoraljaújhely, łącząca Polskę z Węgrami zwana kiedyś jako Pierwsza Węgiersko-Galicyjska Kolej Żelazna.
Zabytki.
W okolicy dzisiejszych Michalovec osiedla ludzkie istnieją od początków neolitu. Z badań archeologicznych wynika, że w XII wieku w miejscu dzisiejszego miasta istniała romańska rotunda. Pierwsza wzmianka o mieście "Myhal" pochodzi z 1244. Prawa miejskie Michalovce uzyskały w 1418. Miasteczko miało charakter rolniczo-rzemieślniczy. Za czasów Królestwa Węgier Michalovce były siedzibą władz powiatu w komitacie Zemplén. W 1871 zbudowano linię kolejową. Za czasów Czechosłowacji w mieście powstały zakłady przemysłu odzieżowego i budowlanego.
Wart obejrzenia w Michalovcach jest renesansowo-barokowy pałac rodziny Sztárayów w parku na brzegu Laborca, w którym mieści się obecnie Muzeum Zemplińskie. Pozostałe zabytki Michalovec to katolicki kościół Narodzenia Marii Panny z XIV wieku, przebudowany w XVIII wieku i neobizantyjska cerkiew greckokatolicka z lat 1931-1934. Poza tym zabudowa miasta jest współczesna, z wyjątkiem kilku budowli z XIX i z początku XX wieku. Na wzgórzu "Hrádok" stoi obserwatorium astronomiczne.
Kilka kilometrów na wschód od miasta leży sztuczny zbiornik Zemplínska šírava, który latem pełni rolę centrum turystycznego wschodniej Słowacji. Korzystając z tego, że jest to jedno z najcieplejszych miejsc w kraju, z rozwiniętą bazą turystyczną i kompleksem basenowym Zemplínska šírava przyciąga tłumy Słowaków i gości zagranicznych. Szczególnie warte spróbowania są langosze, słowackie przysmaki o kształcie pizzy.
Gospodarka.
W mieście rozwinął się przemysł włókienniczy, odzieżowy, maszynowy, browarniczy, ceramiczny oraz cegielniany.

</doc>
<doc id="310898" url="https://pl.wikipedia.org/wiki?curid=310898" title="STS-92">
STS-92

STS-92 ("Space Transportation System") – misja wahadłowca Discovery do Międzynarodowej Stacji Kosmicznej. Był to dwudziesty ósmy lot Discovery, a jednocześnie setny, jubileuszowy lot amerykańskiego wahadłowca w ramach programu lotu wahadłowców.
Cel misji.
Piąty lot promu kosmicznego na stację kosmiczną ISS – dostarczenie segmentu Z1 kratownicy ITS (Integrated Truss Structure).

</doc>
<doc id="310899" url="https://pl.wikipedia.org/wiki?curid=310899" title="STS-106">
STS-106

STS-106 (ang. "Space Transportation System") – jedenastodniowa misja wahadłowca Atlantis do Międzynarodowej Stacji Kosmicznej. Był to dwudziesty drugi lot promu kosmicznego Atlantis i dziewięćdziesiąty dziewiąty programu lotów wahadłowców.
Cel misji.
Czwarty lot wahadłowca na stację kosmiczną ISS – aktywacja nowo zainstalowanego rosyjskiego modułu obsługowego Zwiezda (wyniesionego na orbitę w lipcu 2000 r. przy pomocy rakiety Proton). 

</doc>
<doc id="310901" url="https://pl.wikipedia.org/wiki?curid=310901" title="Kredytobiorca">
Kredytobiorca

Kredytobiorca – osoba fizyczna, prawna lub jednostka organizacyjna nieposiadająca osobowości prawnej, która otrzymała od kredytodawcy kredyt.
W polskim prawie pojęcie kredytobiorcy odnosi się tylko do kredytu bankowego; osoba fizyczna, która zaciągnęła kredyt konsumencki w rozumieniu Ustawy o kredycie konsumenckim, jest określana mianem konsumenta.
Kredytobiorca jest zobowiązany do korzystania z udostępnionej kwoty na warunkach określonych w umowie, zwrotu kwoty wykorzystanego kredytu wraz z odsetkami w oznaczonych terminach spłaty, zapłaty prowizji od udzielonego kredytu, a także do umożliwienia podejmowanie przez bank czynności związanych z oceną sytuacji finansowej i gospodarczej oraz kontrolę wykorzystania i spłaty kredytu. Powyższe dotyczy także konsumenta, który zaciągnął kredyt konsumencki w banku.

</doc>
<doc id="310903" url="https://pl.wikipedia.org/wiki?curid=310903" title="STS-101">
STS-101

STS-101 – misja wahadłowca Atlantis agencji NASA, do Międzynarodowej Stacji Kosmicznej. Był to dwudziesty pierwszy lot promu kosmicznego Atlantis i dziewięćdziesiąty ósmy programu lotów wahadłowców.
Cel misji.
Trzeci lot wahadłowca na stację kosmiczną ISS – misja zaopatrzeniowo-obsługowa z modułem Spacehab-LDM.
Przebieg misji.
Start do misji STS-101 nastąpił 19 maja 2000. Data startu promu Atlantis była czterokrotnie przesuwana z powodu złych warunków atmosferycznych. Na pokładzie wahadłowca znajdowała się 7-osobowa załoga, która dowodził James D. Halsell. Pilotem wyprawy był Scott J. Horowitz. Poza nimi załogę stanowiło 5 specjalistów misji (MS - Mission Specialist): Mary E. Weber (MS-1), Jeffrey N. Williams (MS-2), James S. Voss (MS-3), Susan J. Helms (MS-4) i Jurij W. Usaczow (MS-5). W tym gronie jedynie Jeffrey Williams nie miał doświadczenia i leciał w kosmos po raz pierwszy.
Podstawowym zadaniem lotu było: połączenie na orbicie promu Atlantis z Międzynarodową Stacją Kosmiczną, dostarczenie na nią wyposażenia oraz przeprowadzenie niezbędnych prac remontowych. Ponadto astronauci mieli przygotować stację do przyjęcia modułu serwisowego Zwiezda oraz pierwszej stałej załogi. Połączenie obu obiektów kosmicznych nastąpiło 21 maja 2000. Dzień później, 22 maja, podczas spaceru kosmicznego trwającego ponad 6,5 godziny J. Williams oraz James Voss m.in. zamontowali na zewnętrznej powierzchni stacji rosyjski manipulator Strieła 2. Na pokład Międzynarodowej Stacji Kosmicznej załoga promu weszła dopiero 23 maja 2000. Podczas prac remontowych astronauci wymienili m.in. wadliwe baterie i inny osprzęt. Ponadto wykonano szereg manewrów, które podniosły orbitę stacji o ponad 70 km. 26 maja 2000 wahadłowiec odłączył się od stacji i po trzydniowym autonomicznym locie wylądował nocą na bieżni Centrum Lotów Kosmicznych imienia Johna F. Kennedy’ego.

</doc>
<doc id="310906" url="https://pl.wikipedia.org/wiki?curid=310906" title="Pietro di Abano">
Pietro di Abano



</doc>
<doc id="310907" url="https://pl.wikipedia.org/wiki?curid=310907" title="STS-99">
STS-99

STS-99 – czternasta jedenastodniowa misja wahadłowca Endeavour agencji NASA i dziewięćdziesiąta siódma programu lotów wahadłowców. Jej głównym celem było zebranie danych wysokościowych SRTM.
Cel misji.
Misja poświęcona opracowaniu map powierzchni Ziemi za pomocą radaru SRTM (ang. "Shuttle Radar Topograhic Mission"), nawiązująca do lotów z aparaturą SRL – Endeavour STS-59 oraz Endeavour STS-68.

</doc>
<doc id="310909" url="https://pl.wikipedia.org/wiki?curid=310909" title="Kredytodawca">
Kredytodawca

Kredytodawca – osoba fizyczna, prawna lub jednostka organizacyjna nieposiadająca osobowości prawnej, która udziela kredytobiorcy kredytu.
W polskich warunkach prawnych kredytodawcą może być:
Bank będący kredytodawcą ma prawo do prowadzenia czynności związanych z oceną sytuacji finansowej i gospodarczej kredytobiorcy oraz kontroli wykorzystania i spłaty kredytu.

</doc>
<doc id="310912" url="https://pl.wikipedia.org/wiki?curid=310912" title="Czarna komedia">
Czarna komedia

Czarna komedia – odmiana komedii, w której przedmiotem żartu są sprawy zwykle traktowane poważnie, np. śmierć, choroba, cierpienie, ułomność, wojna czy zbrodnia. 
Gatunek ten operuje elementami groteski oraz ironią słowną i sytuacyjną, często odwołując się do poetyki absurdu i surrealizmu.
W literaturze czarnym humorem posługiwali się m.in. Joseph Heller ("Paragraf 22") i Kurt Vonnegut ("Rzeźnia numer pięć"). W filmie przykłady obecne w twórczości Franka Capry ("Arszenik i stare koronki" z 1944), Quentina Tarantino ("Pulp Fiction", "Bękarty wojny"), Jean-Pierre Jeuneta ("Delikatesy"), Tima Burtona ("Sok z żuka", "Marsjanie atakują!" czy "Gnijąca panna młoda"), a także w skeczach Latającego cyrku Monty Pythona i u Patrice'a Leconte'a ("Sklep dla samobójców"). W Polsce gatunek śmielej rozwinięty dopiero po 1989/1990 roku (m.in. "Rewers" B. Lankosza, "Kołysanka" J. Machulskiego).

</doc>
<doc id="310914" url="https://pl.wikipedia.org/wiki?curid=310914" title="Linia kredytowa">
Linia kredytowa

Linia kredytowa – rodzaj kredytu odnawialnego. Produkt bankowy finansujący działalność klientów, polegający na udostępnieniu przez bank możliwości zadłużania się do wysokości sumarycznego limitu ustalonego w umowie w okresie określonym umową. Kredytobiorca korzysta z tego limitu w miarę potrzeb, co w praktyce oznacza, że wypłata kredytu nie jest obwarowana dodatkowymi warunkami i procedurami związanymi z badaniem zdolności kredytowej. Dzięki temu dostęp do finansowania za pośrednictwem linii kredytowej jest bardzo szybki, co jest jej główną zaletą z punktu widzenia klienta.
W swej podstawowej formie linia kredytowa umożliwia zaciąganie kredytu w rachunku o sumarycznej kwocie ograniczonej przez wysokość przyznanego limitu. Linia kredytowa może mieć także formę umowy generalnej dotyczącej finansowania. W tym przypadku klient może decydować o formie otrzymywanego finansowania, wybierając z ustalonej palety produktów oferowanych przez bank. W ramach takiej linii może on korzystać np. z kredytów w rachunku bieżącym, kredytów obrotowych, gwarancji bankowych czy akredytyw. Sumaryczna wartość zadłużenia w banku nie może przekroczyć ustalonego limitu.
Linia kredytowa może mieć charakter odnawialny lub nieodnawialny. W przypadku linii odnawialnej spłacone przez kredytobiorcę kwoty automatycznie zwiększają kwotę dostępną do wypłaty – w okresie obowiązywania umowy kredyt może być wielokrotnie wypłacany i spłacany. W przypadku linii nieodnawialnej kredyt można wykorzystać tylko raz, a jego spłata nie powoduje zwiększenia kwoty możliwej do wypłaty w późniejszym terminie.
Na koszty linii kredytowej ponoszone przez klienta składają się dwa komponenty: odsetki płacone od wykorzystanej kwoty zadłużenia oraz opłata za gotowość banku do wypłaty środków ustalana zwykle jako procent udostępnionego limitu. Dodatkowo należy się liczyć z kosztami prowizji za przyznanie bądź odnowienie linii.

</doc>
<doc id="310915" url="https://pl.wikipedia.org/wiki?curid=310915" title="Cykl Diesla">
Cykl Diesla

Cykl Diesla (obieg Diesla) – prawobieżny obieg termodynamiczny złożony z czterech następujących po sobie przemian charakterystycznych: dwóch adiabat odwracalnych (będących jednocześnie izentropami), izobary i izochory. Obieg Diesla jest obiegiem porównawczym silnika wysokoprężnego o zapłonie samoczynnym (ZS) (silnika Diesla). Natomiast obieg Seiligera-Sabathé jest obiegiem porównawczym dla silników tłokowych wysokoprężnych o zapłonie samoczynnym, w których paliwo wtryskiwane jest za pomocą wtryskiwaczy.
Opis cyklu.
Cykl Diesla składa się z następujących procesów:
Sprawność cyklu.
gdzie:
Nie jest to najlepsza sprawność (lepszą ma cykl Carnota). Jest również niższa niż sprawność cyklu Otta przy tym samym stopniu sprężania. W praktyce jednak silniki realizujące cykl Diesla mają znacznie wyższe wartości stopnia sprężania niż silniki realizujące cykl Otta dlatego ich sprawność jest wyższa.

</doc>
<doc id="310917" url="https://pl.wikipedia.org/wiki?curid=310917" title="Karol Ferdynand Waza">
Karol Ferdynand Waza

Karol Ferdynand Waza (ur. 13 października 1613 w Warszawie, zm. 9 maja 1655 w Wyszkowie) – królewicz polski, biskup wrocławski, biskup płocki, książę nyski, książę opolsko-raciborski, książę pułtuski, opat czerwiński w latach 1634–1640, mogilski i tyniecki, pan na Żywcu.
Życiorys.
Był synem Zygmunta III Wazy i Konstancji Habsburżanki.
Dzieciństwo i młodość spędził pod opieką matki na dworze królewskim w Warszawie. 23 marca 1624 otrzymał od papieża Urbana VIII dyspensę pozwalającą na objęcie godności kanonika wrocławskiego. W tej sprawie interweniował u papieża kardynał protektor Cosmo de Torres.
3 maja 1625, dzięki zabiegom politycznym cesarza Ferdynanda II Habsburga, został nominowany na ordynariusza wrocławskiego. 22 października 1625 otrzymał papieskie zatwierdzenie na biskupstwo. 18 stycznia 1626, mimo małoletniości i nieposiadania święceń kapłańskich, został również uroczyście instalowany. Biskupstwem zarządzał poprzez posłów i komisarzy królewskich.
W 1629 przyłączył do diecezji wrocławskiej okręg Prudnika z archidiecezji ołomunieckiej. Po śmierci matki w 1631 odziedziczył, wraz z bratem Janem Kazimierzem, państwo żywieckie. W okresie rządów Władysława IV Wazy rezydował przede wszystkim w Warszawie. Będąc osobą bliską dworu królewskiego nie interesował się jednak polityką i nie miał ambicji do zdobywania urzędów świeckich. W latach 1632–1648 poświęcał czas głównie pracy administracyjnej, sprawom majątkowym i gromadzeniu beneficjów kościelnych. W 1640 został biskupem ordynariuszem płockim. Nie zdecydował się nigdy na przyjęcie święceń kapłańskich i sprawy duszpasterskie przekazał w diecezji wrocławskiej swoim sufraganom spośród, których najważniejszą rolę odgrywali biskup Jan Baltazar Liesch von Hornau oraz archidiakon Piotr Gebauer. Podobnie postąpił z diecezją płocką, gdzie zastępowali go w posłudze duchownej biskupi Stanisław Starczewski i Wojciech Tolibowski.
W 1641 wyznaczony został senatorem rezydentem. W 1643 ponownie został senatorem rezydentem.
Po śmierci Władysława IV Wazy w 1648 zgłosił swoją kandydaturę do tronu polskiego. Ogłosił program twardej polityki i zdecydowanych kroków w celu stłumienia powstania Chmielnickiego na Ukrainie. Uzyskał poparcie dwóch trzecich senatorów i większości biskupów. Za jego kandydaturą głosowała też szlachta ruska z Jeremim Wiśniowieckim na czele. Jego kandydaturze sprzeciwiła się natomiast szlachta wyznania ewangelickiego z Wielkiego Księstwa Litewskiego, która obawiała się zaostrzenia polityki kontrreformacji. Na czele opozycji wobec Karola Ferdynanda Wazy stanęli Janusz i Bogusław Radziwiłłowie, którzy zagrozili nawet zerwaniem unii polsko-litewskiej. Ostatecznie o kandydaturze Karola Ferdynanda Wazy zadecydowały listy Bohdana Chmielnickiego, który uzależniał zakończenie buntu Kozaków na Zaporożu od wybrania na króla Jana Kazimierza Wazy.
Po przegranej elekcji Karol Ferdynand Waza otrzymał po Władysławie IV Wazie księstwo opolsko-raciborskie. Wycofał się z życia publicznego. Osiadł w dobrach biskupów płockich na Mazowszu. Swoją główną rezydencją uczynił zamek w Broku. W 1651 przejął opiekę nad osieroconym i pozbawionym majątków na Ukrainie, Michałem Korybutem Wiśniowieckim. Sfinansował jego podróże zagraniczne i zapewnił gruntowne wykształcenie.
W połowie XVII wieku rozpoczął się bunt części władz księstwa opolsko-raciborskiego przeciw Karolowi Ferdynandowi Wazie, który chciał wprowadzić niezgodne ze statutem ziemskim przepisy restrykcyjne. Zwołana 24 września 1653 w Opolu sesja sejmiku księstwa, na której miano omówić zarządzenia Karola Ferdynanda, została zerwana i zbuntowana część uczestników przeniosła się do siedziby starosty ziemskiego Jana Maksymiliana von Hoditz w Prudniku, który przyłączył się do buntu. Waza uznał zjazd w Prudniku za nielegalny i obłożył jego uczestników ekskomuniką. Zbuntowany sejmik zarzucił mu działanie „na podstawie własnych praw”, i że „powinien oddzielić uprawnienia i obowiązki pana zastawnego od uprawnień biskupa”. Konflikt zakończył się wraz ze śmiercią Wazy. Karol Ferdynand Waza zmarł na dworze biskupim w Wyszkowie. Pochowany został w kościele jezuitów w Warszawie.
Karol Ferdynand Waza pozostawił po sobie ogromny majątek. Większa jego część została wydana na różnego rodzaju fundacje kościelne. Resztę otrzymał Jan II Kazimierz Waza. Pieniądze i dobra ziemskie odziedziczone po bracie pozwoliły królowi polskiemu sfinansować zaciąg wojska podczas potopu szwedzkiego, a księstwa śląskie dały mu schronienie, gdy musiał opuścić Rzeczpospolitą w 1655.
Pamięć o Karolu Ferdynandzie Wazie upamiętnia ufundowany przez Jana II Kazimierza Wazę marmurowy obelisk Wazów przy ul. 3 maja w Wyszkowie, którego autorem był rzeźbiarz Jan Baptysta Gisleni.

</doc>
<doc id="310918" url="https://pl.wikipedia.org/wiki?curid=310918" title="Cuchulainn">
Cuchulainn



</doc>
<doc id="310920" url="https://pl.wikipedia.org/wiki?curid=310920" title="Karol II Ferdynand Waza">
Karol II Ferdynand Waza



</doc>
<doc id="310924" url="https://pl.wikipedia.org/wiki?curid=310924" title="Muzeum Etnograficzne im. Marii Znamierowskiej-Prüfferowej w Toruniu">
Muzeum Etnograficzne im. Marii Znamierowskiej-Prüfferowej w Toruniu

Muzeum Etnograficzne im. Marii Znamierowskiej-Prüfferowej w Toruniu – muzeum etnograficzne założone w 1959 roku z inicjatywy Marii Znamierowskiej-Prüfferowej w Toruniu. 
Prezentuje ono wystawy stałe i czasowe z kolekcji zabytków liczącej ponad 65 tysięcy obiektów z całej Polski, udostępnia także trzy parki etnograficzne: skansen w centrum Torunia, Park Etnograficzny w Kaszczorku oraz Olenderski Park Etnograficzny w Wielkiej Nieszawce.
Lokalizacja.
Muzeum znajduje się w centrum miasta, przy ul. Wały gen. Sikorskiego, w sąsiedztwie Zespołu Staromiejskiego.
Historia.
Muzeum otwarto 1 stycznia 1959 roku, a inicjatorką jego powstania i twórczynią była prof. Maria Znamierowska-Prüfferowa, etnograf i muzeolog. Muzeum to zostało wydzielone z Działu Etnografii ówczesnego Muzeum Miejskiego (obecnie Muzeum Okręgowe), który istniał w jego strukturach od 1946 roku. Na siedzibę instytucji wybrano klasycystyczny arsenał artyleryjski z 1824 roku (jeden z elementów Twierdzy Toruń). 
W 1961 roku obok arsenału wybudowano nowoczesny pawilon (według projektu architektów Adama Falkiewicza i Janusza Jerki) połączony z arsenałem podziemnym przejściem. Nowy budynek muzealny pomieścił dużą Salę Rybacką, salę odczytowo - kinową oraz administrację Muzeum. Obok pawilonu znajduje się schron ziemny dawnej fortyfikacji pruskiej adaptowany na pracownie konserwatorskie i pomieszczenia gospodarcze. 
Największą atrakcją Muzeum jest Park Etnograficzny o powierzchni 1,7 ha, jedyny w Europie skansen usytuowany w centrum miasta. W 1989 roku Muzeum wzbogaciło się o amfiteatr, w którym odbywają się koncerty i przeglądy muzyki ludowej, m.in. Międzynarodowe Spotkania Kapel Ludowych oraz Festiwal Folkloru Miejskiego. W 1968 roku także z inicjatywy prof. Marii Znamierowskiej-Prüfferowej otwarto w dzielnicy Kaszczorek Zagrodę Rybacko-Rolniczą. 30 kwietnia 2004 roku w skansenie w centrum miasta w wyniku podpalenia spłonęły trzy dwustuletnie drewniane chaty kryte strzechą, które zostały w 2005 roku odbudowane, m.in. dzięki wsparciu samorządu województwa kujawsko-pomorskiego. W maju 2018 roku Muzeum otworzyło swój nowy oddział – Olenderski Park Etnograficzny w Wielkiej Nieszawce.
Muzeum prowadzi również działalność edukacyjną, wydawniczą, organizuje koncerty muzyki tradycyjnej oraz kiermasze sztuki ludowej. Warto dodać, że z Muzeum związane są lub były wybitne osobowości polskiej etnologii: Roderyk Lange, Jan Rompski, Kalina Skłodowska-Antonowicz, Aleksander Błachowski, Jan Święch, Marian Pieciukiewicz.
Ekspozycja.
Kolekcja.
W 2018 roku kolekcja Muzeum liczyła ponad 65 tys. obiektów z całej Polski. Muzeum gromadzi zbiory i materiały dokumentacyjne z zakresu etnografii i etnologii oraz dziedzin pokrewnych, dotyczące:
Działy.
Zbiory Muzeum obejmują wszystkie dziedziny życia i pogrupowane są w następujące działy: Gospodarki i Rzemiosł, Architektury i Parków Etnograficznych, Rybołówstwa i Zajęć Wodnych, Sztuki i Estetyki Ludowej, Folkloru i Kultury Społecznej. Dział Rybołówstwa i Zajęć Wodnych jest wydzielony ze względu na historię Muzeum, gdyż kolekcję tę (rozwijaną później przez jej następców) tworzyła osobiście prof. Maria Znamierowska-Prüfferowa. 
Wystawy stałe.
Oprócz wystaw stałych władze Muzeum organizują również ekspozycje czasowe prezentujące różnorodne tematy z zakresu etnografii i antropologii.
Działalność wydawnicza.
W ofercie wydawniczej Muzeum znajdują się zarówno katalogi wystaw czasowych i stałych, jak i opracowania naukowe oraz popularnonaukowe, a także czasopismo „Materiały Muzeum Etnograficznego w Toruniu”. Szczególną pozycję wśród muzealnych publikacji zajmuje seria „Etnografia Ocalona”, w której wydawane są prace polskich etnografów, etnologów i antropologów kulturowych, często zapomniane lub uznawane za zaginione lub nigdy nieprzetłumaczone na język polski.
Współpraca.
Muzeum współpracuje na stałe z kilkoma organizacjami pozarządowymi: Towarzystwem Przyjaciół Muzeum Etnograficznego w Toruniu, Polskim Towarzystwem Ludoznawczym, Fundacją Emic i Polską Akcją Humanitarną.

</doc>
<doc id="310925" url="https://pl.wikipedia.org/wiki?curid=310925" title="Odrodzenie irlandzkie w literaturze">
Odrodzenie irlandzkie w literaturze



</doc>
<doc id="310930" url="https://pl.wikipedia.org/wiki?curid=310930" title="Lista stadionów w Meksyku">
Lista stadionów w Meksyku



</doc>
<doc id="310933" url="https://pl.wikipedia.org/wiki?curid=310933" title="Irlandzka walka o niepodległość">
Irlandzka walka o niepodległość

Irlandia była pod panowaniem angielskim przez 750 lat, od złożenia hołdu lennego Henrykowi II z dynastii Plantagenetów w 1171 r. aż do utworzenia w 1921 r. Wolnego Państwa Irlandzkiego. Przez ten czas istniało na wyspie wiele ruchów niepodległościowych.
Utrata niepodległości.
Początek utraty niepodległości przez państwo irlandzkie datuje się na rok 1171. Wtedy też Irlandczycy pod presją papieża Hadriana IV złożyli hołd lenny Henrykowi II z dynastii Plantagenetów. Przymusowe podporządkowanie się Anglikom zakończyło wielowiekową batalię Irlandii o zachowanie niezależności. Przez ostatnie stulecia stanowiła łakomy kąsek, ale nie dała się przez nikogo zagarnąć – ani przez legiony rzymskie, ani wojska wikingów czy Normanów.
Mimo licznych buntów i powstań, z każdym wiekiem umacniało się panowanie Anglików na Wyspie. Pod koniec XV w. dynastia Tudorów rozpoczęła powolny podbój Irlandii. W 1541 r. Henryk VIII jako pierwszy władca angielski ogłosił się królem Irlandii, która jednak nie uznała go jako głowy Kościoła i pozostała przy katolicyzmie. W 1641 w Irlandii wybuchło powstanie, które – także dzięki wojnie domowej, jaka rok później przeszła przez Anglię – pozwoliło jej uzyskać pewną niezależność, jednak już w 1649 r. wojska Olivera Cromwella całkowicie spustoszyły wyspę (masakra w Drogheda) i rozpoczęły trzyletnią, bezlitosną kampanię przywracania władzy angielskiej.
Największe represje spotkały Irlandczyków w latach panowania Wilhelma Orańskiego. W 1690 r., po przegranym powstaniu w Boyne, król angielski zakazał zasiadania katolików w parlamencie, odebrał im prawo głosu i wydał ustawę niedopuszczającą ich do studiowania na uniwersytetach i pracy w niektórych zawodach. Przez sto lat Irlandia pozbawiona była swoich podstawowych praw, a jej mieszkańcy stali się ofiarami prześladowań i ostrej dyskryminacji.
Myśl niepodległościowa w wieku XIX.
W czasie rewolucji francuskiej powstało założone przez Wolfe’a Tone’a Towarzystwo Zjednoczonych Irlandczyków – stowarzyszenie o tendencjach separatystycznych. W 1798 r. wybuchło szybko stłumione powstanie (zob. Republika Connaught). W 1801 r. Irlandia została wcielona do Królestwa Wielkiej Brytanii, tworząc Królestwo Wielkiej Brytanii i Irlandii.
W pierwszej połowie XIX w. rodzący się podziemny ruch irlandzki podzielił się na dwa odłamy: jeden, skupiony wokół Stowarzyszenia Katolickiego (Henry Grattan i Daniel O’Connell), głosił hasła polityki ugodowej, zmierzającej do negocjacji z Anglikami, głównie o prawa katolików. Drugi zaś – powstała w 1842 r. "Młoda Irlandia" (Charles Gavan Duffy) – hołdowała hasłom radykalnym i rewolucyjnym, zapowiadając walkę o niepodległość. W 1848 r. z jej inicjatywy rozpoczęło się powstanie, nieudane i krwawo stłumione, nazywane sarkastycznie „bitwą na grządce kapusty w ogrodzie wdowy McCormack”.
W 1845 r. przez Irlandię przeszła ziemniaczana zaraza, która zapoczątkowała czteroletnią klęskę głodu. W tym czasie sprawy polityczne zeszły na dalszy plan. Wtedy też nastąpiła masowa emigracja z Wyspy, głównie do Stanów Zjednoczonych. Właśnie w Ameryce został założony nowy ruch rewolucyjny Towarzystwo Feniańskie. Fenianie nawiązywali do bojowych tradycji Tone’a i odrzucali możliwość parlamentarnych metod walki. Jednym z przywódców ruchu był John O’Leary, który swoje idee ogłaszał w wydawanym przez siebie piśmie "The Irish People" ("Irlandzki lud"). W 1867 r. na terenie Irlandii wybuchło kolejne powstanie, ale, tak jak i wcześniejsze, zakończyło się całkowitym fiaskiem – nie nadeszła oczekiwana pomoc od fenian, a przywódców aresztowano jeszcze przed rozpoczęciem buntu.
Po klęsce powstania podjęto walkę o niezależność w angielskim parlamencie (ruch "home rule", zainicjowany przez Isaaca Butta i Charlesa Stewarta Parnella). Irlandczycy znaleźli niespodziewanego sojusznika w osobie premiera Anglii Williama Gladstone’a. Szef brytyjskiego rządu próbował przeforsować w parlamencie dwie ustawy o przyznaniu Irlandii autonomii, ale obie upadły – pierwsza w Izbie Gmin, druga w Izbie Lordów.
W stronę autonomii.
Pod koniec XIX w. powstała Irlandzka Partia Socjalistyczno-Republikańska, założona przez Jamesa Connolly’ego, głosząca radykalne hasła i nawiązująca do myśli walki wyzwoleńczych. W 1916 roku była ona odpowiedzialna za wybuch powstania wielkanocnego. Po niespełna tygodniu powstanie upadło, a Anglicy wykonali publiczne wyroki śmierci na przywódcach. Od 1919 roku rozpoczęła się wojna o niepodległość, zakończona w 1921 roku zawarciem pokoju między premierem Lloydem George’em, a Arthurem Griffith’em przewodniczącym irlandzkiej delegacji. Irlandia otrzymała status niezależnego w prawach dominium.
W latach 1922–1923 przez Zieloną Wyspę przetoczyła się wojna domowa, która wybuchła z powodu zgody rządu de Valery na pozostanie w Zjednoczonym Królestwie Irlandii Północnej.
W 1937 roku republika uzyskała własnego prezydenta, a w 1949 wystąpiła ze Wspólnoty Brytyjskiej.

</doc>
<doc id="310937" url="https://pl.wikipedia.org/wiki?curid=310937" title="Demons And Wizards">
Demons And Wizards



</doc>
<doc id="310939" url="https://pl.wikipedia.org/wiki?curid=310939" title="Montmorylonit">
Montmorylonit

Montmorylonit, montmorillonit – szeroko rozpowszechniony minerał z gromady krzemianów, zaliczany do minerałów ilastych (grupa smektytów). Nazwa pochodzi od miejscowości Montmorillon we Francji.
Właściwości.
Tworzy bardzo drobne, łuskowate kryształy o średnicy nie przekraczającej 1 mikrometra. Występuje w skupieniach zbitych, woskowych lub ziemistych i proszkowych. Niekiedy tworzy drobnoziarniste agregaty, przyjmujące formy „robakowate” lub sferolityczne.
Typ pakietu który tworzy to 2:1 (dwie warstwy tetraedryczne i jedna oktaedryczna).
Dobrze pochłania wodę (ośmiokrotna objętość), odbarwia się.
Występowanie.
Występuje w grupach minerałów ilastych. Powstaje wskutek wietrzenia różnych skał krystalicznych. Stanowi podstawowy składnik bentonitu. Bywa spotykany w osadach morskich i jeziornych, zwykle w towarzystwie illitu, kaolinitu, haloizytu, kwarcu, kalcytu.
Na świecie: Stany Zjednoczone (Nowy Meksyk, Arizona, Kolorado, Kalifornia, Alabama), Rosja i Gruzja (Kaukaz), Węgry, Rumunia, Niemcy, Francja, Czechy.
W Polsce: w okolicach Tarnobrzega, na Kujawach, na Dolnym Śląsku.
Zastosowanie.
Stanowi ważny surowiec przemysłu ceramicznego, gumowego, papierniczego, farmaceutycznego, chemicznego, metalurgicznego i spożywczego. Jest składnikiem nawozów mineralnych oraz płuczki wiertniczej. Montmorylonitu używa się także przy rekultywacji terenów skażonych metalami ciężkimi.

</doc>
<doc id="310940" url="https://pl.wikipedia.org/wiki?curid=310940" title="Owocówka jabłkóweczka">
Owocówka jabłkóweczka

Owocówka jabłkóweczka ("Cydia pomonella" syn. "Carpocapsa pomonella", "Laspeyresia pomonella") – motyl z rodziny zwójkowatych, którego gąsienice są groźnymi szkodnikami jabłoni i grusz. Może także żerować na pigwie, orzechu włoskim, głogu, moreli, brzoskwini i czereśni. Szeroko rozpowszechniona w Europie, zawleczona do Ameryki Północnej.
Wygląd.
Owady dorosłe to motyle o przednich skrzydłach brunatnopopielatych z kilkoma złocistymi paskami, określanymi jako lusterka, i tylnych skrzydłach oliwkowo-popielatych. Samice maja rozpiętość skrzydeł 20 mm, a samce 16 mm. Jaja są prawie okrągłe, zaostrzone na końcu, tuż po złożeniu perłowe, opalizujące. Larwy mają początkowo żółtokremową barwę, później są różowawe, ponadto u starszych gąsienic na ciele widoczne są szare brodawki. Poczwarka ma około 12 mm długości, jest brązowa, ukryta pod korą drzewa.
Szkodliwość.
Białoróżowe gąsienice o długości ok. 15 mm wgryzają się do środka owoców, wygryzając miąższ i powodując przedwczesne ich opadanie. 
Jest to jeden z najgroźniejszych szkodników, gdyż potrafi doszczętnie zalarwić wszystkie owoce w sadzie w bardzo krótkim czasie. 

</doc>
<doc id="310941" url="https://pl.wikipedia.org/wiki?curid=310941" title="Rentgenolitografia">
Rentgenolitografia

Rentgenolitografia – proces litografii wykorzystywany w technice mikroelektronicznej, np. przy produkcji procesorów. Odmiana ta polega na użyciu fal o długości od 0,4 do 1 nm, czyli promieni rentgenowskich.
Maski.
Jako podłoża masek do rentgenolitografii stosowane są cienkie membrany krzemowe oraz takie materiały jak tytan, SiC, mylar, poliamidy czy inne, natomiast jako materiał pochłaniający promieniowanie − złoto.
Zalety.
Podstawową zaletą zastosowania promieni rentgenowskich o długości fali około 800 razy krótszej od fal stosowanych w klasycznej fotoligrafii jest uzyskanie większej rozdzielczości, a co za tym idzie – mniejszego wymiaru charakterystycznego przygotowywanego układu mikroelektronicznego. Zaletami są też stosunkowo krótki czas naświetlania oraz mała wrażliwość na ewentualne pyłki pomiędzy emulsjami maski i płytki.
Wady.
Wytwarzanie masek do rentgenolitografii jest skomplikowanym i wieloetapowym procesem. Poza tym maski są wykonywane za pomocą innej metody litografii – najczęściej elektronolitografii.

</doc>
<doc id="310942" url="https://pl.wikipedia.org/wiki?curid=310942" title="Andrzej Piotrowski">
Andrzej Piotrowski



</doc>
<doc id="310945" url="https://pl.wikipedia.org/wiki?curid=310945" title="Krzywa Kocha">
Krzywa Kocha

Krzywa Kocha – krzywa fraktalna, którą można zdefiniować jako pewien atraktor IFS lub jako granicę ciągu krzywych opisanych poniżej. Krzywa ta jest nieskończenie długa, mieści się jednak na skończonej powierzchni – można więc narysować pewne jej przybliżenie
Została ona opisana po raz pierwszy w pracy "Sur une courbe continue sans tangente obtenue par une construction géométrique élémentaire" przez Helgego von Kocha w roku 1904.
Połączenie trzech krzywych przypomina płatek śniegu i nazywane jest płatkiem Kocha (na rysunku obok).
Tworzenie krzywej Kocha.
Krzywa Kocha powstaje z odcinka, poprzez podzielenie go na 3 części i zastąpienie środkowej ząbkiem (o ramieniu długości równej 1/3 odcinka) takim, że wraz z usuwaną częścią tworzy trójkąt równoboczny. Krok ten jest powtarzany w nieskończoność, dla każdego fragmentu odcinka.
Krok 0.
Krzywa Kocha w kroku zerowym formula_1 jest odcinkiem. Zostanie on podzielony na 3 równe części, a środkową zastąpią dwa odcinki długości formula_2 nachylone względem niej pod kątem 60°. Wraz z wyciętym fragmentem mogłyby one utworzyć trójkąt równoboczny.
Krok 1.
Krzywa Kocha w kroku pierwszym formula_3 po transformacji zawiera 4 odcinki, każdy równy formula_4 W kolejnym kroku każdy z tych odcinków ponownie zostanie podzielony na 3 części, a środkową znów zastąpimy dwoma odcinkami.
Krok 2.
Krzywa Kocha w kroku drugim formula_5 zawiera już 16 odcinków, każdy długości formula_6 W kolejnym kroku formula_7 powstanie 64 odcinków, każdy długości formula_8 itd.
Wymiar.
Aby obliczyć wymiar pojemnościowy (Kołmogorowa) krzywej Kocha, należy rozpatrzyć formula_9-ty krok konstrukcji. Wtedy istnieje formula_10 odcinków, każdy długości formula_11 tak więc:

</doc>
<doc id="310948" url="https://pl.wikipedia.org/wiki?curid=310948" title="Andrzej Piotrowski (sztangista)">
Andrzej Piotrowski (sztangista)

Andrzej Piotrowski (ur. 27 stycznia 1958 w Pułtusku) – polski sztangista, medalista mistrzostw świata, olimpijczyk.
Startował w barwach Mazovii Pułtusk i Odry Opole. Największym sukcesem zawodnika było zdobycie w 1983 brązowego medalu mistrzostw świata w wadze lekkociężkiej (90 kg) z wynikiem 382,5 kg. Dwukrotnie (1983 i 1984) wywalczył także trzecie miejsce w mistrzostwach kontynentu.
Startował na olimpiadzie w Seulu w 1988, gdzie zajął 4. miejsce z wynikiem 365 kg (165 kg + 200 kg).
Po zakończeniu kariery zawodniczej trener (m.in. kadry narodowej) oraz działacz.

</doc>
<doc id="310950" url="https://pl.wikipedia.org/wiki?curid=310950" title="P. B. S. Pinchback">
P. B. S. Pinchback



</doc>
<doc id="310951" url="https://pl.wikipedia.org/wiki?curid=310951" title="Plik wsadowy">
Plik wsadowy



</doc>
<doc id="310953" url="https://pl.wikipedia.org/wiki?curid=310953" title="Mykale">
Mykale

Mycale (także Mycǎlé, Mukalê, Mykale, Mycali, tur. Samsun Daği) – góra na zachodnim wybrzeżu centralnej Anatolii w Turcji położona na północ od rzeki Menderes i naprzeciw wyspy Samos.
Na jej stokach miała miejsce Bitwa pod Mykale w 479 p.n.e. kończąca drugą wojnę perską.

</doc>
<doc id="310954" url="https://pl.wikipedia.org/wiki?curid=310954" title="Mantua">
Mantua

Mantua (wł. "Mantova", w lokalnym dialekcie emilijskim "Mantua") – miasto i gmina we Włoszech, w regionie Lombardia, w prowincji Mantua. Według danych na rok 2004 gminę zamieszkiwały 46 372 osoby, 736,1 os./km². Miasto położone jest między trzema sztucznymi jeziorami: "Lago Superiore", "Lago di Mezzo" i "Lago Inferiore", przez które przepływa rzeka Mincio. Czwarte jezioro, położone na południe od miasta "Lago Pajolo", wyschło pod koniec XVIII w. Mantua przez wiele wieków stanowiła ośrodek niezależnego margrabstwa (a następnie księstwa) rządzonego przez ród Gonzagów.
Mantuę, jako miejsce drugoplanowe akcji wybrał William Szekspir w dramacie „"Romeo i Julia"”. Mantua jest także miejscem akcji opery „"Rigoletto"”, Giuseppe Verdiego.
Mantua została nazwana „Stolicą kultury włoskiej 2016”.
Historia.
Pierwsze ślady osadnictwa pochodzą z 2000 r. p.n.e. W VI w. p.n.e. powstała osada etruska. Według tradycji etruskiej Mantua została założona przez Ocnusa. Nazwa miasta miała pochodzić od imienia boga świata podziemnego Mantusa. Miasto zostało zdobyte przez celtyckie (galijskie) plemię Cenomanów, a następnie między I i II wojną punicką przez Rzym. W 70 r. p.n.e. w miejscowości "Andes" (obecnie Virgilio) pod Mantuą urodził się Wergiliusz. W późniejszym okresie miasto zostało zasiedlone przez weteranów Oktawiana Augusta. Po upadku cesarstwa zachodniorzymskiego Mantuą władali Odoaker, Ostrogoci, Bizancjum (Egzarchat Rawenny), Longobardowie i Frankowie.
W 593 zdobyta przez Agilulfa, króla Longobardów. W 774 Longobardowie zostali pobici przez Karola Wielkiego, a Mantua weszła w skład państwa Franków.
W I połowie XI w. Mantuą rządził komes, a później markiz Bonifacy III z Toskanii, który tu umiejscowił swą stolicę. Po jego śmierci władzę przejęła jego najmłodsza córka Matylda toskańska, która według podania ufundowała kościół "Rotonda di San Lorenzo" (1082). Po śmierci Matyldy w 1115 Mantua stała się wolną komuną. W 1198 Alberto Pitentino zmienił bieg rzeki Mincio i utworzył cztery jeziora otaczające miasto, zwiększając jego obronność. W 1215 lub 1216 podestą został gwelf Rambertino Buvalelli. W czasie wojen gibelinów z gwelfami władzę w mieście zdobył w 1273 Pinamonte Bonacolsi zapoczątkowując rządy Bonacolsich. 16 sierpnia 1328 został obalony ostatni z Bonacolsich, Rinaldo, a władzę przejął "Kapitan Ludu" (wł. "Capitano del Popolo") Luigi I Gonzaga, który wcześniej, w 1318 był podestą. Gonzagowie rządzili miastem aż do 1708, kiedy po śmierci ostatniego z nich Ferdynanda Karola przejęli je Habsburgowie. Pod ich rządami powstała w Mantui Królewska Akademia Nauk i Sztuk, teatr oraz wiele pałaców.
2 lutego 1797 miasto zostało zajęte przez wojska Napoleona. Od marca 1797 tworzony był tutaj trzeci batalion „Legionów Polskich posiłkujących Lombardię” pod dowództwem Ludwika Dembowskiego. W 1799 miasto zostało zajęte przez wojska austriackie, które walczyło z Francją w ramach drugiej wojny koalicyjnej. Francja odzyskała miasto na mocy pokoju w Lunéville w 1802 roku.
W 1866 Mantua weszła w skład Królestwa Włoch.
W 2007 na przedmieściach Mantui w Valdaro odkryto szkielety ludzkie pochodzące z neolitu, wśród znalezisk były dwa splecione ze sobą szkielety nazywane kochankami z Valdaro. W 2008 roku Mantua wraz z pobliską Sabbionetą zostały wpisane na listę światowego dziedzictwa UNESCO.
Zabytki.
Do najciekawszych miejsc i zabytków Mantui należą:

</doc>
<doc id="310961" url="https://pl.wikipedia.org/wiki?curid=310961" title="Trebišov">
Trebišov

Trebišov (węg. "Tőketerebes", niem. "Trebischau") – miasto powiatowe we wschodniej Słowacji, w kraju koszyckim, w historycznym regionie Zemplin.
Trebišov leży na wysokości 109 m n.p.m., we wschodniej części Niziny Wschodniosłowackiej, kilka kilometrów na zachód od rzeki Ondawa, nad jej dopływem – rzeczką Trnavką. Liczba mieszkańców miasta wynosi 24 401 osób (spis ludności z 2011), powierzchnia – 70,16 km². Miasto dzieli się na dzielnice Nový Majer, Olšina i Trebišov (centrum).
Trebišov jest ośrodkiem przemysłu maszynowego (zakłady "Vagónka"), żywnościowego (zakłady "Frucona") i budowlanego. Poza tym stanowi lokalny ośrodek administracyjny i kulturalny.
Przez Trebišov przebiega droga lokalna nr 553 z Vranova nad Topľou do przejścia granicznego Slovenské Nové Mesto – Sátoraljaújhely na granicy z Węgrami. W mieście znajduje się węzeł kolejowy – szlaki rozchodzą się na północ do Vranova nad Topľou, na wschód do Użhorodu i do Michalovec, na południe do Sátoraljaújhely i na wschód do Koszyc.
Historia miasta.
Wykopaliska świadczą, że okolice miasta były zamieszkane w neolicie i epoce brązu. Nieprzerwane osadnictwo słowiańskie datuje się od czasów Wielkich Moraw. Pierwsza pisemna wzmianka o zamku "Parič" w Trebišovie pochodzi z 1254, o miejscowości – z 1330. Początkowo miasto i zamek należały do lokalnego rodu szlacheckiego, w latach 1319–1387 władali nim Drugethowie, następnie do 1567 ród Perényich. Po nich władały miastem rody Zichych, Vandernathów, Csákych i Andrássych. W XIV wieku Trebišov był znanym ośrodkiem handlowym.
Prawa miejskie Trebišov uzyskał w 1439. W XIV wieku zamek i miasto połączyły się w jeden organizm miejski. W II połowie XV wieku Trebišov był miejscem zjazdów szlachty węgierskiej, między innymi w 1454 odbył się tu tzw. zjazd antyhusycki. Na początku XVI wieku w mieście osiedlili się paulini. W 1566 zamek był oblegany przez Tatarów krymskich. Podczas powstania kuruców w 1686 powstańcy wysadzili w powietrze zamek, sto lat później rozebrany przez Andrassych na budulec dla nowego zamku. W 1831 Trebišov był ośrodkiem krwawego wschodniosłowackiego powstania chłopskiego.
Miasto rozwijało się szybciej pod koniec XIX wieku. Od 1876 było siedzibą władz powiatu w komitacie Zemplén. W tym okresie prowadzono szeroko zakrojone prace przy regulacji Cisy, Bodrogu i Ondawy. W 1871 zbudowano tu linię kolejową, w 1911 powstała elektrownia. W 1930 Trebišov liczył 7162 mieszkańców, działały tu cukrownia, młyn i cegielnia.
W 2004 Trebišov stał się głośny z powodu zamieszek. Pod koniec XX wieku w mieście osiedliła się grupa około 4 tysięcy nie pracujących Cyganów, żyjących z zasiłków z opieki społecznej. Wiosną 2004 słowacki rząd nagle zredukował o połowę zasiłki dla bezrobotnych, usiłując w ten sposób skłonić ich do podjęcia pracy. Cyganie zareagowali tumultem, w którym obrabowano kilka sklepów, zaś interweniującą policję tłum obrzucił kamieniami. Po trzech dniach policja przy pomocy wojska opanowała sytuację. Wrzenie załagodzono rozdając Cyganom bony żywnościowe i uprawniając ich do darmowego zbierania drewna na opał.
Zabytki.
Zabytki Trebišova to: 

</doc>
<doc id="310962" url="https://pl.wikipedia.org/wiki?curid=310962" title="Trebisov">
Trebisov



</doc>
<doc id="310963" url="https://pl.wikipedia.org/wiki?curid=310963" title="Unikameralizm">
Unikameralizm

Unikameralizm (jednoizbowość) – element ustroju politycznego, polegający na istnieniu jednej izby w parlamencie danego państwa.
Unikameralizm jest przeważnie domeną krajów małych i unitarnych, gdzie nie występuje społeczna potrzeba istnienia drugiej izby parlamentu, będącej np. reprezentantem podmiotów składowych państwa. Nie znajdują się one przeważnie w ustrojach państw względnie nowych (bez tradycji parlamentaryzmu) na tle starych państw bikameralnych. Takie rozwiązanie występuje na przykład w państwach bałtyckich (na Litwie, Łotwie i w Estonii), w Danii, Finlandii, Islandii, Izraelu, Nowej Zelandii, Portugalii, Szwecji (tu izba wyższa została zniesiona w latach 70. XX wieku), Norwegii, Turcji oraz Wenezueli.

</doc>
<doc id="310964" url="https://pl.wikipedia.org/wiki?curid=310964" title="Miecz świętego Piotra">
Miecz świętego Piotra

Miecz świętego Piotra – tasak (błędnie nazywany mieczem), o rozszerzającej się ku końcowi głowni znajdujący się od wielu lat w zbiorach Muzeum Archidiecezjalnego w Poznaniu. Obecnie jego replika wykonana przez poznańskiego artystę Bogdana Puchalskiego eksponowana jest w bazylice archikatedralnej. Tasak ten wzmiankowany jest już przez Jana Długosza w "Vitae Episcoporum Posnaniensium", opublikowanym w 1609, jako oryginalna broń z czasów rzymskich, bądź kopia wykonana na zlecenie i pobłogosławiona przez papieża Jana XIII (Długosz wspomina papieża Stefana VIII, jednak we wspomnianym okresie papież ten już nie żył). Zgodnie z podaniem „miecz” należał do świętego Piotra, który miał nim odciąć ucho Malchosa (), sługi arcykapłana, podczas pojmania Jezusa Chrystusa w ogrodzie Oliwnym. O broni tej pisze także w 1699 roku archidiakon przy poznańskiej katedrze opisując go jako fragment miecza św. Piotra trzymany w katedralnym skarbcu, lecz kilka razy do roku pokazywany wiernym. W 1721 ukazał się także dekret Kapituły Katedralnej nakazujący przeniesienie „miecza”, jako relikwii do kapitularza, jako godniejszego miejsca.
Na Ostrów Tumski trafił w 968 jako dar Jana XIII dla biskupa Jordana lub Mieszka I. Przez wiele stuleci sądzono, że jest to replika pochodząca z X wieku, jednak badania wykonane przez naukowców z Muzeum Wojska Polskiego w Warszawie dotyczące kształtu i typu stopu z jakiego wykonano miecz wskazują na to, że został on wykuty w I wieku naszej ery na wschodnich rubieżach Cesarstwa rzymskiego. Natomiast przedstawiciele Wielkopolskiego Muzeum Wojskowego są ostrożniejsi w ocenie wieku broni i bardziej skłonni przyjąć, że jest to średniowieczna kopia. Prof. Marian Głosek z Uniwersytetu Łódzkiego uważa, że jest to tasak powstały w XIV wieku, gdyż wcześniej broń tego typu nie była stosowana w Europie, przywołując podobne tasaki z Durham i Cluny, jednak dr inż. Elżbieta Nosek i mgr inż. Janusz Stępiński z AGH zauważają, że broń tego typu znana była wcześniej na Bliskim Wschodzie. Dodatkowo Michał Błaszczyński z Muzeum Archidiecezjalnego w Poznaniu zauważa, że podobne tasaki widnieją na starożytnych greckich wazach przedstawiających pracę rybaków. Tezy prof. Mariana Głoska są natomiast mocno krytykowane przez dr Leszka Wetesko z UAM jako pozbawione jakichkolwiek podwalin w dokumentach historycznych.
Bez względu na toczący się spór naukowy oraz to, czy miecz pochodzi z I, X czy XIV wieku, jest to broń sieczna, która obok Szczerbca ma najdłuższą udokumentowaną historię w kraju.
Opis.
Głownia wykuta z pojedynczego kawałka żelaza. Długość całkowita 70,2 cm (pierwotnie być może był dłuższy o 1-2 cm, skrócenie wynika z korozji końca głowni), szerokość maksymalna 9,4 cm, w odległości 10,3 cm od nasady otwór o średnicy 0,4 cm. Głowica niezachowana.

</doc>
<doc id="310965" url="https://pl.wikipedia.org/wiki?curid=310965" title="Trebiszów">
Trebiszów



</doc>
<doc id="310966" url="https://pl.wikipedia.org/wiki?curid=310966" title="Dąbrowa (powiat opolski)">
Dąbrowa (powiat opolski)

Dąbrowa (niem. "Dambrau") – wieś w Polsce położona w województwie opolskim, w powiecie opolskim, siedziba gminy Dąbrowa. Położona ok. 11 km na zachód od Opola, na skraju Borów Niemodlińskich. Liczy ok. 1100 mieszkańców.
Nazwa.
Nazwa pochodzi od staropolskiego określenia lasu złożonego z dębów - "dąbrowy". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Dąbrowa" podając jej znaczenie "Eichenheim" czyli po polsku "Dębowy dom". Pierwotna nazwa została później przez Niemców zgermanizowana na "Dambrau" i utraciła swoje znaczenie.
W 1295 w księdze łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest pod nazwą "Dambrowa".
Obecną nazwę wsi zatwierdzono administracyjnie 12 listopada 1946.
Historia.
Historycznie Dąbrowa leży na Górnym Śląsku.
Posiada bogatą historię, ściśle powiązaną z dziejami Śląska jako całości. Okolice Dąbrowy kilkakrotnie zmieniały przynależność państwową. Od 1945 roku znajdują się w Polsce; początkowo w województwie śląskim, a od 1950, gdy utworzono województwo opolskie, do chwili obecnej – w województwie opolskim.
Administracja.
W miejscowości znajdują się instytucje użyteczności publicznej: urząd pocztowy, urząd gminy, publiczne gimnazjum oraz szkoła podstawowa. Znajduje się też tutaj stacja kolejowa ("Dąbrowa Niemodlińska") przy linii kolejowej Opole - Wrocław. Miejscowość związana z ks. prof. Józefem Sztonykiem, który był tu proboszczem oraz Karolem Musiołem, który był mieszkańcem Dąbrowy.
Zabytki.
W Dąbrowie znajduje się kilka zabytków. Do wojewódzkiego rejestru zabytków wpisane są:

</doc>
<doc id="310967" url="https://pl.wikipedia.org/wiki?curid=310967" title="Stefan V">
Stefan V

Stefan V lub Stefan VI (łac. "Stephanus V", ur. w Rzymie, zm. 14 września 891) – papież w okresie od września 885 do 14 września 891.
Życiorys.
Pochodził z arystokratycznej rodziny, był kardynałem prezbiterem na Lateranie. Po śmierci Hadriana III został wybrany jednogłośnie przez duchowieństwo i lud na papieża, bez konsultacji z cesarzem. Rozgniewany Karol Gruby wysłał do Rzymu kanclerza Liutwalda, który miał złożyć Stefana z urzędu, jednak ostatecznie z tego zrezygnował.
W czasie jego pontyfikatu, Rzymowi znowu zaczęli zagrażać Saraceni, toteż papież zwrócił się o pomoc do cesarza. Karol wyruszył na wojnę z Saracenami, lecz natychmiast musiał się wycofać w 866 roku i nie mógł już potem pomóc Państwu Kościelnemu. Wkrótce potem Karol zmarł, nie posiadając prawowitego następcy, nastąpił więc rozpad wielkiego cesarstwa. Papież zwrócił się z prośbą o pomoc najpierw do Arnulfa z Karyntii, a następnie do Gwidona III ze Spoleto, którego niechętnie koronował 21 lutego 891 roku na cesarza Świętego Cesarstwa Rzymskiego.
Za czasów Stefana, zmarł drugi z apostołów Słowian, św. Metody (6 kwietnia 885) i papież mianował jego następcą Gorazda, któremu jednak zakazał używania liturgii słowiańskiej opracowanej przez braci sołuńskich. Konsekwencją tego była ucieczka uczniów Metodego do Bułgarii i powrót do obrządku bizantyńskiego.

</doc>
<doc id="310968" url="https://pl.wikipedia.org/wiki?curid=310968" title="Międzynarodowa Federacja Aikido">
Międzynarodowa Federacja Aikido

Międzynarodowa Federacja Aikido (ang. The International Aikido Federation – IAF) – federacja zrzeszająca narodowe organizacje aikido, bezpośrednio związane z Aikikai i Hombu Dojo w Japonii. Na koniec 2005 roku miała 43 członków.
Struktura organizacyjna i władze.
Na czele IAF stoi prezydent, którym zawsze jest obecny dōshu aikido. Rada Najwyższa (Superior Council) ma możliwość kontroli decyzji podejmowanych przez Kongres IAF, co ma zapewnić, by organizacja nie oddaliła się od „drogi” aikido wyznaczonej przez założyciela, Morihei Ueshibę. Decyzje dotyczące organizacji podejmowane są przez Kongres, składający się z delegatów z każdej organizacji członkowskiej. Kongres zbiera się raz na cztery lata pod przewodnictwem przewodniczącego i podejmuje decyzje na drodze demokratycznej dyskusji i głosowania. Każda organizacja członkowska dysponuje jednym głosem.
Jednym z istotnych zadań Kongresu jest wybór osób, które zarządzają codziennymi działaniami Federacji. Władzą wykonawczą IAF jest zarząd, składający się z między innymi z przewodniczącego, sekretarza generalnego, skarbnika i nieposiadającego głosu doradcy technicznego, wyznaczanego przez Hombu Dojo.
Zarząd odpowiada przed Radą Sterującą (Directing Commitee), która spotyka się raz na dwa lata. Rada z kolei odpowiada przed Kongresem.
Obecne władze Międzynarodowej Federacji Aikido (2005):
Członkostwo.
Członkiem Międzynarodowej Federacji Aikido może zostać organizacja narodowa uznana przez Aikikai. Te dwie kwestie nie są jednakże tożsame. W tej chwili (2005) na świecie działa 53 organizacji uznanych przez Aikikai, ale nie każda z nich może zostać członkiem IAF. Obowiązuje reguła, że każdy kraj może być reprezentowany tylko przez jedną organizację.
Polska jest reprezentowana przez Polską Federację Aikido.
Znaczenie międzynarodowe.
Pierwszy Kongres Międzynarodowej Federacji Aikido odbył się w 1976 w Tokio. W 1984 organizacja została pełnym członkiem General Association of International Sports Federations (GAISF) i International World Games Association (IWGA).
Uzyskanie członkostwa w GAISF i IWGA było istotnym krokiem IAF, oznaczającym uznanie aikido przez międzynarodową społeczność. Jako członek IWGA, Międzynarodowa Federacja Aikido bierze udział w World Games (od 1997). Ponieważ w aikido nie odbywają się zawody (poza niektórymi stylami), udział w World Games pozwala na szerszą popularyzację tej sztuki walki.
Trening Aikido.
Równolegle z obradami Kongresu, tradycyjnie odbywającymi się w Japonii, odbywa się zwykle staż, będący jego integralną częścią. Umożliwia on delegatom oraz pozostałym aikidokom (także spoza organizacji członkowskich) na naukę pod kierunkiem wybitnych nauczycieli Hombu Dojo. Podobny, ogólnodostępny staż jest organizowany przy okazji World Games.

</doc>
<doc id="310969" url="https://pl.wikipedia.org/wiki?curid=310969" title="Bonifacy VI">
Bonifacy VI

Bonifacy VI (łac. "Bonifacius VI"; ur. w Rzymie, zm. 26 kwietnia 896) – papież w okresie od 11 kwietnia do 26 kwietnia 896.
Życiorys.
Był Rzymianinem, synem biskupa Hadriana. Zanim został powołany na Stolicę Piotrową był dwukrotnie suspendowany przez Jana VIII za niemoralność. Na papieża został wybrany natychmiast po śmierci Formozusa, a elekcję wymusił wzburzony i uzbrojony lud rzymski, demonstrując niechęć wobec nieobecnego cesarza Arnulfa i jego namiestnika Farolda. Papież zmarł na podagrę, dwa tygodnie po elekcji, a pochowano go w portyku bazyliki św. Piotra.

</doc>
<doc id="310970" url="https://pl.wikipedia.org/wiki?curid=310970" title="Wacław Martyniuk">
Wacław Martyniuk

Wacław Andrzej Martyniuk (ur. 10 listopada 1949 w Bytomiu) – polski polityk, poseł na Sejm w latach 1991–2011 (I, II, III, IV, V i VI kadencji), działacz związkowy.
Życiorys.
Ukończył w 1972 studia w Wyższej Szkole Ekonomicznej w Poznaniu. Do 1999 był członkiem Socjaldemokracji Rzeczypospolitej Polskiej, później przystąpił do Sojuszu Lewicy Demokratycznej. W latach 1984–1994 był działaczem związkowym, wiceprzewodniczył Federacji Związków Zawodowych Górników i Ogólnopolskiemu Porozumieniu Związków Zawodowych. Uczestniczył w obradach Okrągłego Stołu w podzespole do spraw stowarzyszeń i samorządu terytorialnego. W 1991, 1993, 1997, 2001 i 2005 uzyskiwał mandat posła na Sejm kolejnych kadencji. W wyborach parlamentarnych w 2007 po raz szósty został posłem, kandydując z listy koalicji Lewica i Demokraci w okręgu gliwickim i otrzymując 16 125 głosów. Od 1993 pełnił funkcję sekretarza, a od 1997 rzecznika dyscypliny w klubie parlamentarnym SLD (od 2007 działającym jako KP LiD, a od 2008 jako KP Lewica). W 2010 (przed przemianowaniem KP Lewica na KP SLD) został odwołany z tych funkcji. W 2011 nie ubiegał się o reelekcję do Sejmu. W 2012 został doradcą prezesa NBP Marka Belki.
W 2009 Biuro Lustracyjne IPN skierowało do sądu lustracyjnego wniosek o uznanie go za „kłamcę lustracyjnego” w związku z podejrzeniem współpracy z SB. W maju 2012 sąd I instancji uznał jego oświadczenie lustracyjne za prawdziwe, a we wrześniu 2012 Sąd Apelacyjny w Katowicach utrzymał to orzeczenie w mocy.

</doc>
<doc id="310971" url="https://pl.wikipedia.org/wiki?curid=310971" title="Stefan VI">
Stefan VI

Stefan VI lub Stefan VII ( ur. w Rzymie, zm. w sierpniu 897) – papież w okresie od maja 896 do sierpnia 897.
Życiorys.
Był synem kapłana, a papież Formozus powierzył mu biskupstwo Anagni. Z początku był przychylny cesarzowi Arnulfowi z Karyntii, potem jednak został członkiem stronnictwa Spoletan i nigdy nie wybaczył Formozusowi, że zwrócił się przeciwko nim. Śmierć Formozusa nie nasyciła gniewnego Stefana VI, więc po dziewięciu miesiącach chcąc pozbawić czci swojego poprzednika zwołał tzw. Synod trupi.
Formozus, który od dziewięciu miesięcy już nie żył, został wykopany, ubrany w papieskie szaty i poddany procesowi. Odcięto mu trzy palce, używane do udzielania błogosławieństw, a ciało wrzucono do rzeki. Choć proces miał charakter polityczny, jego konsekwencje miały również wymiar religijny, bowiem synod unieważnił wszystkie decyzje papieża Formozusa.
Synod wywołał skandal, który doprowadził do oburzenia ludu rzymskiego i zwolenników Formozusa, przeświadczonych o cudach zdziałanych przez jego sprofanowane zwłoki. Wkrótce potem zdjęli oni Stefana VI z urzędu i wtrącili do więzienia, gdzie papież został niebawem uduszony.

</doc>
<doc id="310972" url="https://pl.wikipedia.org/wiki?curid=310972" title="Middlesex (New Jersey)">
Middlesex (New Jersey)

Middlesex – miejscowość w hrabstwie Middlesex w stanie New Jersey w USA. Według danych z 2010 roku Middlesex zamieszkiwało ponad 13,5 tys. osób.

</doc>
<doc id="310973" url="https://pl.wikipedia.org/wiki?curid=310973" title="Roman (papież)">
Roman (papież)

Roman (łac. "Romanus") – papież w okresie od sierpnia 897 do listopada 897.
Życiorys.
Był synem Konstantyna i pochodził z Gallese koło Civita Castellana. Prawdopodobnie jego bratem był papież Maryn I.
Jako kardynał-prezbiter kościoła św. Piotra w Okowach i zwolennik Formozusa został wybrany na papieża w okresie trwających zamieszek w Rzymie. Nadał paliusz Witalisowi, biskupowi Grado, a także potwierdził prawa Gerony, Elne i Roussillon do posiadania własności ziemskich.
Po czterech miesiącach opuścił Stolicę Piotrową, a na tronie papieskim zasiadł Teodor II. Według Liber Pontificalis został złożony z urzędu przez frakcję proformozańską i uwięziony w klasztorze (data i miejsce śmierci nie są znane).

</doc>
<doc id="310974" url="https://pl.wikipedia.org/wiki?curid=310974" title="Jan IX (papież)">
Jan IX (papież)

Jan IX OSB (łac. "Ioannes IX", zm. w styczniu 900 w Rzymie) – papież w okresie od stycznia 898 do stycznia 900.
Życiorys.
Przed wyborem na Stolicę Piotrową był opatem klasztoru benedyktynów.
Z początku papieżem został wybrany Sergiusz III (wówczas biskup Caere), lecz stronnictwo proformozańskie obaliło go i w styczniu 898 wybrało Jana IX z Tivoli. Popierał go Lambert z Maastricht, król Italii, który wypędził Sergiusza III z Rzymu.
Jan IX zwołał synod w Rzymie, gdzie spalono akta synodu trupiego i przeprowadzono rehabilitację Formozusa. Pozbawiono wówczas urzędów kościelnych tylko Sergiusza i pięciu jego najbliższych współpracowników, a także zakazano sądów nad zmarłymi w przyszłości. Ponadto uznano, że elekcji papieskiej mogą dokonać tylko biskupi i kapłani rzymscy, a konsekracja odbywać się ma w obecności posłów cesarskich.
Drugi synod, Jan zwołał w Rawennie, pod opieką Lamberta III. Potwierdzono tam władzę księstwa Spoleto nad Państwem Kościelnym, a także zapewniono każdemu obywatelowi Rzymu możliwość odwoływania się do cesarza. W podzięce, Lambert przywrócił dawne przywileje Stolicy Apostolskiej i udzielił gwarancji jej posiadłościom.
Został pochowany w bazylice Świętego Piotra.

</doc>
<doc id="310975" url="https://pl.wikipedia.org/wiki?curid=310975" title="Benedykt IV">
Benedykt IV

Benedykt IV (łac. "Benedictus IV", ur. w Rzymie, zm. w sierpniu 903) – papież od stycznia 900 do lipca 903.
Życiorys.
Syn Mammolusa, Rzymianin. Wyświęcony na kapłana przez Formozusa, zwołał synod na Lateranie, który uprawomocnił jego święcenia i potwierdził ważność konsekracji na papieża. Koronował w 901 roku Ludwika III z Prowansji, wnuka Ludwika II na cesarza, który jednak w rok później został pokonany przez Berengara I. Kiedy 17 czerwca 900 arcybiskup Reims Fulko Czcigodny, został zamordowany, papież ekskomunikował winnych.
Kronikarz Flodoard z Reims przekazał, że w polityce Benedykt IV był ostrożny i rozważny. Sławił jego miłosierdzie wobec sierot, wdów i ubogich. Papież zmarł w Rzymie, być może wskutek morderstwa, lecz brak na to dowodów, a pochowano go w bazylice św. Piotra.

</doc>
<doc id="310976" url="https://pl.wikipedia.org/wiki?curid=310976" title="Leon V (papież)">
Leon V (papież)

Leon V (łac. "Leo V"; ur. w Ardei, zm. w 904 w Rzymie) – papież w okresie od lipca do września 903 roku.
Życiorys.
Leon V, pochodził z Ardei, jego pontyfikat trwał tylko około trzydzieści dni po śmierci papieża, Benedykta IV. Przed wyborem był księdzem w Priapi, został wybrany prawdopodobnie dlatego, że arystokracja i kler nie mogli dojść do porozumienia co do rzymskiego kandydata. Najprawdopodobniej był zwolennikiem Formozusa.
Został zmuszony do abdykacji przez nadwornego kapelana, późniejszego antypapieża Krzysztofa, a następnie uwięziony. Ponieważ Krzysztof sam pochodził z frakcji proformozańskiej, zachodzi podejrzenie, że nastąpił w niej rozłam, czego dowodem może być fakt, że Krzysztof sam wkrótce potem został wtrącony do więzienia i, razem z Leonem, zamordowany.

</doc>
<doc id="310977" url="https://pl.wikipedia.org/wiki?curid=310977" title="Anastazy III">
Anastazy III

Anastazy III ( zm. w 913) – papież, którego pontyfikat przypadał od czerwca 911 do sierpnia 913.
Życiorys.
Był z pochodzenia Rzymianinem, synem Lucjana. W czasie dwóch lat pontyfikatu władzę praktycznie całkowicie sprawował Teofilakt i jego żona Teodozja. Kronikarz Flodoard z Rheims uważał go za łagodnego i uległego papieża, pozostającego pod silnym wpływem rodziny konsula Tusculum.
Nadał paliusz biskupowi Vercelli Ragimberowi i przyznał przywileje biskupowi Pawii. W 912 przywrócony patriarcha Konstantynopola, Mikołaj I Mistyk, napisał do papieża list wyrażający żal nad decyzją zezwalającą na czwarte małżeństwo cesarza Leona VI. Nie wiadomo jakiej odpowiedzi udzielił Anastazy, jednak nie mogła się ona spodobać Mikołajowi, który kazał wykreślić z dyptychów imię papieża.

</doc>
<doc id="310978" url="https://pl.wikipedia.org/wiki?curid=310978" title="Leon VI (papież)">
Leon VI (papież)

Leon VI (łac. "Leo VI", ur. w Rzymie, zm. w grudniu 928) – papież w okresie od czerwca 928 do grudnia 928.
Życiorys.
Leon był Rzymianinem, synem notariusza Krzysztofa i kardynałem-prezbiterem od św. Zuzanny. W czerwcu 928 Marozja i jej drugi mąż Gwidon z Toskanii doprowadzili do uwięzienia papieża Jana X i wyznaczyli Leona na jego następcę.
O działalności Leona VI jako papieża wiadomo jedynie, że nadał paliusz arcybiskupowi Janowi ze Spoleto i wydał bullę potwierdzającą jego prawa metropolitalne wobec diecezji Zadar i Nin. Podobnie jak jego poprzednik, Leon był papieżem przejściowym, ponieważ Marozja chciała, by na Stolicy Piotrowej zasiadł jej syn Jan XI.

</doc>
<doc id="310979" url="https://pl.wikipedia.org/wiki?curid=310979" title="Middlesex (ujednoznacznienie)">
Middlesex (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="310983" url="https://pl.wikipedia.org/wiki?curid=310983" title="Milltown">
Milltown

Miejsca w Irlandii:
Miejsca w Irlandii Północnej:
Miejscowości w Anglii:
Miejscowości w USA:
Gminy w USA:

</doc>
<doc id="310985" url="https://pl.wikipedia.org/wiki?curid=310985" title="Alessandro Achillini">
Alessandro Achillini

Alessandro Achillini di Bologna, Alexander Achillinus (ur. 20 października 1463 w Bolonii, zm. 2 sierpnia 1512 tamże) – włoski filozof renesansowy, uważany za radykalnego awerroistę – co jednak może podlegać pewnym reinterpretacjom; należał do kręgu awerroistów bolońskich, jeden z najwybitniejszych anatomów swoich czasów.
Życie.
Uczeń i komentator Mondina – wraz z którym należał do sławnej bolońskiej szkoły medycznej, znany jako profesor tak medycyny, jak i filozofii w Bolonii (1484-1512, z dwuletnią przerwą na nauczanie w Padwie), nazywany nawet „drugim Arystotelesem”. W Padwie zyskał rozgłos wybitnego nauczyciela zyskując wielu uczniów – co spowodowało, że jego zagorzałym osobistym wrogiem stał się inny wielki arystotelik, Pietro Pomponazzi, używający wszelkich sposobów intrygi by go oczernić – łącznie z tak trywialnymi, jak wyśmiewanie zawsze niemądrej miny, postury i niemodnego stroju Achilliniego. Jego dzieła filozoficzne zostały wydrukowane w jednym tomie in folio w Wenecji w 1508, i przedrukowane z istotnymi dodatkami w 1545, 1581 i 1568. Kiedy (z powodu wojny) zamknięto uniwersytet padewski, powrócił do Bolonii, gdzie też zmarł. Jego grób znajdujący się w kościele San Martino zdobi tablica z epitafium autorstwa poety Giana Vitalego.
Jego brat Giovanni Filoteo Achillini (1466-1533) jest autorem " Il Viridario" i innych pism wierszem i prozą, jego wnuk Claudio Achillini był prawnikiem, który osiągnął pewną sławę jako literat.
Filozof.
Zwolennik arystotelizmu w postaci awerroistycznej (był, uznawanym za wiernego, tłumaczem pism Awerroesa) – należał do szkoły awerroistów bolońskich. Bronił także filozofii Ockhama tworząc zaczątki renesansowego empiryzmu (co ściśle wiązało się z jego badaniami w dziedzinie medycyny). Jako awerroista pisał także komentarze do Arystotelesa.
Anatom.
Nawiązywał do dorobku bolońskiej szkoły medycznej, który szeroko rozwinął. Wyróżnił się przede wszystkim jako znawca anatomii, wśród jego pism mieści się "Corpores humani Anatomia" (Wenecja 1516-1524) i "Anatomicae Annotationes" (Bolonia 1520), daje w nich pierwszy opis kości ucha – młoteczka i kowadełka. Odkrywa też na nowo sklepienie układu brzeżnego ("fornix") i tzw. lejek ("infundibulum"). Powszechnie uważa się go za największego badacza mózgu w XV stuleciu. Miał też wiele innych odkryć anatomicznych, także nie dotyczących mózgu: w 1500 odkrył " Ductus submandibularis", ponownie opisany przez Thomasa Whartona w 1656. Odkrył też (1503), że jest tylko siedem kości stępu – czym podważył autorytet Galena, twierdzącego, że jest ich dziewięć – przyczyniając się do rozwoju empirycznych idei renesansu. Uważa się go za jedną z największych postaci dziejów badań nad anatomią człowieka.

</doc>
<doc id="310986" url="https://pl.wikipedia.org/wiki?curid=310986" title="Pyrlik">
Pyrlik

Pyrlik, żarg. perlik, daw. kijania, pucka – młotek górniczy o łukowatym kształcie i obustronnie gładkich, tępych obuchach, mniejszy od posułta. Służył do pobijania żelazka.
Razem z żelazkiem stanowi godło górnicze. 

</doc>
<doc id="310987" url="https://pl.wikipedia.org/wiki?curid=310987" title="Czarny PR">
Czarny PR

Czarny PR (potocznie czarny peer, czarny pijar od czytanego z języka angielskiego skrótu wyrazów "public relations" "pi-ar" //), antyreklama, negatywna kampania wyborcza – to zaprzeczenie etycznego PR i wypaczenie profesjonalnie kształtowanych relacji z otoczeniem. Ukierunkowany jest na dezinformację, wprowadzanie w błąd oraz nieuczciwe prezentowanie faktów. Działania te niszczą wszystkie wartości jakie niesie za sobą profesjonalnie realizowana komunikacja. Określenie to: "czarny PR" funkcjonuje tylko w Polsce i oznacza działania planowe, prowadzone "w złej wierze" w celu np. wprowadzenia w błąd. Wielu przedstawicieli nauki w Polsce i środowiska praktyków sprzeciwiają się używaniu terminu "czarny PR", bowiem jest on zaprzeczeniem istoty PR, profesjonalizmu i rzetelności w komunikowaniu. Termin "czarny PR" jest pochodną zakazów jakie znajdują się w branżowych kodeksach etycznych, np. Kodeks Etyki PSPR czy Standardy Profesjonalnego Public Relations. 
Stosunkowo nową metodą „oczerniania” jest przedstawianie fałszywych raportów i sfałszowanych analiz, często w oparciu o markę organizacji lub instytucji na pozór niezależnych. Tego typu dokumenty i analizy rynkowe mają na celu podważyć wiarygodność atakowanego przeciwnika. 
Przykłady czarnego PR w Polsce.
Wybory 2000.
Wykorzystany w wyborach prezydenckich roku 2000 przeciwko Aleksandrowi Kwaśniewskiemu np. „Incydent kaliski”. W 1997 roku wysiadający w Kaliszu z helikoptera prezydent Kwaśniewski wraz ze świtą swoich współpracowników zachęcał pochodzącego z ziemi kaliskiej Marka Siwca do tego, aby ten ukląkł i ucałował ziemię tak, jak miał to w zwyczaju Jan Paweł II podczas swoich wizyt po opuszczeniu samolotu. Kamery TV zarejestrowały to zdarzenie, łącznie z wesołą atmosferą prezydenckiej ekipy, gdy Siwiec uczynił – tak jak papież – znak krzyża i życzeniu Kwaśniewskiego zadośćuczynił. Kilkudziesięciosekundowy film pokazujący ten „dowcip” pokazano publicznie jednak dopiero po trzech latach; według specjalistów Pracowni Badań Społecznych jego ujawnienie przyczyniło się do obniżenia notowań Kwaśniewskiego.
Wybory 2005.
Szczególnie często używany w czasie kampanii przed wyborami prezydenckimi w 2005 roku w propagandowych posunięciach prowadzących kampanię wyborczą działaczy Prawa i Sprawiedliwości, pracujących dla Lecha Kaczyńskiego, i Platformy Obywatelskiej, pracujących dla Donalda Tuska, mających na celu zdyskredytowanie w oczach opinii publicznej kandydata przeciwnika przy użyciu plotek, półprawd i fałszywych świadectw. Jednym z głośniejszych przykładów takiego posunięcia było też przekazanie mediom przez szefa kampanii telewizyjnej PiS, Jacka Kurskiego, sugestii, że dziadek Donalda Tuska, Józef Tusk w czasie II wojny światowej służył ochotniczo w Wehrmachcie. Okazało się to jednak nadużyciem, bowiem dziadek Tuska rzeczywiście był w armii, ale został do niej wcielony pod przymusem. W rezultacie w sondażach prowadzonych przez Gazetę Wyborczą nastąpił spadek poparcia dla Platformy Obywatelskiej.

</doc>
<doc id="310989" url="https://pl.wikipedia.org/wiki?curid=310989" title="Milltown (New Jersey)">
Milltown (New Jersey)

Milltown – miejscowość w hrabstwie Middlesex w stanie New Jersey w USA. Według danych z 2010 roku Milltown zamieszkiwało niespełna 7 tys. osób.

</doc>
<doc id="310990" url="https://pl.wikipedia.org/wiki?curid=310990" title="Monroe Township">
Monroe Township

Monroe Township to:

</doc>
<doc id="310991" url="https://pl.wikipedia.org/wiki?curid=310991" title="Bezdomni">
Bezdomni

Zobacz: bezdomność
Tytuły filmów:

</doc>
<doc id="310992" url="https://pl.wikipedia.org/wiki?curid=310992" title="Monroe">
Monroe

Miejsca.
Miejscowości w USA:
Gminy w USA:
Hrabstwa w USA:

</doc>
<doc id="310994" url="https://pl.wikipedia.org/wiki?curid=310994" title="Sztuka spadania">
Sztuka spadania

Sztuka spadania – polski krótkometrażowy film animowany wykonany techniką komputerową z 2004 roku w reżyserii Tomasza Bagińskiego, produkcji studia Platige Image.
Fabuła.
Do zapomnianej bazy wojskowej na Pacyfiku trafiają zasłużeni oficerowie, którzy w wyniku wypełnionych misji stracili kontakt z rzeczywistością, pielęgnując w oddaleniu od cywilizacji swoje pasje. Sierżant Al – miłość do żołnierzy, doktor Friedrich – talent fotograficzny, a Generał tworzy osobliwą sztukę.
Odbiór.
"Sztuka spadania" została pozytywnie przyjęta przez krytyków. Tomasz Jamry z portalu Film.org.pl uznał film Bagińskiego za „skierowany przeciw rządzącym światem polityków, jako decydentów patologicznych zachowań ludzkich, będących wynikiem wojen”. Jamry był też pod wrażeniem komputerowych efektów wizualnych, które „w połączeniu z komiczną plastyką bohaterów i scenerii stoją na niespotykanie wysokim poziomie”. Marcin Kamiński z portalu Filmweb stwierdził, że „animacja to najwyższy, światowy poziom”. Tomasz Jopkiewicz w recenzji dla czasopisma „Kino” stwierdzał, że "Sztuka spadania" „ze swym połączeniem dezynwoltury i powagi robi nawet większe wrażenie niż przesycona patosem "Katedra"”.

</doc>
<doc id="310995" url="https://pl.wikipedia.org/wiki?curid=310995" title="Gmina starozakonnych">
Gmina starozakonnych



</doc>
<doc id="311000" url="https://pl.wikipedia.org/wiki?curid=311000" title="Przemiana termodynamiczna">
Przemiana termodynamiczna



</doc>
<doc id="311002" url="https://pl.wikipedia.org/wiki?curid=311002" title="PowerBook">
PowerBook

PowerBook – linia laptopów (przenośnych komputerów osobistych) firmy Apple, poprzedzająca linię MacBook Pro.
Pierwsze Powerbooki pojawiły się na rynku w październiku 1991. Komputery z tej serii wyposażone były w procesor 68k, taktowany zegarem 16 lub 25 MHz (zależnie od wersji). Powerbook był następcą komputera Macintosh Portable, który to komputer ważył zdecydowanie więcej i sprzedawany był w innej obudowie – ekran (początkowo nawet bez podświetlenia) otwierał się wraz z połową górnej obudowy komputera (Macintosh Portable zbudowany był jak laptopy, Powerbook zaś – jak notebooki, na co zresztą wskazuje nazwa komputera).
Kolejnym rozwinięciem linii były komputery PowerBook Duo, które nie miały wbudowanej stacji dyskietek, co wynagrodzone było przez ich niewielką grubość. Stację dyskietek można było podłączyć zewnętrznie za pomocą ministacji dokującej (do zakupionego komputera była dodawana w zestawie); aby osiągnąć pełne możliwości komputera trzeba było użyć pełnej stacji dokującej.
Następnie w 1995 Apple Inc. wprowadziło na rynek PowerBooki oparte na procesorze PowerPC w wersji 603e; w serii tej znajdował się jeden członek rodziny Duo: Duo 2300c oraz PowerBook 5300c. Później pojawiły się PowerBooki 1400c, 2400c oraz 3400c. Linia Duo została wycofana. Następnie pojawiła się seria PowerBook G3, pierwsze laptopy używające procesora G3.
Przełomowym designem były udostępnione we wrześniu 1998 modele PowerBook G3 Series Wallstreet II/PDQ w trzech osobnych wersjach procesora, z 14,1-calowym ekranem w technologii TFT (na wszystkich PowerBookach G3 można uruchomić jakąś starszą wersję OS X, od 10.2.8 w górę). Komputery te cechuje elegancja zaprojektowania i niespotykanie wiele wymiennych czy doczepnych części, w tym dwie usuwalne baterie, gdzie zamiast każdej z nich gdzie można łatwo (bez potrzeby zawieszenia systemu lub przerwy w pracy) wstawić osobne napędy optyczne, w tym DVD-ROM, a nawet twarde dyski czy napęd elektrooptyczny lub przenośny magnetyczny typu np. Iomega Zip100. Komputery te wyposażono w możliwość odtwarzania filmów DVD Video za pomocą akceleratora zoom video jako karty PCMCIA. Wallstreet II/PDQ zawiera możliwość podłączenia dwóch osobnych kart PCMCIA, którymi można obsługiwać m.in. dyski twarde typu SCSI czy później udostępnione technologie łączy USB i FireWire, a nawet osobne ekrany i karty graficzne. Komputery te obsługują myszy i drukarki w technologii łącza ADB. Dodatkowo są wyposażone w łącze bezprzewodowe podczerwienią. Jako pierwsze laptopy w historii, pozbawiono je natomiast wbudowanego napędu dyskietki (co zresztą udostępnili inni producenci, za pomocą wspomnianych możliwości rozszerzeń).
Najnowsza, a zarazem ostatnia odmiana to PowerBook G4, w sprzedaży od stycznia 2001 i wyposażona w procesor PowerPC G4. Od 1999 do 2006 roku równolegle z linią PowerBook Apple produkował blisko spokrewnioną, lecz tańszą linię notebooków iBook.
Na początku roku 2006 PowerBooki z ekranem 15- i 17-calowym zostały wycofane ze sprzedaży przez Apple i zastąpione nową serią MacBook Pro, wyposażoną w procesory Core Duo firmy Intel. PowerBook z ekranem 12" został wycofany bez bezpośredniego następcy, lecz wprowadzony w 2009 13" MacBook Pro jest jego właściwym następcą.

</doc>
<doc id="311003" url="https://pl.wikipedia.org/wiki?curid=311003" title="Oleksandr Szowkowskij">
Oleksandr Szowkowskij



</doc>
<doc id="311008" url="https://pl.wikipedia.org/wiki?curid=311008" title="Polski Komitet Normalizacyjny">
Polski Komitet Normalizacyjny

Polski Komitet Normalizacyjny (PKN) – krajowa jednostka normalizacyjna, która odpowiada za organizację działalności normalizacyjnej. PKN nie jest organem administracji rządowej, jest podmiotem prawa publicznego. Działa z mocy Ustawy z dnia 12 września 2002 r. o normalizacji.
Został powołany w 1924 roku, pierwszą normę wydał w roku 1925. W latach 1972–1991 wraz z Głównym Urzędem Miar oraz Polskim Centrum Badań i Certyfikacji tworzył Polski Komitet Normalizacji, Miar i Jakości.
Siedziba PKN mieści się przy ul. Świętokrzyskiej 14 w Warszawie.
Zakres działania.
Podstawę działania PKN w obecnym zakresie regulują przepisy ustawy z 12 września 2002 r. o normalizacji (). PKN prowadzi działalność podstawową w zakresie:
Współpraca międzynarodowa.
Od 1947 roku PKN jest członkiem Międzynarodowej Organizacji Normalizacyjnej (ISO), w której ma status członka założyciela. Natomiast w Międzynarodowej Komisji Elektrotechnicznej (IEC) PKN pełni obowiązki krajowego komitetu elektrotechniki i działa od 1923 roku.
Od 1 stycznia 2004 PKN jest członkiem Europejskiego Komitetu Normalizacyjnego CEN i Europejskiego Komitetu Normalizacyjnego Elektrotechniki (CENELEC), a w Europejskim Instytucie Norm Telekomunikacyjnych (ETSI) pełni rolę krajowej organizacji normalizacyjnej.
Budżet, zatrudnienie i wynagrodzenia.
Wydatki i dochody Polskiego Komitetu Normalizacyjnego są realizowane w części 65 budżetu państwa.
W 2017 wydatki PKN wyniosły 31,85 mln zł, a dochody 10,97 mln zł. Przeciętne zatrudnienie w przeliczeniu na pełne etaty wyniosło 243 osoby, a średnie miesięczne wynagrodzenie brutto 5713 zł.
W ustawie budżetowej na 2018 wydatki Polskiego Komitetu Normalizacyjnego zaplanowano w wysokości 34,3 mln zł, a dochody 10,71 mln zł.

</doc>
<doc id="311010" url="https://pl.wikipedia.org/wiki?curid=311010" title="Azydotymidyna">
Azydotymidyna

Azydotymidyna (AZT, zydowudyna; 3'-azydo-3'-deoksytymidyna, "Zidovudinum") – organiczny związek chemiczny, pochodna tymidyny, w której grupa hydroksylowa w pozycji 3' zastąpiona jest grupą azydową. Stosowana jako lek antyretrowirusowy, zwłaszcza do zwalczania zakażeń wirusem HIV (zespół nabytego niedoboru odporności, AIDS).
AZT to tzw. nukleozydowy inhibitor odwrotnej transkryptazy. Działanie leku polega na przerwaniu procesu replikacji wirusa HIV w zainfekowanej komórce. AZT blokuje syntezę łańcucha DNA na matrycy wirusowego RNA i tym samym spowalnia postęp skutków zakażenia.
Długotrwałe podawanie leku przedłuża życie zakażonym, w czasie terapii poprawie ulega ich samopoczucie, zwiększa się liczba limfocytów. Lek jest skuteczny w otępieniu. Nie jest jednak wolny od działań niepożądanych, może spowodować ciężką niedokrwistość i niewydolność szpiku kostnego z neutropenią i trombocytopenią, a także miopatie oraz zmiany skórne. Stosowany długotrwale, już nawet po 6 miesiącach, powoduje powstanie oporności na AZT, wyrażającą się rozwojem mutantów HIV.
Jedną z metod syntezy AZT jest przeprowadzenie tymidyny (1) w pochodną 2,3'-anhydro z zablokowaną grupą 5'-OH (2) z wykorzystaniem reakcji Mitsunobu. Związek ten poddaje się następnie reakcji z azydkiem litu z wytworzeniem pochodnej AZT (3) i usuwa blokującą grupę estrową w pozycji 5' poprzez metanolizę, co daje docelowy produkt (4):
Produkcję leku rozpoczęto w 1987 roku. Początkowo AZT stosowano jako pojedynczy lek. Główną wadą takiej terapii była szybko rozwijająca się lekooporność i rozwój szczepów zdolnych do namnażania w obecności AZT. Zwiększanie dawek leku nasilało działania niepożądane przy jedynie niewielkim wzroście skuteczności.
W połowie lat 90. wprowadzono terapię wielolekową polegającą na przyjmowaniu przez pacjenta jednocześnie nie mniej niż trzech leków antyretrowirusowych z trzech grup: nukleozydowych inhibitorów odwrotnej transkryptazy (np. AZT), nienukleozydowych inhibitorów odwrotnej transkryptazy oraz inhibitorów proteazy.
W leczeniu innych zakażeń AZT kojarzy się też z innymi lekami przeciwwirusowymi, takimi jak np. acyklowir, foskarnet lub interferon.
Interakcje.
Zwiększają ryzyko uszkodzenia szpiku: paracetamol (zwiększa ryzyko wystąpienia neutropenii), kwas acetylosalicylowy, indometacyna, probenecyd (zmniejsza wydalanie leku przez nerki).

</doc>
<doc id="311014" url="https://pl.wikipedia.org/wiki?curid=311014" title=".ag">
.ag

.ag – krajowa domena internetowa najwyższego poziomu przypisana dla stron internetowych z Antigui i Barbudy, jest aktywna od 1991 roku i administrowana przez Uniwersytet Nauk Medycznych Antigui.
Domeny drugiego poziomu.
W języku niemieckim skrót AG oznacza spółkę akcyjną (od ) i jest często pod tym względem wykorzystywana. Nadmienić należy, że w lipcu 2004 roku niemiecki sąd ustalił, że domeny ".ag" mogą rejestrować jedynie spółki akcyjne, ale i tak tylko takie domeny, jaka jest nazwa firmy. Powoduje to, że firma produkująca oprogramowanie (SAP AG) nie może zarejestrować domeny ".software.ag".
Ag to również symbol srebra i często jest wykorzystywana przez firmy, które handlują lub wykorzystują srebro. Korzystają z niej również strony związane z agroturystyką. Ponieważ wiele słów w języku angielskim kończy się na -ag jest ona również wykorzystywana pod tym kątem.

</doc>
<doc id="311016" url="https://pl.wikipedia.org/wiki?curid=311016" title=".ai">
.ai

.ai – krajowa domena internetowa najwyższego poziomu przypisana dla stron internetowych z Anguilli. Jest aktywna od 1995 roku i administrowana przez rząd Anguilli. 
Domeny drugiego poziomu.
Rejestracja w domenach drugiego poziomu jest dostępna dla każdego, w przeciwieństwie do rejestrowania w domenie ".ai", która jest przeznaczona jedynie dla osób mieszkających w Angulli. 

</doc>
<doc id="311017" url="https://pl.wikipedia.org/wiki?curid=311017" title=".al">
.al

.al – krajowa domena internetowa najwyższego poziomu przypisana dla stron internetowych z Albanii, jest aktywna od 1992 roku i administrowana przez Radę Regulacji Telekomunikacji w Albanii.
W chwili obecnej nie jest możliwa rejestracja domeny drugiego poziomu, ale istnieje kilka domen już działających. Są to: "uniti.al", "tirana.al", "soros.al", "upt.al" oraz "inima.al". Można za to rejestrować domeny w domenach drugiego poziomu np. "domena.com.al".

</doc>
<doc id="311018" url="https://pl.wikipedia.org/wiki?curid=311018" title="GlaxoSmithKline Pharmaceuticals">
GlaxoSmithKline Pharmaceuticals

GlaxoSmithKline Pharmaceuticals SA – przedsiębiorstwo należące do brytyjskiego koncernu GlaxoSmithKline, powstałe na bazie polskiego producenta leków – Polfy Poznań SA. Posiada zakład produkcyjny w Poznaniu.
Historia.
W Poznaniu przy ul. Grunwaldzkiej 189 (obecnie w granicach osiedla Junikowo) od lat 30. XX wieku funkcjonował niewielki prywatny zakład, który w latach 50. znacjonalizowano, a następnie włączono do grupy Zjednoczenia Farmaceutycznego Polfa. Przez lata firma rozwijała się, by w 1998 roku stać się częścią koncernu Glaxo Wellcome.
W 1998 roku Glaxo Wellcome zainwestowało 220 mln dolarów i wykupiło 80% akcji sprywatyzowanych Poznańskich Zakładów Farmaceutycznych Polfa SA. Po połączeniu firm Glaxo Wellcome i SmithKline Beecham powstała korporacja GlaxoSmithKline. 23 maja 2001 Sąd Rejonowy w Poznaniu zarejestrował nową spółkę w Polsce – GlaxoSmithKline Pharmaceuticals S.A.
Ogólne przychody grupy kapitałowej GlaxoSmithKline Pharmaceuticals SA w roku 2012 wyniosły ponad 4,6 mld złotych, przychody ze sprzedaży wyniosły prawie 4,5 mld złotych.

</doc>
<doc id="311019" url="https://pl.wikipedia.org/wiki?curid=311019" title=".am">
.am

.am – krajowa domena internetowa najwyższego poziomu przypisana dla stron internetowych z Armenii, jest aktywna od 1994 roku i administrowana przez ISOC-AM, lokalny oddział Internet Society.
Regulacje.
Rejestrowanie domen w TLD .am podlega następującym regulacjom:
Informacje dodatkowe.
Domena .am, analogicznie jak ".tv" (przez stacje telewizyjne) albo ".fm" (przez rozgłośnie radiowe nadające z modulacją FM), jest wykorzystywana przez rozgłośnie radiowe nadające z modulacją AM.

</doc>
<doc id="311020" url="https://pl.wikipedia.org/wiki?curid=311020" title="AZT">
AZT

Skrót AZT stosuje się do następujących leków:

</doc>
<doc id="311021" url="https://pl.wikipedia.org/wiki?curid=311021" title="Mieczysław Lepecki">
Mieczysław Lepecki

Mieczysław Bohdan Lepecki (ur. 16 listopada 1897 w Kluczkowicach, zm. 26 stycznia 1969 w Warszawie) – podróżnik, pisarz, publicysta, major piechoty Wojska Polskiego.
Życiorys.
Był synem Leopolda i Bronisławy z domu Depner. Wiosną 1916 roku wstąpił do Legionów Polskich. Pełnił służbę w 2 pułku piechoty Legionów. Po kryzysie przysięgowym został internowany w Szczypiornie, a później w Łomży. W styczniu 1922 roku został przeniesiony do rezerwy, w stopniu porucznika. Z dniem 1 stycznia 1924 roku został powołany do służby czynnej. W okresie od listopada 1925 roku do końca lipca 1926 roku pozostawał w stanie nieczynnym, przebywając w podróży naukowo-badawczej w Paragwaju.
Po powrocie do kraju został przeniesiony do Gabinetu Ministra Spraw Wojskowych na stanowisko referenta, w wydziale kierowanym przez mjr. SG Andrzeja Nałęcz-Korzeniowskiego. Szefem gabinetu był wówczas płk SG Józef Beck. 1 stycznia 1928 roku otrzymał urlop bezpłatny celem uczestnictwa w ekspedycji badawczej w Peru, której zadaniem było „przeprowadzenie badań nad przydatnością pewnych terenów dla osadnictwa polskiego”. W Peru przebywał dziesięć miesięcy. 19 marca 1928 został mianowany na stopień kapitana ze starszeństwem z 1 stycznia 1928 i 365. lokatą w korpusie oficerów piechoty. 1 stycznia 1930 roku ponownie otrzymał dziesięciomiesięczny urlop bezpłatny, w czasie którego odbył podróż naukowo-turystyczną do krajów położonych w centrum Ameryki Południowej. W latach 1931–1935 pełnił służbę w Generalnym Inspektoracie Sił Zbrojnych, gdzie był adiutantem marszałka Józefa Piłsudskiego. 27 czerwca 1935 został mianowany majorem ze starszeństwem z 1 stycznia 1935 roku i 79. lokatą w korpusie oficerów piechoty.
W okresie od czerwca do listopada 1935 roku przebywał, jako oficjalny przedstawiciel Ministerstwa Spraw Zagranicznych, w Brazylii, Argentynie i Paragwaju, badając możliwości osadnictwa na terenach wskazanych przez polskie placówki konsularne. 1 stycznia 1936 roku ówczesny Prezes Rady Ministrów, Marian Zyndram-Kościałkowski mianował go dyrektorem Biura Prezydialnego. W maju 1936 roku nowy Premier RP, gen. dyw. Felicjan Sławoj Składkowski powierzył mu organizację Biura Zadań Specjalnych Prezesa Rady Ministrów i powołał na stanowisko jego dyrektora. W lipcu i sierpniu 1936 odbył podróż po Syberii śladami zesłania Marszałka Józefa Piłsudskiego oraz miejsc martyrologii powstańców i rewolucjonistów polskich. W 1937 roku kierował rządową misją na Madagaskar – tzw. Komisją Studiów, której zadaniem było rozpoznanie możliwości pozyskania wyspy jako polskiej kolonii lub terenu osadnictwa żydowskiego w ramach hasła "Żydzi na Madagaskar". 20 grudnia 1937 został drugim wiceprezesem powołanego wówczas Polskiego Towarzystwa Wypraw Badawczych.
W marcu 1939 nadal pozostawał w stanie nieczynnym. Po wybuchu II wojny światowej 5 września 1939 został dyrektorem biura powołanego wówczas ministra propagandy Michała Grażyńskiego. 17 września 1939 roku w Kutach przekroczył granicę z Rumunią.
Pochowany na cmentarzu Powązkowskim w Warszawie (kwatera 35-1-28).
Twórczość.
Wszystkie jego utwory w 1951 roku decyzją Głównego Urzędu Kontroli Prasy, Publikacji i Widowisk, zostały natychmiast wycofane z bibliotek.

</doc>
<doc id="311023" url="https://pl.wikipedia.org/wiki?curid=311023" title="Alstom Citadis 100">
Alstom Citadis 100

Alstom Citadis 100 – dwie serie tramwajów niskopodłogowych z rodziny Citadis, produkowane w chorzowskim zakładzie Alstomu w latach 1999–2001. Powstało łącznie 21 sztuk, które są eksploatowane w Gdańsku (4 sztuki) i konurbacji górnośląskiej (17 sztuk).
Historia.
W 1995 Konstal wyprodukował pierwszy tramwaj posiadający fragment niskopodłogowy (około 25%) – dwuczłonowy 112N. Powstał jeden egzemplarz, który został sprzedany Warszawie. W 1997 roku Konstal wyprodukował kolejny model tramwaju częściowo niskopodłogowego (około 15%) – trójczłonowy 114Na. Powstały dwie sztuki, które zostały sprzedane do Gdańska.
W 1998 roku Konstal we współpracy z Tramwajami Warszawskimi opracował kolejne prototypy tramwajów niskopodłogowych – jedną sztukę 116N i dwie sztuki 116Na. W latach 1998–2000 powstało 26 sztuk seryjnych 116Na/1. Tramwaje te składały się z trzech członów i posiadały około 60% niskiej podłogi.
Bazując na doświadczeniach z produkcji wyżej wymienionych tramwajów, a w szczególności pojazdów typu 116Na, Alstom Konstal opracował nową rodzinę tramwajów – Citadis 100, która została przygotowana z myślą o rynku polskim (w 1997 roku Konstal został przejęty przez francuski koncern Alstom).
Konstrukcja.
Tramwaje Citadis 100 to tramwaje trójczłonowe, jednokierunkowe, częściowo niskopodłogowe.
Wózki.
Tramwaje są oparte na dwóch wózkach napędowych pod członami skrajnymi oraz jednym wózku tocznym pod członem środkowym. Wózki napędowe do Citadisów 100 zostały wyprodukowane w zakładach Linke-Hofmann-Busch w Salzgitter, takie same wózki Alstom montował wcześniej w tramwajach Citadis 200 dla Magdeburga. Wózki toczne zostały wyprodukowane w Chorzowie.
Nadwozie.
NGd99 posiada po dwie pary dwupłatowych odskokowo-przesuwnych drzwi o prześwicie 1300 mm w niskopodłogowych częściach 1. i 3. członu. Dodatkowo na początku 1. i końcu 3. znajdują się drzwi jednopłatowe, pierwsze z nich stanowią wejście dla motorniczego. 116Nd posiada po dwie pary dwupłatowych odskokowo-przesuwnych drzwi o prześwicie 1300 mm w 1. i 3. członie. Pierwsze skrzydło pierwszych drzwi stanowi wejście dla motorniczego.
Dzięki obniżeniu wysokości podłogi w części wysokopodłogowej, okna w Citadisach 100 znajdują się na jednej linii. Część okien posiada górną małą część uchylną.
NGd99 i 116Nd posiadają przy drugich drzwiach wysuwany pomost, ułatwiający wjazd osób na wózkach inwalidzkich, który sterowany jest ze stanowiska motorniczego.
Citadisy 100 posiadają zewnętrzne wyświetlacze pikselowe, pełniące rolę tablic kierunkowych.
Silniki.
Citadisy 100 napędzane są 4 asynchronicznymi silnikami chłodzonymi powietrzem o mocy 120 lub 140 kW. Układ sterowania zbudowany jest na bazie elementów półprzewodnikowych IGBT i umożliwia odzysk energii podczas hamowania. Zmiana prądu stałego na zmienny następuje w falownikach Onix 800 wyprodukowanych przez Alstom. Cała aparatura znajduje się na dachu tramwaju.
Wnętrze.
W części pasażerskiej NGd99 znajdują się 44 miejsca siedzące oraz stanowisko do mocowania wózków inwalidzkich. Część pasażerska 116Nd posiada natomiast 22 normalne miejsca siedzące, 12 miejsc siedzących tzw. 1½ (o zwiększonej szerokości do 70 cm) oraz 2 stanowiska do mocowania wózków inwalidzkich. W pobliżu drzwi znajdują się wielofunkcyjne kolumny wyposażone w kasownik, hamulec bezpieczeństwa, przycisk otwierania drzwi, głośnik informacji pasażerskiej i kosz na śmieci.
Stanowisko motorniczego w Citadisach 100, poza standardowym wyposażeniem, wyposażone jest w klimatyzację oraz komputer techniczny, pokazujący na bieżąco podstawowe informacje o podzespołach.
Modernizacje.
W marcu 2016 ZKM Gdańsk ogłosił przetarg na modernizację wszystkich 4 tramwajów. Przetarg wygrał Modertrans, który jako jedyny złożył ofertę zmodernizowania wszystkich wozów do lipca 2017 za kwotę 1,75 mln zł za pojazd. Pod koniec maja w Gdańsku były 2 odnowione tramwaje, z czego jeden kursował z pasażerami.
Od połowy 2019 roku do lutego 2021 w Zakładzie Usługowo Remontowym Tramwajów Śląskich trwała modernizacja jednego z tramwajów 116Nd. Modernizacja objęła m.in. zabudowę nowego wnętrza, siedzeń, wymianę oświetlenia wewnętrznego i zewnętrznego, wymianę kompletnego oszklenia z zastosowaniem szyb przyciemnianych, montaż klimatyzacji i gniazd USB, a także wizualny i głosowy system informacji pasażerskiej. Po zakończeniu modernizacji tramwaj otrzymał typ 116Ndm. Docelowo wszystkie tramwaje mają przejść potrzebne prace.
Eksploatacja.
Gdańsk.
21 grudnia 1999 dotarł do Gdańska pierwszy z czterech zamówionych Citadisów. W pierwszych dniach po dostarczeniu tramwaj był testowany pomiędzy zajezdnią Wrzeszcz, a pętlą w Oliwie. 29 grudnia odbył się pierwszy, oficjalny przejazd na linii nr 2 Jelitkowo – centrum, do obsługi której tramwaje zostały zakupione. W styczniu 2000 rozpoczęto planową eksploatację pierwszego wagonu, a w maju zakończono dostawy.
Citadisy nie były pierwszymi niskopodłogowymi tramwajami w Gdańsku, gdyż od 1997 eksploatowano tam 2 pojazdy Konstal 114Na.
W latach 2009–2013 wszystkie 4 tramwaje zostały przemalowane na wzór nowych gdańskich tramwajów Bombardier Flexity Classic.
W ramach modernizacji tramwaje otrzymały kremowo-niebieskie malowanie, nawiązujące do przedwojennej malatury gdańskich tramwajów. Patronami tramwajów zostali gdańscy księża zamordowani przez narodowych socjalistów: Franciszek Rogaczewski, Bronisław Komorowski, Marian Górecki i Bruno Binnebesel.
Konurbacja górnośląska.
W 1998 roku Przedsiębiorstwo Komunikacji Tramwajowej w Katowicach podpisało umowę z Alstomem na zakup 17 Citadisów oraz remont trasy Katowice – Chorzów – Bytom (linie nr 6 i 41), do obsługi której tramwaje zostały zakupione.
30 czerwca 2000 na terenie chorzowskich zakładów Alstomu odbyła się prezentacja pierwszego z siedemnastu zakupionych Citadisów, a 17 lipca tramwaj został zaprezentowany podczas Dni Chorzowa. 4 sierpnia rozpoczęły się testy. 17 września 2001 w zajezdni Zawodzie odbyła się uroczystość oficjalnego wprowadzenia tramwajów do ruchu, połączona z prezentacjami w Katowicach, Chorzowie i Bytomiu. Powodem tak późnego wprowadzenia do eksploatacji były opóźnienia w remontach torowisk, do których obsługi zakupiono Citadisy. W 2001 w lokalnej prasie zorganizowano plebiscyt na imię dla nowych tramwajów, wybrano w nim imię "Karlik".
Tramwaje stacjonują w zajezdni Zawodzie oraz Gliwice. Ze względu na niewłaściwą skrajnię śląskie Citadisy mogą obsługiwać tylko część tras.
Od momentu wprowadzenia Citadisów do ruchu w 2001 były one jedynymi niskopodłogowymi tramwajami w konurbacji górnośląskiej aż do 2014, kiedy rozpoczęto eksploatację pojazdów Pesa Twist. Po dostawach Twistów, Citadisy zaczęto kierować również na inne trasy niż Katowice – Bytom, w 2016 roku 4 sztuki obsługiwały linię nr 4 w Zabrzu.
2 grudnia 2016 na ulicy Łagiewnickiej w Bytomiu jeden z Citadisów zderzył się z tirem, w wyniku czego jedna osoba została ranna.
Szczecin.
Z powodu opóźnienia dostawy tramwajów typu 105N2k/2000, do Szczecina w ramach rekompensaty trafił pierwszy egzemplarz niskopodłogowego tramwaju typu 116Nd. Wagon otrzymał numer 783 i w okresie od 21 marca do 20 kwietnia 2001 roku przewoził pasażerów linii 7 i 8. Po zakończonych testach tramwaj wrócił do Katowic, gdzie otrzymał docelowy numer taborowy 800, jego poprzedni numer otrzymał później pierwszy dostarczony wagon 105N2k/2000.

</doc>
<doc id="311024" url="https://pl.wikipedia.org/wiki?curid=311024" title="Jakub (Kostiuczuk)">
Jakub (Kostiuczuk)

Jakub (ofic. tyt. "Jego Ekscelencja Najprzewielebniejszy Jakub, Prawosławny Arcybiskup Białostocki i Gdański"), imię świeckie Jakub Kostiuczuk (ur. 22 października 1966 w Narwi) – polski duchowny prawosławny, doktor habilitowany nauk teologicznych, arcybiskup, ordynariusz diecezji białostocko-gdańskiej, profesor Chrześcijańskiej Akademii Teologicznej w Warszawie.
Życiorys.
Ukończył Technikum Elektryczne w Białymstoku, gdzie później pracował jako elektryk. W 1987 wstąpił do monasteru supraskiego, przyjął postrzyżyny zakonne i otrzymał święcenia diakońskie. W tym samym roku rozpoczął studia w Moskiewskiej Akademii Teologicznej, gdzie w 1992 obronił pracę magisterską. Święcenia kapłańskie przyjął z rąk ówczesnego arcybiskupa białostockiego i gdańskiego Sawy w 1989, a śluby zakonne złożył w 1993. W 1995 rozpoczął pracę w Chrześcijańskiej Akademii Teologicznej w Warszawie, jako asystent w Katedrze Teologii Dogmatycznej i Moralnej. Od tego też roku pełnił funkcję duchowego opiekuna Prawosławnego Bractwa Świętych Cyryla i Metodego. Później mianowany namiestnikiem monasteru Zwiastowania Przenajświętszej Bogarodzicy i św. Jana Teologa w Supraślu. 
Święcenia biskupie otrzymał 11 maja 1998 z tytułem biskupa supraskiego. Od sierpnia 1998 jest duchowym opiekunem Bractwa Młodzieży Prawosławnej. Decyzją Świętego Soboru Biskupów 30 marca 1999 powołany ordynariuszem diecezji białostocko-gdańskiej. Uroczysty ingres na katedrę białostocką odbył 22 maja 1999. Dnia 16 czerwca 2008 otrzymał godność arcybiskupa.
27 czerwca 2011 w Chrześcijańskiej Akademii Teologicznej w Warszawie obronił pracę doktorską na temat „Dogmat chrystologiczny w tekstach liturgicznych św. Jana Damasceńskiego”.
W 2016 został członkiem delegacji Polskiego Autokefalicznego Kościoła Prawosławnego na Święty i Wielki Sobór Kościoła Prawosławnego.
Jest autorem publikacji naukowych, popularnonaukowych i rozważań religijnych. Jest m.in. autorem dzieła: "O tajemnicy zbawienia", Wydawnictwo Uniwersytetu w Białymstoku, Białystok 2014, (s. 176) i współautorem publikacji pt. "Specyfika polskiej terminologii prawosławnej. Koncepcja normatywizacji pisowni" (inni autorzy: ks. Jerzy Tofiluk, ks. Marek Ławreszuk, ks. Włodzimierz Misijuk, Jarosław Charkiewicz), Wydawnictwo Uniwersytetu w Białymstoku, Białystok 2016, s. 140. 28 marca 2019 uzyskał stopień doktora habilitowanego nauk teologicznych. 30 marca 2019 podczas uroczystej sesji Rady Miasta Białegostoku został uhonorowany tytułem honorowego obywatela miasta Białegostoku.
30 maja 2019 został członkiem Rady Uczelni Chrześcijańskiej Akademii Teologicznej w Warszawie.
1 lipca 2019 został profesorem Chrześcijańskiej Akademii Teologicznej w Warszawie.
Odznaczenia.
W 2015 został odznaczony Złotym Krzyżem Zasługi.

</doc>
<doc id="311025" url="https://pl.wikipedia.org/wiki?curid=311025" title="Święty Sobór Biskupów Polskiego Autokefalicznego Kościoła Prawosławnego">
Święty Sobór Biskupów Polskiego Autokefalicznego Kościoła Prawosławnego

Święty Sobór Biskupów Polskiego Autokefalicznego Kościoła Prawosławnego – najwyższy organ Cerkwi prawosławnej w Polsce. W jego skład wchodzą wszyscy biskupi i arcybiskupi polscy. Sobór decyduje w sprawach wewnątrzcerkiewnych, powołuje nowych biskupów, wybiera także metropolitę warszawskiego i całej Polski.
Obecnie w Skład Świętego Soboru Biskupów wchodzą:

</doc>
<doc id="311027" url="https://pl.wikipedia.org/wiki?curid=311027" title="Zespół Guillaina-Barrégo">
Zespół Guillaina-Barrégo

Zespół Guillaina-Barrégo (Guillain-Barré wymawia się [ɡilɛ̃ baˈʁe]), GBS (od ang. "Guillain-Barré syndrome") – ostre, wielokorzeniowe zapalenie demielinizacyjne ze współistniejącą aksonalną neuropatią ruchową.
Wyróżnia się postacie: klasyczną, czyli ostrą zapalną demielinizacyjną polineuropatię (która może przejść w postać wtórnie aksonalną), pierwotnie aksonalną, paraparetyczną, gardłowo-szyjno-ramienną, zespół Millera Fishera i zapalenie pnia mózgu Bickerstaffa.
Do uszkodzenia nerwów w przebiegu GBS dochodzi na skutek procesów autoimmunologicznych. 
Historia i nazwa.
Chorobę opisał francuski lekarz Jean Landry w 1859 roku. W 1916 kolejny opis schorzenia u dwóch żołnierzy przedstawili Georges Guillain, Jean Alexandre Barré i Andre Strohl.
Francuskie nazwisko Guillaina w nazwie choroby bywa błędnie wymawiane. Dawny stażysta Guillaina napisał w 1977 r. tej sprawie do redakcji „Journal of the American Medical Association”, wskazując na powszechność nieprawidłowej wymowy „ge-jan” (oryg. „"ge-yan"”) zamiast właściwego „"gi-lę"” (oryg. „"ghee-lain"” z nosowym "ain").
Epidemiologia.
GBS występuje w każdym wieku, rzadziej u dzieci. Zapadalność szacuje się na 1,5–2 przypadków na 100 000 osób rocznie.
Etiologia.
Do uszkodzenia nerwów w przebiegu GBS dochodzi wskutek mechanizmów autoimmunologicznych. Niszczenie polega na demielinizacji w postaci klasycznej GBS i na uszkodzeniu aksonów w postaci pierwotnie aksonalnej. GBS może być powikłaniem zakażenia układu pokarmowego pałeczką Gram(−) z rodzaju "Campylobacter", zakażenia "Haemophilus influenzae, Mycoplasma pneumoniae," wirusem Zika, nabytego niedoboru odporności (HIV), a także zapalenia wątroby typu B (wirus HBV), cytomegalii (cytomegalowirus) mononukleozy zakaźnej (wirus EBV), grypy, ospy wietrznej i półpaśca (VZV). Nie należy podawać szczepionki przeciw grypie ze względu na reaktywację GBS.
Objawy i przebieg.
Na obraz kliniczny GBS składają się:
Leczenie.
Postępowanie przyczynowe polega na stosowaniu plazmaferezy i dożylnych wlewów immunoglobulin (IVIG). U części pacjentów niezbędne jest postępowanie objawowe, polegające na leczeniu zaburzeń autonomicznych. U wszystkich chorych z niedowładami zaleca się fizjoterapię i rehabilitację ruchową kończyn.

</doc>
<doc id="311029" url="https://pl.wikipedia.org/wiki?curid=311029" title="Konstal 114Na">
Konstal 114Na

Konstal 114Na (po modernizacji 114Na – MF 12) – tramwaj niskopodłogowy członowy, wyprodukowany w 1997 przez zakłady Konstal w Chorzowie w liczbie 2 sztuk dla Gdańskiego Zakładu Komunikacji Miejskiej. Jest to drugi po 112N typ tramwaju z niską podłogą wyprodukowany w Polsce. Znaczna część rozwiązań została przejęta z wyprodukowanego wcześniej jedynego egzemplarza typu 112N.
Historia.
Geneza.
Pod koniec lat 60. XX wieku zakończono produkcję pierwszych polskich nowoczesnych tramwajów Konstal 13N i prowadzono prace nad kolejnymi modelami tramwajów. Spośród wielu projektów udało wdrożyć się jedynie Konstal 102N i ich zmodyfikowaną wersję Konstal 102Na. Produkcja tych tramwajów nie zaspokajała bieżących potrzeb, stąd w 1973 powstał prototyp tramwajów Konstal 105N. Model został wdrożony do produkcji w 1974 i dobrze przyjęty przez zarządy komunikacji ze względu na nowoczesność konstrukcji. Pomimo tego już po 5 latach wprowadzono istotne zmiany w projekcie i powstał najpopularniejszy model w rodzinie Konstal 105Na. Pojazdy tej generacji były produkowane jeszcze w latach 90. Mimo iż były konstrukcją przestarzałą, to nadal podlegały różnym modernizacjom&lt;ref name="ŚK12/2004"&gt;&lt;/ref&gt;.
We wrześniu 1992 w Warszawie jeździł testowo GT6N z Bremy, mimo tego władze miejskie nie kupiły żadnych nowych tramwajów niskopodłogowych. W 1995 Konstal wyprodukował pierwszy swój tramwaj posiadający fragment niskopodłogowy, model dwuczłonowy 112N. Tramwaj ten został sprzedany Warszawie&lt;ref name="ŚK 4/12"&gt;&lt;/ref&gt;.
W tym czasie tramwaje w Gdańsku były w złej kondycji, zarówno pod względem taborowym, jak i infrastrukturalnym. Władze Gdańska zaczęły modernizować swój tabor komunikacji miejskiej&lt;ref name="ŚK 4/04"&gt;&lt;/ref&gt;. Nowy tramwaj wykorzystywał wiele elementów swojego poprzednika, między innymi cały człon przedni oraz końcówkę części tylnej, będąc de facto wersją trójczłonową 112N.
Produkcja.
W 1997 wyprodukowano dwa tramwaje nowego typu, będącego konstrukcyjnie rozwinięciem wozu 112N. 114Na od poprzednika odróżnia przede wszystkim dodatkowy człon środkowy, w którym znajduje się niska podłoga. Prototyp trafił na gdańskie tory 20 marca 1997, natomiast drugi 18 kwietnia 1997. Dzięki tej konstrukcji Gdańsk stał się drugim w Polsce miastem posiadającym tramwaj częściowo niskopodłogowy i pierwszym mającym więcej niż jeden egzemplarz takiego rodzaju.
Produkcję zakończono po wprowadzeniu do oferty tramwajów niskopodłogowych Konstal 116N oraz Konstal NGd99&lt;ref name="ŚK 4/1998"&gt;&lt;/ref&gt;.
Konstrukcja.
Pudło.
114Na to trójczłonowy, jednokierunkowy, jednostronny tramwaj z 13% niskiej podłogi. W stosunku do poprzednika dodano dodatkowy człon, a część niskopodłogową umieszczono w środkowym przedziale. Umożliwia ona wjazd osoby poruszającej się na wózku inwalidzkim (z pomocą drugiej osoby) oraz wózków dziecięcych. Konstrukcja pudła pomimo podobieństw została wykonana w innej technologii niż w modelu Konstal 105Na. Pudło zostało wykonane z profili zamkniętych i stanowi rozwinięcie konstrukcyjne wagonu Konstal 112N. Połączenie członów zostało wykonane z niestosowanych wcześniej w Polsce podwójnych harmonii. Konstrukcja przegubów umożliwia szybkie rozprzęgnięcie i sprzęgnięcie części mechanicznej i elektrycznej&lt;ref name="ŚK 4/1997"&gt;&lt;/ref&gt;. 
Podłoga została wykonana z płyt sklejkowo-gumowych i wyłożona wykładziną antypoślizgową. Wykładzina jest gładka i wywinięta na ściany w celu ułatwienia sprzątania wnętrza. 
Wagon wyposażono w pięcioro drzwi o szerokości 1300 mm, odkładanych na zewnątrz, zabezpieczonych potrójnym systemem zapobiegania przykleszczeniu pasażera (czułe krawędzie, fotokomórka, wyłącznik przeciążeniowy). Drzwi są otwierane zarówno centralnie przez motorniczego, jak i przyciskami przez podróżnych.
Wnętrze.
Wyłącznie pojedyncze siedzenia umieszczono w większości przodem do kierunku jazdy. Siedzenia zostały zaprojektowanie specjalnie do tego pojazdu. W momencie produkcji należały do najnowocześniejszych siedzeń stosowanych na świecie. Są wandaloodporne, a mimo to pokryte elegancką tkaniną. Zaletą tramwaju jest bardzo duża pojemność, może zabrać łącznie 285 pasażerów. Jest to więcej niż 2×105Na i nieco mniej niż 3×105Na.
Tramwaj został wyposażony w ogrzewanie nawiewowe. W wagonie nie ma urządzeń wentylacyjnych ani klimatyzacyjnych, możliwa jest wyłącznie wentylacja naturalna przez uchylane okna oraz włazy dachowe.
114Na został wyposażony w świetlówki oświetlające wnętrze pudła oraz lampy oświetlające dodatkowo drzwi.
Układ napędowy.
Zastosowano tyrystorowy układ rozruchowy z możliwością rekuperacji energii podczas hamowania. Całość umieszczono na 4 wózkach napędowych.
Wagon został wyposażony w pulpit manewrowy pozwalający na manewrowanie tramwajem z prędkością 10 km/h.
Eksploatacja.
21/22 marca 1997 do Gdańska dostarczono pierwszy tramwaj, a w kwietniu drugi. Nadano im numery 1501 i 1502 oraz skierowano do zajezdni Wrzeszcz i do obsługi linii nr 12. Początkowo, ze względu na liczne awarie, wagony częściej stały w zajezdni niż jeździły. Dzięki dostawie tych pojazdów powrócono do projektu budowy linii na Chełm. Ekspertyza wykonana na Politechnice Gdańskiej wykazała jednak, że tramwaje typu 114Na, podobnie jak wszystkie pozostałe będące wówczas na stanie ZKM, nie nadają się do obsługi linii o takim profilu&lt;ref name="ŚK 4/2008"&gt;&lt;/ref&gt;. W 1999 Gdańsk kupił kolejne wagony dostosowane do potrzeb osób niepełnosprawnych – Konstal NGd99&lt;ref name="ŚK 6/2012"&gt;&lt;/ref&gt;, które mogły już bezpiecznie jeździć po tej linii. 
W początkowym okresie eksploatacji wagony te charakteryzowały się wysoką awaryjnością układu elektrycznego, który w 2000 został zmodernizowany przez MPK-Łódź&lt;ref name="ŚK 7/2005"&gt;&lt;/ref&gt;. Zdecydowano się wtedy wymienić tranzystory typu IGBT na tyrystory typu GTO, sprawdzone w 105N2k i 116N. W następnych latach awaryjność była mniejsza, choć jej nie wyeliminowano. Podczas tego remontu wagony zostały pomalowane w barwy odbiegające od przyjętej w Gdańsku kolorystyki.
10 stycznia 2002 doszło do niegroźnej kolizji tramwaju nr 1501. Pojazd ten stanął na Błędniku, a następnie stoczył się na wagon typu NGd99. W wyniku kolizji lekko uszkodzony został zderzak 114Na&lt;ref name="ŚK 2/2002"&gt;&lt;/ref&gt;.
W 2008 został odstawiony tramwaj nr 1502, który miał przejść naprawę. Przerwa w użytkowaniu trwała 4 lata i była połączona z małą modernizacją. Zostały wymienione siedzenia oraz zmieniono malowanie na bardziej podobne do barw stosowanych na gdańskich autobusach. Podobny zakres napraw w zajezdni Wrzeszcz przeszedł również drugi tramwaj&lt;ref name="ŚK 4/2012II"&gt;&lt;/ref&gt;. 
Ze względu na długi remont we własnych zakładach w lutym 2012 tramwaj 1501 skierowano na naprawę główną do zakładów Modertrans. Podczas tej naprawy w pojeździe zmieniono czoła na takie, które są stosowane w Moderus Beta MF 01, zbudowano piasecznice, wymieniono siedzenia, założono diodowe wyświetlacze. Mimo to pojazd nie może obsługiwać linii na Chełm ze względu na niewystarczającą moc&lt;ref name="ŚK 7/2013"&gt;&lt;/ref&gt;. Po modernizacji pojazd otrzymał typ "114Na – MF 12". W marcu 2016 ZKM Gdańsk ogłosił przetarg na modernizację drugiego tramwaju, której zakres jest podobny do tej wykonanej w 2012 roku przez Modertrans. Na początku lipca przetarg wygrał Modertrans, który jako jedyny złożył ofertę. Pojazd po remoncie powrócił do Gdańska na przełomie lipca i sierpnia. Podczas remontu ograniczono się do wnętrza i elektroniki, chcąc zachować jak najwięcej z oryginalnego wyglądu, gdyż przewoźnik planuje w przyszłości aby tramwaj był pojazdem historycznym.
W grudniu 2015 tramwaj nr 1501 otrzymał imię polskiej pisarki Stanisławy Przybyszewskiej.

</doc>
<doc id="311031" url="https://pl.wikipedia.org/wiki?curid=311031" title="Grzegorz (Charkiewicz)">
Grzegorz (Charkiewicz)

Grzegorz (pełny tytuł: "Jego Ekscelencja Najprzewielebniejszy Grzegorz, Prawosławny Arcybiskup Bielski"), imię świeckie Jerzy Charkiewicz (ur. 4 grudnia 1964 w Białymstoku) – polski arcybiskup prawosławny, wikariusz diecezji warszawsko-bielskiej.
Życiorys.
W 1979 rozpoczął naukę w Prawosławnym Seminarium Duchownym w Warszawie. Po jego ukończeniu kontynuował naukę w dwuletnim Wyższym Prawosławnym Seminarium Duchownym w Jabłecznej. W 1987 rozpoczął studia na Leningradzkiej Akademii Teologicznej, gdzie w 1991 obronił pracę magisterską. W 1989 z rąk Jego Ekscelencji Arcybiskupa Sawy otrzymał święcenia diakońskie, a w trzy lata później kapłańskie. Również w 1992 złożył wieczyste śluby zakonne. Od 1996 jest asystentem w Katedrze Teologii Praktycznej w Chrześcijańskiej Akademii Teologicznej. Od 1996 jest również nauczycielem liturgiki i języka starocerkiewnosłowiańskiego w Studium Ikonograficznym w Bielsku Podlaskim. 
12 maja 1998 otrzymał chirotonię biskupią i został mianowany biskupem bielskim oraz wikariuszem diecezji warszawsko-bielskiej. Biskup Grzegorz w imieniu Świętego Soboru Biskupów jako dziekan sprawuje opiekę nad klasztorami prawosławnymi w Polsce. 1 kwietnia 2008 powołano go na namiestnika monasteru w Supraślu oraz na wikariusza diecezji białostocko-gdańskiej z tytułem biskupa supraskiego. 9 listopada 2010 Sobór Biskupów PAKP przychylił się do prośby bpa Grzegorza o odwołaniu go ze stanowiska namiestnika monasteru w Supraślu oraz proboszcza parafii przyklasztornej, pozostawiając go jednocześnie na stanowisku biskupa supraskiego.
W 2016 r. decyzją Świętego Soboru Biskupów wybrany opiekunem duchowym Bractwa Młodzieży Prawosławnej w Polsce.
Po śmierci arcybiskupa wrocławskiego i szczecińskiego Jeremiasza (17 kwietnia 2017) pełnił czasowo (do 16 maja 2017) obowiązki ordynariusza diecezji wrocławsko-szczecińskiej. Również po śmierci arcybiskupa łódzkiego i poznańskiego Szymona (28 czerwca 2017) pełnił czasowo (do 24 września 2017) obowiązki ordynariusza diecezji łódzko-poznańskiej.
W 2017 r., postanowieniem Świętego Soboru Biskupów, powrócił do diecezji warszawsko-bielskiej jako jej wikariusz, ponownie z tytułem biskupa bielskiego. 9 października 2017 został podniesiony do godności arcybiskupa.

</doc>
<doc id="311033" url="https://pl.wikipedia.org/wiki?curid=311033" title="Spike (pocisk)">
Spike (pocisk)

Spike – zaliczany do broni precyzyjnego rażenia przeciwpancerny pocisk rakietowy opracowany przez Rafael Advanced Defense Systems. W 2004 roku system "Spike" wygrał przetarg na uzbrojenie dla Wojska Polskiego. Jego produkcję licencyjną z wykorzystaniem podzespołów polskich i izraelskich uruchomiono w zakładach Bumar Amunicja w Skarżysku-Kamiennej. Użycie tego pocisku w polskiej armii planowane jest na najbliższe 25-30 lat. Cena jednego pocisku to około 100 tys. dolarów.
Konstrukcja.
Przeciwpancerny pocisk kierowany Spike został skonstruowany specjalnie pod kątem wymagań sił lekkich, a więc połączenia wysokiej skuteczności z niewielką masą systemu, który może przenosić dwuosobowa obsługa (wyrzutnia i dwa pociski). Spike należy do broni „odpal i zapomnij” i sterowany jest przez układ samonaprowadzania z głowicą DUAL z kamerami: telewizyjną CCD oraz termowizyjną IIR, pracującą w zakresie 3-5 μm. W trybie "odpal i zapomnij" zasięg wynosi 2,5 km. Możliwy jest także, dzięki łączu światłowodowemu między pociskiem i wyrzutnią, tryb ataku „odpal i koryguj”. Polega on na tym, że przy strzelaniu na większy dystans operator obserwuje przesyłany światłowodem obraz z kamery w lecącym pocisku i wskazuje cel, gdy znajdzie się on w polu obserwacji. Możliwe jest dzięki temu prowadzenie ognia do celów za zasłonami terenowymi, zmiana punktu celowania czy zmiana celu. Pozwala to także uniknąć pomyłkowego trafienia własnego sprzętu.Pocisk wyposażony jest w tandemową głowicę kumulacyjną, w której tzw. prekursor zapewnia przebicie pancerza reaktywnego, zaś ładunek główny 700 mm zasadniczego pancerza stalowego. Jest to w zupełności wystarczające, ponieważ pocisk atakuje cel od góry, a tam pancerz zawsze jest zdecydowanie cieńszy niż w innych miejscach wozu. Napęd zapewniają dwa silniki rakietowe (startowy oraz marszowy) na stały bezdymny materiał pędny, choć na polskich poligonach okazało się, że podczas złej pogody wytwarzają smugę kondensacyjną.
Możliwości przenoszenia.
Wyrzutnia może być montowana na trójnogu (wariant przenośny) lub na lekkim pojeździe (np. HMMWV), na wozach bojowych – m.in. planowana jest na KTO Rosomak, bwp BWP-RCWS-30 projektowane były specjalne wyrzutnie, czego jednak jeszcze nie sfinalizowano. W wariancie przenośnym i na lekkich pojazdach, w skład zespołu wyrzutni wchodzi pojemnik-kontener startowy z ppk oraz zespół kierujący CLU z celownikami dziennym oraz nocnym (noktowizor), układem zasilania i schładzania głowicy termowizyjnej.
Wprowadzenie pocisku w Polsce.
Powody wprowadzenia.
W latach 90. Wojsko Polskie stanęło przed problemem modernizacji swego systemu obrony przeciwpancernej, opartego dotąd na lufowej artylerii przeciwpancernej, przeciwpancernych pociskach kierowanych I i II generacji oraz działach bezodrzutowych i granatnikach przeciwpancernych. Środki te w większości były już przestarzałe i nieskuteczne wobec opancerzenia współczesnych czołgów podstawowych, a nawet niektórych bojowych wozów piechoty, szczególnie tych których pancerz został wzmocniony tzw. pancerzem reaktywnym, zmniejszającym skuteczność oddziaływania głowic kumulacyjnych.
Przetarg.
W sierpniu 2001 r. Zakłady Metalowe Mesko S.A. ze Skarżyska Kamiennej, jedyny w Polsce producent kierowanych pocisków rakietowych (m.in. ppk Trzmiel i Malutka) otrzymały od Departamentu Zaopatrywania Sił Zbrojnych polecenie przeprowadzenia przetargu na nowy ppk. Oferenci zgłaszać mieli swe propozycje na ppk dwóch kategorii: o zasięgu do 2,5 km (wyrzutnie przenośne) oraz o zasięgu 4-4,5 km (wyrzutnie na wieżach KTO-bojowych, samobieżnych niszczycielach czołgów i śmigłowców). Przystąpiły do niego firmy z Izraela, Rosji, Republiki Południowej Afryki, Szwecji i Unii Europejskiej. Ostatecznie werdykt komisji przetargowej został ogłoszony 26 lipca 2002 roku – zwycięzcą przetargu zostały pociski Spike-LR, izraelskiej firmy Rafael, które spełniły wszystkie wymagania taktyczno-techniczne i okazały się być wyraźnie lepsze od konkurentów, choć nie były wcale najtańsze. Przewaga techniczna i technologiczna nad konkurentami – szczególnie ze względu na nowatorski układ naprowadzania, umożliwiający działania w trybie „odpal i zapomnij” – oraz związana z tym wyższa skuteczność spowodowały, że mniejsza ilość droższych pocisków, ale o lepszych charakterystykach bojowych w takim samym stopniu pozwoli na zapewnienie skutecznej obrony przeciwpancernej, niż większa tańszych, ale mniej skutecznych. Ze względu na cechy konstrukcyjne rodziny Spike wybrano w obu kategoriach ten sam pocisk, który w zależności od trybu użycia może być wykorzystywany do zwalczania celów na odległościach do 2,5 km (Spike-MR w trybie „odpal i zapomnij”) oraz do 4-4,5 km (Spike-LR w trybie „odpal i koryguj”).Ogłoszenie werdyktu komisji nie oznaczało automatycznego wprowadzenia pocisków Spike-MR/LR do uzbrojenia. Aby można było mówić o zakończeniu całej procedury należało zweryfikować charakterystyki pocisku podczas badań technicznych i prób poligonowych przeprowadzonych w Polsce oraz zakończyć negocjacje finansowe i offsetowe pomiędzy Rafaelem i ZM Mesko, co pozwoliłoby na podpisanie przez MON kontraktu z polskim producentem pocisku.
Proces badań.
Proces badań technicznych polscy specjaliści (m.in. z Wojskowej Akademii Technicznej, Wojskowego Instytutu Technicznego Uzbrojenia, Szefostwa Wojsk Rakietowych i Artylerii Dowództwa Wojsk Lądowych) rozpoczęli tuż po ogłoszeniu decyzji komisji i realizowali je w Izraelu oraz w ośrodkach polskich. Próby poligonowe pocisków odbywały się w Ośrodku Badań Dynamicznych WITU na poligonie Drawsko Pomorskie w listopadzie 2002 r., zaś właściwe strzelania 25 i 26 listopada 2002 r. Ich wynik był pozytywny i wykazały one wysoką skuteczność Spike'a w zróżnicowanych warunkach, także w nocy.
Zakończenie negocjacji.
Po zakończeniu negocjacji dotyczących finansowej strony przedsięwzięcia, offsetu oraz transferu technologii dla polskich firm, 29 grudnia 2003 r. zostały podpisane umowy między MON a PHZ Bumar/ZM Mesko S.A. oraz PHZ Bumar/ZM Mesko S.A. a firmą Rafael, normujące kwestie dostaw pocisków dla Wojska Polskiego oraz współpracy przemysłów Polski i Izraela przy ich produkcji.
Dostawy dla Wojska Polskiego w latach 2004-2013.
W latach 2004-2013 Wojsko Polskie otrzymało 264 przenośne wyrzutnie oraz 2675 rakiet, przewidywanych zarówno dla wyrzutni przenośnych, jak i dla przyszłego wyposażenia w ppk 96 kołowych transporterów opancerzonych Rosomak (po dwie wyrzutnie). Wartość to ok. 1,486 mld zł. Po pierwszych dostawach z Izraela, pociski były częściowo produkowane w Polsce – silnik startowy i marszowy, obie głowice bojowe, zbiornik ciekłego azotu i rurowy pojemnik transportowo-startowy produkowały ZM Mesko, które realizowały także ich montaż końcowy oraz testowanie. Importowany był m.in. układ naprowadzania i wyrzutnie. Stopień „polonizacji” Spike'a miał wynieść ok. 20%. Koszt pocisku wynosi ok. 100 tysięcy USD.
Dwie pierwsze wyrzutnie z zapasem 20 pocisków trafiły z Izraela do Polski w sierpniu 2004 roku. Oficjalnie przekazano pocisk wojsku 20 listopada 2004 roku. 21 lutego 2005 roku nastąpiło pierwsze ćwiczebne odpalenie. Większa partia wyrzutni – 24 i 60 pocisków – została dostarczona w 2005 roku. Od 2006 roku dostarczano pociski i wyrzutnie zmodyfikowane, umożliwiające strzał bez widoczności celu, i z nowszą kamerą termowizyjną. W tym okresie wdrażano produkcję pocisków w zakładach Mesko, bazujących głównie na importowanych komponentach – pierwsze z nich wypróbowano z sukcesem w 2007 roku. Spike'i otrzymały na początku pododdziały 6 Brygady Powietrznodesantowej, a wśród nich 18 Batalion Powietrznodesantowy, gdzie wyrzutnie przewidziano do transportowania przez pojazdy HMMWV M1045A2. Kolejnymi jednostkami do których sukcesywnie miały trafiać kolejne partie Spike'ów to: 25 Brygada Kawalerii Powietrznej, 17 Brygada Zmechanizowana, 12 Brygada Zmechanizowana oraz 21 Brygada Strzelców Podhalańskich.
Dostawy dla Wojska Polskiego w latach 2017 – 2020.
Inspektorat Uzbrojenia podpisał umowę ze spółką Mesko na dostawę tysiąca przeciwpancernych pocisków kierowanych Spike, z opcją przyszłego wykorzystania ich także jako uzbrojenie kołowych transporterów opancerzonych Rosomak. Umowę, której przedmiotem jest dostawa w latach 2017 – 2020, 1000 szt. pocisków wraz z zestawami do prowadzenia badań starzeniowych pozwalających na wydłużenie okresu przydatności.
Użytkownicy.
Pocisków Spike używają: Chile, Czechy, Finlandia, Hiszpania, Holandia, Izrael, Niemcy, Polska, Rumunia, Singapur, Włochy.

</doc>
<doc id="311035" url="https://pl.wikipedia.org/wiki?curid=311035" title="Rolf Rosenthal">
Rolf Rosenthal

Rolf Rosenthal (ur. 22 stycznia 1911, zm. 3 maja 1947 w Hameln) – zbrodniarz hitlerowski, lekarz SS w obozie koncentracyjnym Ravensbrück oraz SS-Hauptsturmführer.
Urodzony w Braunschweig, był członkiem NSDAP i SS oraz doktorem medycyny. W latach 1941–1943 był lekarzem obozowym w Ravensbrück. Słynął w obozie ze swych sadystycznych skłonności, w niehumanitarny sposób obchodził się z ranami pooperacyjnymi więźniarek, zwłaszcza gdy był pijany. Oprócz tego u kobiet poniżej 8 miesiąca ciąży przeprowadzał jej przerwanie (dotyczyło to szczególnie niemieckich kobiet, które zaszły w ciążę przez współżycie z więźniami cudzoziemskimi). Noworodka palono natychmiast w kotłowni, nawet w stanie żywym.
Rosenthal stanął po zakończeniu wojny przed brytyjskim Trybunałem Wojskowym w Hamburgu, by odpowiedzieć za swoje zbrodnie (był to pierwszy proces załogi Ravensbrück). Wymierzono mu karę śmierci przez powieszenie. Wyrok wykonano 3 maja 1947.

</doc>
<doc id="311039" url="https://pl.wikipedia.org/wiki?curid=311039" title="Oldenburgowie">
Oldenburgowie

Oldenburgowie – dynastia pochodzenia niemieckiego, panująca w Oldenburgu, księstwach Holsztynu (niem. "Holstein"), Wielkiej Brytanii oraz krajach skandynawskich Danii, Norwegii i Szwecji. Boczne linie panowały także w Rosji (dynastia Romanowów) oraz w Grecji. Przedstawicielem tej dynastii był także Filip Mountbatten.
Dzieje.
Założycielem dynastii był Egilmar I (zm. 1108). Jego wnuk Chrystian (zm. 1167) był pierwszym hrabią Oldenburga.
Linia główna.
W 1448 r. hrabia Chrystian VI (zm. 1481) został królem Danii i Norwegii jako Chrystian I. Hrabstwo Oldenburga przejął jego młodszy brat Gerhard VI (zm. 1500). Linia od niego się wywodząca wygasła w 1667 r., a Oldenburg przejęli królowie Danii.
Oldenburgowie z głównej linii (potomkowie Chrystiana I) panowali również w Szwecji w latach 1497–1521 (z przerwami). Ostatecznie tron w Sztokholmie utracili na rzecz Wazów. W latach 1667–1773 rządzili w hrabstwie Oldenburga. W 1814 r. utracili Norwegię na rzecz Szwecji.
Główna linia Oldenburgów wygasła w 1863 r. na królu Fryderyku VII. Tron duński przeszedł na młodszą linię Holstein-Sonderburg-Glücksburg.
Linia Schleswig-Holstein-Sonderburg.
Młodsza linia dynastii wywodząca się od ks. Jana (właśc. Hans, zm. 1622), młodszego syna króla Danii i Norwegii Chrystiana III. W XVI i XVII w. podzieliła się na wiele gałęzi, m.in.: Holstein-Franzhagen (wygasła w 1709 r.); Holstein-Sonderburg-Beck; Holstein-Norburg (wygasła 1688 r.); Holstein-Glücksburg (wygasła 1779 r.); Holstein-Plön (wygasła 1761 r.).
Książę Fryderyk z linii Holstein-Sonderburg-Augustenburg w 1863 r. przyjął tytuł księcia Schleswig-Holstein. Jego syn Ernst Günther został pozbawiony tronu w 1918 r. Linia ta wygasła w 1931 r. ze śmiercią księcia Alberta.
Wilhelm (zm. 1831) ks. Holstein-Sondenburg-Beck w 1825 r. otrzymał tytuł księcia Glücksburg. Książę Fryderyk Ferdynand (zm. 1934) został pozbawiony tronu w 1918 r. W 1931 r. po śmierci księcia Alberta przyjął tytuł księcia Schleswig-Holstein. Od 1980 r. dziedzicem tytułu jest jego prawnuk książę Krzysztof (ur. 1949).
W Danii –
Jeden z młodszych synów ww. Wilhelma został w 1863 r. królem Danii jako Chrystian IX (zm. 1906). W 1953 r. na podstawie referendum zmieniono sukcesje tronu duńskiego i dziedziczką korony po Fryderyku IX uznano jego najstarsza córkę, która jako Małgorzata II Glücksburg (ur. 1940.) panuje w Danii od 1972 roku.
W Norwegii –
W 1905 roku na tron norweski po rozwiązaniu unii ze Szwecją został powołany młodszy syn króla Danii, Fryderyka VIII, książę Karol Glücksburg. Został królem Norwegii jako Haakon VII (zm. 1957). Obecnie, od 1991 roku, panującym jest jego wnuk, Harald V (ur. 1937).
W Grecji –
Młodszy syn Chrystiana IX, książę Wilhelm Glücksburg, został powołany na tron grecki i jako Jerzy I (zm. 1913) przyjął tytuł króla Hellenów. Ostatnim królem w Atenach w latach 1964–1973 był Konstantyn II (zm. 2023). Po przewrocie został wygnany i mieszkał w Anglii.
W Wielkiej Brytanii –
Z linii greckiej pochodził również Filip Mountbatten, książę Edynburga, książę-małżonek Elżbiety II, królowej Wielkiej Brytanii. Jego ojcem był książę grecki Andrzej Glücksburg (zm. 1944), młodszy syn króla greckiego Jerzego I Glücksburga. Nazwisko jednak przyjął po matce, Alicji Battenberg, której rodzina (w czasie I wojny światowej zmienili nazwisko na Mountbatten) była spokrewniona z królową Wiktorią Hanowerską. Obecny król Wielkiej Brytanii, Karol III, faktycznie reprezentuje na tronie brytyjskim dynastię Oldenburgów, choć zostało utrzymane nazwisko poprzedniej dynastii – Windsor.
Linia Schleswig-Holstein-Sonderburg-Wiesenburg.
Młodsza linia dynastii Oldenburgów wywodząca się od Ludwika Filipa von Schleswig-Holstein-Sonderburg (1620-1689); nazwa rodu pochodzi od zamku Wiesenburg (dziś w granicach miasta Wildenfels), który Ludwik Filip kupił od elektora Saksonii Jana Jerzego II z przeznaczeniem na rodową siedzibę. Linia wygasła w 1744 roku wraz ze śmiercią Leopolda, spokrewnionego przez matkę z dynastią Piastów.
Linia Holstein-Gottorp.
Młodsza linia dynastii wywodząca się od Adolfa (zm. 1586), młodszego brata króla Chrystiana II. Nazwa pochodzi od zamku Gottorp. W XVIII w. linia podzieliła się na kilka gałęzi.
W 1751 r. książę Adolf Fryderyk (zm. 1771) zasiadł na tronie Szwecji. Ostatni z tej linii król Karol XIII (zm. 1818) zasiadł w 1814 r. na tronie Norwegii. Jego następcą został napoleoński marszałek Jan Baptysta Bernadotte, który założył nową dynastię. Po koronacji przyjął imię Karola XIV. Linia szwedzka wygasła w 1877 r. na Gustawie księciu Vasa.
Młodszy brat króla szwedzkiego Adolfa Fryderyka, Fryderyk August (zm. 1785) w 1773 r. otrzymał od króla Danii i Norwegii Chrystiana VII hrabstwo Oldenburga. W 1777 r. przyjął tytuł księcia. Książę August (zm. 1853) w 1829 r. ogłosił się wielkim księciem. W 1918 r. wielki książę Fryderyk August (zm. 1931) utracił tron oldenburski. Od 1970 r. dziedzicem tytułu wielkiego księcia Oldenburga jest Antoni Günter (ur. 1923).
Linia Holstein-Gottorp-Romanow.
W 1762 r. książę Holsztynu Karol Piotr Ulryk zasiadł na tronie imperatorów Rosji jako Piotr III Romanow. Po okresie panowania jego żony Katarzyny II (1762–1796), jego potomkowie zasiadali na tronie rosyjskim do 1917 r. Utrzymali nazwisko poprzedniej dynastii, tzn. Romanow.
Cesarz Aleksander I Pawłowicz w wyniku postanowień kongresu wiedeńskiego w 1815 r. przejął od Fryderyka Augusta tytuł króla Polski. Dynastia Holstein-Gottorp-Romanow została zdetronizowana przez polski Sejm po powstaniu listopadowym w 1830 r. Po wygranej wojnie polsko-rosyjskiej 1831 r. cesarzowie "uzurpowali" tytuł króla Polski, ale przestali koronować się w Warszawie. Ostatecznie abdykowali z tronu Polski w roku 1917.
Ostatni Imperator Wszechrusi Mikołaj II Romanow został zmuszony do abdykacji w 1917 r. Zamordowany przez bolszewików rok później. Współcześnie dziedziczką tytułu Imperatora Wszechrusi jest Maria I (ur. 1953), pochodząca z linii założonej przez Włodzimierza, młodszego syna Aleksandra II.
Drzewa genealogiczne.
Linie boczne.
 

</doc>
<doc id="311042" url="https://pl.wikipedia.org/wiki?curid=311042" title="Jowin">
Jowin

Jowin, Jowinus (łac. "Iovinus") – rzymski uzurpator, senator z Galii proklamowany cesarzem w 411 roku w Moguncji.
Objął władzę po rozprawieniu się przez wodza Flawiusza Konstancjusza z innym uzurpatorem Konstantynem III. Oprócz nielicznych rzymsko-galijskich kręgów wojskowych jego zaplecze stanowili głównie Alanowie, Burgundowie i Wizygoci Ataulfa. W 413 stracił poparcie Gotów, został pojmany i zamordowany w trakcie przekazania go do Rawenny na dwór Honoriusza.
Tło uzurpacji.
Sytuacja w Galii na początku V wieku była wyjątkowo skomplikowana. W końcu roku 406 przerwana została granica na Renie i szereg plemion barbarzyńskich wdzierało się daleko w głąb Galii i dalej do Hiszpanii. Pojawiali się w różnych miejscach uzurpatorzy. Prawowity cesarz Honoriusz nie podejmował zdecydowanych działań, by usunąć z Galii barbarzyńców i kolejnych uzurpatorów, stale przebywając w bezpiecznej Rawennie. Natomiast miejscowa arystokracja galo-rzymska chętnie udzielała poparcia uzurpatorom, którzy dzięki temu, że byli miejscowi i działali na własnym terenie, stwarzali nadzieje na lepszą ochronę przed najazdami ludów barbarzyńskich.
Rządy Jowina.
Jednym z uzurpatorów, który zyskał uznanie mieszkańców Galii i Hiszpanii i odnosił pewne sukcesy w walce z barbarzyńcami, był Konstantyn III. Po pojmaniu go w Arelate i zgładzeniu, nowym pretendentem do tytułu cesarza został ogłoszony w Mogontiacum galijski arystokrata Jowin. W rzeczywistości był on figurantem w rękach popierających go wodzów barbarzyńskich Gundahara, władcy Burgundów i Goara, władcy Alanów. Do koalicji popierającej Jowina należeli też Alamanowie i Frankowie. Jowin utrzymał się przy władzy w Galii przez dwa lata, emitując w tym czasie złote i srebrne monety, które ukazują go w cesarskim diademie. Popierali go też liczni lokalni galo-rzymscy arystokraci, którzy przetrwali porażkę Konstantyna III.
Władza Jowina obejmowała tylko część Galii bez północno-zachodniej jej części oraz obszarów południowych, gdzie wierny Honoriuszowi pozostawał Dardanus, prefekt pretorium w Galii. Dla poszerzenia swego władztwa Jowin wyruszył z oddziałami Burgundów i Alanów na Arelate, gdzie stacjonowały wojska "magistra militum" Flawiusza Konstancjusza, który oblegał tam i pojmał Konstantyna III. Wobec przewagi przeciwnika Konstancjusz nie podjął walki z kolejnym uzurpatorem i wycofał się do Italii.
Wykorzystując cesarski autorytet Jowina, Gundahar i jego Burgundowie osiedlili się w 413 na lewym brzegu Renu po rzymskiej stronie rzeki, między jej dopływami Lauter i Nahe. Tam ustanowili swoje królestwo ze stolicą w Borbetomagus, starej zromanizowanej osadzie galijskiej.
Upadek Jowina nastąpił, gdy pod koniec 411 lub w 412 Wizygoci pod wodzą Ataulfa opuścili Italię i udali się do Galii (za radą Pryskusa Attalusa), rzekomo aby przyłączyć się do niego, prowadząc ze sobą byłego cesarza Pryskusa Attalusa i Gallę Placydię, przyrodnią siostrę Honoriusza. Po przybyciu Ataulf jednak zaatakował i zabił Sarusa, również przybyłego dla wspierania Jowina. Uzurpator odebrał to jako zniewagę, świadomie nie porozumiewając się z Ataulfem w sprawie wyniesienia swego brata Sebastianusa na współrządcę. Urażony tym Ataulf za namową Dardanusa sprzymierzył się z Honoriuszem i zaatakował oddziały Jowinusa. Uzurpator ratował się ucieczką, ale był oblegany, a następnie pojmany w Valentii i zabrany do Narbo, gdzie Dardanus dokonał jego egzekucji. Głowy Jowina i Sebastianusa zostały przesłane Honoriuszowi i powieszone na murach Rawenny (przed wysłaniem ich do Kartaginy, gdzie wystawiono je na widok publiczny wraz z głowami czterech innych uzurpatorów).

</doc>
<doc id="311043" url="https://pl.wikipedia.org/wiki?curid=311043" title="Jovinus">
Jovinus



</doc>
<doc id="311047" url="https://pl.wikipedia.org/wiki?curid=311047" title="Hasło Łódzkie">
Hasło Łódzkie

Hasło Łódzkie – dziennik informacyjno-polityczny o orientacji sanacyjnej, wydawany w latach 1927-1931 w Łodzi.
Redaktorem naczelnym był Stanisław Targowski, dział kulturalny prowadził Mieczysław Jagoszewski, Stanisław Sapociński przygotowywał recenzje teatralne. Obowiązki redaktora odpowiedzialnego sprawował Michał Walter.
Wydawcą gazety było Wydawnictwo Towarzystwa Rzemieślniczego Resursa w Łodzi, drukowana w Drukarni Państwowej w Łodzi, na ul. Piotrkowskiej 85. W dni powszednie liczyła 8 stron, w niedzielę 12. Kosztowała 15 gr.

</doc>
<doc id="311048" url="https://pl.wikipedia.org/wiki?curid=311048" title="Diagnostyka (technika)">
Diagnostyka (technika)



</doc>
<doc id="311049" url="https://pl.wikipedia.org/wiki?curid=311049" title="Interrex (Polska)">
Interrex (Polska)

Interrex, osoba zastępująca króla w okresie bezkrólewia (łac. "inter" – między, "rex" – król) – określenie stosowane w Rzeczypospolitej Obojga Narodów w odniesieniu do regenta państwa. Stanowisko to wzorowane było na urzędzie interrexa, wyłanianego przez senat rzymski w czasie bezkrólewia.
Interrex był najwyższym dostojnikiem państwowym sprawującym niektóre funkcje monarsze w czasie bezkrólewia. W Rzeczypospolitej Obojga Narodów w latach 1572–1764 był nim każdorazowo prymas Polski, którego z ważnych przyczyn mógł zastąpić tylko wyznaczony przez niego inny dostojnik kościelny (zwyczajowo biskup kujawski, który sporadycznie używał tytułu "wiceprymasa"). 
Interrex reprezentował kraj w sprawach międzynarodowych i kierował administracją państwową. W wyjątkowych okolicznościach mógł decydować o wojnie. Przewodniczył i zwoływał zgromadzenia szlacheckie: konwokację i elekcję. Prymas zwoływał sejmiki ale tylko przedkonwokacyjne. Kierował wyborem króla, dokonywał jego nominacji i koronacji ale dokonywał tego jako głowa Kościoła katolickiego w Polsce.
Od 1451 mocą przywileju Kazimierza IV Jagiellończyka prymas Polski miał prawo koronowania każdorazowego króla i królowej Polski.

</doc>
<doc id="311050" url="https://pl.wikipedia.org/wiki?curid=311050" title="Alstom Konstal">
Alstom Konstal

Alstom Konstal – przedsiębiorstwo z siedzibą w Chorzowie produkujące pojazdy szynowe, w szczególności wagony metra i tramwaje, a także podzespoły dla pociągów. Zakłady zostały założone w 1864 jako część Huty Królewskiej, a w 1917 zostały wyłączone z jej struktur jako osobne przedsiębiorstwo. W czasie II wojny światowej fabryka należała do koncernu Reichswerke Hermann Göring i produkowała na potrzeby wojska III Rzeszy, natomiast w okresie PRL-u, jako Chorzowska Wytwórnia Konstrukcji Stalowych Konstal, była głównym dostawcą tramwajów dla całego kraju oraz taboru kolejowego i różnego rodzaju konstrukcji stalowych dla Polski i innych państw. W 1995 akcje spółki zostały wniesione do Narodowych Funduszy Inwestycyjnych, po czym zakłady rozpoczęły współpracę z fabryką Linke-Hofmann-Busch należącą do francuskiego koncernu GEC Alsthom. W 1997 przedsiębiorstwo zostało kupione przez ten koncern, a rok później, jednocześnie ze zmianą jego nazwy na Alstom, polska fabryka przyjęła obecną nazwę.
Historia.
Geneza i początki działalności (1864–1918).
W związku z mającym miejsce w latach 60. XIX w. intensywnym rozwojem kolei na Śląsku, w 1864 powstały Warsztaty Przetwórcze (niem. "Verarbeitungswerkstätte"). Zostały one utworzone jako wydział produkcyjny chorzowskiej Huty Królewskiej (niem. "Königshütte") i umieszczone na terenie dawnej walcowni stali. Ich pierwszym zadaniem było przetwarzanie stali produkowanej w hucie na różne akcesoria do torów i taboru kolejowego.
W 1870 hutę wraz z Warsztatami Przetwórczymi nabył od Rządu Królestwa Pruskiego hrabia Hugo Henckel von Donnersmarck, który był również właścicielem Huty Laura w Siemianowicach Śląskich. 2 czerwca 1871 utworzono przedsiębiorstwo Zjednoczone Huty Królewska i Laura Spółka Akcyjna dla Górnictwa i Hutnictwa (niem. "Vereinigte Königs- und Laurahütte Actien Gesellschaft für Bergbau und Hüttenbetrieb") z siedzibą w Berlinie. Warsztaty Przetwórcze, po wejściu w jego skład, rozbudowano o nowe wydziały. W tym samym roku otwarto wydział produkcji odkuwek i zestawów kołowych taboru kolejowego, w 1894 wydział produkcji mostów i konstrukcji stalowych, a rok później wydział produkcji wagonów kolejowych. Ostatni z nich zajmował obszar około 25 000 m², z czego 10 000 m² stanowiły hale montażowe. Asortyment produkowanych wagonów był stale rozszerzany i obejmował wagony pocztowe, cysterny do przewozu nafty, smoły i piwa, wagony garnkowe do przewozu kwasów stężonych, do transportu bydła oraz specjalne do transportu gorących bloków i kęsów dla walcowni stali. W 1901 uruchomiono wydział produkcji wyrobów tłoczonych z blach, a w 1908 wydziały produkcji sprężyn i rozjazdów kolejowych. W lipcu 1917 warsztaty wyłączono ze struktury organizacyjnej Huty Królewskiej, gdyż w tym czasie produkcja fabryki odbiegała od działalności huty surowcowej. Utworzone samodzielne przedsiębiorstwo otrzymało nazwę Zarząd Warsztatów Huty Królewskiej (niem. "Werkstättenverwaltung Königshütte").
Okres międzywojenny (1918–1939).
W 1922 do Polski została przyłączona część Górnego Śląska, w której znajdowała się większość kopalń, hut i fabryk należących do przedsiębiorstwa zjednoczonych hut. Spolszczeniu uległa wtedy jego nazwa na Górnośląskie Zjednoczone Huty Królewska i Laura Spółka Akcyjna w Katowicach, ale mimo to pozostało w rękach Niemców. Niestabilna sytuacja ekonomiczna odrodzonej Polski oraz wojna celna z Niemcami, która w 1925 doprowadziła do wstrzymania eksportu z Polski do Niemiec, spowodowały spadek produkcji górnośląskich zakładów. Ponadto polityka niemieckich właścicieli fabryk leżących w polskiej części Górnego Śląska polegała na przejściowym unieruchamianiu tychże przedsiębiorstw.
W połowie 1929 w Nowym Jorku utworzono Consolidated Silesian Steel Corporation (pol. "Zjednoczone Towarzystwo Stali Śląskiej"), którego 30% akcji należało do banku , a pozostałe 70% do banków niemieckich reprezentowanych przez Friedricha Flicka. W skład CSSC weszła większość niemieckich przedsiębiorstw na Śląsku, w tym Katowicka Spółka Akcyjna dla Górnictwa i Hutnictwa oraz Górnośląskie Zjednoczone Huty Królewska i Laury Spółka Akcyjna w Katowicach, której 10% akcji należało do Skarbu Państwa Polskiego. Te dwa przedsiębiorstwa zawarły porozumienie o wspólnocie interesów w celu prowadzenia jednej administracji, jednolitego programu produkcji oraz wspólnej sprzedaży produktów, ale zachowując odrębność prawną i majątkową. Działania spółek i polityka Niemców doprowadziła do bankructwa przedsiębiorstw, dlatego 29 marca 1934 katowicki sąd grodzki ustanowił nad nimi nadzór sądowy. W 1936 strona polska zaproponowała przejęcie przedsiębiorstw od Niemców i jeszcze w tym samym roku połączyły się one we Wspólnotę Interesów Górniczo-Hutniczych Spółka Akcyjna w Katowicach, której 80% akcji posiadało polskie Zjednoczenie Górniczo-Hutnicze, a po 10% było w rękach Skarbu Państwa Polskiego i CSSC. Dwa lata później był to największy koncern na polskim Górnym Śląsku. W jego skład wchodziły Zakłady Przetwórcze Wspólnoty Interesów Górniczo-Hutniczych Spółka Akcyjna w Katowicach, których dotychczasowy profil produkcji został rozszerzony o tramwaje dla Górnego Śląska i Warszawy oraz kopalniane wozy kolejowe, a także maszty nadajników radiowych, wieże spadochronowe, urządzenia przeładunkowe dla portu gdyńskiego i wojskowe mosty pontonowe.
W 1936 zbudowano czteroosiowy wagon silnikowy serii ESCx nazywany Luxtorpeda, a w 1939 wykonano pierwsze spawane pudła wagonów osobowych.
Okres II wojny światowej (1939–1945).
11 grudnia 1939 i 27 marca 1940, po wkroczeniu niemieckich wojsk i administracji, majątek Wspólnoty Interesów Górniczo-Hutniczych przeszedł pod zarząd komisaryczny państwowego koncernu Reichswerke A.G. für Berg- und Hüttenbetriebe Hermann Göring. Warsztaty Przetwórcze weszły w jego skład i przyjęły nazwę Górnośląskie Zakłady Metalowe Spółka Akcyjna Huty Królewskiej/Górny Śląsk (niem. "Oberschlesische Metallwerke Aktien-Gesellschaft Königshütte/Oberschlesien", w skrócie "Osmag"). Polacy zostali zwolnieni ze stanowisk kierowniczych, kilkuset pracowników wywieziono w głąb Niemiec na roboty przymusowe, a kilkudziesięciu, głównie byłych uczestników powstań śląskich, wysłano do obozów pracy.
W związku ze zmianą dotychczasowej produkcji zakładu na produkcję na potrzeby wojska wydział budowy mostów przystosowano do produkcji dział, a w miejscu wydziału rozjazdów kolejowych postawiono cynkownię. Wydział wagonów natomiast produkował segmenty kadłubów okrętów podwodnych, suche doki i podwozia dział. Zatrudniani byli, prócz polskich robotników, również jeńcy wojenni i więźniowie obozów koncentracyjnych. W ostatnich dniach okupacji Niemcy planowali zniszczyć fabrykę, ale ostatecznie zdążyli wywieźć 120 obrabiarek i innych urządzeń oraz zniszczyć kotłownię, elektrownię, sprężarki powietrza i środki transportu.
27 stycznia 1945 Chorzów został zajęty przez oddziały radzieckie. Na terenie zakładu, który był miejscem walk, znajdowały się zwłoki żołnierzy radzieckich i niemieckich oraz uszkodzone budynki. Budynek administracyjny przy bramie głównej został zniszczony, a warsztat mechaniczny splądrowany. Maszyny, których nie zdążono wywieźć, leżały pod gołym niebem przy hałdzie, a silne mrozy spowodowały uszkodzenia wodociągów oraz rur centralnego ogrzewania i sprężonego powietrza. Rozpoczęto prace remontowe i porządkowanie terenu fabryki. Zabezpieczono okna przez prowizoryczne wstawienie blach zamiast szyb, usunięto gruz i naprawiono drogi zakładowe. Ponadto wstawiono piece węglowe i koksowe do wnętrz pomieszczeń oraz zabezpieczono instalacje rurowe przed ich dalszym niszczeniem. 1 lutego grupa pracowników usuwających zniszczenia wojenne liczyła około 90 osób. W pokojach przy głównym magazynie utworzono dyrekcję, księgowość, straż przemysłową i pożarną, działy kadr, aprowizacji i zaopatrzenia, biura zarobkowe i konstrukcyjno-technologiczne oraz inne komórki niezbędne do rozpoczęcia produkcji. Kierownikiem zakładu, który uruchomiono pod nazwą Warsztaty Przetwórcze w Chorzowie, został Władysław Wachniewski.
5 lutego 1945 uruchomiono pierwszy kocioł, który dostarczał parę na potrzeby centralnego ogrzewania. Cztery dni później naprawiono instalację sprężonego powietrza, co pozwoliło uruchomić młot pneumatyczny i rozpocząć produkcję w ograniczonym zakresie. Jako pierwszy działalność rozpoczął wydział budowy mostów, który jeszcze w tym samym miesiącu przebudował most w Chorzowie Batorym. Po nim otwarto wydział budowy wagonów, a kilka tygodni później odbudowano kuźnię, tłocznię i resorownię. Zaczęto pozyskiwać pierwsze zamówienia z różnych regionów kraju. Do Warszawy skierowano ekipę remontową, która z koryta Wisły usuwała pozostałości zniszczonego mostu Poniatowskiego. W tym samym czasie w fabryce powstawały nowe przęsła dla tego mostu, a ponadto rozpoczęto odbudowę całkowicie zniszczonych i naprawy uszkodzonych warszawskich tramwajów oraz produkcję nowych węglarek.
Mostowagon i Konstal (1945–1997).
Po zakończeniu wojny fabryce nadano nazwę Chorzowska Wytwórnia Mostów i Wagonów (w skrócie Mostowagon). Pod koniec 1945 zatrudnienie zakładu wynosiło 1853 osób, a na początku 1946 w fabryce pracowało 2812 osób.
W pierwszych latach powojennych podstawową produkcją fabryki były mosty i inne konstrukcje stalowe, wagony towarowe i tramwajowe oraz rozjazdy kolejowe i tramwajowe. 1 maja 1946 Mostowagon dostarczył PKP 100 pierwszych powojennych węglarek. Również w 1946 uruchomiono nowy wydział budowy wózków. Tłocznia, resorownia i kuźnia dostarczały elementy zarówno na potrzeby własne, jak i dla innych producentów taboru kolejowego w kraju. Wydziały mechaniczny i zestawów kołowych otrzymały 44 obrabiarki, które znacznie podniosły zdolność produkcyjną zakładu.
Odbudowująca się ze zniszczeń Polska potrzebowała seryjnej produkcji tramwajów. 17 października 1946 w Katowicach zorganizowano konferencję w tej sprawie i postanowiono wówczas, że konstrukcja nowego typu wagonu będzie wzorowana na niemieckim dwuosiowym wagonie KSW. W latach 1946–1947 specjalnie powołana komisja opracowała kompletną dokumentację techniczną normalnotorowego tramwaju silnikowego typu N i doczepnego typu ND, a jednocześnie skonstruowano również wersję wąskotorową 2N i 2ND.
W 1947, za sprawą orzeczenia ministra przemysłu i handlu z 30 lipca ogłoszonego w Monitorze Polskim 5 września, fabryka dotychczas należąca do Wspólnoty Interesów Górniczo-Hutniczych została przejęta przez Skarb Państwa. Zmiana ta jednak nie wpłynęła na działalność zakładów, które kontynuowały produkcję elementów stalowych i pojazdów szynowych. 15 września 1948 minister przemysłu i handlu w porozumieniu z ministrem skarbu i prezesem Centralnego Urzędu Planowania wydał zarządzenie o utworzeniu przedsiębiorstwa państwowego Chorzowska Wytwórnia Konstrukcji Stalowych (w skrócie Konstal) podlegającego nadzorowi Zjednoczenia Przemysłu Taboru i Sprzętu Kolejowego w Poznaniu (w skrócie Tasko). 14 grudnia ukazało się ono w Monitorze Polskim i zaczęła obowiązywać nowa nazwa.
W 1947 również rozpoczęto produkcję dwuosiowych węglarek samowyładowczych w systemie Ziehla dla kolei wąskotorowych i zakładów przemysłowych. W latach 1947–1949 zakłady zbudowały 13 wagonów doczepnych dla Elektrycznych Kolei Dojazdowych wzorowanych na pojazdach produkcji English Electric z lat 20. 30 października 1948 odbyła się uroczystość wyprodukowania ostatniego elementu nośnego mostu Śląsko-Dąbrowskiego, a kilka tygodni później zakończono również produkcję mostu średnicowego w Warszawie. Pod koniec lat 40. rozpoczęto produkcję samowyładowczych wagonów do przewozu piasku typu 15W, a kilka lat później doposażony w budkę hamulcową typ 22W.
W 1949 wyprodukowano pierwszą lokomotywę kopalnianą, a od 1953 produkowano modyfikacje tramwaju typu N+ND oznaczone 4N+4ND, 5N+5ND, 4N1+4ND1 i 5N1+5ND1. Do 1955 przebudowano i unowocześniono zakład, głównie wydział budowy wagonów kolejowych i tramwajowych oraz lokomotyw kopalnianych. W połowie lat 50. uruchomiono produkcję wagonów samowyładowczych z przechylnym pudłem typów 61Ws, 62Ws, 63Ws, 65Ws, 66Ws i 409Va. W 1956 zlikwidowano wydział budowy wózków, który przez cały okres swego istnienia wyprodukował 4590 wózków. Rok później Konstal rozpoczął produkcję wieloosiowych wagonów dziobowych przeznaczonych do przewozu ładunków ciężkich i wielkogabarytowych, takich jak transformatory czy turbogeneratory. Początkowo były to 18-osiowe wagony typu 17Z, a następnie 16-osiowe 606Z przeznaczone do transportu towarów do i z ZSRR. W 1958 rozpoczęto eksportową produkcję taboru kolejowego, a w 1959 wykonano pierwszy egzemplarz tramwaju 13N wzorowanego na Tatrze T1. Był to ostatni typ tramwaju, którego projekt wykonało i dostarczyło Centralne Biuro Konstrukcyjne Przemysłu Taboru Kolejowego z Poznania.
W 1962 chorzowskie zakłady opuścił ostatni tramwaj z rodziny N, a rok później wykonano krótkie serie tramwajów typu 14N i 15N oraz WPK. W 1964 wagony 15W zastąpiono wagonami typów 401V, 401Va i 401Vb, a rok później fabryka zaczęła budowę wielkopojemnych wagonów samowyładowczych systemu Talbot. Pierwsze zamówienie na wagony typu 406V zostało złożone przez NRD, w następnych latach produkowano wersję 410V doposażoną w ogrzewanie pudła, a w 1981 i 1982 do Iraku dostarczono 1000 modeli 424V.
W 1967 powstał prototyp tramwaju przegubowego typu 102N, a w 1970 z fabryki wyjechał pierwszy wóz 102Na wyglądem nawiązujący do wagonu 13N oraz seria informacyjna wąskotorowych 802N. Pod koniec lat 60. Konstal opracował kilka koncepcji czteroosiowego tramwaju silnikowego z doczepą bierną, ale ostatecznie żaden z nich nie wszedł do produkcji. W 1973 powstał prototypowy wóz typu 105N, w 1977 jego wąskotorowa odmiana typu 105NW, a rok później wykonano niewielką serię wagonów 805N tożsamych z typem 105NW. W 1979 pojawiła się pierwsza zmieniona wersja „stopiątki” oznaczona jako 105Na.
W połowie lat 70. Tasko przeniosło z Zastalu do Konstalu produkcję samowyładowczych wagonów typu 902V na tor 1520 mm dla ZSRR oraz typu 411V na tor normalny. Wersja normalnotorowa była wytwarzana w wersji 411Va dla Węgier, 411Vb dla Albanii, Maroka i Polski, 411Vb/1 dla Bułgarii oraz 411Vc dla Czechosłowacji. Dodatkowo pod koniec lat 70. powstała niewielka seria wagonów samowyładowczych do przewozu tłucznia typu 416V, których konstrukcja była oparta na 411V. W latach 1979–1985 w ramach współpracy z amerykańskim przedsiębiorstwem Norca Machinery Company chorzowska fabryka wykonała wagon 16-osiowy i 24-osiowy dla kolei tureckich oraz wagon 24-osiowy i 32-osiowy dla Zakładów Remontowych Energetyki. Ponadto pracownicy Konstalu razem z Amerykanami i Włochami brali udział w projektowaniu tych pojazdów. Na początku lat 80. powstała także rozwojowa wersja wagonów 416V oznaczona jako 425V. Wersje 425Va i 425Vb trafiły do Iraku, a 425Vc na Węgry.
W 1987 Konstal dostarczył wagony dla kolei linowej Imperial w Karlowych Warach. W tym samym roku w zakładzie rozpoczęto także produkcję wagonów platform do przewozu kontenerów. Początkowo wytwarzano wagony typów 623Z i 623Za, rok później powstały odmiany 624Z i 624Za, a w 1989 do Hiszpanii wyeksportowano model 625Z. Atrakcyjne cenowo i dobrze wykonane wagony zapewniły producentowi kolejne zamówienia. W 1990 przedsiębiorstwo Intercontainer kupiło wagony 429Z i 429Zr, w 1992 430Z, a rok później 432Z.
W 1992 przedsiębiorstwo Allgemeine Elektrizitäts Gesellschaft w ramach promocji zaprezentowało w Polsce przegubowy tramwaj niskopodłogowy wyposażony w nowoczesną aparaturę elektryczną – silniki prądu przemiennego i falowniki. W 1993 Konstal planował wykonać 5 prototypowych wagonów tego typu, ale po rozeznaniu rynku i możliwości eksploatacyjnych przedsiębiorstw zaniechano tego pomysłu. MZK Warszawa zaproponowały wówczas stopniowe wprowadzanie nowoczesnych urządzeń elektrycznych i podzespołów do produkowanej w Chorzowie generacji 105N, co skutkowało powstaniem odmian oznaczonych b, e, g, p, f, 1k, 2k, m oraz z.
30 listopada 1993 zakłady złożyły arkusz podsumowujący w zakresie powszechnej prywatyzacji, natomiast 19 września 1994 podpisano akt notarialny, który wszedł w życie 1 grudnia wraz z rejestracją spółki w sądzie rejonowym i na mocy którego przedsiębiorstwo państwowe przekształcono w jednoosobową spółkę skarbu państwa o nazwie Konstal. 24 lipca 1995 przedsiębiorstwo znalazło się na podanej w rozporządzeniu premiera liście spółek skarbu państwa, których akcje zostaną wniesione do Narodowych Funduszy Inwestycyjnych. 23 października walne zgromadzenie akcjonariuszy Konstalu podjęło uchwałę o wniesieniu akcji spółki do NFI, a 31 października została ona zarejestrowana przez sąd. Z ogólnej liczby 1 360 000 akcji 60% zostało przeniesionych do NFI, 25% posiadał skarb państwa, a 15% było w rękach pracowników.
Na początku lat 90. prowadzono prace nad tramwajem z częściowo obniżoną podłogą. Ich rezultatem było wyprodukowanie w 1995 prototypowego wagonu typu 112N, a następnie w 1997 wykonanie dwóch egzemplarzy tramwaju typu 114Na.
Część koncernu Alstom (od 1997).
Niedługo po wniesieniu akcji Konstalu do NFI zakład Linke-Hofmann-Busch z Salzgitter będący częścią koncernu GEC Alsthom poszukiwał partnera w Europie Centralnej. Po rozpatrzeniu kandydatur różnych przedsiębiorstw wybrano chorzowskie zakłady, którym zlecono produkcję 580 podwozi do wagonów towarowych. Dzięki tej współpracy fabryka wznowiła prowadzoną przed wojną budowę wagonów cystern. Rozpoczęto wytwarzanie typów 450R, 451R i 210R.
W grudniu 1996 nadzwyczajne walne zgromadzenie akcjonariuszy uchwaliło podwyższenie kapitału akcyjnego Konstalu oraz możliwość wykupu akcji spółki przez GEC Alsthom. Wykup ten musiał zostać zaakceptowany przez ministra spraw wewnętrznych i administracji i 21 lutego 1997 wydał on pozytywną decyzję w tej sprawie. 28 lutego podpisano umowę, na mocy której GEC Alsthom wykupił pakiet akcji należący do NFI. W czerwcu 1997 koncern odkupił również prawie wszystkie akcje należące do pracowników i większość akcji zgromadzonych przez skarb państwa. Powołana została nowa rada nadzorcza, która powołała nowy zarząd z Hansem Peterem Engelem na czele. 22 czerwca 1998 GEC Alsthom zmienił nazwę na Alstom. Wówczas chorzowski zakład koncernu przemianowano na Alstom Konstal.
Równocześnie ze zmianami organizacyjnymi rozpoczęto restrukturyzację i modernizację infrastruktury zakładu. W marcu 1997 uruchomiono wydział zbiorników cystern, na przełomie 1997 i 1998 otwarto śrutownicę, a w 1998 oddano do użytku linię lakierniczą. Wzniesiono od podstaw nową halę oraz wyremontowano 40% powierzchni dachów i dróg na terenie zakładu. Ponadto rozpoczęto program kursów i szkoleń mający na celu podniesienie kwalifikacji załogi. Pod koniec lat 90. zakład zatrudniał około 900 osób. Zmiany strukturalne przyniosły również likwidację zakładowego biura konstrukcyjnego.
Alstom Konstal na początku swej działalności w ramach międzynarodowego holdingu rozpoczął produkcję nowych typów wagonów towarowych, ale podstawową działalnością fabryki nadal pozostawały tramwaje. W latach 1998–2001 przedsiębiorstwo dostarczyło polskim miastom niskopodłogowe wagony typów 116N, NGd99 i 116Nd oraz wysokopodłogowe 105N2k/2000. Ze względu na brak dalszych zamówień były to ostatnie tramwaje dostarczone przez fabrykę z Chorzowa. Rodzina wozu 105N stała się najdłużej i najliczniej produkowanym tramwajem w Polsce – w latach 1973–2001 powstało łącznie blisko 3500 wagonów w ponad 20 odmianach normalno- i wąskotorowych.
Na początku XXI w. koncern Alstom zdecydował, że chorzowski zakład nie będzie fabryką uniwersalną, lecz zdecydowano o jego specjalizacji. Alstom Konstal, prócz produkcji tramwajów, miał zajmować się konstruowaniem pojazdów metra. W poszukiwaniu kolejnych zamówień spółka brała udział w różnych przetargach. W latach 2001–2005 przedsiębiorstwo wyprodukowało i dostarczyło 14 pociągów Metropolis 98B dla warszawskiego metra. Do 2005 zakład zrealizował zamówienia na tramwaje Citadis dla Stambułu i pociągi metra Metropolis dla Budapesztu i Amsterdamu, a także brał udział w produkcji pojazdów Coradia i Coradia LINT dla przewoźników zagranicznych.
Koncern Alstom od momentu przejęcia chorzowskiego zakładu do końca 2006 zainwestował w niego 43,7 mln euro, zaś w 2007 – 4 mln euro. W tym okresie, prócz wymienionych wcześniej zmian dokonanych pod koniec lat 90., zainstalowano m.in. zdalnie sterowane suwnice oraz trawersy do transportu całych wagonów pomiędzy halami. W 2007 Alstom Konstal wznowił produkcję całych pociągów. Wówczas zakład budował także podwozia pojazdów TTNG dla SNCF, co było pierwszym przypadkiem, kiedy koleje francuskie wyraziły zgodę na wytwarzanie ich taboru poza granicami państwa. Pod koniec tego roku przedsiębiorstwo zatrudniało około 400 osób, w marcu 2011 miało 516 pracowników, zaś w połowie 2012 – około 800. W 2013 roku jedynym akcjonariuszem w miejsce Alstom Holdings został Alstom Transport Holdings BV.
6 grudnia 2012 na terenie zakładu otwarto nową lakiernię i halę produkcyjno-montażową. Budynki pozwoliły zwiększyć dwukrotnie dotychczasową wydajność na poziomie 20 pudeł miesięcznie oraz zwiększyć zatrudnienie. Do października 2013 Alstom zainwestował w fabrykę w Chorzowie przeszło 260 mln zł, dzięki czemu była ona wówczas jednym z najnowocześniejszych zakładów produkujących tabor kolejowy tego koncernu oraz stała się centrum kompetencyjnym w zakresie taboru metra. W lutym 2014 w zakładzie został utworzony dział inżynierski wspierający procesy technologiczne. Na początku 2015 spółka zatrudniała 1000 osób, a w połowie 2016 – 1100. W tym samym roku przedsiębiorstwo zostało jednostką wiodącą w zakresie projektów związanych z pojazdami Coradia i pociągami metra wykonanymi z aluminium. 4 listopada 2016 Alstom Konstal podpisał z Politechniką Śląską umowę o partnerstwie, na mocy której absolwenci Wydziału Mechanicznego mają możliwość realizacji półrocznych staży z opcją zatrudnienia.
Na początku 2017 zapadła decyzja, że Alstom Konstal będzie produkował pociągi metra dla Dubaju. W związku z realizacją tego projektu zapowiedziano, że zakład zostanie rozbudowany o drugą, oddzielną linię produkcyjną. W maju tamtego roku spółka zatrudniała ponad 1200 osób.
Pod koniec listopada 2018 otwarto nową linię montażową, przeznaczoną do produkcji pociągów Intercity Next Generation (Coradia Stream) zamówionych w lipcu 2016 przez holenderskiego narodowego przewoźnika Nederlandse Spoorwegen.
Działalność.
Zakłady Alstom Konstal w Chorzowie, prócz biura w Warszawie, są jedynym w Polsce przedstawicielem transportowej części koncernu Alstom. Fabryka jest jednym z większych producentów zaopatrujących transport szynowy w Europie. Zajmuje się produkcją m.in.:

</doc>
<doc id="311051" url="https://pl.wikipedia.org/wiki?curid=311051" title="Sulpicja Driantilla">
Sulpicja Driantilla

Sulpicja Driantilla ("Sulpicia Dryantilla") – małżonka panońskiego uzurpatora Regaliana.
Nie wspomniana w źródłach historycznych, znana jedynie z rzadkich zachowanych monet – bilonowych antoninianów bitych w jej imieniu przez Regaliana (najpewniej w Carnuntum), opatrzonych inskrypcją SVLP DRYANTILLA AVG z symbolicznym wyobrażeniem Junony. 
Według nowszych genealogicznych ustaleń jej rodzicami mieli być Claudia Ammiana Dryantilla i Sulpicius Pollio, senator i wyższy urzędnik cesarstwa za panowania Karakalli. Najprawdopodobniej zginęła wraz z zamordowanym mężem w 260/261 roku.

</doc>
<doc id="311052" url="https://pl.wikipedia.org/wiki?curid=311052" title="Gmina katastralna">
Gmina katastralna

Gmina katastralna – jednostka podziału kraju do celów podatkowych.
Austria.
Kataster austriacki powstał 23 grudnia 1817 roku w oparciu o patent (dekret) cesarza Franciszka II o podatku gruntowym. Podstawowym elementem katastru gruntowego była parcela katastralna, czyli część gruntu należąca do tego samego posiadacza, stanowiąca ten sam użytek lub grunt wolny od podatku. Kataster rejestrował zmiany kształtu, powierzchni i kategorii gruntu oraz służył celom fiskalnym i innym celom gospodarki. Stanowił także podstawę zakładania w sądach ksiąg gruntowych dla każdej gminy katastralnej, które składały się z wykazów hipotecznych oznaczonych dla poszczególnych nieruchomości. Gmina katastralna jest odpowiednikiem dzisiejszego obrębu ewidencyjnego.

</doc>
<doc id="311057" url="https://pl.wikipedia.org/wiki?curid=311057" title="Cassius Clay">
Cassius Clay



</doc>
<doc id="311058" url="https://pl.wikipedia.org/wiki?curid=311058" title="Cassius Marcellus Clay">
Cassius Marcellus Clay

Cassius Marcellus Clay (1810-1903) był amerykańskim abolicjonistą i dyplomatą. Służył między innymi jako ambasador Stanów Zjednoczonych w Rosji. Był również generałem podczas wojny secesyjnej. 

</doc>
<doc id="311063" url="https://pl.wikipedia.org/wiki?curid=311063" title="Lekcja podająca">
Lekcja podająca

Lekcja podająca, prekursorem której jest Jan Fryderyk Herbart, opiera się na założeniu, iż najlepszym sposobem nauczania jest bezpośredni przekaz wiedzy uczniom w formie gotowej do zapamiętywania. Formą jej realizacji jest dyktowanie treści dydaktycznych i egzekwowanie ich odtworzenia na sprawdzianie. Ten typ lekcji posiada szereg zalet, takich jak: otrzymywanie gotowego materiału naukowego bez konieczności szukania go w książkach, treść jest jasna i zwięzła, wszelkie zawiłości teorii są od razu wyjaśniane. Podstawową wadą jest natomiast niska aktywność uczniów i znudzenie pasywną formą pracy na lekcji przez sporządzanie długich notatek.

</doc>
<doc id="311064" url="https://pl.wikipedia.org/wiki?curid=311064" title="Lekcja problemowa">
Lekcja problemowa

Lekcja problemowa, której twórcą był John Dewey, w przeciwieństwie do lekcji podającej nie polega na biernym podawaniu przez nauczyciela suchych treści, lecz poprzez sytuacje problemowe, które należy rozwiązać, uczniowie sami dochodzą do wiedzy.
Znaczącą zaletą tego typu lekcji jest aktywizacja uczniów. Uczniowie, którzy czynnie uczestniczą w lekcji, poprzez własny wkład myślowy lepiej zapamiętują treści. Wadą jest to, iż nie wszystkie zagadnienia da się przedstawić w formie problemu.

</doc>
<doc id="311066" url="https://pl.wikipedia.org/wiki?curid=311066" title="Pilchowice">
Pilchowice

2 miejscowości w Polsce: 

</doc>
<doc id="311073" url="https://pl.wikipedia.org/wiki?curid=311073" title="Tomasz Masaryk">
Tomasz Masaryk



</doc>
<doc id="311076" url="https://pl.wikipedia.org/wiki?curid=311076" title="Tomasz Garrigue Masaryk">
Tomasz Garrigue Masaryk



</doc>
<doc id="311082" url="https://pl.wikipedia.org/wiki?curid=311082" title="Play It">
Play It



</doc>
<doc id="311083" url="https://pl.wikipedia.org/wiki?curid=311083" title="Zabójstwo">
Zabójstwo

Zabójstwo – przestępstwo umyślne polegające na pozbawieniu człowieka życia. Surowiej karanymi formami zabójstwa są te, do których doszło w wyniku udziału w zbrodni wojennej lub wskutek zamachu terrorystycznego.
Zabójstwo może być spowodowane silną determinacją wyładowania agresji, korzyściami majątkowymi sprawcy kosztem ofiary, efektem sprzecznych interesów zabójcy i ofiary lub aktem spowodowanym zaburzeniami psychicznymi (np. w wyniku choroby lub wpływu substancji psychoaktywnej). Około 10% zabójstw popełnianych jest z czystej agresji, np. podczas rabunku. 90% zabójstw ma charakter zemsty, będąc formą odpłaty za czyny wcześniej popełnione przez ofiarę wobec sprawcy lub jego bliskich.
Prawo polskie.
Ogólna charakterystyka.
Zarówno w typie podstawowym, jak i uprzywilejowanym zabójstwo jest zasadniczo przestępstwem powszechnym. Sprawcą zabójstwa jako przestępstwa indywidualnego może być wyłącznie ten, na kim ciąży szczególny, prawny obowiązek zapobiegnięcia skutkowi jako forma zaniechania. Za zabójstwo może odpowiadać sprawca, który w chwili popełnienia czynu ukończył 15 rok życia.
Strona podmiotowa zabójstwa to nastawienie oraz zachowanie się sprawcy. Zabójstwo popełnione może być wyłącznie umyślnie, ponieważ osobno uregulowano nieumyślne spowodowanie śmierci.
Przedmiotem ochrony jest życie oraz zdrowie ludzkie będące najwyższymi dobrami chronionymi przez polski system prawny, a w szczególności procesy biologiczne zachodzące w organizmie ludzkim. Kwestia ochrony nasciturusa jako bytu człowieka przed narodzeniem z łona matki nie jest pewna.
Polski ustawodawca syntetycznie opisał zabójstwo jako każdą czynność i wszelkie zachowanie w postaci działania bądź zaniechania wywołujące śmierć człowieka. Wymiar kary oraz kwalifikacja prawna są uzależnione od sposobu działania oraz motywacji sprawcy. Warunkiem wystąpienia przestępstwa jest istnienie ciągu przyczynowo-skutkowego pomiędzy działaniem bądź zaniechaniem sprawcy, bez którego nie nastąpiłby zgon, a śmiercią ofiary. Śmierć nie musi być następstwem natychmiastowym.
Rodzaje zabójstw.
Typ podstawowy.
Typ podstawowy zabójstwa określa art. 148 § 1 kodeksu karnego. To przestępstwo można popełnić zarówno w zamiarze bezpośrednim, jak i w ewentualnym. Drugi z wymienionych budzi wiele kontrowersji, co widać w szczególności w wyrokach sądów. W ujęciu doktrynalnym zamiar ewentualny zachodzi, gdy z działania sprawcy oraz okoliczności popełnienia czynu jednoznacznie wynika, że sprawca przewidywał możliwość śmierci ofiary i na nią się godził. Przy ocenie zamiaru sprawcy bierze się pod uwagę motywy działania przestępcy, jego osobowość, charakter i tryb życia, a ponadto zachowanie się przed, w trakcie oraz po popełnieniu przestępstwa.
Zabójstwo można popełnić poprzez zaniechanie, gdy na sprawcy ciążył szczególny prawny obowiązek ochrony życia ludzkiego i świadomie (bez udziału czynnika zewnętrznego) uchylił się od tego obowiązku. Oprócz tego wyjątku zabójstwo w typie podstawowym jest przestępstwem ogólnosprawczym, czyli sprawcą może być każdy człowiek zdolny do ponoszenia odpowiedzialności karnej.
Kontrowersje budzi kwestia momentu wyznaczającego początek ochrony życia ludzkiego. Istnieją cztery znaczące koncepcje, według których płód staje się człowiekiem w momencie rozpoczęcia pierwszych czynności oddechowych, gdy oddziela się od ciała matki (kryterium przestrzenne), z momentem rozpoczęcia porodu lub gdy płód osiągnie zdolność do samodzielnego życia poza organizmem matki. Przyjęcie któregokolwiek z wymienionych kryteriów to kwestia umowna, często uzależniona od religii lub światopoglądu. Dotychczas uznawano prymat kryterium pierwszego samodzielnego oddechu.
Zabójstwo w typie podstawowym jest zagrożone karą pozbawienia wolności na czas nie krótszy od lat 8, karze 25 lat pozbawienia wolności albo karze dożywotniego pozbawienia wolności, co świadczy o uznaniu tego czynu za zbrodnię (art. 148 § 1 KK).
Typy kwalifikowane.
Kwalifikowane typy zabójstwa, niekiedy określane jako „morderstwa”, to czyny kwalifikowane ze względu na sposób działania sprawcy, związek z popełnieniem innego przestępstwa lub określoną motywację sprawcy albo rozmiar skutków zabójstwa. Typy kwalifikowane zostały wymienione w art. 148 § 2 i 3 polskiego kodeksu karnego. Zaostrzonej karze za typ kwalifikowany podlega również sprawca, który był wcześniej prawomocnie skazany za zabójstwo (art. 148 § 3 KK).
Do publikacji wyroku Trybunału Konstytucyjnego z 16 kwietnia 2009 w przypadku typów kwalifikowanych orzekano alternatywnie karę 25 lat pozbawienia wolności lub karę dożywotniego pozbawienia wolności. Stwierdzenie przez Trybunał Konstytucyjny niekonstytucyjności przepisu art 148 § 2 k.k. w zaskarżonym zakresie spowodowało utratę mocy obowiązującej przez ten przepis w części dotyczącej sankcji. Pozbawiony sankcji art. 148 § 2 KK nie mógł być stosowany do czasu nowelizacji tego przepisu. W następstwie tego wyroku dyskrecjonalna władza sędziego w zakresie sankcji za zabójstwo kwalifikowane została poszerzona. Do czasu nowelizacji art. 148 § 2 KK pozostawał w mocy art. 148 § 1 KK, co stwarzało sędziemu możliwość wymierzania nie tylko 25 lat pozbawienia wolności oraz dożywotniego pozbawienia wolności, ale też w indywidualnych sytuacjach kary od 8 lat do 15 lat pozbawienia wolności.
Sprawca zabójstwa dokonanego w celu wrogim RP na osobie funkcjonariusza publicznego lub działacza politycznego ponosi surowszą karę za zamach terrorystyczny. Surowiej są też karane zabójstwa dokonywane jako udział w zbrodniach wojennych.
Typy uprzywilejowane.
Jednym z typów uprzywilejowanych czynu zabronionego z art. 148 KK jest zabójstwo w afekcie. Charakteryzuje się silnym wzburzeniem (afekt fizjologiczny jako wytrącenie z równowagi psychicznej poprzez bodźce emocjonalne i ich dominacją) wywołującym nietypowe reakcje i zachowanie się człowieka w danej chwili. Ponadto wzburzenie musi zasługiwać na usprawiedliwienie danymi okolicznościami jako istotnie wpływającymi na proces decyzyjny zachodzący w psychice sprawcy. Pomimo niewykazania braku winy sprawcy, okoliczności mogą wywołać zrozumienie dla zachowania sprawcy oraz uzasadniać zmniejszenie potępienia zachowania.
W przypadku, gdy sprawca był pod wpływem alkoholu bądź był odurzony innymi środkami, może w wyjątkowych przypadkach powoływać się na silne wzburzenie jako typ uprzywilejowany, ale wyłącznie wtedy, gdy dostatecznie zostanie udowodnione, że wzburzenie mogłoby wystąpić, gdyby sprawca nie znajdował się w stanie odurzenia. Cechami charakterystycznymi silnego wzburzenia są nagłość (pojawienia się afektu), siła (intensywność) i gwałtowność przebiegu
Zabójstwo a nieumyślne spowodowanie śmierci.
Zabójstwa nie należy mylić z nieumyślnym spowodowaniem śmierci, które różni się od zabójstwa tym, że sprawca nie działa z zamiarem spowodowania śmierci ofiary, ale powoduje śmierć przez nieostrożność, najczęściej przez niezachowanie obowiązujących przepisów, np. drogowych o ruchu pojazdów. Może to mieć miejsce także wtedy, gdy sprawca działa wprawdzie umyślnie, ale w zamiarze popełnienia innego czynu niż zabójstwo (np. biorąc udział w bójce lub pobiciu) i sprowadza skutek śmiertelny, którego nie chciał, ani na niego się nie godził, ale który powinien i mógł przewidzieć.
Prawo brytyjskie.
Przestępstwo morderstwa ("murder").
Brytyjski ustawodawca nie zdefiniował pojęcia morderstwa. W związku z tym nauka prawnicza oraz sądy odwołują się do definicji sędziego Coke’a pochodzącej z XVII w. jako elementu prawa zwyczajowego. W myśl tej definicji morderstwo może być popełnione jedynie umyślnie przez osobę o zdrowym umyśle i odpowiednim wieku, a znamionami strony podmiotowej są: zamiar bezprawnego spowodowania obrażeń cielesnych oraz bezprawnego pozbawienia życia człowieka (tzw. "malice aforethought" – zły zamiar uprzedni).
Za osobę o zdrowym umyśle i odpowiednim wieku należy rozumieć osobę poczytalną oraz tę, która jest zdolna do ponoszenia odpowiedzialności karnej w związku z osiągnięciem wymaganego wieku (wystarczy ukończenie 10 roku życia). Kryterium bezprawności może świadczyć, że istnieją sytuacje, w których można dokonać morderstwa zgodnie z prawem. Są to między innymi: działanie w ramach obrony koniecznej siebie lub osoby trzeciej ("self defence and defence of another or property"), zapobieżenie popełnieniu czynu zabronionego lub zapobieżenie uniemożliwieniu aresztowania ("prevention of crime or effecting arrest") lub "misadventure" (nieszczęśliwy wypadek). Przykładem kontratypu jest śmierć człowieka aresztowanego spowodowana przez funkcjonariusza, który nie będzie winny popełnionego przestępstwa.
Przestępstwo zabójstwa ("manslaughter").
Umyślne zabójstwo ("voluntary manslaughter").
Brytyjskie prawo karne wyróżnia termin zabójstwo ("manslaughter") i w ramach tego pojęcia określone są czyny zabronione, których nie można zakwalifikować jako morderstwo ("murder"). W przypadku przestępstwa zabójstwa ("manslaughter") można mówić o bezprawnym pozbawieniu życia człowieka traktowanym szeroko ("homicide").
"Voluntary manslaughter" wypełnia znamiona przestępstwa morderstwa wraz z wymogiem wystąpienia u sprawcy czynu zabronionego i złego zamiaru uprzedniego ("malice aforethought"). Jednakże to obecność pewnych szczególnych uwarunkowań wpływających na psychikę sprawcy powoduje zmniejszenie winy sprawcy i zakwalifikowanie czynu zabronionego jako przestępstwa zabójstwa. Do tych uwarunkowań zalicza się "diminished responsibility" (przesłanki zmniejszające odpowiedzialność), "provocation" (prowokację) i "suicide pact" (pakt samobójczy).
Do przesłanek zmniejszających odpowiedzialność zalicza się sytuacje anormalności umysłu sprawcy, tj. taki stan, w którym dochodzi do znacznego osłabienia procesów myślowych sprawcy, co następnie rzutuje na zdolności do ponoszenia przez niego odpowiedzialności karnej. Rzeczona anormalność umysłu może być wynikiem niedorozwoju psychicznego, chorób psychicznych oraz chorób innego rodzaju i urazów.
Warunkiem zakwalifikowania zachowania ludzkiego do prowokacji jest sytuacja, w której pewne działanie lub seria działań uzewnętrznionych lub zwerbalizowanych jest w stanie wywołać u normalnej i racjonalnie myślącej osoby nagłą i czasową utratę samokontroli.
Pakt samobójczy, podobnie jak prowokacja, zalicza się do przestępstw w typie uprzywilejowanym ze względu na niższy wymiar kary. Pakt polega na tym, że dwie lub więcej osób zawiera porozumienie mające na celu spowodowanie własnej śmierci. Warunkiem koniecznym w tym przypadku jest motywacja sprawcy – zabójstwo drugiego człowieka w celu utraty życia z rąk drugiej osoby.
Nieumyślne zabójstwo ("involuntary manslaughter").
W brytyjskim systemie prawnym występują trzy rodzaje nieumyślnego zabójstwa:
Aby zakwalifikować czyn zabroniony jako zabójstwo spowodowane rażącym niedbalstwem, muszą zaistnieć jego następujące elementy: prawny obowiązek sprawcy polegający na działaniu bądź zaniechaniu ("the existence of duty"), naruszenie powyższego obowiązku ("a gross breach of duty") i wystąpienie skutku, tj. śmierci człowieka ("the breach must cause death").
Zabójstwo będące wynikiem lekkomyślności polega na tym, że sprawca przewiduje i świadomie podejmuje ryzyko, przez które może dojść do śmierci człowieka lub odniesienia przez niego poważanych obrażeń ciała. Zabójstwo będące wynikiem bezprawnego i niebezpiecznego czynu w brytyjskim prawie karnym jest także zwane konstruktywnym zabójstwem ("constructive manslaughter").
Aby można było nazwać czyn zabójstwem nieumyślnym, muszą zaistnieć trzy przesłanki: sprawca popełnił inny czyn niż pozbawienie człowieka życia ("homicide"), który można zakwalifikować jako inny czyn zabroniony; istnieje związek przyczynowo-skutkowy pomiędzy czynem zabronionym a śmiercią człowieka; istniało obiektywne niebezpieczeństwo popełnionego czynu.
Prawo niemieckie.
Kodeks karny z 1871 r. ("Strafgesetzbuch") rozróżnia zabójstwo kwalifikowane, przetłumaczone jako "morderstwo" (Mord, § 211) popełnione z rozmysłem, zabójstwo podstawowe (Totschlag, § 212) popełnione także z rozmysłem i nieumyślne zabójstwo (Fahrlässige Tötung, § 222). Morderstwo zagrożone jest wyłącznie karą dożywotniego pozbawienia wolności i nie podlega przedawnieniu. Zabójstwo podstawowe jest zagrożone karą nie mniejszą niż 5 lat pozbawienia wolności, a zabójstwo nieumyślne do 5 lat.

</doc>
<doc id="311084" url="https://pl.wikipedia.org/wiki?curid=311084" title="Sachsonia">
Sachsonia



</doc>
<doc id="311085" url="https://pl.wikipedia.org/wiki?curid=311085" title="Sozoekonomia">
Sozoekonomia



</doc>
<doc id="311086" url="https://pl.wikipedia.org/wiki?curid=311086" title="Rehau">
Rehau

Rehau – miasto przemysłowe w południowo-wschodnich Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Hof. Leży ok. 3 km od granicy z Czechami oraz ok. 9 km od Saksonii. Miasto uczestniczy w projekcie Freunde im Herzen Europas (pol. "Przyjaźń w Sercu Europy"), w skład którego wchodzą miejscowości z Niemiec i Czech.
Nazwa Rehau pochodzi wg lokalnej tradycji od złożenia słów "Reh" (pol. sarna) i "Au" (pol. błonie), czyli "sarnie błonie". W rzeczywistości jest to nazwa utworzona od słowiańskiego słowa "rězъ" oznaczającego wykarczowany las. Pierwotną nazwę rekonstruuje się jako "Rězov".
Historia.
Miasto otrzymało prawa miejskie w 1427 roku z rąk murgrabiego Fryderyka I.
Podział administracyjny.
W skład miasta wchodzą następujące części miasta:
Transport.
Miasto otacza autostrada A9 (3 zjazdy) do której dochodzą drogi B15 i B289. W centrum znajduje się dworzec kolejowy na linii Hof – Selb – Cheb.
Współpraca.
Miejscowości partnerskie:

</doc>
<doc id="311093" url="https://pl.wikipedia.org/wiki?curid=311093" title="Valerius Romulus">
Valerius Romulus

Valerius Romulus (ur. między 292 a 295, zm. 309) – najstarszy syn cesarza Maksencjusza i Valerii Maximilli (córki cesarza Galeriusza).
W 308 i 309 razem ze swoim ojcem sprawował urząd konsula. Został pochowany w grobie przy Via Appia. Po śmierci został ogłoszony bogiem i otrzymał przydomek "divus", a jego ojciec poświęcił mu świątynię "Divus Romulus" na Forum Romanum.

</doc>
<doc id="311099" url="https://pl.wikipedia.org/wiki?curid=311099" title="Krwawienie">
Krwawienie



</doc>
<doc id="311110" url="https://pl.wikipedia.org/wiki?curid=311110" title="Pozycja anatomiczna człowieka">
Pozycja anatomiczna człowieka

Pozycja anatomiczna człowieka – położenie ciała człowieka według określonego wzoru. W oparciu o pozycję anatomiczną powstały miana położenia i kierunku, płaszczyzny i osie ciała.

</doc>
<doc id="311111" url="https://pl.wikipedia.org/wiki?curid=311111" title="Sok trzustkowy">
Sok trzustkowy

Sok trzustkowy – przeźroczysta, bezbarwna, płynna wydzielina zewnątrzwydzielniczej (gruczołowej) części trzustki, jeden z soków trawiennych. Jego podstawową rolą jest trawienie składników pokarmowych: białek, węglowodanów i tłuszczów (przy udziale żółci). Trawienie odbywa się za pomocą obecnych w wydzielinie trzustki enzymów trawiennych. Z uwagi na swój zasadowy charakter (pH 7,1–8,4), neutralizuje kwaśną treść pokarmową dostającą się z żołądka do dwunastnicy, co zapewnia optymalne pH dla działania enzymów.
W ciągu doby trzustka produkuje ok. 2 litrów soku trzustkowego. W okresie pomiędzy posiłkami wydzielanie wynosi ok. 0,2–0,3 ml/min, ale w wyniku bodźców stymulujących może wzrosnąć do ponad 3 ml/min. Dostaje się on do dwunastnicy przez przewód trzustkowy główny (Wirsunga) i dodatkowy (Santoriniego). Wydzielanie soku trzustkowego pozostaje pod kontrolą mechanizmów hormonalno-nerwowych. Dwa najważniejsze hormony mające wpływ na regulację jego produkcji to sekretyna i cholecystokinina. Ważnym bodźcem do ich wydzielania jest przedostanie się do dwunastnicy kwaśnej treści żołądka pH poniżej 4,5–5. Część przywspółczulna autonomicznego układu nerwowego, przede wszystkim za pomocą nerwu błędnego także wpływa na wydzielanie trzustkowe i koordynację mechanizmów trawienia na różnych piętrach przewodu pokarmowego.
Amylaza i lipaza są produkowane w postaci aktywnej, ale enzymy proteolityczne – jako nieczynne proenzymy, które ulegają uczynnieniu dopiero w świetle jelita. Patologiczne uczynnienie tych enzymów jeszcze w obrębie trzustki prowadzi do ciężkiej, niekiedy śmiertelnej choroby – ostrego zapalenia trzustki.
Skład.
Składa się przede wszystkim z wody, wodorowęglanów, elektrolitów oraz enzymów trawiennych (niektóre w postaci nieaktywnych proenzymów):
Sok trzustkowy zawiera także:

</doc>
<doc id="311112" url="https://pl.wikipedia.org/wiki?curid=311112" title="Romuald Jarmułowicz">
Romuald Jarmułowicz

Romuald Jarmułowicz, ps. "Smyk" (ur. 4 sierpnia 1877 w Bujnach w pow. piotrkowskim, zm. 1944 w Warszawie) – polski działacz związkowy i samorządowy, prezydent Częstochowy, senator I kadencji w II RP.
Życiorys.
Był synem małorolnego chłopa Władysława i Franciszki z Bińczyków. Po ukończeniu w 1898 r. Szkoły Felczerów Cywilnych w Warszawie, a następnie kursu w Sankt Petersburgu uzyskał przygotowanie do zawodu felczera i w tym charakterze pracował na Kolei Nadwiślańskiej, a następnie w częstochowskiej hucie „Raków” oraz szpitalu Panny Marii. W 1898 r. wstąpił do PPS. W szpitalu w Częstochowie udzielał pomocy medycznej członkom Organizacji Bojowej PPS. Od 1914 r. należał także do Polskiej Organizacji Wojskowej. W maju 1917 r. został wybrany na radnego miejskiego Częstochowy; w lutym 1918 r. z ramienia PPS organizował protest przeciwko traktatowi brzeskiemu, za co trafił do więzienia niemieckiego. Pierwotny wyrok śmierci zamieniono mu na 10 lat twierdzy, odbywanie kary w Magdeburgu przerwał wybuch rewolucji w Niemczech.
Powrócił do Częstochowy w listopadzie 1918 r. i podjął pracę felczera w szpitalu Najświętszej Marii Panny; wkrótce został powołany w skład Komitetu Wykonawczego Rady Delegatów Robotniczych. Pełnił funkcję nadburmistrza miasta, wchodził też w skład lokalnych władz PPS oraz był wiceprzewodniczącym zarządu Stowarzyszenia Spółdzielców „Jedność” i prezesem Rady Powiatowej Kasy Chorych. W wyborach parlamentarnych w 1922 r. kandydował w województwie kieleckim do Senatu z listy nr 2 (PPS), ale nie uzyskał mandatu i został zastępcą senatora. Po śmierci Leona Misiołka w grudniu 1926 r. wszedł na jego miejsce do Senatu i złożył ślubowanie 16 lutego następnego roku.
Od listopada 1927 r. był do przejścia na emeryturę w 1931 r. prezydentem Częstochowy. W 1927 r. brał udział w Międzynarodowym Kongresie Spółdzielczym w Sztokholmie, rok później był delegatem na XXI Kongres PPS w Sosnowcu. Od lutego 1931 r. należał do PPS – dawnej Frakcji Rewolucyjnej, później wchodził w skład lokalnego kierownictwa BBWR. Był również przewodniczącym częstochowskiego oddziału Związku Związków Zawodowych.
Z małżeństwa z Franciszką z Gostomskich miał synów: Radosława Mariana (1906–1944) i Wacława (ur. 1907).
W okresie okupacji niemieckiej mieszkał w Warszawie. Zginął podczas powstania warszawskiego.

</doc>
<doc id="311114" url="https://pl.wikipedia.org/wiki?curid=311114" title="Nerw twarzowy">
Nerw twarzowy

Nerw twarzowy (łac. "nervus facialis") – VII nerw czaszkowy wchodzący w skład obwodowego układu nerwowego. Jest nerwem drugiego łuku skrzelowego. Nerw ma charakter mieszany, ale przeważają w nim włókna ruchowe. Zawiera także włókna czuciowe, i przywspółczulne – wydzielnicze (autonomiczne).
Anatomia.
Przebieg.
Nerw wychodzi z mózgowia w kącie mostowo-móżdżkowym dwoma korzeniami. Korzeń grubszy (ruchowy) tworzy właściwy nerw twarzowy, zaś korzeń leżący bocznie, zwany nerwem pośrednim, cieńszy od poprzedniego zawiera włókna wydzielnicze i czuciowe. Nerw wchodzi następnie do otworu słuchowego wewnętrznego, biegnąc razem z nerwem przedsionkowo-ślimakowym. Do tego miejsca oba nerwy otoczone są wypustką opon mózgowia. Nerw twarzowy towarzyszy nerwowi przedsionkowo-ślimakowemu, dochodząc z nim do dna przewodu słuchowego wewnętrznego. Następnie oddziela się od niego i wraz z nerwem pośrednim przechodzi przez pole nerwu twarzowego (łac. "area nervi facialis") w dnie przewodu do kanału nerwu twarzowego (kanału Fallopia) w piramidzie kości skroniowej, gdzie zawraca ku tyłowi i tworzy kolanko nerwu twarzowego (łac. "geniculum nervi facialis"). Tu znajduje się zwój kolanka ("ganglion geniculi"). Następnie biegnie ku tyłowi i dołowi w ścianie błędnikowej (przyśrodkowej) jamy bębenkowej. Przechodzi tam pomiędzy wyniosłością kanału półkolistego bocznego a okienkiem przedsionka. Na tym odcinku nerw twarzowy jest oddzielony od jamy bębenkowej cienką blaszką kostną grubości 1–2 mm. Powoduje to, że jest on często wciągany w procesy chorobowe dziejące się w uchu środkowym. Opuszcza jamę czaszki przez otwór rylcowo-sutkowy, wychodząc na zewnętrzną powierzchnię podstawy czaszki. Tutaj rozgałęzia się w trzech kierunkach: ku dołowi, oddając gałąź do tylnego brzuśca mięśnia dwubrzuścowego, ku tyłowi, oddając nerw uszny tylny i ku przodowi, zakręcając i wnikając prawie poziomo do ślinianki przyusznej, tuż poniżej otworu słuchowego zewnętrznego i bocznie do tylnego brzuśca mięśnia dwubrzuścowego, leżąc na powierzchni bocznej gałęzi żuchwy. W śliniance przyusznej początkowo (zwykle) dzieli się na dwie gałęzie, a następnie rozkrzewia, tworząc splot przyuszniczy.
Gałęzie.
Nerw twarzowy oddaje następujące gałęzie:
Zasadnicze gałęzie splotu przyuszniczego:
Porażenie nerwu twarzowego.
Porażenie nerwu twarzowego należy do najczęstszych porażeń nerwów czaszkowych. Charakterystycznymi objawami jest obniżenie kącika ust i niemożność zamknięcia oka po stronie uszkodzenia.

</doc>
<doc id="311115" url="https://pl.wikipedia.org/wiki?curid=311115" title="Konstancja (cesarzowa)">
Konstancja (cesarzowa)

Konstancja (Flavia Iulia Constantia, Constantia, ur. po 293, zm. ok. 330) – córka Konstancjusza Chlorusa i jego drugiej żony – Teodory. Żona cesarza Licyniusza.

</doc>
<doc id="311117" url="https://pl.wikipedia.org/wiki?curid=311117" title="Natural History Museum">
Natural History Museum



</doc>
<doc id="311119" url="https://pl.wikipedia.org/wiki?curid=311119" title="Gwarek (górnictwo)">
Gwarek (górnictwo)



</doc>
<doc id="311120" url="https://pl.wikipedia.org/wiki?curid=311120" title="Przeciwutleniacze">
Przeciwutleniacze

Przeciwutleniacze ("antyoksydanty", "antyutleniacze") – grupa związków chemicznych, które same występując w małych stężeniach (w porównaniu z substancją podlegającą utlenianiu), wstrzymują lub opóźniają proces utleniania danej substancji. 
Każdy przeciwutleniacz może występować w roli prooksydanta. 
W głównej mierze przeciwutleniacze to naturalne substancje roślinne, które wspierają naturalne mechanizmy obronne komórek człowieka, ale przeciwutleniaczami mogą być także jony metali przejściowych (manganu, cynku, selenu).
Antyoksydanty występują często w suplementach diety i są powszechnie uważane za środek prewencyjny w zapobieganiu licznym chorobom takim jak nowotwory, chorobie niedokrwiennej serca a nawet chorobie wysokościowej. Choć wstępne badania sugerują, że przyjmowanie antyoksydantów ma korzystny wpływ na zdrowie człowieka, nowsze badania kliniczne wykazują brak wpływu na poprawę zdrowia, a niektóre z nich donoszą o ich szkodliwości. Metaanaliza 50 badań z randomizacją na grupie 294 478 uczestników przeprowadzona w roku 2012 wskazała na brak zależności pomiędzy spożyciem witamin i suplementów zawierających antyoksydanty w prewencji chorób układu krążenia.
Dodatki do żywności.
Przeciwutleniacze stosowane są w zapobieganiu niepożądanym procesom utleniania, przez co przedłużają czas trwałości żywności. Dozwolone przeciwutleniacze stosowane w przemyśle spożywczym:

</doc>
<doc id="311122" url="https://pl.wikipedia.org/wiki?curid=311122" title="Romulus (cesarz rzymski)">
Romulus (cesarz rzymski)



</doc>
<doc id="311124" url="https://pl.wikipedia.org/wiki?curid=311124" title="Poturzyn">
Poturzyn

Poturzyn – wieś w Polsce, położona w województwie lubelskim, w powiecie tomaszowskim, w gminie Telatyn.
W latach 1975–1998 wieś położona była w województwie zamojskim.
Wieś tenuty poturzyńskiej w XVIII wieku. Do 1954 istniała gmina Poturzyn. 
Poturzyn sąsiaduje z Wasylowem, Suszowem, Witkowem i Nowosiółkami. Przez miejscowość przebiega droga wojewódzka nr 852 Józefówka - Nowosiółki - Witków.
Poturzyn położony jest w zachodniej części Grzędy Sokalskiej. Jednym z najważniejszych elementów rzeźby są doliny, przeważnie głęboko wcięte, o dość stromych zboczach i wąskich, płaskich dnach. Na terenie miejscowości przeważają gleby wytworzone z lessów. Są to czarnoziemy i w małym stopniu gleby brunatne.
Historia.
Od XV do XIX wieku.
Pierwsza wzmianka o miejscowości pochodzi z 1472. W 1588 król Zygmunt III Waza nadał Poturzyn Janowi Zamoyskiemu. W XVII w. wieś należała do dóbr królewskich, wchodząc najpierw w skład starostwa sokalskiego, a w XVII w. należała do niegrodowego starostwa w Poturzynie.
Jednym z późniejszych właścicieli Poturzyna był Tytus Woyciechowski - bliski przyjaciel Fryderyka Chopina, były pensjonariusz prowadzonej przez rodziców Chopina pensji w Warszawie. W lipcu 1830 Chopin przyjechał na zaproszenie Woyciechowskiego do Poturzyna. Kompozytor wspominał pobyt w Poturzynie w liście do Woyciechowskiego, napisanym po powrocie do Warszawy: "Szczerze Ci powiem, że mi przyjemnie wspomnieć na to wszystko: jakąś tęsknotę zostawiły mi Twoje pola, ta brzoza pod oknami nie może mi wyjść z pamięci". Według Jarosława Iwaszkiewicza, "Nokturn g-moll" (op. 15 nr 3) stanowi muzyczną reminiscencję pobytu Chopina w Poturzynie.
Wiek XX.
14 sierpnia 1914 miała miejsce w Poturzynie bitwa, w której rany odniosło 1300 żołnierzy z armii rosyjskiej oraz austriackiej.
Podczas ewakuacji ludności polskiej z ich siedzib, doszło w dniu 1 kwietnia 1944 w Poturzynie do masowej zbrodni. We wczesnych godzinach rannych ukraińscy żołnierze z 14 Dywizji Grenadierów SS współdziałając z pododdziałem UPA, wtargnęli do Poturzyna, gdzie schroniła się większa grupa uchodźców z terenu gminy Dołhobyczów i Kryłów. Napastnicy zamordowali 162 osoby.
Około 1947, podczas Akcji „Wisła”, wysiedlono wszystkich prawosławnych mieszkańców. Zabytkowa cerkiew z 1912 została w 1962 przetransportowana do odległej o 300 km wsi Rajsk.

</doc>
<doc id="311126" url="https://pl.wikipedia.org/wiki?curid=311126" title="Licyniusz (cesarz rzymki)">
Licyniusz (cesarz rzymki)



</doc>
<doc id="311127" url="https://pl.wikipedia.org/wiki?curid=311127" title="Huta Batory">
Huta Batory

Huta Batory (1922–1933 "Huta Bismarck", też: "Huta Bismarcka"; niem. "Bismarckhütte") – huta żelaza, która istniała jako podmiot gospodarczy w latach 1873–2013 w Chorzowie-Batorym.
W wyniku przekształceń własnościowych, w latach 2005–2019 jej części zostały skonsolidowane (jako oddziały, spółki i działy), wchodząc w skład grupy kapitałowej lub spółki Alchemia S.A. w Warszawie:
Historia.
Od założenia do I wojny światowej.
W dniu 23 września 1872 roku została założona spółka „Kattowitzer Aktiengeselschaft für Eisenhüttenbetrieb” (Katowicka Spółka Akcyjna dla Hutnictwa Żelaza) w Świętochłowicach, która rozpoczęła w tym samym roku budowę huty w Górnych Hajdukach, uruchomionej 2 września 1873 roku. Z inicjatywy pierwszego dyrektora Wilhelma Kollmanna, który organizował budowę, zakład otrzymał nazwę „Bismarckhütte” oraz logo literę „B” w koronie (na cześć kanclerza Ottona von Bismarcka). Pierwotnie hutę tworzył wydział żelaza pudlerskiego i walcownia bruzdowa, a od 1874 roku również walcownia cienkiej blachy. Dzięki dobrej jakości wyrobów, produkcja zakładu rozwijała się systematycznie, pomimo trwającego w latach 70. XIX wieku kryzysu ekonomicznego. Stabilna sytuacja finansowa spółki zachęcała potencjalnych inwestorów do zakupu jej akcji. Dzięki zdobytym środkom w 1889 roku rozpoczęła się intensywna rozbudowa zakładu o nowe wydziały specjalizujące się w produkcji wyrobów ze stali jakościowej: pieców martenowskich (1890), odlewnię staliwa (1890), walcownię rur (1896), walcownię tzw. grubej stali (1901), walcownię grubej blachy (1901). W 1906 roku spółka „Bismarckhütte” odkupiła od księcia Guida Henckla von Donnersmarcka hutę „Falva” w Świętochłowicach (zyskując znajdujące się tam: koksownię, wielkie piece, stalownię i walcownię), oraz kopalnie rudy żelaza w okolicy Piekar Rudnych i Tarnowskich Gór. W efekcie modernizacji o rozbudowy dwóch części huty, tzw. "Unterwerku" (starej) i "Oberwerku" (nowej, założonej w 1896 roku), zakład dysponował 9 wyspecjalizowanymi wydziałami, umożliwiającymi szeroko zakrojoną produkcję różnorodnych wyrobów stalowych i żeliwnych przeznaczonych dla przemysłu ciężkiego, okrętowego, zbrojeniowego, energetycznego, kolei, kopalń, hut, budowy wodociągów, czy instalacji gazowych, jak również do produkcji instrumentów muzycznych, zegarów, czy artykułów piśmienniczych. W 1914 roku huta uruchomiła również wydział produkcji benzolu. Zakład posiadał własną elektrownię, działały w nim też laboratoria chemiczne i metalograficzne. W trakcie I wojny światowej huta, pracująca głównie na potrzeby przemysłu zbrojeniowego, osiągała bardzo dobre wyniki finansowe, stając się jedną z najbardziej rozpoznawalnych spółek w Cesarstwie Niemieckim.
Huta „Bismarck” wybudowała w Górnych i Dolnych Hajdukach przeszło 150 zakładowych budynków mieszkalnych dla swoich pracowników (odrębne budynki dla dyrektorów, urzędników i robotników), zaopatrzonych m.in. w instalację gazową i wodociągową. Dla nieżonatych pracowników zbudowano hotel robotniczy ("Arbeiterheim") z 250 miejscami noclegowymi, stołówką, własną kuchnią, biblioteką z czytelnią i obszernym ogrodem wypoczynkowym. Ponadto postawiono budynki kasyna (dla urzędników), kantyny (dla robotników), pralni parowej, przedszkola oraz szpitala hutniczego z 65 łóżkami dla chorych pracowników ("Bismarckhospital", 1892). Najokazalszym wzniesionym obiektem nieprodukcyjnym był jednak budynek zarządu i biur huty, oddany do użytku w 1915 roku.
1918–1945.
Po zakończeniu wojny, na terenie Górnego Śląska rozpoczęła się rywalizacja między Polską a Niemcami o przyszłość polityczną regionu. Wydarzenia te wywołały proces przemian własnościowych w lokalnym przemyśle. W 1920 roku zakład został wykupiony przez niemieckiego przemysłowca Fryderyka Flicka, który w kolejnych latach dokonał wykupu kolejnych górnośląskich przedsiębiorstw. W następstwie tego w latach 20. XX wieku połączono ją z „Katowicką Spółką Akcyjną dla Górnictwa i Hutnictwa” oraz hutą „Silesia” w Paruszowcu. W 1922 roku, gdy doszło do podziału Górnego Śląska, huta „Bismarck” znalazła się na terenie Polski. Kilka lat później w wyniku dalszych machinacji finansowych zakład wszedł w skład przejętego przez państwo koncernu „Wspólnota Interesów Górniczo-Hutniczych S.A.”.
Zmiana nazwy huty.
W 1933 roku, w ramach przygotowanej akcji polonizacji i etatyzacji przemysłu w województwie śląskim, rozpoczętej od „Wspólnoty Interesów Górniczo-Hutniczych S.A.”, udało się ekipie wojewody śląskiego Michała Grażyńskiego doprowadzić do aresztowań i zwolnień niemieckich dyrektorów spółki. Sterowani przez ludzi wojewody polscy urzędnicy hut „Bismarck” i „Falva” wystosowali na walnym zgromadzeniu petycję do generalnej dyrekcji spółki o wydanie zarządzenia wprowadzającego natychmiast język polski jako urzędowego w jej strukturach. Pozostawiony na stanowisku Polak, dyrektor Zygmunt Przybylski wydał 16 września odpowiedni dokument, „czyniąc zadość żądaniom pracowników”. W niedzielę 24 września zorganizowano wspólny wiec pracowników huty i mieszkańców Hajduk Wielkich, żądających zmiany nazwy „Bismarck” na przygotowaną przez urzędników „Batory”. Nową nazwę huty zatwierdzono 8 listopada 1933 roku. Wybór patrona był podyktowany względami praktycznymi, tj. koniecznością zachowania znaku firmowego (litera „B” – Batory, korona – król).
W trakcie II wojny światowej zakład ponownie pracował na potrzebę niemieckiego przemysłu zbrojeniowego. Władze okupacyjne powróciły do niemieckiej nazwy zakładu, a w 1942 roku utworzono nową spółkę „Königs- und Bismarckhütte Aktiengesellschaft”.
Okres powojenny.
Po zakończeniu II wojny światowej w wyniku procesu nacjonalizacji przemysłu huta „Batory” przeszła na własność państwa, równocześnie tracąc należące dotychczas do niej zakłady. W latach 50. XX wieku rozpoczęto proces modernizacji zakładu obejmujący modernizację stalowni oraz remont kapitalny działających tutaj walcowni. W latach 60. XX wieku w hucie po raz pierwszy zastosowano nowatorską metodę kucia wałów korbowych tzw. metodą TR, która później została wdrożona w wielu kuźniach na całym świecie.
Po zakończeniu procesu transformacji ustrojowej w 1992 roku huta „Batory” została przekształcona w spółkę akcyjną. Rozpoczęta wówczas restrukturyzacja przedsiębiorstwa zakończyła się podziałem huty na szereg samodzielnych spółek. W ramach huty „Batory” pozostał jedynie wydział stalowni oraz walcowni rur.
Od 2005 roku poszczególne części podzielonej huty wykupiła spółka Alchemia S.A., przejmując całość produkcji:
Na bazie zakupionych spółek Alchemia S.A. utworzyła w Chorzowie trzy oddziały: Walcownia Rur Batory (2014), Stalownia Batory (2014), Kuźnia Batory (2018) oraz Dział Zakupów i Dział Handlowy. Funkcjonuje tu też zależne od spółki Laboratorium Badań Batory.

</doc>
<doc id="311129" url="https://pl.wikipedia.org/wiki?curid=311129" title="Efekt stycznia">
Efekt stycznia

Efekt stycznia – występująca dość regularnie (na początku roku) „błyskawiczna” hossa na rynkach kapitałowych, wywołana masową inicjacją nowo realizowanych strategii inwestycyjnych zwłaszcza przez inwestorów instytucjonalnych, dokonujących zakupów w sposób istotny uzupełniających ich portfele inwestycyjne. W pryzmacie psychologicznym uzasadnia się zachodzenie efektu stycznia jako reakcję na akcję „dotykającą” uczestników rynku kapitałowego w grudniu, którą jest „przejściowa” bessa – powodowana niejako konieczną sprzedażą części walorów posiadanych przez inwestorów (sprzedażą podejmowaną mimo wszystko we własnym interesie, a związaną z kwestiami rozliczeniowymi odnośnie do podatków giełdowych w mijającym już roku).

</doc>
<doc id="311131" url="https://pl.wikipedia.org/wiki?curid=311131" title="Karawaka">
Karawaka

Karawaka, krzyż choleryczny, krzyż morowy – krzyż pochodzący z miasta Caravaca w Hiszpanii z przełomu wieków XVI i XVII. W czasie trwania zaraz rozprzestrzenił się na wschód, bardzo popularny w Polsce pod koniec XVIII, w XIX i na początku XX wieku. 
Krzyż tworzy pionowy pień i dwie poprzeczki z których górna jest trochę krótsza od dolnej; znaczna część karawak w Polsce miała jednak obydwie poprzeczki o równej długości. Jego nietypowy w łacińskiej Europie kształt wiąże się z pochodzeniem z chrześcijańskiego Wschodu.
Krzyż w formie krzyża z Caravaki (karawaka) był też amuletem (popularnym nie tylko w Hiszpanii), przeciw wielu nieszczęściom i chorobom, wypadkami i nagłymi zgonami, klątwami, kradzieżami, burzami, piorunami czy bezsennością. Wiesza się go na drzwiach wejściowych (od wewnątrz) lub przechowuje w szkatułce owinięty w fioletowy jedwab, nosi w formie medalionu. Pomimo nieuznawania przez Kościół talizmanów stał się talizmanem popularnym nie tylko wśród osób uznających się za katolików. W Polsce popularny był jako krzyż chroniący przed zarazą. Krzyże choleryczne były dostępne jako medaliki do noszenia przy sobie – często występowały na jednym medaliku – krzyż na jednej, a medalion na drugiej stronie.
Na ramionach krzyża umieszczana była modlitwa o wstawiennictwo do świętych. Spotykano też karawaki z trzema poprzeczkami – dodana poprzeczka na dole o długości górnej poprzeczki, odległości między poprzeczkami jednakowe. Potrzeba dodania dodatkowej poprzeczki wynikała z długości modlitwy, którą należało umieścić i małej długości pierwotnych ramion. Jednakże nie na wszystkich krzyżach umieszczano modlitwę.
Pierwowzorem krzyża jest relikwiarz, w którym przechowywane są domniemane drzazgi z krzyża męczeńskiego Chrystusa. Relikwiarz ma kształt krzyża, zbliżonego wyglądem do krzyża patriarchalnego (dwa poprzeczne ramiona, z których położone wyżej jest krótsze). Wiąże się z nim legenda, według której krzyż ten jest cudownego pochodzenia. Mieli go przynieść aniołowie, gdy podczas prześladowań chrześcijan pod panowaniem arabskim władca zażądał z ciekawości odprawienia przez uwięzionego kapłana mszy, a nie było w pobliżu krzyża.
W rzeczywistości krzyż z Caravaki jest przypuszczalnie relikwiarzem zdobytym przez Ferdynanda III Świętego podczas wojny z Maurami w 1241 r. Do Caravaki przywieźli go templariusze, którzy otrzymali go jako dar od króla. Później relikwiarz posiadali zakonnicy z Zakonu Rycerskiego Świętego Jakuba.

</doc>
<doc id="311133" url="https://pl.wikipedia.org/wiki?curid=311133" title="Krzyż św. Benedykta">
Krzyż św. Benedykta

Krzyż św. Benedykta – katolickie Sakramentalia zawierające symbole i napisy związane z życiem św. Benedykta z Nursji (na awersie), oraz Krzyż z pierwszymi literami wyrazów z modlitwy egzorcyzmu.
Używany jest zazwyczaj w formie małego medalika, przeznaczonego głównie do noszenia na szyi, ale czasami też spotyka się większe medale i medaliony, wieszane na ścianach bądź umieszczane w różnych miejscach jako przedmiot kultu religijnego, może też stanowić element składowy różańca.
Jest w użyciu co najmniej od XVII wieku. Ma nieść za sobą liczne łaski i błogosławieństwa, w tym oddalać duchowe i fizyczne niebezpieczeństwa, szczególnie te związane z czarami, otruciem i kuszeniem przez szatana. 
Historia i pochodzenie.
Według niektórych tradycji medalik ów ma pochodzić z czasów, w których żył św. Benedykt. Generalnie jednak znany stał się w XI w. dzięki cudownemu uzdrowieniu, jakiego miał doznać młody człowiek ukąszony przez węża. Żadne leki nie odniosły skutku i chory był już w agonii. Wtedy we śnie ujrzał starca, w którym rozpoznał św. Benedykta. Święty dotknął jego rany krzyżem, który trzymał w ręce i choroba miała zniknąć bez śladu. Wkrótce człowiek ten został mnichem, a niedługo potem wstąpił na tron papieski jako Leon IX. Krzewił kult św. Benedykta. Sam został też kanonizowany.
W XII w. w Bawarii kilka kobiet zostało uwięzionych za zajmowanie się czarami w celu szkodzenia mieszkańcom Nattrembergii. Podczas procesu powiedziały, że ich magiczne działania przeciw klasztorowi Metten były zupełnie bezskuteczne, gdyż na murach klasztoru mnisi umieścili medal św. Benedykta. W wyniku ich procesu wzrósł więc kult medalika, na którym przedstawiony jest św. Benedykt z krzyżem w ręce.
Wygląd medalionu (medalika).
Wygląd medalika został określony w breve papieskim z 1742 roku.
Awers medalionu wedle papieskiego breve zawiera wizerunek św. Benedykta.
Rewers medalionu zawiera:
Nowy wzór medalika.
Został wprowadzony w 1880 roku w 1400 rocznicę urodzin świętego. W medaliku dokonano zmian zarówno na rewersie jak i na awersie medalika. Obecnie ten wzór jest najpopularniejszy. Zastosowane zmiany graficzne i merytoryczne spotykają się jednak czasem z krytyką i wątpliwościami.
Na awersie wprowadzono pod krzyżem kielich z wypełzającym z niego wężem, a pod księgą kruka kroczącego obok bochenka chleba. Zarówno kruk jak i kielich z wężem wedle obrońców nowego wzoru medalika symbolizują motywy z życia św. Benedykta. Za Benedyktem znajdujemy coś na kształt ołtarza.
Na obrzeżu medalionu widnieje napis "Eius in obitu nostro praesentia muniamur" (Niech Jego obecność broni nas w chwili śmierci).
Rewers medalionu został przepracowany graficznie, zachowując wszystkie dotychczasowe symbole. Zmieniono jedynie monogram "IHS" na słowo "PAX."
Różnica między "IHS", "PAX" i krzyżykiem (+).
Pierwotnie na rewersie tradycyjnego, klasycznego medalika umieszczano "IHS" bądź krzyżyk (+).
Dopiero w nowym wzorze medalika, wprowadzonym w 1880 roku, po raz pierwszy zamiast monogramu "IHS" znalazło się słowo "PAX," czyli dewiza zakonu benedyktyńskiego. Obecnie w tym nowym wzorze, który się spopularyzował, zawsze stosuje się napis "PAX".
Niemniej jednak w tym tekście błogosławieństwa nie znajdujemy takiego odwołania do imienia Jezusa, które sugerowałoby, że miałoby się ono z konieczności znaleźć na medaliku.

</doc>
<doc id="311134" url="https://pl.wikipedia.org/wiki?curid=311134" title="Domitia Lepida Maior">
Domitia Lepida Maior



</doc>
<doc id="311142" url="https://pl.wikipedia.org/wiki?curid=311142" title="Weather Report">
Weather Report

Weather Report – amerykańska, jazzowa grupa muzyczna, grająca muzykę w stylu fusion. Działała w latach 70. i 80. XX wieku.
Powstała z inicjatywy muzyków grupy Milesa Davisa, którzy nagrali na przełomie lat 60. i 70. dwa przełomowe dla jazzu albumy, „In a Silent Way” i „Bitches Brew”. Stałe jądro zespołu stanowił duet Joe Zawinul (fortepian) i Wayne Shorter (saksofon). Członkami zakładającymi zespół w roku 1971 oprócz Joego Zawinula i Wayne’a Shortera byli Miroslav Vitouš (gitara basowa), Alphonse Mouzon (perkusja) oraz Airto Moreira (instrumenty perkusyjne). Uważana za prekursora stylu fusion.
W roku 1976 do zespołu dołączył basista Jaco Pastorius. Muzyka wykonywana przez grupę stała się bardziej melodyjna i zdobyła masowy rynek. Najbardziej znane utwory zespołu Weather Report to "Teen Town," "Birdland, Havona."

</doc>
<doc id="311151" url="https://pl.wikipedia.org/wiki?curid=311151" title="Vincenzo D’Addario">
Vincenzo D’Addario

Vincenzo D’Addario (ur. 8 maja 1942 w Pianelli, zm. 1 grudnia 2005 w Teramo) – włoski duchowny katolicki, arcybiskup "ad personam", biskup Teramo-Atri w latach 2002–2005.
Życiorys.
Święcenia kapłańskie przyjął 26 czerwca 1966 i został inkardynowany do diecezji Penne e Pescara. Był m.in. duszpasterzem młodzieży, sekretarzem biskupim, proboszczem parafii w Pescarze, a także prowikariuszem, a następnie wikariuszem generalnym diecezji.
W kwietniu 1986 Jan Paweł II mianował go biskupem-koadiutorem Ascoli Satriano e Cerignola; sakrę biskupią D’Addario odebrał 5 czerwca 1986 z rąk kardynała Bernardina Gantina (współkonsekratorami byli arcybiskupi Antonio Iannucci i Antonio Valentini). W kwietniu 1987 po rezygnacji Mario Di Lieto został biskupem ordynariuszem Ascoli Satriano e Cerignola.
W czerwcu 1990 został promowany na arcybiskupa Manfredonia-Vieste; w sierpniu 2002 przeniesiony na stolicę biskupią Teramo-Atri, zachował personalny tytuł arcybiskupa.
Zmarł 1 grudnia 2005 w swojej rezydencji na atak serca.

</doc>
<doc id="311153" url="https://pl.wikipedia.org/wiki?curid=311153" title="Konarzewo">
Konarzewo



</doc>
<doc id="311158" url="https://pl.wikipedia.org/wiki?curid=311158" title="Chopin (wódka)">
Chopin (wódka)

Chopin – wódka produkowana przez Polmos Siedlce, czterokrotnie destylowana, wytwarzana przy użyciu tradycyjnych metod w niewielkich partiach ze specjalnie dobranej odmiany ziemniaków Stobrawa, tradycyjnie uprawianych w okolicach Siedlec (na jedną butelkę o pojemności 0,7 litra „czarnego” Chopina trzeba zużyć około 30 ziemniaków). Ma lekki jabłkowy posmak, pełny bukiet, łagodny, gładki, lekko oleisty smak.
Wódka Chopin oferowana jest na polskim rynku od 1993 r., na rynek amerykański weszła w roku 1997. Po sukcesie krajowym wódka szybko znalazła swoje miejsce na rynku amerykańskim, gdzie w 2004 r. sprzedaż osiągnęła blisko milion butelek. O jej popularności w USA świadczy stosunkowo wysoka cena sięgająca 34 dolarów za butelkę.
Chopin jest klasyfikowany w segmencie najlepszych i najdroższych wódek białych. Potwierdzają to opinie jurorów brukselskiego Monde Selection, czy amerykańskiego Spirits Competition. W roku 2006 wódka Chopin zdobyła podwójny złoty medal ("Double Gold Medal") na World Spirits Competition w San Francisco.
Wódka Chopin była jedną z marek LVMH, największego na świecie producenta dóbr luksusowych.

</doc>
<doc id="311164" url="https://pl.wikipedia.org/wiki?curid=311164" title="Scott Speed">
Scott Speed

Scott Andrew Speed (ur. 24 stycznia 1983 w Manteca, Kalifornia) – amerykański kierowca wyścigowy, od 2006 roku do końca lipca 2007 był kierowcą zespołu Scuderia Toro Rosso startującego w Formule 1. Speed mieszka aktualnie w Fuschl am See, Austria.
Życiorys.
Początki kariery.
Speed rozpoczął karierę w kartingu, mając 12 lat. W kartingu pozostawał w latach 1995-2000. W 2000 roku zdobył mistrzostwo SKUSA Super Pro prowadząc pojazd Tony Kart Swedetech Honda. Wywalczył także dwa tytuły w IKF Grand Nationals oraz trzy tytuły regionalnej serii IKF. W 2002 wygrał Rock Island GPW w kategorii 125 ccm. W 2001 roku przeniósł się do serii Formuł, startując w Amerykańskiej Formule Russel i zostając jej mistrzem. Rok później jeździł równocześnie w Amerykańskiej Formule Barber Dodge i Amerykańskiej Formule Gwiazd Mazdy. Zajął w nich odpowiednio 3 i 8 pozycję. W 2003 roku Speed dołączył do juniorskiego programu Red Bulla i został kierowcą zespołu ADR w Brytyjskiej Formule 3. Zachorował jednak na wrzodziejące zapalenie jelita grubego i musiał wrócić na leczenie do USA.
W 2004 roku Amerykanin zdobył dwa tytuły mistrzowskie. Pierwszy w Formule Renault 2000, a drugi w Niemieckiej Formule Renault. Jego osiągnięcia przyczyniły się do startu w inauguracyjnym sezonie 2005 Serii GP2. Został drugim kierowcą zespołu iSport, a jego partnerem był Can Artam. Później został pierwszym kierowcą zespołu, a mistrzostwa ukończył na trzeciej pozycji.
Pod koniec 2005 roku wystartował w trzech wyścigach A1 Grand Prix w zespole A1 Team USA. Jego najlepszym wynikiem było czwarte miejsce wywalczone w głównym wyścigu na Autódromo do Estoril.
Formuła 1.
2005–2007: Red Bull i Toro Rosso.
2005.
W sezonie 2005 Speed podczas Grand Prix Kanady pełnił rolę trzeciego kierowcy stajni Red Bull Racing. Był to pierwszy występ Amerykanina podczas weekendu Grand Prix od czasu zakończenia kariery przez Michaela Andretti'ego w 1993 roku.
2006.
1 września 2005 Red Bull potwierdził, przedłużenie kontraktu ze Scottem Speedem na rok 2006. Gwarantował on Amerykaninowi starty w piątkowych treningach podczas każdego wyścigowego weekendu.
Sytuacja zmieniła się jednak, gdy Red Bull przejął stajnię Minardi. Kierowcami powstałego w ten sposób zespołu Scuderia Toro Rosso zostali Scott Speed i Vitantonio Liuzzi.
W swoim debiucie podczas Grand Prix Bahrajnu dojechał do mety na 13 pozycji. W wyścigu w Malezji z rywalizacji wyeliminowała go awaria sprzęgła na 41 okrążeniu. Podczas Grand Prix Australii dojechał do mety na ósmym miejscu. Później jednak do jego wyniku doliczono 25 sekund za wyprzedzanie pod żółtymi flagami, co spowodowało spadek w klasyfikacji wyścigu z 8. na 9. miejsce. Dostał także grzywnę w wysokości 5 000 dolarów za obrażanie Davida Coultharda podczas składania wyjaśnień sędziom.
W Grand Prix San Marino był 15. Grand Prix Europy ukończył na 11 miejscu. Z Grand Prix Hiszpanii wyeliminowała go awaria silnika. W Grand Prix Monako zajął 13 pozycję. W wyścigu o Grand Prix Wielkiej Brytanii wycofał się na pierwszym okrążeniu po kolizji z Ralfem Schumacherem.
W Kanadzie był 10. Domowy wyścig Speeda nie był udany. W drugim zakręcie doszło do karambolu. Kimi Räikkönen przyhamował, by nie uderzyć Villeneuva. W tył bolidu Fina wjechał Juan Pablo Montoya. Bolidy wpadły na Jensona Buttona, który potrącił Nicka Heidfelda. Bolid Niemca został podbity i przekoziołkował kilka razy. Speed nie był w stanie wyminąć rozbitych bolidów i zakończył swój udział w wyścigu. Grand Prix Francji ukończył na 10 miejscu. W Niemczech był 12, a deszczowy wyścig o Grand Prix Węgier ukończył na 11 pozycji. W Turcji oraz Włoszech dojechał na 13 pozycji.
Deszczowe zawody w Chinach zakończył na 14 miejscu. W Japonii musiał się wycofać na 5 okrążeń przed metą z powodu awarii wspomagania kierownicy i został sklasyfikowany na 18 pozycji. Kończący sezon wyścig o Grand Prix Brazylii przyniósł Amerykaninowi 11 miejsce. W ciągu sezonu nie zdobył ani jednego punktu i został sklasyfikowany na 20 miejscu.
2007.
24 lutego zespół Toro Rosso potwierdził, że Scott Speed pozostanie w zespole na sezon 2007.
Pierwszy wyścig sezonu rozgrywany w Australii zakończył się dla Speeda już na 28 okrążeniu z powodu przebitej opony. W Malezji był 14. Wyścig w Bahrajnie zakończył w pierwszym zakręcie po kolizji z Adrianem Sutilem. W Grand Prix Hiszpanii musiał wycofać się z wyścigu już na dziewiątym okrążeniu z powodu pękniętej opony. W Monako po starcie z 18 pozycji zajął 9 miejsce, które było jego najlepszym wynikiem w jego startach w Formule 1. W Kanadzie odpadł z wyścigu po kolizji z Alexem Wurzem. Grand Prix USA ukończył na 13 pozycji. We Francji odpadł z wyścigu z powodu awarii skrzyni biegów. Grand Prix Wielkiej Brytanii zakończył na 29 okrążeniu po kolizji z Wurzem. Do Grand Prix Europy Speed wywalczył 18 pozycję startową. Wyścig rozpoczął się na suchej nawierzchni, jednak zaraz po starcie zaczął padać deszcz. Amerykanin był jednym z sześciu kierowców, którzy nie poradzili sobie z mokrą nawierzchnią w pierwszym zakręcie i zakończył rywalizację na żwirowym poboczu.
Po tym wyścigu zespół zdecydował się zwolnić Amerykanina. Jego miejsce zajął kierowca testowy BMW Sauber, Sebastian Vettel. Bezpośrednią przyczyną były negatywne komentarze Speeda pod adresem zespołu, a także przepychanka z szefem Toro Rosso, Franzem Tostem podczas Grand Prix Europy na torze Nürburgring. Zdaniem samego Tosta, o zwolnieniu Speeda zadecydowały przede wszystkim jego słabe wyniki, natomiast incydent w Nürburgring został niepotrzebnie wyolbrzymiony przez Amerykanina.
ARCA.
Scott Speed powrócił do USA i rozpoczął przygotowania do startów w NASCAR. W 2007 roku zadebiutował w serii ARCA za kierownicą Toyoty zespołu Eddie Sharp Racing w barwach Red Bulla. Wyścig na torze Talladega Superspeedway ukończył na siódmym miejscu.
W roku 2008 wziął już udział w pełnym sezonie. Swoje pierwsze zwycięstwo odniósł podczas czwartej rundy sezonu rozgrywanej na torze Kansas Speedway. Potem wygrał jeszcze trzy wyścigi rozgrywane na obiektach Kentucky Speedway, Berlin Raceway oraz Nashville Superspeedway. Trzykrotnie startował także z pierwszego pola. 10 wyścigów ukończył w pierwszej piątce, a 17 w pierwszej dziesiątce. Przed kończącym sezon rundą na torze Toledo Speedway był on jednym z kandydatów do tytułu. Podczas wyścigu bronił się przed atakami Ricky'ego Stenhouse'a Juniora. Stenhouse uderzył w samochód Speeda, a ten wpadł w poślizg i uderzył w ścianę tracąc szansę na mistrzowski tytuł. Zjechał do boksu i po naprawie samochodu powrócił do rywalizacji z dwoma okrążeniami straty. Gdy Stenhouse go dublował dodał gazu w zakręcie i uderzył rywala. Oba samochody uderzyły w ścianę, a Stenhouse stracił szansę na wywalczenie tytułu. Scott Speed zajął ostatecznie piąte miejsce w klasyfikacji generalnej. Zdobył także tytuł Hoosier Tire Superspeedway Challenge.
NASCAR.
2008.
W 2008 roku Speed łączył starty w ARCA z rywalizacją w NASCAR. Wziął on udział w 16 wyścigach serii NASCAR Craftsman Truck Series. Wygrał jeden wyścig na torze Dover International Speedway. Na Bristol Motor Speedway był natomiast najszybszy w kwalifikacjach. W ciągu sezonu czterokrotnie dojeżdżał w pierwszej piątce oraz dziewięciokrotnie w dziesiątce. W klasyfikacji generalnej zajął 21 miejsce. Zadebiutował także w głównej serii NASCAR - Sprint Cup. Jego pierwszym wyścigiem w tej serii były zawody na Martinsville Speedway. Po starcie z 35 pozycji dojechał on do mety na 30 pozycji. Amerykanin wystartował jeszcze w pięciu wyścigach tego sezonu, a jego najlepszym wynikiem było 16 miejsce wywalczone no torze Homestead-Miami Speedway.
2009.
Rok później wystartował w pełnym sezonie Sprint Cup. Wyścig Daytona 500 ukończył na 35 pozycji będąc najwyżej sklasyfikowanym debiutantem. Najlepszym wynikiem Speeda było 5 miejsce na torze Talladega Superspeedway. Był to także jego jedyny finisz w pierwszej dziesiątce w tym sezonie. Mistrzostwa ukończył na 35 pozycji. Speed wystartował także w 13 wyścigach NASCAR Nationwide Series. Podczas swojego debiutu na Las Vegas Motor Speedway wygrał kwalifikacje, a także ustanowił rekord toru. Podczas wyścigu zderzył się z Kylem Bushem i zakończył rywalizację po 21 okrążeniach. Swój najlepszy wynik - 7 miejsce odniósł na torze w Dover. Jego regularna jazda i 8 finiszów pod koniec pierwszej dziesiątki dały mu 34 pozycję w klasyfikacji generalnej. Amerykanin wystartował również w wyścigu Rolex Grand-Am Sports Car Series na torze Daytona International Speedway. Drugim kierowcą samochodu z numerem 2 był Kyle Bush. Załoga dojechała do mety na 10 miejscu.
2010.
Speed rozpoczął sezon od 19 miejsca na Daytonie. Jego najlepszym wynikiem było dwukrotnie 10 miejsce wywalczone na Atlancie oraz podczas lipcowego wyścigu na Daytonie. Sezon zakończył na 30 pozycji w klasyfikacji generalnej.
2011.
Po sezonie 2010 Red Bull postanowił się wycofać z NASCAR. Speed znalazł posadę w połowie sezonu. Dołączył do zespołu Max Q Motorsports korzystającego z Forda Fusion. Po trzech wyścigach zmienił ekipę na Whitney Motorsports. Z powodu licznych awarii ukończył on jednak zaledwie 2 z 13 wyścigów, w których wystartował. Sezon zakończył na 68 miejscu. Wystartował także w 5 wyścigów Nationwide, ale również tam nękały go awarie. Ukończył tylko wyścig na Circuit Gilles Villeneuve, gdzie był 6.
Indycar.
Scott Speed znalazł się także na liście startowej wyścigu Indianapolis 500 jako kierowca zespołu Dragon Racing. Amerykanin nie zdołał jednak zakwalifikować się do wyścigu.
W 2012 przeszedł do Leavine Family Racing. Wystartował w 17 wyścigach sezonu. Amerykanin ponownie musiał zmagać się z częstymi awariami i ukończył zaledwie 3 wyścigi. Jego najlepszym wynikiem było 17 miejsce na torze Watkins Glen. W klasyfikacji generalnej zajął 42 miejsce. Starty w Nationwide były jeszcze mniej udane. Nie ukończył żadnego z 11 wyścigów, w których wystartował.
Speed wziął udział w 12 wyścigach kończąc trzy z nich. Najlepszy wynik uzyskał na Talladedze, gdzie był dziewiąty. Sezon zakończył na 41 pozycji w klasyfikacji generalnej.
Global RallyCross.
W 2013 Scott Speed zadebiutował w Global RallyCross. Został on kierowcą zespołu OMSE2, który wystawiał Fordy Fiesty. Podczas pierwszej rundy sezonu w Foz do Iguaçu odniósł zwycięstwo. Podwójną rundę w Monachium zakończył na 9 oraz 15 pozycji. w New Hampshire był 9, a na Bristol nie wszedł do finału kończąc zawody na 13 pozycji. X-Games zakończył na 9 miejscu. W Atlancie był 7. Na Charlotte Motor Speedway odniósł swoje drugie zwycięstwo w sezonie. Ostatnią rundę sezonu w Las Vegas ukończył na 9 miejscu. W ciągu sezonu zdobył 94 punkty, co dało mu piąte miejsce w klasyfikacji generalnej.
Podczas Chicago Auto Show Volkswagen zapowiedział wejście do GRC od sezonu 2014. Za przygotowanie samochodów odpowiedzialny jest Andretti Autosport. Kierowcami zostali Tanner Foust i Scott Speed.
Życie prywatne.
Speed ożenił się z Amandą Smith, (córką kierowcy wyścigowego, Rickiego Smitha). Scott i Amanda mają dwie córki.
Jego brat, Alex jest trzykrotnym mistrzem serii Stars of Karting oraz trzykrotnym zwycięzcą zawodów SKUSA Supernationals.

</doc>
<doc id="311166" url="https://pl.wikipedia.org/wiki?curid=311166" title="Faktoid">
Faktoid

Faktoid (ze zrostu słowa 'fakt' i przyrostka "-oid od gr." "eidos" ‘widzę’, ‘spostrzegam’ lub 'postać') – informacja postrzegana jako prawdziwa tylko dlatego, że została opublikowana - najczęściej za pośrednictwem nowych mediów. Przyrostek „-"oid"” można tłumaczyć jako „postrzegany” lub "przybierający postać".
Faktoidy są prezentowane w taki sposób, że zostają powszechnie uznane za prawdziwe. W naszych miejscach pracy i w sąsiedztwie są one znane jako plotki i anegdoty. W sądach faktoidy nazywa się pogłoskami i niedopuszczalnymi dowodami. W środkach masowego przekazu są one nazywane oszczerstwami, potwarzami, pomówieniami oraz relacjonowaniem krążących aktualnie plotek i pogłosek jako wiadomości.
Termin ten stosowany jest także w odniesieniu do wydarzenia o wątpliwej autentyczności, przyjmowanego przez ogół jako mające miejsce w rzeczywistości, i upowszechnianego, między innymi, w celu manipulacji opinią publiczną albo utrzymania kogoś (np. polityka) lub czegoś (np. reklamowanego produktu) w obszarze jej zainteresowania. Inną możliwą motywacją jest wykreowanie sztucznego zainteresowania odbiorców w celu zwiększenia oglądalności lub poczytności. Taką techniką posługują się na przykład bulwarówki.
Współczesnym przykładem faktoidu są postać i biografia „Johnny’ego 11 Palców”, fikcyjnego polskiego geniusza muzycznego, stworzone w celach reklamowych.
Jeżeli faktoid jest zamierzonym atakiem na osobę publiczną lub organizację, często określa się go mianem faktu prasowego (określenia tego użył po raz pierwszy Bronisław Geremek na początku lat dziewięćdziesiątych, w rozmowie z dziennikarzami) lub faktu medialnego.
Historia.
Zjawisko pojawiło się po raz pierwszy w 1938 roku, kiedy podróżnik Richard Halliburton opisał w swojej książce "Second Book of Marvels", jakoby Mur Chiński dostrzegalny był z kosmosu. Zaś pojęcie zostało użyte po raz pierwszy w roku 1973 przez Normana Mailera w jego biografii Marilyn Monroe. Mailer określał pojęciem faktoidu „fakt, który nie istnieje przed pojawieniem się w czasopiśmie lub gazecie”. "Washington Times" zdefiniował faktoid jako „coś, co wygląda jak fakt, może być faktem, ale w rzeczywistości nim nie jest.” Alternatywą miały być określenia ""fictoid" i "fictlet"", lecz nie utrwaliły się one w świadomości ludzi.
Przeciwdziałanie.
Aby ograniczyć możliwości mediów w zakresie tworzenia faktoidów, ustroje demokratyczne stosują nakazy sprostowania nieprawdziwych informacji.

</doc>
<doc id="311167" url="https://pl.wikipedia.org/wiki?curid=311167" title="Monroe Township (hrabstwo Middlesex)">
Monroe Township (hrabstwo Middlesex)

Monroe Township – miejscowość w hrabstwie Middlesex w stanie New Jersey w USA. Miejscowość powstała w 1838, została nazwana na cześć prezydenta Stanów Zjednoczonych Jamesa Monroe’a. Według danych z 2010 roku Monroe zamieszkiwało ponad 39 tys. osób.

</doc>
<doc id="311169" url="https://pl.wikipedia.org/wiki?curid=311169" title="Historia irlandzkiej walki o niepodległość">
Historia irlandzkiej walki o niepodległość



</doc>
<doc id="311176" url="https://pl.wikipedia.org/wiki?curid=311176" title="Ellander">
Ellander



</doc>
<doc id="311178" url="https://pl.wikipedia.org/wiki?curid=311178" title="Tracy McGrady">
Tracy McGrady

Tracy Lamar McGrady, Jr., znany także jako Tracy McGrady (ur. 24 maja 1979 w Bartow) – amerykański koszykarz, który grał na pozycji rzucającego obrońcy, a także jako niski skrzydłowy lub rozgrywający.
W 1997 został uznany za najlepszego zawodnika amerykańskich szkół średnich w skali ogólnokrajowej (USA TODAY's High School Player of the Year, Mr. Basketball USA). Został też zaliczony do I składu Parade All-American i USA Today All-USA. Wystąpił także w meczu gwiazd amerykańskich szkół średnich - McDonald’s All-American.
Do ligi NBA trafił po szkole średniej, był także siedmiokrotnym uczestnikiem meczu gwiazd. Był najlepszym strzelcem ligi w latach 2003-2004. Grał w zespołach Toronto Raptors, Orlando Magic, Houston Rockets, New York Knicks, Detroit Pistons i San Antonio Spurs. McGrady został wybrany przez SLAM Magazine's do „Top 75 Players of All-Time”, czyli do siedemdziesiątki piątki najlepszych zawodników wszech czasów w 2003 roku. McGrady stylem gry został porównany do George’a Gervina.
9 grudnia 2004 r. w meczu przeciwko San Antonio Spurs Tracy McGrady zdobył w czasie końcówki meczu, w ciągu 35 sekund, 13 punktów z rzędu (4 razy rzutem za 3 punkty, w tym raz z faulem), czym przyczynił się do zwycięstwa swojej drużyny 1 punktem.
9 października 2012 poinformował, że przenosi się do Chin, gdzie występował w barwach Qingdao Eagles. Od 17 kwietnia 2013 roku występował w barwach San Antonio Spurs. 27 sierpnia 2013 roku ogłosił oficjalne zakończenie kariery w NBA, pozostając otwartym na propozycje grania w innych ligach świata.
W 2002 wystąpił w filmie Magiczne buty.

</doc>
<doc id="311180" url="https://pl.wikipedia.org/wiki?curid=311180" title="Pistolet PSS">
Pistolet PSS

PSS „Wuł” (ПСС «Вул», "ros. Пистолет Cамозарядный Специальный") – radziecki niewielki pistolet samopowtarzalny (kod GRAU 6P28), opracowany dla pracowników KGB oraz oddziałów Specnazu. Zaadaptowany został w roku 1983 (prace rozpoczęto w roku 1979). Jego konstruktorami byli Krasnikow, Lewczenko, Medwiecki i Petrow. Pistolet strzela specjalnie dla niego opracowaną amunicją tłoczkową, bezdźwiękową SP-4, co w konsekwencji powoduje brak konieczności stosowania jakichkolwiek zewnętrznych tłumików (pistolet wydaje dźwięk przypominający broń pneumatyczną). Amunicja ma dobre zdolności penetracyjne. Na dystansie 25 metrów przebija płytę stalową o grubości 2 milimetrów i standardowy stalowy hełm wojskowy.
Mechanizm spustowy identyczny jak w pistolecie PM – typu SA/DA z kurkiem zewnętrznym. Bezpiecznik manualny umieszczony w z lewej strony w tylnej części zamka. Magazynek jednorzędowy mieści 6 nabojów kalibru 7,62 × 41 mm (SP-4).
Pistolet PSS obecnie używany jest przez rosyjskie oddziały antyterrorystyczne.

</doc>
<doc id="311182" url="https://pl.wikipedia.org/wiki?curid=311182" title="Cicha noc">
Cicha noc

Cicha noc – jedna z najbardziej znanych kolęd na świecie, po raz pierwszy wykonana podczas pasterki w 1818 roku, w austriackim Oberndorf bei Salzburg. Autorem słów Stille Nacht był Joseph Mohr, melodię ułożył Franz Xaver Gruber. Słowa jednej z wersji w języku polskim ułożył ok. 1930 roku Piotr Maszyński.
Przetłumaczono ją na ponad 300 różnych języków i dialektów (Kolekcja Wallace Bronner, Frankenmuth, Michigan, USA).
Powstanie kolędy.
Tekst pieśni powstał jako wiersz już w roku 1816. Autor wiersza, Joseph Mohr, był wówczas (1815-1817) wikarym w Mariapfarr w regionie Lungau (południowo-wschodnia część landu Salzburg).
Melodia powstała dwa lata później, 24 grudnia 1818 roku. Joseph Mohr, w latach 1817–1819 wikary w nowo powstałej parafii św. Mikołaja w Oberndorf bei Salzburg, zaproponował Franzowi Gruberowi napisanie muzyki do swojego wiersza. Franz Gruber był od 1807 do 1829 r. nauczycielem i organistą kościelnym w Arnsdorfie, zaś od 1816 do 1829 r. również organistą w nowej parafii w pobliskim Oberndorf bei Salzburg. Kompozycja miała być na 2 głosy solowe z towarzyszeniem chóru i gitary. Przypuszcza się, że kościół w Oberndorf bei Salzburg dysponował jedynie starym, niesprawnym pozytywem i dlatego potrzebna była pieśń z towarzyszeniem gitary. Została ona napisana w tonacji D-dur, w metrum 6/8.
Pieśń została wykonana w tym samym dniu podczas pasterki. Mohr śpiewał partię tenorową i grał na gitarze, Gruber wykonywał partię basową. Gruber określił kolędę jako „prostą kompozycję” i nie przypisywał jej szczególnego znaczenia.
Kolęda spodobała się mieszkańcom Oberndorf bei Salzburg i wkrótce była znana również w okolicy. Świadczą o tym zachowane odpisy pieśni (najstarszy z 1822 r. z Salzburga). Nie podają one jednak nazwisk autorów. Pieśnią zainteresowała się królewska kapela dworska w Berlinie, która w roku 1854 wysłała do Salzburga pytanie o twórcę kolędy. 30 grudnia 1854 r. Franz Gruber opisał okoliczności powstania utworu. W ojczystym Salzburgu kolęda została zaliczona do oficjalnych pieśni kościelnych dopiero w roku 1866.
Oryginalny zapis nutowy Grubera z 24 grudnia 1818 r. zaginął, podobnie jak następny zapis, prawdopodobnie z ok. 1830 r., na dwa głosy solowe, chór i organy.
Zaginął również śpiewnik kościelny Blasiusa Wimmera (organisty i nauczyciela z Waidring w Tyrolu), w którym pieśń „Cicha noc” zapisana była z datą 22 lipca 1819 r. i liczyła siedem zwrotek.
Zachował się natomiast niedatowany rękopis Mohra, powstały prawdopodobnie między rokiem 1820 a 1825 (zapis w tonacji D-dur, metrum 6/8, na dwa głosy wokalne z towarzyszeniem gitary, sześć zwrotek), w którym wyraźnie podano autorów pieśni.
Zachowały się również późniejsze rękopisy Grubera:
Autografy te przechowywane są w archiwach w Hallein pod Salzburgiem ("Stille-Nacht-Archiv") i w Salzburgu ("Carolino Augusteum").
Tekst kolędy.
Oryginalna wersja, według autografu Josepha Mohra (1816 r.), liczy sześć zwrotek. Obecnie śpiewa się najczęściej wersję skróconą: zwrotkę 1, 2 i 6. Melodia (kompozycja): Franz Xaver Gruber, 1818.

</doc>
<doc id="311183" url="https://pl.wikipedia.org/wiki?curid=311183" title="Gdy śliczna panna">
Gdy śliczna panna



</doc>
<doc id="311186" url="https://pl.wikipedia.org/wiki?curid=311186" title="Maciej Sosnowski (aktor)">
Maciej Sosnowski (aktor)

Maciej Sosnowski (ur. 8 kwietnia 1961 we Wrocławiu, zm. 17 września 2015 tamże) – polski satyryk, aktor teatralny, filmowy i estradowy.
Współpracował z warszawskim "Podwieczorkiem przy mikrofonie", pisał monologi dla Hanki Bielickiej i Janiny Jaroszyńskiej. Grał w Teatrze Dramatycznym w Wałbrzychu oraz w teatrach wrocławskich (m.in. Impart, Teatr Komedia). Był współpracownikiem wrocławskiego Teatru Arka.

</doc>
<doc id="311189" url="https://pl.wikipedia.org/wiki?curid=311189" title="Barwa fioletowa">
Barwa fioletowa

Barwa fioletowa (fiolet) – światło o długości od 380 do 450 nm.
Kolor fioletowy można uzyskać na kilka sposobów:
Historia i symbolika.
Fioletowy od zawsze kojarzył się z władzą, uduchowieniem i szlachetnością. Podobna do fioletu purpura była bardzo cennym barwnikiem naturalnym, uzyskiwanym z niektórych gatunków ślimaków, używano jej w starożytności, a później w średniowieczu, do farbowania płaszczy osób piastujących wysokie stanowiska. W religii purpura symbolizuje mękę Chrystusa, w imperialnej Anglii była jedynym kolorem, którym w czasie żałoby można było dopełnić odcienie szarego i czarnego, przez co aż do początku XIX wieku był uważany za kolor ponury.
W latach 60. fiolet stał się kolorem buntu i przemian, uznawano go za niekonwencjonalny i prowokujący, zaś odcienie fioletu stały się symbolem młodości i poszukiwania wolności.
W Tajlandii fiolet jest kolorem żałoby dla wdów.
Fioletowy trójkąt był jednym z symboli oznakowania więźniów – Świadków Jehowy – w niemieckich nazistowskich obozach koncentracyjnych, używany w III Rzeszy.

</doc>
<doc id="311190" url="https://pl.wikipedia.org/wiki?curid=311190" title="The Need for Speed">
The Need for Speed

The Need for Speed – gra wydana na komputery PC (1995) oraz konsole Sony PlayStation (1996), Segę Saturn (1996) i 3DO Interactive Multiplayer (1994) przez kanadyjski oddział Electronic Arts. Po sukcesie tej części autorzy wydali kontynuację "Need for Speed II".
Była to pierwsza edycja serii gier samochodowych z elementami zręcznościowymi pod tytułem "Need for Speed".
Rozgrywka.
Graczom zostało oddane do dyspozycji osiem samochodów: Acura NSX, Chevrolet Corvette ZR-1, Dodge Viper RT/10, Ferrari 512, Lamborghini Diablo, Mazda RX-7, Porsche 911 i Toyota Supra Turbo oraz siedem tras z możliwością wybrania pory dnia wyścigu. Ponadto można się ścigać, korzystając z jednego z czterech trybów gry:
Wydanie.
Edycja specjalna.
W roku 1996 wydano edycję specjalną gry – "The Need For Speed Special Edition", w której dodano dwie nowe trasy, możliwość wyboru pory dnia, w której toczy się wyścig i lustrzane odbicia tras. Dodatkowo dodano możliwość gry sieciowej.
Odbiór.
Gra została dobrze przyjęta, IGN oceniło grę na 7/10 natomiast średnia ocen według GameRankings dla wersji PC to 83.00%. IGN w swojej recenzji zaznacza, że głównym walorem gry jest jej grafika, niemniej zwracając uwagę na mniejsze poczucie prędkości jak chociażby w Ridge Racer.

</doc>
<doc id="311191" url="https://pl.wikipedia.org/wiki?curid=311191" title="Szczękowce">
Szczękowce



</doc>
<doc id="311192" url="https://pl.wikipedia.org/wiki?curid=311192" title="Nawozy azotowe">
Nawozy azotowe

Nawozy azotowe – nawozy, które zawierają główny składnik pokarmowy roślin – azot – niezbędny do syntezy m.in. białek, często w formie bezpośrednio przyswajalnej przez rośliny, rzadziej w formie przyswajalnej po przemianach zachodzących w glebie. Nawozy azotowe są produktami przeznaczonymi dla sektora rolnego, służącymi głównie zwiększeniu efektywności upraw rolnych.
Znaczenie nawozów azotowych.
Spośród wszelkich nawozów mineralnych, nawozy azotowe mają największe znaczenie gospodarcze, wpływając w największym stopniu na plonowanie większości roślin oraz wzrost masy zielonej. Ponadto często do składu tych produktów dodaje się pierwiastki, które występują w glebie w niewielkich ilościach (siarka, magnez, bor), a od których obecności zależy prawidłowy rozwój roślin i wielkość plonów (wg prawa minimum von Liebiga). Przy niedoborze azotu rośliny słabo się krzewią, mają pokrój strzelisty oraz słabe i szybko opadające liście. Brak azotu obniża jakość plonu - powoduje skrócenie i osłabienie łodyg, obniżenie poziomu chlorofilu w roślinie oraz skrócenie okresu wegetacji. Nawożenie azotem jest niezbędne w każdym roku, w którym dana uprawa została obsiana. Ponadto azot jest składnikiem, wymywanym z gleby oraz uwalnianym do atmosfery.
Różnice w przyswajaniu nawozów azotowych ze względu na formę.
W zależności od postaci, azot zawarty w poszczególnych nawozach jest różnie przyswajany. Forma saletrzana (azotanowa) jest szybko absorbowana przez rośliny, natomiast nawozy amonowe i amidowe potrzebują więcej czasu na rozpad azotu do formy azotanowej, która może zostać wchłonięta.
Ponadto w rolnictwie wykorzystuje się nawozy zawierające inne składniki, np. fosfor i potas (nawozy NPK), a także lub siarkę (nawozy NPK+S). Są one stosowane do wspomagania upraw wymagających szczególnej obecności tych pierwiastków oraz w przypadku gleb o ich niskiej zawartości.
Zastosowanie.
Nawozy azotowe to jedne z najpopularniejszych na świecie środków wspomagających plonowanie. W 2011 r. wykorzystano na świecie łącznie ponad 112 mln t nawozów azotowych. Największa konsumpcja miała miejsce w Azji – ponad 71 mln t, z czego 38 mln t zostało wykorzystanych w samych tylko Chinach. Kraje Unii Europejskiej zużyły w 2011 r. ponad 10 mln t nawozów azotowych (najwięcej we Francji – prawie 2 mln t oraz w Niemczech – ponad 1,6 mln t). Polska znajduje się w czołówce krajów europejskich wykorzystujących środki na bazie azotu – ich użycie w 2011 r. wyniosło ponad 1,4 mln t.
Na przełomie 2010/2011 r. światowa produkcja nawozów fosforowych wyniosła ok. 35 mln t, zaś preparatów potasowych – ok. 22 mln t.
Przemysł nawozowo-chemiczny w Polsce.
Historia polskiego przemysłu nawozowego zaczęła się w podtarnowskich Mościcach w 1930 r. wraz z otwarciem Państwowej Fabryki Nawozów Azotowych. Kolejnym krokiem było połączenie jej z poniemieckimi zakładami na terenie Chorzowa, w wyniku którego powstały Zjednoczone Fabryki Związków Azotowych w Mościcach i Chorzowie, którymi kierował Eugeniusz Kwiatkowski. Rozkwit rozwoju polskiego przemysłu nawozów azotowych miał miejsce po wojnie. W jego wyniku ponownie ruszyły fabryki w Mościcach (od 1951 r. przyłączono je do Tarnowa) oraz w Chorzowie. Ponadto powstały przedsiębiorstwa we Włocławku (Zakłady Azotowe "Włocławek", dziś Anwil S.A.), w Policach (Zakłady Chemiczne "Police" S.A., obecnie: Grupa Azoty Zakłady Chemiczne "Police" S.A.), w Kędzierzynie (Zakłady Przemysłu Azotowego "Kędzierzyn", obecnie: Grupa Azoty Zakłady Azotowe "Kędzierzyn" S.A.) oraz w Puławach (Zakłady Azotowe "Puławy", obecnie: Grupa Azoty Zakłady Azotowe "Puławy" S.A.). Po okresie transformacji większość z nich została przekształcona w spółki Skarbu Państwa. W ostatnich latach doszło do konsolidacji przedsiębiorstw Wielkiej Syntezy Chemicznej. W 2013 r. do Grupy Kapitałowej Azoty (łączącej firmy z Tarnowa, Kędzierzyna i Polic) dołączyła Grupa Kapitałowa Zakłady Azotowe "Puławy" S.A. W ten sposób utworzona została Grupa Azoty, będąca największym producentem nawozów azotowych w Polsce.
Zdolności produkcyjne przemysłu nawozowo-chemicznego w Polsce.
Przykładowe roczne zdolności produkcyjne polskich producentów nawozów azotowych wynoszą:

</doc>
<doc id="311195" url="https://pl.wikipedia.org/wiki?curid=311195" title="Ludwig Ramdohr">
Ludwig Ramdohr

Ludwig Daniel Ramdohr (ur. 15 czerwca 1909, zm. 3 maja 1947 w Hameln) – zbrodniarz hitlerowski, członek załogi obozu koncentracyjnego Ravensbrück.
Oficer hitlerowskiej policji kryminalnej (Kripo). W latach 1942–1945 był członkiem "Politische Abteilung" (Wydziału Politycznego, czyli obozowego Gestapo) w Ravensbrück. Stał na czele oddziału IV tego Wydziału komendantury obozu, który zajmował się więźniarkami politycznymi. Odpowiedzialny za eksterminację i maltretowanie tych więźniarek. Specjalizował się w okrutnych przesłuchaniach.
W pierwszym procesie załogi Ravensbrück przed brytyjskim Trybunałem Wojskowym skazany na karę śmierci przez powieszenie. Stracony 3 maja 1947 w więzieniu Hameln.

</doc>
<doc id="311199" url="https://pl.wikipedia.org/wiki?curid=311199" title="Imo">
Imo



</doc>
<doc id="311200" url="https://pl.wikipedia.org/wiki?curid=311200" title="Duńska Partia Ludowa">
Duńska Partia Ludowa

Duńska Partia Ludowa (duń. "DF, Dansk Folkeparti") – nacjonalistyczna partia polityczna powstała w 1995. Jej członkowie zasiadają w duńskim parlamencie nieprzerwanie od 1998.
Od 2022 roku jej liderem jest Morten Messerschmidt.
Ideologia.
Główne postulaty Dansk Folkeparti opierają się na antyimigracyjnej polityce, dążeniu do wystąpienia Danii z Unii Europejskiej i układu z Schengen oraz sprzeciwianiu się wprowadzeniu waluty euro.
Na oficjalnej stronie partia przedstawia się słowami:
Historia.
6 października 1995 Pia Kjærsgaard, Kristian Dahl Thulesen, Poul Nødgaard i Ole Donner powołali do życia Dansk Folkeparti. W trakcie pierwszego krajowego zjazdu partii, który odbył się 1 czerwca 1996 w gminie Vissenbjerg Pia Kjærsgaard została jednogłośnie wybrana na przewodniczącą. W wyborach parlamentarnych w 1998 na DF oddano 7,4% głosów co przełożyło się na 13 mandatów w Folketingu. Trzy lata później w przyśpieszonych wyborach parlamentarnych partia znacznie poprawiła swój wynik uzyskując 12% poparcia i 22 mandaty.
Wybory w 2005, 2007, 2011 i 2015.
W wyborach parlamentarnych w 2005 roku partia uzyskała 24 (z 179) miejsca w Folketingu, co uczyniło ją trzecią pod względem wielkości partią w Danii i potwierdziło sukces z poprzednich wyborów z (2001), do których w trakcie kampanii partia nadała dość dramatyczny charakter rozpętując ogólnokrajową debatę w sprawie imigracji (z programu wyborczego partii: "Dania nie jest krajem dla imigrantów! Należy odsyłać ich, skąd przybyli, utrudnić napływ nowych cudzoziemców i zaostrzyć przepisy w kwestii uzyskiwania obywatelstwa duńskiego".) 13 listopada 2007 w wyborach parlamentarnych na Duńska Partię Ludową oddano łącznie 13,9% głosów co pozwoliło jej uzyskać 25 mandatów. 
W wyborach parlamentarnych w 2011 roku na Duńską Partię Ludową oddano 12,3% głosów co dało jej 22 mandaty. 
W wyborach parlamentarnych w 2015 roku oddano na nią 21,1% głosów. DPL stała się drugą siłą w duńskim parlamencie.
Liczba członków: 12 064 (2013).

</doc>
<doc id="311201" url="https://pl.wikipedia.org/wiki?curid=311201" title="Dansk Folkeparti">
Dansk Folkeparti



</doc>
<doc id="311204" url="https://pl.wikipedia.org/wiki?curid=311204" title="Orłowo (Gdynia)">
Orłowo (Gdynia)

Orłowo – nadmorska, południowa dzielnica Gdyni z przystanią morską dla rybaków (pas plaży). Znajduje się w niej molo orłowskie, a także charakterystyczny dla krajobrazu dzielnicy klif, z którym nazwę dzieli usytuowane w Orłowie centrum handlowe.
W Orłowie znajduje się też stacja kolejowa i przystanek Szybkiej Kolei Miejskiej w Trójmieście Gdynia Orłowo. Na granicy Orłowa z Płytą Redłowską można zobaczyć wiele dział, bunkrów i transzei z początku lat 50. XX w. W latach 1931–1935 istniała gmina Orłowo Morskie.
Nad morzem wyznaczono letnie kąpielisko Gdynia Orłowo o łącznej długości linii brzegowej 100 metrów. W latach 1937–2012 znajdował się tutaj dwukondygnacyjny murowany obiekt łazienek, posiadający sto kabin z bieżącą wodą oraz kabiny kąpielowe z wannami, stanowiący do sztormu w 2009 prowizoryczne zaplecze sceny letniej Teatru Miejskiego im. Witolda Gombrowicza. W jednym ze swoich utworów muzycznych wspomina o Orłowie raper Belmondo pochodzący z Gdyni. Wiosną 2020 kosztem 2,5 mln zł na 500-metrowym odcinku od orłowskiego mola do potoku Kolibkowskiego dokonano odtworzenia i poszerzenia zniszczonej sztormami plaży do 40 metrów; efekt tych prac był jednak krótkotrwały i przetrwał zaledwie do sztormów na przełomie stycznia i lutego 2022.
Położenie.
Orłowo graniczy z dzielnicami Gdyni: Redłowo (od północy), Mały Kack (od zachodu), z miastem Sopot (od południa), a także z Zatoką Gdańską (od wschodu). Przez Orłowo przepływa rzeka Kacza, która uchodzi tu do Morza Bałtyckiego. Wody rzeki umożliwiały funkcjonowanie młyna. Najwyższym wzniesieniem dzielnicy jest Góra Gołębia o wysokości 106,6 m, tak więc wysokości względne na terenie dzielnicy przekraczają 100 metrów i jest to tym samym najwyższa nadmorska dzielnica Trójmiasta.
Historia.
Swoją nazwę Orłowo zawdzięcza zapewne rybakowi Hansowi (Johannowi) Adlerowi, który w 1829 kupił od miejscowego młynarza ziemię przy ujściu rzeki Kaczej, na której postawił karczmę. Karczma ta, nazwana "Adlershorst" (w dosłownym tłumaczeniu „Orla Kępa” lub „Orle Gniazdo”), dała nazwę miejscowości, która po 1920 r. została oficjalnie przemianowana na "Orłowo" (nazwę tę podaje już Słownik Geograficzny Królestwa Polskiego z 1886). W 1939 Niemcy przywrócili nazwę sprzed 1920.
Powstały w 1840 zajazd Adlera przetrwał do dziś jako część szkoły plastycznej. Osada „Adlershorst” została urzędowo potwierdzona w 1857 r. W kolejnych latach powstawały pensjonaty w rejonie ul. Zacisznej, Orłowskiej i Spacerowej. Sama gospoda w II połowie XIX w. została rozbudowana i przemianowana na „Hotel Adlershorst”.
W 1871 w Orłowie znajdowały się tylko dwa domy, a w 1908 siedem.
W latach 1906–1907 niedaleko zajazdu, u stóp klifu stanął zbudowano Dom Kuracyjny, mieszczący hotel i restaurację z tarasem, z którego roztaczał się piękny widok na zatokę. W 1921 roku w Orłowie zarejestrowanych było 13 łodzi wiosło-żaglowych i 1 kuter wiosło-żaglowy, zaś liczba mieszkańców trudniących się rybołówstwem wynosiła 7.
Przed wybuchem II wojny światowej w Orłowie gościło od 8 do 10 tys. kuracjuszy, korzystających z 34 pensjonatów oraz licznych kwater. Wśród nich był m.in. Stefan Żeromski, który z rodziną spędził tu wiosnę i lato 1920, oraz odwiedzający go Jan Kasprowicz, Antoni Abraham i Aleksander Majkowski. Powstała tu jego opowieść „Sambor i Mestwin”, tu też przygotowywał się do stworzenia „Wiatru od morza”. Żeromski odbywał z Orłowa wycieczki piesze i konne, a raz wybrał się statkiem na Hel.
W 1934 r. z materiałów z rozbiórki tymczasowego mola w Gdyni żołnierze zbudowali 420-metrowe molo spacerowe, do którego dobijały statki żeglugi przybrzeżnej. W ten sposób Orłowo posiadało dwa równoległe mola – pierwsze powstało pod koniec lat 20. w wyniku przedłużenia dotychczasowego pomostu cumowniczego.
Według legendy nazwa Orłowo to pamiątka po spektakularnej bitwie orłów, która była obserwowana 6 stycznia 1666 w tym miejscu przez okolicznych rybaków.
Atrakcje turystyczne i zabytki.
Do głównych atrakcji Orłowa należy spacerowe molo i okolice klifu, umożliwiające spacery i wycieczki widokowe.
Przez wiele lat przy ulicy Orłowskiej 13 istniał jeden z najbardziej znanych klubów w Trójmieście – Maxim, który m.in. spopularyzował zespół Lady Pank piosenką pt. „Tańcz głupia tańcz”, rozpoczynającą się tekstem – U Maxima w Gdyni. Obok pozostałości klubu niszczeje obiekt dawnego Czerwonego Dworu.
Od 2021 w sezonie letnim dworzec kolejowy w Orłowie połączony jest z molem bezpłatną linią "Orłowski meleks".
Po 2021 u zbiegu ulicy Orłowskiej i ujścia rzeki Kaczej przewidywane jest powstanie skweru rekreacyjnego „Wzgórze Mewy” z siłownią, tarasem piknikowym i punktem widokowym.
Kościoły, parafie i zakony.
Kościoły.
Na terenie dzielnicy znajdują się następujące kościoły:
Parafie.
Na terenie dzielnicy znajduje się parafia Matki Boskiej Bolesnej w Gdyni. Parafia ta powstała w 1945 roku, gdy po II wojnie światowej ks. Stefan Kwiatkowski poświęcił kościół protestancki w Orłowie za przyzwoleniem Kurii Biskupiej w Pelplinie.
Zakony.
Na terenie Orłowa są klasztory sióstr:

</doc>
<doc id="311206" url="https://pl.wikipedia.org/wiki?curid=311206" title="Stefan VII">
Stefan VII

Stefan VII lub Stefan VIII (łac. "Stephanus VII", ur. w Rzymie, zm. w lutym 931) – papież w okresie od grudnia 928 do lutego 931.
Życiorys.
Stefan pochodził z Rzymu i był kardynałem-prezbiterem od św. Anastazji. Na tron papieski wyniosła go Marozja, od której był całkowicie zależny. Na temat jego pontyfikatu wiadomo jedynie, że wydał przywilej protekcyjny na rzecz opactwa Sant Antimo w diecezji Chiusi. Wydane rzekomo przez niego przywileje dla klasztorów Brogne we Francji i San Vincenzo al Volturno w Kapui okazały się falsyfikatami.
Został wtrącony do więzienia i tam uduszony w lutym 931.

</doc>
<doc id="311208" url="https://pl.wikipedia.org/wiki?curid=311208" title="Jan XI (papież)">
Jan XI (papież)

Jan XI (łac. "Ioannes XI", ur. w Rzymie, zm. w 935 tamże) – papież w okresie od marca 931 do grudnia 935.
Życiorys.
Pochodził z Rzymu i został kardynałem-prezbiterem od Najświętszej Marii Panny na Zatybrzu, w wieku dwudziestu kilku lat. Jego prawdziwe imię brzmiało Aleksander. Według Liber Pontificalis i Liutpranda z Cremony, Jan był nieślubnym dzieckiem Marozji i papieża Sergiusza III, a co za tym idzie pochodził z rodu Tusculum.
Papież, na prośbę opata Odona, potwierdził opiekę Stolicy Piotrowej nad opactwem w Cluny. Na początku 932 roku, cesarz bizantyński Roman I Lekapen zwrócił się do papieża z prośbą o udzielenie zgody na konsekrację jego 15-letniego syna, Teofilakta na patriarchę Konstantynopola. Jan, za namową swojej matki, zgodził się i wysłał na intronizację (27 lutego 933) dwóch biskupów jako legatów papieskich. W lecie 932, Marozja owdowiała i natychmiast poślubiła swojego szwagra króla Włoch, Hugona z Prowansji. Wkrótce potem, przyrodni brat papieża, Alberyk II, który ostro sprzeciwiał się małżeństwu matki wystąpił przeciw niej i przeciw Janowi. W grudniu 932 roku Alberyk z uzbrojonym tłumem wkroczył na Zamek Świętego Anioła, gdzie rezydowała Marozja i wtrącił ją wraz z Janem do więzienia, a następnie ogłosił się senatorem wszystkich Rzymian i księciem Rzymu. Papież został prawdopodobnie zwolniony z więzienia, lecz pozostał całkowicie podporządkowany swojemu bratu, który nałożył na niego areszt domowy na Lateranie.
Według jednej z teorii papież i Marozja zostali zamordowani pod koniec 935 roku. Jan XI został pochowany w bazylice św. Jana na Lateranie.

</doc>
<doc id="311209" url="https://pl.wikipedia.org/wiki?curid=311209" title="Leon VII">
Leon VII

Leon VII OSB (łac. "Leo VII" ur. w Rzymie, zm. 13 lipca 939 roku) – papież w okresie od 3 stycznia 936 do 13 lipca 939.
Życiorys.
Urodził się w Rzymie; był benedyktynem, kardynałem prezbiterem kościoła św. Sykstusa, a papieżem został dzięki panującemu w Rzymie księciu Alberykowi II ze Spoleto.
Leon, na prośbę Alberyka, włączał się w odnowę monastycyzmu i zreformował życie mnichów. Zaprosił do Rzymu Odona, opata Cluny, którego poprosił o pomoc w reorganizacji życia monastycznego, począwszy od klasztoru przy bazylice Św. Pawła. Papież odnowił przywileje dla opactwa w Subiaco, gdzie znajdowała się grota św. Benedykta. W 937 roku mianował arcybiskupa Moguncji, Fryderyka, legatem dla Niemiec, powierzając mu reformę duchowieństwa; zezwolił na usuwanie z miast Żydów do czasu przyjęcie przez nich chrztu, chociaż zabronił nawracania ich siłą. Pisał do biskupów francuskich i niemieckich, wypowiadając się przeciwko wróżbitom i czarownikom.
Leon VII zmarł w Rzymie, pochowano go w bazylice św. Piotra.

</doc>
<doc id="311210" url="https://pl.wikipedia.org/wiki?curid=311210" title="Rossmoor">
Rossmoor

Miejscowości w USA:

</doc>
<doc id="311212" url="https://pl.wikipedia.org/wiki?curid=311212" title="Kutuzow">
Kutuzow



</doc>
<doc id="311213" url="https://pl.wikipedia.org/wiki?curid=311213" title="Carmen Mory">
Carmen Mory

Carmen Maria Mory (ur. 2 lipca 1906 w Adelboden, zm. 9 kwietnia 1947 w Hamburgu) – kapo w niemieckim nazistowskim obozie koncentracyjnym Ravensbrück, współodpowiedzialna za liczne zbrodnie popełnione na więźniarkach tego obozu.
Życiorys.
Z pochodzenia Szwajcarka, córka lekarza z Berna. W 1932 wyemigrowała do Niemiec, gdzie w 1934 została informatorem na usługach Gestapo. W 1936 wysłano ją jako agentkę do Paryża w celu inwigilowania emigrantów, gdzie w 1939 została aresztowana przez władze francuskie jako szpieg III Rzeszy. Skazana następnie w kwietniu 1940 na śmierć i ułaskawiona w czerwcu tego roku (zaoferowała się jako podwójna agentka). Utraciła jednak przy tym zaufanie władz nazistowskich, które po upadku Francji postanowiły ją aresztować. 
Po pobycie w różnych więzieniach trafiła ostatecznie do obozu koncentracyjnego dla kobiet w Ravensbrück. W obozie tym Mory pełniła funkcję kapo (więźniarki funkcyjnej) i pracowała w rewirze (szpitalu obozowym – konkretnie jako starsza w Bloku 10, dla pacjentek z gruźlicą oraz chorych umysłowo) jako pielęgniarka. Słynęła z brutalności i sadyzmu. Pomagała m.in. lekarzowi SS Percy'emu Treite w eksterminacji rzekomo umysłowo chorych więźniarek w jednym z bloków w Ravensbrück. Nieustannie katowała podległe jej oraz przebywające w rewirze więźniarki, znana była także jako szpieg i donosiciel na usługach obozowego Gestapo.
Mory skazana została na karę śmierci w pierwszym procesie załogi Ravensbrück przed brytyjskim Trybunałem Wojskowym. Zarzucono jej znęcanie się nad więźniarkami, udział w selekcjach, zabijanie kobiet przy pomocy zastrzyków z trucizną. Uniknęła powieszenia popełniając samobójstwo (podcięcie żył) w więzieniu w kwietniu 1947 (wyroki wykonano w maju tego roku). Aczkolwiek inne źródła podają, iż wyrok został jednak wykonany w więzieniu Hamburg-Fuhlsbüttel.

</doc>
<doc id="311214" url="https://pl.wikipedia.org/wiki?curid=311214" title="Matthias Jabs">
Matthias Jabs

Matthias Jabs (ur. 25 października 1955 w Hanowerze) – niemiecki gitarzysta hardrockowy, członek grupy Scorpions.
Naukę gry na gitarze rozpoczął w wieku 13 lat. Zafascynowała go gra mistrza gitary – Jimiego Hendriksa. Początkowo uczył się na pamięć utworów Hendriksa, a do jego ulubionych należał "All Along the Watchtower". Matthias na poważnie zaczął myśleć o karierze rockowego gitarzysty i postanowił przyłączyć się do zespołów "Lady" i "Fargo".
Gdy w niemieckim zespole Scorpions zwolniło się miejsce po odejściu Michaela Schenkera z rekomendacji młodszego z braci Schenkerów do zespołu dołączył Matthias Jabs. Zespół miał w planie wydanie płyty. W nagrywaniu albumu wzięło udział trzech gitarzystów – Rudolf Schenker, Matthias Jabs oraz wyrzucony z UFO Michael Schenker.
Po wydaniu płyty "Lovedrive" Jabs na dobre zadomowił się w niemieckim zespole. Brał udział w komponowaniu muzyki do tekstów Klausa Meine oraz w późniejszym czasie sam zaczął pisać słowa niektórych utworów. Z zespołem Scorpions nagrał w sumie 20 płyt.
Matthias Jabs jest gitarzystą typowo zespołowym. Ma ogromny wkład w działalność zespołu. Takie utwory jak "Blackout", "No One Like You" czy "The Zoo" są klasykami światowego rocka. Utwory nagrywane z Jabsem cechują się dużą ilością doskonałych alikwotów, pick slidów, legat oraz różnych zabaw systemem tremolo. Solówki w utworach takich jak "Rock You Like a Hurricane", "No One Like You" czy wcześniej wspomnianym "The Zoo" (tu został użyty efekt "talk box") to popisy formatu światowego rocka.

</doc>
<doc id="311215" url="https://pl.wikipedia.org/wiki?curid=311215" title="Suworow">
Suworow



</doc>
<doc id="311216" url="https://pl.wikipedia.org/wiki?curid=311216" title="Buldog (zespół muzyczny)">
Buldog (zespół muzyczny)

Buldog – projekt muzyczny Piotra Wieteski, byłego basisty i obecnego menedżera Kultu, a także menedżera Kazika i KNŻ. Zespół Buldog gra połączenie muzyki punkowej i funk. Na początku działalności zespół wydawał swoje płyty własnym sumptem (Agencja Koncertowo – Wydawnicza "Buldog"), ostatnia płyta została wydana przez Kayax.
Historia.
Początki i Płyta (2004–2007).
Piotr Wieteska już od dawna myślał nad tym projektem, ale jak mówi w jednym z wywiadów: "Nie było na to czasu i możliwości a tylko chęci i wewnętrzna potrzeba." dodając: "Taka okazja pojawiła się, kiedy Kazikowi przedłużało się nagrywanie 41. Zarządził wówczas trzymiesięczną przerwę koncertową. Postanowiłem ten czas wykorzystać na zrealizowanie marzeń i z trzema kolegami rozpocząłem próby.". Piotr Wieteska mówi o nazwie zespołu: "Kiedyś miałem buldoga angielskiego, podoba mi się wygląd i usposobienie charakteryzujące tę rasę, ale nie wiązałbym tych kwestii z kapelą. Podobała mi się taka nazwa, fajnie brzmi."
Do zespołu zaprosił muzyków związanych z Kultem: z lat, w których w nim występował (1982–1986) – Kazika Staszewskiego na wokalu i klawiszowca Jacka Szymoniaka (vel Syna Stanisława), Wojciecha Jabłońskiego technicznego (od 2008 także gitarzystę) Kultu, byłego pracownika "Kult – Ochrony" Adama Swęderę jako perkusistę oraz Kultową sekcję dętą, czyli Janusza Zdunka i Tomasza Glazika. W takim składzie zespół nagrał debiutancki singiel "Singiel" i długogrającą płytę "Płyta".
Buldog z założenia miał być projektem studyjnym, jednak pierwszy koncert grupy odbył się 6 stycznia 2007 w warszawskim klubie "Hybrydy".
Kazik &amp; Buldog (2007–2009).
Zespół postanawia kontynuować działalność koncertową jednak pod szyldem "Kazik &amp; Buldog", gdzie oprócz utworów Buldoga grał również solowe utwory Kazika, a do końca 2008 roku także KNŻ. Pierwszy taki koncert odbył się 18 maja tego samego roku podczas Juwenaliów Uniwersytetu Wrocławskiego.
Z czasem do zespołu dołączyli: waltornistka Ala Gadomska, puzonista Kultu Jarosław Ważny, oraz scratchujący wcześniej gościnnie na albumie DJ George. W grudniu 2008 roku ze względów osobistych grupę opuścił Syn Stanisława, a zastąpił go Skuter. W związku ze zbyt dużą liczbą projektów (i m.in. reaktywację KNŻ), w maju 2009 Kazik Staszewski zdecydował się odejść z zespołu po zagraniu ostatnich czerwcowych koncertów. W takiej wersji zespół zagrał 41 występów.
Chrystus miasta (2009–2011).
Po odejściu z zespołu Kazika Staszewskiego Buldog przerwał tymczasowo działalność koncertową, a forma przyszłych występów pozostawała niewiadomą. W lipcu 2009 nowym wokalistą zespołu został Tomasz Kłaptocz współtwórca i wokalista grupy Akurat. 7 grudnia 2009 w studiu DR w Wiśle zespół rozpoczął nagrywanie nowej płyty, realizatorem jak w przypadku poprzedniego wydawnictwa został Adam Toczko. Premiera albumu odbyła się 19 kwietnia 2010, otrzymał on nazwę "Chrystus miasta".
Zawieszenie działalności.
Pod koniec 2014 r. zespół ogłosił zawieszenie działalności.

</doc>
<doc id="311217" url="https://pl.wikipedia.org/wiki?curid=311217" title="Włodzimierz Karpiński">
Włodzimierz Karpiński

Włodzimierz Witold Karpiński (ur. 16 listopada 1961 w Puławach) – polski polityk, samorządowiec i chemik, w 2011 sekretarz stanu w Ministerstwie Spraw Wewnętrznych i Administracji, w latach 2011–2013 sekretarz stanu w Ministerstwie Administracji i Cyfryzacji, w latach 2013–2015 minister skarbu państwa. Poseł na Sejm V, VI, VII i VIII kadencji. 
Życiorys.
Absolwent I Liceum Ogólnokształcącego im. księcia Adama Jerzego Czartoryskiego w Puławach. W 1990 ukończył studia na Wydziale Inżynierii Chemicznej i Procesowej Politechniki Warszawskiej. W 1993 ukończył również studia menedżerskie na Uniwersytecie Warszawskim, a w 2004 studia podyplomowe w zakresie zarządzania funduszami strukturalnymi i prawa Unii Europejskiej na Uniwersytecie Marii Curie-Skłodowskiej.
Od 1986 do 1989 był pracownikiem Tarchomińskich Zakładów Farmaceutycznych „Polfa Tarchomin”, a następnie dyrektorem w BPT „Synteza”. W latach 1990–1994 prowadził własną działalność gospodarczą. Był również kierownikiem w Przedsiębiorstwie Remontowo-Montażowym „Remo” w Puławach i w „OIC Poland” w Lublinie. W latach 1994–2002 pełnił funkcję wiceprezydenta Puław. Następnie do 2005 był radnym miasta. Równocześnie pełni funkcję członka zarządu Grupy Azoty Zakładów Azotowych „Puławy”.
Od 2001 związany z Platformą Obywatelską. W wyborach parlamentarnych w 2001 bez powodzenia kandydował z 2. miejsca na jej liście w okręgu lubelskim. W kolejnych wyborach parlamentarnych w 2005, startując z tej samej listy i w tym samym okręgu, uzyskał mandat posła V kadencji. W wyborach w 2007 po raz drugi uzyskał mandat poselski, otrzymując 16 873 głosy.
9 sierpnia 2011 został powołany na stanowisko sekretarza stanu w Ministerstwie Spraw Wewnętrznych i Administracji. Zastąpił na tej funkcji Tomasza Siemoniaka. W wyborach parlamentarnych w 2011 ponownie został wybrany do Sejmu z okręgu lubelskiego, znajdując się na 3. pozycji na liście Platformy Obywatelskiej i otrzymując 16 498 głosów. Z dniem 23 listopada 2011 objął stanowisko sekretarza stanu w nowo utworzonym resorcie administracji i cyfryzacji.
19 kwietnia 2013, w związku z zapowiedzią premiera Donalda Tuska o zamiarze powołania Włodzimierza Karpińskiego na stanowisko ministra skarbu państwa, odwołany został on ze stanowiska sekretarza stanu w ministerstwie administracji i cyfryzacji. Na stanowisko ministra skarbu państwa powołany został pięć dni później. W październiku 2013 wybrany został na przewodniczącego Platformy Obywatelskiej w województwie lubelskim.
22 września 2014 ponownie objął stanowisko ministra skarbu państwa, wchodząc w skład rządu Ewy Kopacz. 10 czerwca 2015 premier poinformowała o złożeniu przez niego dymisji z pełnionej funkcji. Został odwołany ze stanowiska pięć dni później przez prezydenta RP.
W wyborach w 2015 został ponownie wybrany do Sejmu, otrzymując 10 260 głosów. W Sejmie VIII kadencji został zastępcą przewodniczącego Komisji do Spraw Energii i Skarbu Państwa, pracował też w Komisji Gospodarki i Rozwoju (2015–2016). W grudniu 2017 nie kandydował ponownie na przewodniczącego wojewódzkich struktur PO. W wyborach do Parlamentu Europejskiego w 2019 bezskutecznie ubiegał się z listy Koalicji Europejskiej jako reprezentant PO o mandat posła do PE w okręgu obejmującym województwo lubelskie. Nie wystartował w kolejnych wyborach parlamentarnych w tym samym roku.
W listopadzie 2019 został powołany na stanowisko prezesa Miejskiego Przedsiębiorstwa Oczyszczania w Warszawie. W kwietniu 2021 wygrał konkurs na sekretarza m.st. Warszawy.
W lutym 2023 został zatrzymany przez funkcjonariuszy CBA. Przedstawiono mu zarzut przestępstwa korupcji, do którego się nie przyznał. Na wniosek prokuratora sąd zastosował wobec niego tymczasowe aresztowanie na 3 miesiące. Następnie został zawieszony w pełnieniu funkcji sekretarza m.st. Warszawy.
Odznaczenia.
W 2000 odznaczony Srebrnym Krzyżem Zasługi.
Życie prywatne.
Jest żonaty, ma pięciu synów. Jego brat Bronisław został samorządowcem.

</doc>
<doc id="311218" url="https://pl.wikipedia.org/wiki?curid=311218" title="Maryn II">
Maryn II

Maryn II, Marynus II lub Marcin III (łac. w zależności od przyjętej wersji imienia "Marinus II" albo "Martinus III", ur. w Rzymie, zm. w maju 946) – papież w okresie od 30 października 942 do maja 946.
Błąd w imieniu.
W związku z faktem, że w średniowieczu wiele katalogów przekręcało imię papieży Maryna I (na "Marcin II") i Maryna II (na "Marcin III"), kolejni papieże, którzy przyjęli imię Marcin zachowywali błędną numerację (Marcin IV powinien w rzeczywistości nazywać się "Marcinem II", a Marcin V "Marcinem III".
Życiorys.
Pochodził z Rzymu, gdzie został kardynałem-prezbiterem od św. Cyriaka. Papieżem mianował go Alberyk II ze Spoleto, samozwańczy książę Rzymu, sprawujący wówczas niepodzielną władzę nad Wiecznym Miastem.
Maryn, nie mogąc uwolnić się spod kurateli Alberyka, poświęcił się w całości sprawom kościelnym. Według Cezarego Baroniusza, papież uchodził za znawcę Pisma Świętego oraz prawa kanonicznego, nadto zasłynął jako opiekun biednych i restaurator wielu kościołów. Zachowało się zaledwie osiem wydanych przez niego dokumentów (istnienie pięciu dalszych daje się wywnioskować ze źródeł pośrednich), w większości dotyczących ochrony praw włoskich biskupstw i klasztorów. Większe znaczenie można przypisać jedynie nadaniu godności papieskiego wikariusza arcybiskupowi Fryderykowi z Moguncji na początku 946. Zachowały się sporadyczne wzmianki o mediacjach Maryna w konfliktach między włoskimi feudałami, a także o politycznych kontaktach papieża z Niemcami i Anglią.
Maryn II zmarł w Rzymie i został pochowany w bazylice watykańskiej.

</doc>
<doc id="311220" url="https://pl.wikipedia.org/wiki?curid=311220" title="Agapit II">
Agapit II

Agapit II (ur. w Rzymie, zm. w grudniu 955 tamże) – papież od 10 maja 946 do grudnia 955.
Życiorys.
Agapit pochodził z Rzymu i na papieża został wybrany przez panującego w Wiecznym Mieście księcia Alberyka II ze Spoleto. Na podstawie pośrednich danych przyjmuje się, że sakrę biskupią otrzymał 10 maja 946 i tę datę uważa się za początek jego pontyfikatu.
Agapit II, nie mogąc wyrwać się spod kurateli Alberyka, poświęcił się głównie sprawom religijnym, usiłując jednak doprowadzić do wzmocnienia autorytetu papiestwa w świecie chrześcijańskim. Alberyk II sprzyjał reformie kluniackiej, co ułatwiało reformatorskie działania Agapita II, m.in. sprowadził on mnichów z Gorze do opactwa przy bazylice św. Pawła.
Na okres jego pontyfikatu przypada intensyfikacja kontaktów papiestwa z królestwem niemieckim. W 951 król Niemiec Otton I Wielki wyprawił się do Włoch celem uzyskania korony cesarskiej, a w jego imieniu negocjacje w tej sprawie z papieżem, prowadzili arcybiskup Fryderyk z Moguncji i biskup Hartbert z Chur. Mimo przychylnej postawy Agapita do koronacji nie doszło, gdyż najazdy węgierskie zmusiły Ottona do powrotu do Niemiec. Konsekwencją tej wyprawy było jednak znaczące wzmocnienie pozycji Niemiec w północnej Italii. Agapit II wydał szereg przywilejów na rzecz niemieckich klasztorów i biskupstw, m.in. na rzecz benedyktyńskiego opactwa w Fuldzie (948), klasztoru św. Maurycego w Magdeburgu, żeńskiego opactwa Gandersheim czy archidiecezji hamburskiej. W 948 ustanowił diecezjalną organizację kościelną w Danii i podporządkował ją metropolii hamburskiej, a w 953 przesłał paliusz arcybiskupowi Brunonowi z Kolonii.
Agapit II zaangażował się też w konflikt o obsadę archidiecezji Reims. W 925 ówczesny papież Jan X mianował na to stanowisko pięcioletniego wówczas Hugona, syna hrabiego Herberta II de Vermadois. Jednakże król Ludwik IV wprowadził tam swojego kandydata Artolda. Papież początkowo poparł Artolda, później zmienił zdanie na korzyść Hugona, wreszcie na synodzie rzymskim w 949 zatwierdził na stanowisku metropolity Artolda, a na Hugona rzucił klątwę.
Alberyk II krótko przed swoją śmiercią w 954 odebrał od rzymskiej szlachty i duchowieństwa przysięgę, że następnym papieżem zostanie jego nieślubny syn Oktawian. Choć było to sprzeczne z prawem kościelnym, źródła wskazują, że Agapit w żaden sposób nie protestował przeciwko tej faktycznej elekcji jego następcy jeszcze za jego życia, przeciwnie, przysięga ta została złożona w jego obecności i za jego zgodą. Po śmierci Alberyka II (31 sierpnia 954) Oktawian przejął świecką władzę w Rzymie.
Agapit II niewiele przeżył swojego protektora, gdyż zmarł na początku grudnia 955, a jego następcą, zgodnie z obietnicą złożoną przez Rzymian Alberykowi, został Oktawian, który przyjął imię Jan XII.
Agapit II umarł w opinii świętości, jednak jego kultu nigdy nie potwierdzono.

</doc>
<doc id="311222" url="https://pl.wikipedia.org/wiki?curid=311222" title="Zell Miller">
Zell Miller

Zell Bryan Miller (ur. 24 lutego 1932 w Young Harris, zm. 23 marca 2018 tamże) – amerykański polityk ze stanu Georgia. Działacz prawicowego skrzydła Partii Demokratycznej.
Wczesne lata.
Zell Miller urodził się w małej miasteczku Young Harris w Georgii. Studiował historię na stanowym uniwersytecie.
W latach 50. służył w piechocie morskiej, gdzie dosłużył się stopnia sierżanta.
Rodzina.
Miller jest żonaty z Shirley Carver Miller, z którą ma dwóch synów, czworo wnuków i czworo prawnucząt.
Kariera polityczna.
Pierwsze kroki i drugi urząd w stanie.
Jego pierwszym kontaktem z czynną polityką był okres w latach 1959–1960, kiedy był burmistrzem Young Harris. Następnie zasiadał w stanowym senacie. W roku 1964 ubiegał się o miejsce w ogólnokrajowej Izbie Reprezentantów, ale poniósł porażkę w prawyborach. Występował wówczas jako segregacjonista, atakujący administrację prezydenta Lyndona B. Johnsona za zniesienie segregacji rasowej i ułatwienia w głosowaniu ludności kolorowej na południu.
Jego pierwszą funkcją administracyjną był fotel szefa sztabu gubernatora Lestera Maddoxa. W roku zaś 1974 został wybrany wicegubernatorem Georgii. Urząd ten zajmował do roku 1991.
Gubernator.
Gubernatorem został wybrany w roku 1990, pokonując w prawyborach burmistrza Atlanty Andrew Younga i przyszłego następcę na stanowisko szefa władzy wykonawczej stanu Roya Barnesa. Zaś we właściwych wyborach republikanina i, co ciekawsze, późniejszego następcę na fotelu senatora, Johnny’ego Isaksona.
W roku 1992 poparł kandydaturę gubernatora Arkansas Billa Clintona na urząd prezydenta USA. W trakcie kampanii nazwał urzędującego George’a H.W. Busha "arystokratą", a o wiceprezydencie Danie Quayle’u powiedział złośliwie: "nie wszyscy rodzą się bogaci, przystojni i szczęśliwi, i dlatego właśnie mamy Partię Demokratyczną". Wtedy jeszcze nie był konserwatystą, jakim stał się później.
Podczas swej kadencji gubernatorskiej dał się poznać jako promotor edukacji. W roku 1993 usunął ze stanowej flagi dawne symbole Konfederacji. Jego oponent w wyborach roku 1994, Guy Millner, usiłował wykorzystać tę decyzję przeciwko niemu. Miller wygrał wówczas walkę o drugą kadencję, ale małą różnicą głosów.
Od tego też roku datuje się jego polityczny zwrot na prawo.
Jako gubernator Miller zasłynął też pomysłem, aby każdej matce nowo narodzonego dziecka dawał płytę z muzyką Betthovena, którego jest miłośnikiem.
Opuścił urząd w styczniu 1999 roku, jego następcą został dawny rywal o nominację demokratów Roy Barnes.
Senator.
Po nagłej śmierci republikańskiego senatora Paula Coverdella w lipcu 2000 roku gubernator Barnes mianował Millera jego następcą. Popularny Miller łatwo wygrał przyśpieszone wybory w listopadzie tegoż roku. W senacie Stanów Zjednoczonych zasiadał do dnia 3 stycznia 2005.
Jako senator Miller okazał się bardzo konserwatywny, stojąc często w opozycji wobec polityki swej partii.
Poparcie dla Busha.
Podczas wyborów roku 2004 Miller sprzeciwił się nominacji swego senackiego kolegi Johna Kerry’ego i otwarcie poparł reelekcję prezydenta George’a W. Busha. Przemawiał nawet na konwencji republikańskiej w Nowym Jorku.
Nie ubiegał się o drugą kadencję.

</doc>
<doc id="311223" url="https://pl.wikipedia.org/wiki?curid=311223" title="Dzisiaj w Betlejem">
Dzisiaj w Betlejem

Dzisiaj w Betlejem – kolęda polska. Autor słów i melodii nieznany. Jej tekst można znaleźć w śpiewniku ks. Siedleckiego z 1878 roku.
Na bazie tej kolędy powstawały liczne utwory okolicznościowe, m.in. tzw. kolędy patriotyczne, jak jedna z pieśni grudnia 1970 roku na Wybrzeżu.
Protestancka wersja kolędy nosi tytuł "Dziś w Betlejemie" i jej tekst zamieszczony jest w kilku ostatnich wydaniach Śpiewnika Pielgrzyma (a wcześniej w śpiewniku "Harfa Syjońska", Wydawn. Społeczności Chrześcijańskiej w Cieszynie, 1958).
Kolęda o podobnych melodii i tekście istnieje również w tradycji ukraińskiej i białoruskiej, pod tytułem „"Небо і земля нині торжествують"” (Nebo i zemlia nyni torżestwujut).

</doc>
<doc id="311225" url="https://pl.wikipedia.org/wiki?curid=311225" title="Jan XV">
Jan XV

Jan XV (łac. "Ioannes XV", ur. w Rzymie, zm. w marcu 996 tamże) – papież w okresie od sierpnia 985 do marca 996.
Życiorys.
Urodził się w Rzymie, był synem kapłana Leona; przed wyborem na papieża był kardynałem-prezbiterem od św. Witalisa. Został papieżem po śmierci antypapieża Bonifacego VII, w wyniku nominacji Jana Krescencjusza, głowy arystokratycznego rodu.
1 marca 991 roku podjął się mediacji i doprowadził do pokojowego rozstrzygnięcia konfliktu pomiędzy Etelredem II, a Ryszardem I. W 992 roku Mieszko I oddał państwo polskie pod opiekę Państwa Kościelnego, w celu zapewnienia mu lepszej obrony przed Niemcami i Czechami. Na synodzie laterańskim, Jan kanonizował Ulryka z Augsburga – był to pierwszy przypadek w historii, gdy papież dokonał kanonizacji. W czerwcu 991 odbył synod w Verzy, na którym papież interweniował w sprawie odwołania biskupa Reims Arnulfa i powołania na jego miejsce Gerberta z Aurillac (późniejszego papieża Sylwestra II). Mimo sprzeciwu biskupów francuskich i króla Hugona Kapeta, Jan odwołał Gerberta w 995 roku. Po śmierci regentki Teofany w 991 i Jana Krescencjusza w 998 roku, władzę nad papiestwem przejął tyraniczny Krescencjusz II Nomentanus. Stłamszony i znienawidzony Jan musiał uciekać do Sutri i prosić małoletniego cesarza Ottona III o pomoc. Wiadomość ta skłoniła Krescencjusza II i arystokrację do pojednania z papieżem, który wrócił do Rzymu i został tam przyjęty z honorami. Wkrótce potem Otton III postanowił przyjechać do Rzymu, lecz zanim tam dotarł Jan XV zmarł na febrę.
Jan XV był oskarżany o chciwość, a ponieważ otaczał się wyłącznie arystokratami i ulegał nepotyzmowi, faworyzując swoich krewnych, wzbudził niechęć duchowieństwa i ludu rzymskiego.
Związek z Polską.
Papież Jan XV wymieniony jest w dokumencie Dagome iudex, przypisywanym Mieszkowi I.

</doc>
<doc id="311231" url="https://pl.wikipedia.org/wiki?curid=311231" title="Rossmoor (New Jersey)">
Rossmoor (New Jersey)

Rossmoor – jednostka osadnicza w hrabstwie Middlesex w stanie New Jersey w USA.

</doc>
<doc id="311233" url="https://pl.wikipedia.org/wiki?curid=311233" title="Mikoflora">
Mikoflora



</doc>
<doc id="311234" url="https://pl.wikipedia.org/wiki?curid=311234" title="Jan XVIII">
Jan XVIII

Jan XVIII (łac. "Ioannes XVIII", właśc. Giovanni Fasano, Phasianus), (ur. w Rzymie, zm. w 1009 tamże) – papież w okresie od 25 grudnia 1003 do czerwca 1009.
Życiorys.
Miał przydomek Fasanus (Kogut), a jego rodzice nosili imiona Ursus i Stefania. Przed wyborem na Stolicę Piotrową był kardynałem-prezbiterem bazyliki św. Piotra, zaś jego elekcji dokonano przy wsparciu Jana Krescencjusza, przywódcy antycesarskiej opozycji w Rzymie, z którym mógł być spokrewniony.
Mimo zależności od rodu Krescencjuszy, Jan podejmował się działań reformacyjnych w Kościele – m.in. w 1004 roku przywrócił, usunięte wcześniej przez Benedykta VII, arcybiskupstwo Merseburga, a w 1007 utworzył biskupstwo w Bambergu. Dokonał kanonizacji Pięciu Braci Męczenników i przesłał paliusze arcybiskupowi Canterbury Alphege'owi i arcybiskupowi Trewiru Megingaudusowi.
W nieznanych okolicznościach – prawdopodobnie przymuszony, zrezygnował z godności papieskiej i osiadł w klasztorze benedyktyńskim przy bazylice św. Pawła za Murami, gdzie wkrótce zmarł i został pochowany.

</doc>
<doc id="311236" url="https://pl.wikipedia.org/wiki?curid=311236" title="Sergiusz IV">
Sergiusz IV

Sergiusz IV (łac. "Sergius IV", właśc. Pietro di Luna, przyd. Os Porci lub Bucca Porci; ur. w Rzymie, zm. 12 maja 1012) – papież w okresie od 31 lipca 1009 do 12 maja 1012.
Życiorys.
Był synem Piotra, szewca z dzielnicy rzymskiej Ad Pinea i Stefanii; jego prawdziwe imię to Piotr o przydomkach "Os Porci" lub "Bucca Porci" ("świński ryj"). Przed wstąpieniem na Stolicę Piotrową był, od 1004 roku, biskupem Albano. Swoją nominację zawdzięczał Janowi Krescencjuszowi, patrycjuszowi rzymskiemu.
Zmienił imię na Sergiusz wraz ze względu na szacunek dla Piotra Apostoła. Na prośbę króla Niemiec Henryka II, wysłał legatów papieskich na konsekrację katedry w Bambergu, a także zatwierdził stan posiadania arcybiskupstwa w Merseburgu. Jego encyklika z 18 października 1009 roku, nakazująca całemu światu chrześcijańskiemu zorganizować krucjatę do Ziemi Świętej w celu odzyskania Jerozolimy i pomsty za zniszczenie Grobu Pańskiego, jest niemal na pewno fałszywa.
Zmarł 12 maja 1012 roku i został pochowany w bazylice św. Jana na Lateranie. Jego śmierć zbiegła się w czasie ze śmiercią Jana Krescencjusza (18 maja 1012), co dało podstawę do przypuszczeń, że obaj nie zmarli z przyczyn naturalnych. Chociaż nosił przydomek "Świński Pysk", cieszył się szacunkiem ludu, o czym świadczy epitafium umieszczone na jego grobie: "Był chlebem głodnych, odzieżą nagich, nauczycielem ludu, pasterzem przez wszystkich czczonym"

</doc>
<doc id="311242" url="https://pl.wikipedia.org/wiki?curid=311242" title="Półpasożyt">
Półpasożyt



</doc>
<doc id="311243" url="https://pl.wikipedia.org/wiki?curid=311243" title="Grobla">
Grobla

Grobla – wał ziemny zatrzymujący i utrzymujący wodę w sztucznym zbiorniku, np. stawie, kanale itp.

</doc>
<doc id="311250" url="https://pl.wikipedia.org/wiki?curid=311250" title="Kort">
Kort

Osoby o nazwisku Kort:

</doc>
<doc id="311251" url="https://pl.wikipedia.org/wiki?curid=311251" title="Sylwester III">
Sylwester III

Sylwester III, (właśc. "Jan z Sabiny", ur. w Sabinie, zm. w 1063) – papież w okresie od 20 stycznia 1045 do 10 marca 1045.
Życiorys.
Jan był od 1011 biskupem Sabiny. W latach 1011–45 jest stale poświadczony w dokumentach cesarskiego opactwa Farfa w diecezji sabińskiej. W styczniu 1015 i kwietniu 1044 brał udział w synodach rzymskich.
We wrześniu 1044 rzymianie pod wodzą rodu Krescencjuszy zbuntowali się przeciw rozpustnemu papieżowi Benedyktowi IX i wygnali go z miasta. Na jego miejsce w dniu 20 stycznia 1045 Jan został obrany na nowego papieża i przybrał imię Sylwester III. Jednak w marcu 1045 roku, Benedykt powrócił do Rzymu i odebrał mu Tron Piotrowy, po czym Sylwester powrócił do rodzinnej Sabiny. 20 grudnia 1046 roku Sylwester został wezwany przez króla Henryka III na synod w Sutri, gdzie został uznany za uzurpatora i skazany na pobyt w klasztorze. Jednak, być może dzięki opiece Krescencjuszy, wyrok ten nie został wykonany i Sylwester nadal sprawował urząd biskupa (przynajmniej do 1062 roku).
2 maja 1050 brał udział w synodzie rzymskim zwołanym przez papieża Leona IX. W 1058 przejściowo poparł antypapieża Benedykta X, jednak już w kwietniu 1059 jego podpis widnieje na brewe prawowitego papieża Mikołaja II. Zmarł przed październikiem 1063 roku, ponieważ wówczas biskupem Sabiny był już jego następca Hubald.
Legalność pontyfikatu Sylwestra III jako papieża jest bardzo kontrowersyjna. Został on wybrany za życia poprzedniego papieża Benedykta IX, mimo braku dobrowolnej rezygnacji z jego strony. Z tego względu w historiografii przeważa opinia, że był on antypapieżem, jednak z uwagi na brak wystarczających podstaw źródłowych do definitywnej oceny wydarzeń z lat 1045–46, od roku 1947 na zasadzie "in dubio pro reo" zamieszcza się go na półoficjalnej liście legalnych następców św. Piotra w "Annuario Pontificio".

</doc>
<doc id="311254" url="https://pl.wikipedia.org/wiki?curid=311254" title="Grzegorz VI (papież)">
Grzegorz VI (papież)

Grzegorz VI (właśc. "Jan Gracjan Pierleone", zm. w 1047 w Kolonii) – papież w okresie od 1 maja 1045 do 20 grudnia 1046.
Życiorys.
Był ojcem chrzestnym Benedykta IX, najprawdopodobniej spokrewnionym z bankierską rodziną Pierleonich. Zanim wstąpił na Stolicę Piotrową, pełnił funkcję archiprezbitera Bazyliki św. Jana przy Bramie Łacińskiej. Grzegorz został papieżem w wyniku rezygnacji Benedykta IX. Według różnych hipotez, on sam namawiał Benedykta do rezygnacji lub też urząd papieski został przez papieża sprzedany za tysiąc funtów srebra.
Wybór Grzegorza na papieża został entuzjastycznie odebrany przez reformatora Piotra Damianiego, a także przez opata Cluny. Wkrótce potem król Niemiec Henryk III, któremu zależało na koronie cesarskiej i reformie Kościoła, zwołał synod w Pawii. Na kolejnym synodzie, który odbył się w Sutri 20 grudnia 1046 roku, udowodniono Grzegorzowi symonię i zdetronizowano go, wraz z Benedyktem IX i Sylwestrem III.
Grzegorz został zesłany na wygnanie do Kolonii, w którym towarzyszył mu jego przyjaciel, mnich Hildebrand. W Kolonii, pieczę nad nim sprawował tamtejszy arcybiskup, Herman. Pod koniec 1047 roku Grzegorz zmarł na nieokreśloną chorobę.

</doc>
<doc id="311255" url="https://pl.wikipedia.org/wiki?curid=311255" title="Pola Gojawiczyńska">
Pola Gojawiczyńska

Pola Gojawiczyńska, właściwie Apolonia Gojawiczyńska z domu Koźniewska (ur. 1 kwietnia 1896 w Warszawie, zm. 29 marca 1963 tamże) – polska pisarka, działaczka niepodległościowa.
Życiorys.
Dzieciństwo.
Urodziła się w Warszawie w rodzinie rzemieślniczej. Była córką Anastazji z Krawczyków i Jana Koźniewskiego, stolarza, który prowadził warsztat przy ulicy Nowolipki. Uczyła się w szkole powszechnej, jednak w 1905 po strajku szkolnym została wydalona ze szkoły. Później pobierała naukę na kompletach, na pensji, wreszcie rozpoczęła kursy dla wychowawczyń w ochronce. W 1914 jej rodzina wyjechała do Rosji.
Debiut.
Pierwsze wiersze napisała w Dworku Grochowskim, w którym po ewakuacji Rosjan z Warszawy w sierpniu 1915 uruchomiono jedną z pierwszych polskich szkół. Zdana sama na siebie rozpoczęła pracę jako wychowawczyni w przedszkolach miejskich, podwarszawskich ochronkach, bibliotekach i teatrzykach amatorskich. Swoje pierwsze próby pisania wysłała do Gabrieli Zapolskiej i zyskała jej aprobatę.
W czasie I wojny światowej brała udział w pracy niepodległościowej i należała do Polskiej Organizacji Wojskowej. Jej pierwszym utworem była nowela "Dwa fragmenty", za którą w 1915 otrzymała wyróżnienie czasopisma "Echo Pragi". Powstał wtedy szkic noweli "Dzieciństwo".
Rozwój literacki.
W 1920 wyszła za mąż za Stanisława Gojawiczyńskiego, rok później urodziła córkę Wandę. Do 1926 mieszkała w Bielsku Podlaskim i pracowała w miejscowym starostwie. W latach 1925–1929 współpracowała z „Kurierem Warszawskim”.
W 1931 zamieszkała w Szarleju (obecnie dzielnica Piekar Śląskich, w których umieściła akcję powieści "Ziemia Elżbiety"). W tym czasie jej nowelę "Dzieciństwo" przeczytała Zofia Nałkowska i wystarała się dla niej o stypendium Funduszu Kultury Narodowej.
W 1932 wróciła do Warszawy zaczęła publikować następne utwory i współpracować z „Gazetą Polską” (1932–1934). Prozę i felietony publikowała też w czasopismach „Bluszcz” (1931–1933), „Kurier Poranny” (1931–1932, 1937–1939). W 1936 pisarka została członkiem władz oddziału Związku Zawodowego Literatów Polskich. W 1937 teatr wystawił jej sztukę "Współczesne".
II wojna światowa.
7 stycznia 1943 została aresztowana w swoim warszawskim mieszkaniu przy Brzozowej 2/4 (przeprowadziła się tam z ul. Brzozowej 6/8 w 1937). Trafiła na oddział kobiecy Pawiaka, tzw. Serbię. Opisała to we wspomnieniach pod tytułem "Krata" (1945). Została zwolniona z więzienia 5 maja 1943 Po wyjściu z więzienia ukrywała się w domu Iwaszkiewiczów w Stawisku oraz u swojej przyjaciółki Marii Morozowicz-Szczepkowskiej w Milanówku.
Po 1945.
W 1945 zamieszkała w Łodzi, skąd w 1949 wróciła do Warszawy.
Zmarła w Warszawie. Została pochowana w alei zasłużonych na cmentarzu Powązkowskim (grób 127).
Charakterystyka twórczości.
Była jedną z najpopularniejszych pisarek okresu międzywojennego. Jej utwory zawierały wątki psychologiczne i społeczno-obyczajowe związane z awansem środowiska proletariackiego i drobnomieszczańskiego Warszawy i Górnego Śląska. Jej utwory "Dziewczęta z Nowolipek" i "Rajska jabłoń" posłużyły za podstawę do scenariusza filmów fabularnych. Ostatnia ekranizacja z 1985 roku ukazała się w reżyserii Barbary Sass.

</doc>
<doc id="311258" url="https://pl.wikipedia.org/wiki?curid=311258" title="Mieczysław Jastrun">
Mieczysław Jastrun

Mieczysław Jastrun (ur. 29 października 1903 w Korolówce, zm. 22 lutego 1983 w Warszawie) – polski poeta, prezentujący lirykę refleksyjno-filozoficzną i moralistyczną, tłumacz poezji francuskiej, rosyjskiej i niemieckiej.
Życiorys.
Urodził się w Korolówce (w ówczesnej Galicji Wschodniej) w rodzinie żydowskiej, jako Mieczysław Agatsztein, syn Józefa Agatsteina i Marii z domu Wiensohn. Dzieciństwo spędził w Jodłowej, do szkoły powszechnej uczęszczał w Ryglicach, gdzie jego ojciec otworzył gabinet lekarski. Mieszkali w różnych miejscowościach, w których pracował jego ojciec. W latach 1915–1919 przebywał w Krakowie, gdzie uczęszczał do gimnazjum. Z powodu wybuchu wojny polsko-bolszewickiej (1919–1921) przerwał naukę i zaciągnął się jako ochotnik do Wojska Polskiego. Nie uczestniczył jednak w walkach, gdyż w tym czasie ciężko zachorował na tyfus. 9 marca 1920 wraz ze swoim starszym bratem Jerzym Stanisławem (późniejszy Jerzy Gierowski) przyjął chrzest w kościele św. Stanisława Biskupa i Męczennika w Jodłowej. Nie powrócił już do Krakowa, a ostatnie dwie klasy szkoły średniej ukończył w Gimnazjum im. Kazimierza Brodzińskiego w Tarnowie. Mieszkał wtedy w Pleśnej, u swojej dawnej opiekunki (1921−1923). Po złożeniu egzaminu dojrzałości studiował polonistykę, germanistykę i filozofię na Uniwersytecie Jagiellońskim. Zadebiutował jako poeta wierszem "Wielki wóz" opublikowanym w miesięczniku „Skamander” (1925). W 1929 doktoryzował się u Stanisława Windakiewicza na podstawie rozprawy "Stosunek Wyspiańskiego do Słowackiego".
Po ukończeniu studiów, pracował jako nauczyciel języka polskiego i propedeutyki filozofii w prywatnym gimnazjum w Kolbuszowej (1928−1929), następnie w Brześciu i w Społecznym Polskim Gimnazjum Męskim w Łodzi. Jego uczniami byli m.in. Jerzy Jochimek i Jerzy Pomianowski. Od 1929 należał do Związku Zawodowego Literatów Polskich (ZZLP), a w 1930 został członkiem Polskiego Pen Clubu. Po wyjeździe z Tarnowa utrzymywał kontakt z miastem, gdzie spotykał się z innym literatem – Romanem Brandstaetterem. Rozwijał swą twórczość literacką ogłaszając liczne wiersze, artykuły i przekłady poetyckie w językach obcych w wielu czasopismach, m.in. w "Wiadomościach Literackich", "Skamandrze", "Gazecie Literackiej", "Okolicy Poetów", "Kamenie" czy "Ateneum".
Po wybuchu II wojny światowej przedostał się w grudniu do okupowanego przez Sowietów Lwowa. Tam zajmował się pracą translatorską z klasyki rosyjskiej i ukraińskiej i brał udział w redagowaniu podręczników szkolnych w języku polskim. 17 września 1940 roku wstąpił do Związku Radzieckich Pisarzy Ukrainy.
Po zajęciu Lwowa przez III Rzeszę w 1941 powrócił do Warszawy i włączył się w nurt tajnego nauczania oraz nawiązał współpracę z prasą konspiracyjną używając pseudonimu "Jan Klonowicz". Aby uniknąć aresztowania przez gestapo, przeniósł się do Międzylesia (lipiec 1944). Jeszcze przed zakończeniem wojny osiadł w Lublinie, gdzie pisał do tygodnika „Odrodzenie” (do 1949) oraz pracował w redakcji „Wsi” i „Rzeczpospolitej”.
Jesienią 1945 wyjechał do Łodzi. Wstąpił do PPR; pełnił funkcję zastępcy redaktora naczelnego „Kuźnicy”, w której ogłaszał swoje utwory. Po 1947 był autorem utworu pt. "Tren na śmierć generała Świerczewskiego". Od 1949 mieszkał na stałe w Warszawie; rok później ożenił się z poetką Mieczysławą Buczkówną (1924-2015), z którą miał syna Tomasza (ur. 1950). Mieczysław Jastrun kontynuował pracę artystyczną publikując swoje utwory w wielu czasopismach i wydawnictwach. Prowadził także wykłady z poezji współczesnej na Uniwersytecie Warszawskim. W 1957, po niedopuszczeniu przez Władysława Gomułkę wydawania miesięcznika literackiego „Europa”, którego był współzałożycielem, wystąpił z PZPR. Należał do sygnatariuszy "Listu 34" – pisarzy i uczonych występujących w obronie wolności słowa (1964). Był laureatem wielu nagród literackich, m.in.: Nagrody Miasta Łodzi za całokształt pracy literackiej (1946), Nagrody Polskiego Pen Clubu za przekłady z języka niemieckiego (1969), Nagrody Fundacji im. A. Jurzykowskiego w Nowym Jorku (1972). W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Zmarł w Warszawie.
Twórczość.
Poezja:
Eseje, szkice biograficzne, teksty o literaturze:
Proza:
Przetłumaczył "Elegie duinejskie" i "Poezje" Rainera Marii Rilkego, poezję Friedricha Hölderlina. Napisał esej "O przekładzie jako o sztuce słowa".
Mieczysław Jastrun, mimo iż mocno związany był z Tarnowem i jego najbliższymi okolicami, nie eksponował tych więzów, ani nie starał się ich odnawiać. Jednak w jego twórczości, zwłaszcza prozatorskiej, znajduje się wiele wątków, odniesień czy wspomnień dotyczących tego czasu, kiedy tu żył i mieszkał, kiedy budziły się jego pierwsze fascynacje poetyckie, związki uczuciowe. Krainę dzieciństwa i młodości, „krainę snów” odkrywamy w „Dziennikach i wspomnieniach” (1955), „Pięknej chorobie” (1961), „Smudze światła” (1983) i zwłaszcza w pośmiertnie wydanych wspomnieniach „Pamięć i milczenie” (2006).
W 1950 r. z okazji Święta 22 lipca otrzymał Nagrodę Państwową I stopnia. W 1955 roku otrzymał Nagrodę Państwową I. stopnia.
W 1954, w 10 rocznicę Polski Ludowej został odznaczony Krzyżem Komandorskim Orderu Odrodzenia Polski. W 1949 Prezydent RP Bolesław Bierut nadał mu Order Sztandaru Pracy I klasy.
Spoczywa na cmentarzu Powązkowskim w Warszawie (kwatera 169-2-11).

</doc>
<doc id="311260" url="https://pl.wikipedia.org/wiki?curid=311260" title="Sebastian Fabian Klonowic">
Sebastian Fabian Klonowic

Sebastian Fabian Klonowic (niekiedy "Klonowicz"), łac. "Acernus" (ur. ok. 1545 w Sulmierzycach, zm. 29 sierpnia 1602 w Lublinie) – polski poeta, kompozytor, wykładowca w Akademii Zamojskiej, sympatyk ruchu reformacyjnego.
Życiorys.
Całe swe dorosłe życie spędził w kręgu wyznaczonym przez trzy miasta: Lublin, Lwów i Zamość. Był synem Jana Klona, dzierżawcy folwarku i młyna nad Orlą, oraz Anny z Pietrzałków. Podpisywał się łacińskim tłumaczeniem nazwiska: Acernus (acer – klon). Nim przybył do Lublina, gdzie od 1568 r. praktykował w kancelarii miejskiej, młodzieńcze lata spędził w węgierskim Pezinku (dziś: Pezinok na Słowacji), w Czeskim Kromołowie (dziś: Krumlov Ćesky), a także we Lwowie. Studiował w kolegium jezuitów w Kaliszu. Osiedlił się w Lublinie, gdzie ok. 1573 r. rozpoczął karierę urzędniczą w kancelarii miejskiej. W latach 1574-1582 pisarz miejski w Lublinie. W latach 1576–1582 prowadził sądową kancelarię wójta lubelskiego, a w 1583 r. został ławnikiem. W 1580 r. ożenił się z Agnieszką Wiślicką, córką ławnika i kupca lubelskiego. W 1585 r.od Józefa Wereszczyńskiego, biskupa kijowskiego i opata benedyktynów w Sieciechowie, otrzymał wójtostwo w Psarach i w tych dobrach założył wioskę Wólkę Józefowską Z inspiracji Jana Zamoyskiego został w roku 1589 kierownikiem szkoły w Zamościu. W roku 1592 objął urząd wójta Lublina, po dwóch latach (od 1594 r.) burmistrza, a rok później (od 1595) został mianowany dożywotnim rajcą. W roku 1594 popłynął Wisłą do Gdańska, a podróż tę opisał w poemacie "Flis".
Klonowic zmarł w szpitalu św. Łazarza w Lublinie, a pochowany został w kościele św. Michała Archanioła.
Twórczość.
Twórczość Klonowica stoi na pograniczu dwóch epok literackich – renesansu i baroku. Klonowic zaliczany jest do nurtu poezji mieszczańskiej nie tylko ze względu na pochodzenie, ale i doświadczenia życiowe (ławnik miejski, burmistrz) oraz krąg poruszanych tematów (np. zagadnienia prawne w "Worku Judaszów").
Debiutem Klonowica było tłumaczenie łacińskiego dzieła Klemensa Janickiego "Vitae Regum Polonorum elegiaco carmine descriptae" wydane w 1576 pod tytułem "Królów i książąt polskich … zawarcie i opis". Do dzieła Janickiego dodane zostały wiersze o Henryku Walezym i Stefanie Batorym.
W 1582 Klonowic wydał łaciński poemat moralistyczny "Philtron". Tytułowe słowo oznacza „napój miłosny”, utwór jednak daleki jest od wątków erotycznych. Skupia się na miłości chrześcijańskiej oraz uczynkach miłosiernych. Zdaniem Klonowica natura obdarza wszystkich ludzi równomiernie, zaś zepsucie jest odstępstwem od naturalnych praw. Motyw pierwotnej dobroci, Złotego Wieku, któremu sprzeniewierzyły się następne epoki, przewija się również w kolejnych utworach Klonowica. Poemat "Roxolania", wydany w 1584, opisuje Ruś Czerwoną, miasta, wsie, obyczaje ludu, a także niedolę i nędzę chłopów.
Po śmierci Jana Kochanowskiego Klonowic wydał w 1585 cykl wierszy zatytułowany "Żale nagrobne na ślachetnie urodzonego pana Jana Kochanowskiego". Na cykl składa się trzynaście żali, zawierających pożegnanie największego poety swoich czasów oraz całej epoki.
W łacińskim poemacie "Victoria deorum" (wydanym prawdopodobnie w 1600) Klonowic opisał w sposób alegoryczny walkę chrześcijanina oraz jego możliwe zwycięstwo nad grzechem. Zawarł też w nim opis różnych występków przeciw naturze i prawom boskim oraz krytykę stosunków społecznych i religijnych.
W 1595 wydał poemat "Flis, to jest Spuszczanie statków Wisłą i inszymi rzekami do niej przypadającymi", w którym opisał pracę flisaków. Zawarł też w nim motywy moralistyczne (krytyka zepsucia wynikającego z chciwości oraz z handlu zbożem) oraz alegoryczne (żeglowanie jako metafora ludzkiego życia).
"Worek Judaszów" (wg strony tytułowej wydany w 1600, prawdopodobnie jednak później) to poemat prawniczy opisujący różne rodzaje przestępstw, nieprawości i zbrodni. Zawiera też marginalia, które mają ułatwić odnalezienie odpowiedniego fragmentu lub odsyłają do "Pisma świętego", prawa rzymskiego lub prawa magdeburskiego, gdzie podobne uczynki zostały przewidziane i osądzone.

</doc>
<doc id="311264" url="https://pl.wikipedia.org/wiki?curid=311264" title="Biskupstwo legnickie">
Biskupstwo legnickie



</doc>
<doc id="311265" url="https://pl.wikipedia.org/wiki?curid=311265" title="Gelazjusz II">
Gelazjusz II

Gelazjusz II (łac. "Gelasius II", właśc. Jan Coniulo z Gaety OSB; ur. między 1060 a 1064 w Gaecie – zm. 29 stycznia 1119 w Cluny) – papież w okresie od 24 stycznia 1118 do 29 stycznia 1119.
Życiorys.
Wczesne życie.
Prawdopodobnie był spokrewniony z biskupem Tusculum Giovannim Minuto (zm. ok. 1094). Wstąpił do zakonu benedyktynów na Monte Cassino i tam kształcił się pod opieką mnicha Alberyka i opata Dezyderiusza, późniejszego papieża Wiktora III (1087). W sierpniu 1088 pojawił się w otoczeniu papieża Urbana II jako subdiakon Świętego Kościoła Rzymskiego. Kilka tygodni później (prawdopodobnie 23 września 1088) został wyświęcony na kardynała diakona Santa Maria in Cosmedin. W 1089 został kanclerzem Stolicy Apostolskiej; urząd ten sprawował aż do wyboru na papieża. Po roku 1116 wycofał się z czynnej pracy w kurii do opactwa Montecassino. Ponownie został wezwany do Rzymu po śmierci Paschalisa II (21 stycznia 1118).
Pontyfikat.
Giovanni Coniulo, człowiek w podeszłym wieku, został papieżem w wyniku papieskiej elekcji 24 stycznia 1118. Przybrał imię Gelazjusz II. Jego wybór spotkał się z oporem procesarskiej frakcji w Rzymie, której przewodził ród Frangipanich. Krótko po elekcji baron Cenzio Frangipani uwięził Gelazjusza II, który został jednak uwolniony w wyniku buntu Rzymian. Mimo to Gelazjusz II musiał opuścić Wieczne Miasto, z powodu zbrojnej wyprawy cesarza Henryka V do Rzymu. 9 i 10 marca 1118 zostały mu udzielone święcenia i został konsekrowany w Gaecie. W tym samym czasie Henryk V opanował Rzym i zażądał powrotu papieża, by rozstrzygnąć spór o inwestyturę drogą pokojową. Gelazjusz odmówił, proponując odbycie jeszcze jednego synodu w Mediolanie lub Cremonie. Wówczas Henryk mianował antypapieża w osobie Maurycego z Bragi, który przyjął imię Grzegorz VIII. W konsekwencji, papież rzucił klątwę na cesarza i na antypapieża, a gdy król wyjechał z miasta, Gelazy powrócił do Rzymu. Ponieważ miasto było jednak opanowane, jesienią tego samego roku, Gelazjusz II udał się na wygnanie do Francji. 23 października dotarł do Marsylii, a następnie do Saint-Gilles, gdzie spotkał Norberta z Xanten i pobłogosławił jego działalność. Następnie udał się do opactwa w Cluny, gdzie zmarł w 29 stycznia 1119 roku.
Gelazjusz II w ciągu swego pontyfikatu mianował jednego kardynała – został nim Pietro Ruffino, krewny Paschalisa II, mianowany na konsystorzu 9 marca 1118.

</doc>
<doc id="311266" url="https://pl.wikipedia.org/wiki?curid=311266" title="Kalikst II">
Kalikst II

Kalikst II, łac. "Callistus II", właśc. Gwidon z Burgundii (ur. ok. 1050 w Quingey, zm. 13 grudnia 1124 w Rzymie) – papież w okresie od 2 lutego 1119 do 13 grudnia 1124.
Życiorys.
Gwidon był synem hrabiego Burgundii, Wilhelma I i krewnym królewskich rodów Niemiec, Anglii i Francji. Od 1088 roku był arcybiskupem Vienne; stanowczo popierał reformy zapoczątkowane przez Grzegorza VII i stał na czele opozycji wobec Paschalisa II. Po śmierci Gelazego II, towarzyszący mu kardynałowie wybrali Gwidona na Stolicę Piotrową i konsekrowali 9 lutego 1119 w katedrze w Vienne. Rzymscy kardynałowie zaakceptowali jego wybór 1 marca.
Początkowo papież wyrażał zdecydowanie w sporze o inwestyturę. Jednak zarówno on, jak i król Henryk V Salicki przygotowywali porozumienie w tej sprawie, by zakończyć konflikt trwający od lat. Obie strony przygotowały projekt porozumienia, które miało być podpisane w Mouzon, do czego jednak nie doszło, ze względu na wzajemny brak zaufania. W konsekwencji, papież pod koniec października 1119 roku, obłożył Henryka klątwą i ponownie zakazał inwestytury. W międzyczasie udało mu się także schwytać antypapieża Grzegorza VIII i wtrącić do niewoli.
W 1121 roku, naciskany przez książąt niemieckich, król Henryk, zmuszony został do zawarcia porozumienia z Kalikstem. W wyniku negocjacji legatów papieskich (m.in. Lamberta z Ostii) wypracowano tekst, który został podpisany 23 września 1122 roku. Sformułowany tekst ten był głównym elementem Konkordatu wormackiego. Głównym postanowieniem konkordatu było zrzeczenie się cesarza praw do inwestytury i wpływu na konsekrację biskupów.
W 1123 zwołał Sobór laterański I, na którym zdelegalizowano wszystkie małżeństwa księży i ostatecznie wprowadzono celibat, a także wdrożono postanowienia konkordatu z Wormacji. Ponadto ustanowił Rok Święty Jakubowy.
Papież Kalikst II utworzył na terenach Polski biskupstwa w Lubuszu (1124/1125) i Kruszwicy, wspierał też misję św. Ottona na Pomorzu Zachodnim.
Kalikst zmarł w Rzymie 13 grudnia 1124 roku.

</doc>
<doc id="311267" url="https://pl.wikipedia.org/wiki?curid=311267" title="Opozycja polityczna">
Opozycja polityczna



</doc>
<doc id="311269" url="https://pl.wikipedia.org/wiki?curid=311269" title="Biskupstwo opolskie">
Biskupstwo opolskie



</doc>
<doc id="311271" url="https://pl.wikipedia.org/wiki?curid=311271" title="Honoriusz II">
Honoriusz II

Honoriusz II (łac. "Honorius II", właśc. Lamberto; ur. w Bolonii, zm. 13 lutego 1130 w Rzymie) – papież w okresie od 21 grudnia 1124 do 13 lutego 1130.
Życiorys.
Wczesne życie.
Lamberto pochodził z Bolonii z ubogiej rodziny. Współczesne źródła nie podają żadnego nazwiska rodowego. Począwszy od XVI wieku przypisywana mu jest przynależność do szlacheckich rodów Fagnano, Scannabecchi lub Toschi, co jednak kłóci się z wcześniejszymi, dwunastowiecznymi przekazami wskazującymi, że jego rodzina należała do plebsu. Z kolei podawana niekiedy informacja, że urodził się w zamku Fiagnano koło Imoli oparta jest na treści sfałszowanego przywileju odpustowego, którego miał udzielić tej miejscowości Honoriusz II, podczas gdy współczesne mu źródła jednogłośnie podają, że pochodził z Bolonii. Za błędną należy uznać także hipotezę o jego przynależności do kanoników regularnych S. Maria di Reno. Pierwotnym źródłem tej informacji jest notka obituarna w nekrologu kanoników S. Maria di Reno. Nekrolog ten zawiera jednak liczne interpolacje i dodatki z późniejszych stuleci, a sama wspólnota w S. Maria di Reno powstała prawdopodobnie dopiero w latach 1130–1136.
Lambert był początkowo archidiakonem w swoim rodzinnym mieście. Najpóźniej w roku 1116 papież Paschalis II mianował go kardynałem biskupem Ostii. Reprezentował papieża Kaliksta II w czasie rozmów z cesarzem Henrykiem V, zakończonych podpisaniem konkordatu w Wormacji. Jego podpis widnieje na ponad dwudziestu bullach papieskich datowanych między 20 kwietnia 1117 a 1 czerwca 1124.
Wybór Lamberta na papieża nastąpił w czasie walk między rodzinami Pierleonich i Frangipanich. Większość kardynałów wybrała na papieża kardynała Teobaldo Buccapecusa – Celestyna II; gdy przygotowywano się do koronacji, rodzina Frangipanich, wraz z kanclerzem Kościoła rzymskiego, Aymericiem wybrała na papieża kard. Lamberta, biskupa Ostii. Przybrał on imię Honoriusz II. Celestyn II uznał się za pokonanego, nie chcąc doprowadzić do schizmy zrezygnował z przyjęcia godności następcy św. Piotra, pozostawił papieskie insygnia i zrezygnował z ubiegania się o urząd biskupa Rzymu. 21 grudnia zrezygnował także z godności Honoriusz II, który jednak tego samego dnia został przez zgromadzenie kardynałów powtórnie wybrany na papieża i intronizowany.
Pontyfikat.
Papież dążył do zachowania pokoju z cesarzem, mając za podstawę prawa ustalone w Wormacji. Jednak w 1125 roku poparł Lotara III jako kandydata do tronu niemieckiego, a w trzy lata później rzucił klątwę na jego rywala, Konrada III i biskupa Anzelma. Jego politykę zewnętrzną charakteryzował też spór z Normanami, którzy zajęli południową Italię. Honoriusz starał się zebrać sojuszników i zbrojnie odebrać zabraną ziemię, jednak do tego nie doszło. Z tego powodu, papież musiał podpisać w Benewencie pakt, oddający w lenno Rogerowi II Apulię w 1128 roku. Zawarł także pokój z Rawenną, gdzie od dawna popierany był antypapież Grzegorz VIII.
Popierał kanoników regularnych, gdyż uważał, że są oni równie dobrze przygotowani do służby liturgicznej, jak do pracy duszpasterskiej. Takie zadania postawił przed zakonem premonstratensów, Norbertanów założonych w 1120 r. przez Norberta z Xanten, który łączył kontemplacyjne życie zakonne z aktywnością kaznodziejską i duszpasterską. Na synodzie w Troyes w styczniu 1129 r. poprzez swojego legata Mateusza z Albano zaaprobował regułę zakonu templariuszy. Z drugiej strony był skonfliktowany z tradycyjnymi ośrodkami monastycznymi, m.in. w 1126 ekskomunikował i złożył z urzędu opata Oderisio di Sangro z Monte Cassino.
Honoriusz II ciężko zachorował w styczniu 1130 r. Kardynał Aymeric de la Chatre, kanclerz Świętego Kościoła Rzymskiego przewidując, że po śmierci papieża Honoriusza II dojdzie do walk o tron papieski, umieścił go w ufortyfikowanym klasztorze św. Grzegorza na wzgórzu celiańskim w Rzymie. Honoriusz zmarł 13 lutego 1130 roku, w nocy; pochowano go na terenie klasztoru i przystąpiono natychmiast do elekcji nowego papieża. Po wyborze na papieża Innocentego II ciało Honoriusza II przeniesiono do bazyliki św. Jana na Lateranie.

</doc>
<doc id="311273" url="https://pl.wikipedia.org/wiki?curid=311273" title="Alfred Binet">
Alfred Binet

Alfred Binet (ur. 8 lipca 1857 w Nicei, zm. 18 października 1911 w Paryżu) – psycholog francuski, twórca (wraz z Teodorem Simonem) pierwszego zestawu testów do pomiaru inteligencji. Profesor Sorbony.
Przedstawiciel psychologii eksperymentalnej. W 1894 został profesorem na Sorbonie i jednocześnie kierownikiem laboratorium psychologii fizjologicznej. Od 1895 był redaktorem czasopisma "L'Année Psychologique".
Prowadził badania nad zagadnieniami pamięci, koncentracji, postrzegania oraz myślenia. W 1905 opublikował metryczną skalę inteligencji (skala Bineta) pozwalającą określić wiek umysłowy oraz iloraz inteligencji. Skala ta po niewielkich zmianach stosowana jest do dzisiaj. 

</doc>
<doc id="311280" url="https://pl.wikipedia.org/wiki?curid=311280" title="Fra Angelico">
Fra Angelico

Fra Angelico, także Jan z Fiesole, właśc. "Guido di Pietro da Mugello" (ur. ok. 1387 w Vicchio w rejonie Mugello, zm. 18 lutego 1455 w Rzymie) – malarz religijny wczesnego renesansu, dominikanin, błogosławiony Kościoła katolickiego. Oprócz obrazów temperowych malował także freski i miniatury. Podejmował tylko tematy religijne.
Życiorys.
W wieku ok. 20 lat wstąpił do klasztoru w Fiesole i przybrał imię Giovanni da Fiesole (Jan z Fiesole). Malarstwa uczył się we Florencji, prawdopodobnie u Masolina, od którego przejął tzw. styl „ozdobny”, cechujący się zamiłowaniem do dekoracyjności, linearyzmu i czystych barw. Takie cechy ma jego wczesne dzieło – poliptyk dla klasztoru San Domenico w Fiesole z przedstawieniem "Madonny na tronie w otoczeniu świętych". Dzieło to zostało przemalowane przez Lorenza di Credi ok. 1500 r. W swojej późniejszej twórczości artysta starał się uwolnić od wpływu gotyku, dążąc do uproszczenia i monumentalności.
W 1438 r. Fra Angelico rozpoczął prace w klasztorze San Marco we Florencji. W ciągu około 12 kolejnych lat ozdobił freskami 40 cel zakonnych. Malowidła te przedstawiają narodziny, śmierć i zmartwychwstanie Chrystusa. W 1445 r., na prośbę papieża Eugeniusza IV malarz przybył do Rzymu i dwa lata później rozpoczął prace w kaplicy Mikołaja V w Watykanie i w katedrze w Orvieto. W 1450 r. opuścił Rzym i wrócił do Fiesole, gdzie został wybrany przeorem klasztoru; po 4 latach znów udał się do Rzymu, tym razem na zaproszenie papieża Mikołaja V i tam zmarł.
Kult.
Jan z Fiesole zmarł 18 lutego 1455 roku w Rzymie. Jego grobowiec znajduje się w rzymskiej bazylice Najświętszej Maryi Panny powyżej Minerwy.
Beatyfikacja
Fra Angelico został beatyfikowany przez Jana Pawła II, 3 października 1982 roku. W 1984 papież ogłosił go patronem artystów i twórców kultury. W Polsce jest patronem historyków sztuki.
Wspomnienie liturgiczne w Kościele katolickim obchodzone jest 18 lutego.

</doc>
<doc id="311282" url="https://pl.wikipedia.org/wiki?curid=311282" title="Innocenty II">
Innocenty II

Innocenty II (łac. "Innocentius II", właśc. Gregorio Paparone lub Papareschi; ur. w Rzymie – zm. 24 września 1143 tamże) – papież w okresie od 14 lutego 1130 do 24 września 1143.
Życiorys.
Wczesne życie.
Grzegorz Papareschi pochodził z Rzymu, z dzielnicy Trastevere (Zatybrze). Karierę kościelną rozpoczynał prawdopodobnie jako kleryk pałacowy antypapieża Klemensa III (1084–1100). Później jednak podporządkował się papieżowi Paschalisowi II, który w 1116 mianował go kardynałem-diakonem Sant'Angelo in Pescheria. Po raz pierwszy jest poświadczony w tej godności w bulli Paschalisa II z 24 maja 1116. Rok później był legatem w Lombardii razem z kardynałem Janem z Cremy. Uczestniczył w wyborze Gelazjusza II 24 stycznia 1118. Dwukrotnie, 1121–1122 i 1123–1125, był legatem we Francji, za każdym razem w towarzystwie swego przyszłego rywala Piotra Pierleoni. W 1122 razem z Lambertem z Ostii i Sakso z S. Stefano był legatem w Niemczech, gdzie doszło do wynegocjowania konkordatu z Wormacji, kończącego spór o inwestyturę. Bulle papieskie podpisywał od 24 maja 1116 do 10 kwietnia 1129.
Wybór na papieża.
Bezpośrednio po śmierci Honoriusza II, rankiem 14 lutego 1130 Gregorio Papareschi został wybrany na papieża przez komisję kardynalską wyłonioną jeszcze za życia poprzedniego papieża. Komisja ta nie zebrała się jednak w pełnym składzie i większość kardynałów nie uznała jej werdyktu. Jeszcze tego samego dnia w kościele S. Marco doszło do powtórnej elekcji, w wyniku której papieżem został kardynał Pietro Pierleoni, który przybrał imię Anaklet II. Obaj pretendenci zostali konsekrowani tego samego dnia, 23 lutego 1130. Anakleta II konsekrował kardynał-biskup Porto Pietro Senex w bazylice laterańskiej, a Innocentego II kardynał-biskup Ostii Giovanni z Camaldoli w kościele S. Maria Nuova, będącym tytularną diakonią kanclerza Ajmeryka, głównego zwolennika Innocentego II. W krótkim czasie zwolennicy Anakleta II zwyciężyli w Rzymie, wobec czego Innocenty II musiał uciekać z miasta. Rozpoczęła się 8-letnia schizma w Kościele katolickim, zwana schizmą Anakleta.
Pontyfikat.
Anaklet II zyskał poparcie normańskiego hrabiego Sycylii Rogera II, któremu nadał tytuł królewski. W tej sytuacji Innocenty II, po opuszczeniu Rzymu, musiał uchodzić najpierw na północ Włoch, a następnie do Francji. Tam zyskał poparcie wpływowego kaznodziei, założyciela zakonu cystersów, Bernarda z Clairvaux. Na synodzie w Clermont w listopadzie 1130 Francja i Anglia uznały Innocentego II za prawowitego papieża. Nieco później, pod wpływem arcybiskupa Magdeburga Norberta z Xanten, Innocentego II uznał także król Niemiec Lotar III. W stosunkowo niedługim czasie zdecydowana większość świata katolickiego opowiedziała się po stronie właśnie jego. Anakleta II popierały jedynie królestwo Sycylii, Mediolan, Akwitania i Szkocja.
Wiosną 1133 Lotar III najechał Italię, chcąc obalić Anakleta II, jednak wyprawa zakończyła się tylko częściowym sukcesem. Wojska niemieckie zajęły tylko część miasta, w tym Lateran i Watykan. 4 czerwca 1133 Innocenty II koronował Lotara III na cesarza rzymskiego w bazylice laterańskiej. W tym samym dniu wydał też bullę podporządkowującą polskie diecezje zwierzchnictwu Magdeburga. Po wyjeździe cesarza i jego wojsk papież nie utrzymał się jednak w Rzymie i musiał uchodzić do Pizy, gdzie przebywał do lutego 1137. W 1135 w Pizie odbył się synod, który ponownie rzucił ekskomunikę na antypapieża. Krótko po tym synodzie Bernard z Clairvaux oraz kardynałowie Guido Pisano i Mathieu z Albano przeciągnęli Mediolan na stronę Innocentego II.
W czasie pobytu w Pizie Innocenty II wydał bullę protekcyjną dla archidiecezji gnieźnieńskiej, pośrednio unieważniając rozporządzenia z 1133 roku o podporządkowaniu Polski metropolii magdeburskiej (7 lipca 1136).
W 1136 Lotar III ponownie najechał Italię, jednak tym razem nie zdołał zająć Rzymu, choć odniósł kilka sukcesów na południu Italii. W drodze powrotnej z tej wyprawy, w grudniu 1137, zmarł. Jeszcze przed śmiercią cesarza, Innocenty II nawiązał rokowania z królem Rogerem II sycylijskim. Jesienią 1137 Innocenty II ponownie mógł rezydować w Rzymie, a w Salerno pod patronatem Rogera II odbyły się negocjacje kardynałów obu zwaśnionych stron. Wówczas na stronę Innocentego przeszedł kardynał Pietro Pisano, jeden z najbardziej poważanych kanonistów. Schizma zakończyła się "de facto" wraz ze śmiercią Anakleta II 25 stycznia 1138. Wprawdzie jego zwolennicy obrali kardynała Grzegorza z SS. Apostoli na antypapieża Wiktora IV, ale ten już 29 maja 1138 podporządkował się Innocentemu II.
W 1139 zwołał Sobór laterański II, który zlikwidował skutki schizmy po wystąpieniu antypapieża Anakleta II. Wbrew wcześniejszym obietnicom łaski, byli stronnicy Anakleta II zostali w większości pozbawieni swych stanowisk i godności, co spotkało się z krytyką m.in. Bernarda z Clairvaux.
Po soborze Innocenty II wznowił walkę z Rogerem II, jednak poniósł porażkę. 25 lipca 1139 papież zawarł z Rogerem II traktat, w którym uznał jego tytuł królewski w zamian za hołd lenny z ziem Apulii i Sycylii. W 1141 Innocenty II toczył spór z królem Francji Ludwikiem VII o obsadę archidiecezji Bourges, czego skutkiem było nałożenie interdyktu na wszystkie miejsca pobytu króla.
W 1143 w Rzymie wybuchła rebelia pod wodzą Arnolda z Brescii, księdza, który już wcześniej został potępiony za nieortodoksyjne poglądy. W rezultacie tego buntu powstała rzymska komuna miejska, kwestionująca świecką władzę papieża nad miastem.
Innocenty II zmarł 24 września 1143 w Rzymie.

</doc>
<doc id="311286" url="https://pl.wikipedia.org/wiki?curid=311286" title="Jean-Baptiste-Camille Corot">
Jean-Baptiste-Camille Corot

Jean-Baptiste-Camille Corot (ur. 16 lipca 1796 w Paryżu, zm. 22 lutego 1875 w Ville-d’Avray) – francuski malarz, przedstawiciel kierunku realistycznego. Malował głównie pejzaże, ponadto sceny historyczne i portrety. Wykonał również kilka akwafort.
Życiorys.
Jego rodzice byli dobrze sytuowanymi krawcami na dworze Napoleona I, posiadali również salon mody. Ojciec chciał go przygotować do zawodu kupca tekstylnego, lecz zrezygnował z planów i umożliwił synowi karierę artystyczną. Pierwszych profesjonalnych lekcji udzielili Corotowi malarze Achille Etna Michallon i Jean Victor Bertin. Przez 5 lat, od kwietnia 1807 do czerwca 1812 uczęszczał do liceum w Rouen, gdzie nie wyróżniał się na tle innych uczniów, nawet na lekcjach rysunku. W latach 1825–1828 przyszły artysta przebywał we Włoszech, studiował dzieła starych mistrzów, odwiedził Rzym, Neapol i Wenecję. Do Włoch wracał jeszcze dwukrotnie w 1834 i w 1843. Plonem wyjazdu było ponad 200 rysunków i 150 obrazów.
Po powrocie do Francji Corot zamieszkał w Paryżu, jednak stale podróżował po kraju w poszukiwaniu inspiracji dla swoich obrazów. Odwiedzał Prowansję, Burgundię i Bretanię, często wracał do przywiezionych z Włoch szkiców i rysunków. Pierwszą pracę wystawił w paryskim Salonie w 1827, od 1835 wystawiał już regularnie, a od 1848 był członkiem jury. Dwukrotnie wyróżniano go Legią Honorową. Pod koniec życia malarz cieszył się dużym uznaniem, osiągnął też znaczny sukces materialny. Według współczesnych odznaczał się niezwykłą hojnością wspierając ubogich i początkujących artystów. Był przy tym człowiekiem skromnym, apolitycznym i spełnionym. Zmarł w 1875 w wyniku choroby żołądka, został pochowany w Paryżu na cmentarzu Père-Lachaise.
Wśród jego uczniów i malarzy, którzy oficjalnie uznawali się za kontynuatorów jego dziedzictwa artystycznego, byli m.in. Camille Pissarro, Eugène Boudin, Pascal Dagnan-Bouveret i Berthe Morisot.

</doc>
<doc id="311287" url="https://pl.wikipedia.org/wiki?curid=311287" title="Eugeniusz III">
Eugeniusz III

Eugeniusz III (łac. "Eugenius III", właśc. Bernardo da Pisa OCist; ur. najpóźniej w 1085 w Pizie, zm. 8 lipca 1153 w Tivoli) – papież w okresie od 15 lutego 1145 do 8 lipca 1153, błogosławiony Kościoła katolickiego.
Był pierwszym papieżem z zakonu cystersów. Został beatyfikowany dekretem z 28 grudnia 1872, przez bł. papieża Piusa IX. Jego wspomnienie liturgiczne w Kościele katolickim obchodzone jest w dzienną rocznicę śmierci.
Życiorys.
Wiadomo, że Bernard urodził się w Pizie i że jego ojciec miał na imię Godius, poza tym jednak na temat jego pochodzenia brak pewnych informacji. Powszechnie przypisywana mu przynależność do szlacheckiego rodu Paganelli po raz pierwszy jest wspomniana dopiero w źródłach z końca XVI wieku, niemających większej wartości historycznej.
W 1106 Bernardo jest poświadczony jako kanonik regularny przy katedrze pizańskiej, a w latach 1115–1129 jako subdiakon. W latach 1133–1138, sprawował urząd wicedominusa archidiecezji pizańskiej. W tym też okresie (po 5 maja 1134) przyjął święcenia kapłańskie z rąk papieża Innocentego II. Prawdopodobnie w 1135 roku na odbywającym się w Pizie synodzie spotkał Bernarda z Clairvaux, i pod jego wpływem w 1138 wstąpił zakonu cysterskiego. Przez krótki czas był mnichem w Clairvaux, jednak już w 1139 powrócił do Italii jako przełożony wspólnoty cysterskiej w Scandriglia w Lacjum. W 1140 został opatem położonego niedaleko Rzymu klasztoru S. Anastasio alle Tre Fontane, który papież Innocenty II nadał wówczas cystersom. Niektóre kroniki podają, że wkrótce potem został mianowany kardynałem prezbiterem, co jednak wydaje się mało prawdopodobne.
Wybór na papieża.
15 lutego 1145 roku, w dniu śmierci papieża Lucjusza II, kardynałowie niespodziewanie obrali go na nowego papieża. Bernard przyjął wybór i przybrał imię Eugeniusz III.
Pontyfikat.
Eugeniusz III został papieżem w bardzo trudnym momencie. W Rzymie powstała dwa lata wcześniej komuna miejska, która była przeciwna świeckiej władzy papieża. W chwili wyboru Eugeniusza w mieście trwała zbrojna rewolta, której przewodniczył Arnold z Brescii, uniemożliwiająca intronizację. Do jego konsekracji i koronacji doszło w położonym poza miastem opactwie Farfa 18 lutego 1145.
Wskutek zatargów z komuną miejską Eugeniusz III przez większą część swego pontyfikatu (do grudnia 1145, 1147-1149 i 1150-1152) rezydował poza Rzymem. Jego powroty, możliwe wyłącznie dzięki zbrojnej pomocy króla sycylijskiego Rogera II, okazywały się za każdym razem krótkotrwałe. Na ten czas przypada kariera trybuna ludowego Arnolda z Brescii, jednego z liderów rzymskiego stronnictwa republikańskiego. Siedzibami papieża były kolejno Tivoli, Viterbo i Siena, jednak w latach 1147-49 odbył on podróż do Francji, gdzie przewodniczył wielu synodom (m.in. w Paryżu, Reims i Trewirze), poświęconym głównie reformie duchowieństwa. Chodziło zwłaszcza o potępienie nadmiernego bogactwa i chciwości duchownych. Przez pewien czas siedzibą papiestwa było opactwo Clairvaux. Eugeniusz III utrzymywał zresztą regularną korespondencję z opatem Bernardem z Clairvaux i chętnie korzystał z jego rad.
1 grudnia 1145 roku papież zaapelował w bulli do francuskiego króla Ludwika VII o podjęcie II wyprawy krzyżowej (1147-49). W tym samym czasie zwrócił się o pomoc do króla niemieckiego Konrada III przy powrocie do Rzymu i ograniczeniu władzy komuny miejskiej i Rogera II. Konrad jednak postanowił wesprzeć papieża w drugiej krucjacie. Porażka tego przedsięwzięcia poważnie nadwerężyła autorytet papiestwa oraz Bernarda z Clairvaux, który mocno zaangażował się w jej propagowanie. Polska i Saksonia zostały zwolnione od udziału w wyprawie do Ziemi Świętej w zamian za uderzenie na pogańskich Słowian Połabskich. Po powrocie do Włoch, Eugeniusz ekskomunikował Arnolda z Brescii 15 lipca 1148 roku. Przy pomocy Rogera II, papież przyjechał do Rzymu w 1149 roku, lecz wrogo nastawieni mieszczanie zmusili go do ponownego wyjazdu. Wówczas Konrad III rozpoczął negocjacje, które zakończyły się powodzeniem i obietnicą nadania mu korony cesarskiej na jesieni 1152 roku. Jednak król niemiecki zmarł 15 lutego i na cesarza rzymskiego miał zostać koronowany jego następca Fryderyk I.
Eugeniusz III dbał o rozwój kościoła w najdalszych zakątkach Europy. W latach 1151-52 w Irlandii przebywał jego legat kardynał Giovanni Paparoni, który ustanowił w tym kraju cztery metropolie. W 1152 wysłał do Skandynawii kardynała-legata Nicholasa z Albano, który ustanowił nowe arcybiskupstwo Norwegii w Nidaros, uniezależniając kościół norweski od duńskiej metropolii w Lund. Natomiast stosunki papiestwa z Polską w tym okresie nie układały się dobrze. Polski episkopat wbrew woli papieża udzielał poparcia młodszym braciom wygnanego w 1146 księcia-seniora Władysława II. Przebywający w Polsce w 1148 legat papieski Guido di Crema rzucił na kraj interdykt (zignorowany przez polskich biskupów), a w następnych latach legaci wysyłani do Europy Środkowej omijali Polskę; do wznowienia kontaktów doszło dopiero po śmierci Eugeniusza III. W Anglii, papież opowiedział się po stronie arcybiskupa Canterbury, Teobalda, w sporze z królem Stefanem i usunął ze stanowiska Wilhelma, arcybiskupa Yorku.
Za jego pontyfikatu w 1150 roku doszło do ostatecznego uformowania się Kolegium Kardynalskiego jako samodzielnej, korporacyjnej struktury kościelnej.
Papież Eugeniusz III zmarł w Tivoli i został pochowany w bazylice św. Piotra.

</doc>
<doc id="311290" url="https://pl.wikipedia.org/wiki?curid=311290" title="Anastazy IV">
Anastazy IV

Anastazy IV (łac. "Anastasius IV", właśc. Corrado Demetri della Suburra ur. w Rzymie, zm. 3 grudnia 1154 tamże) – papież, którego pontyfikat przypadał na okres od 12 lipca 1153 do 3 grudnia 1154.
Życiorys.
Był Rzymianinem z dzielnicy Suburra, synem Benedetto. Należał prawdopodobnie do, mającej greckie korzenie, rodziny Demetri. Corrado wybrał karierę duchowną, jednak o jego pierwszych 40 latach życia wiadomo bardzo niewiele. W starszej historiografii przypuszczano, że był opatem St. Ruf w Awinionie, ale w toku dalszych badań pogląd ten obalono. Najpóźniej 21 lutego 1114 roku papież Paschalis II mianował go kardynałem-prezbiterem św. Pudencjany. W 1127 był legatem Honoriusza II na Montecassino; prawdopodobnie w nagrodę za wypełnienie tej misji Honoriusz II mianował go kardynałem-biskupem Sabiny (1128). Podpisywał bulle papieskie między 25 lutego 1114 a 13 czerwca 1153. Uczestniczył w papieskich elekcjach w styczniu 1118, w 1119, w grudniu 1124, w lutym 1130, we wrześniu 1143, w marcu 1144, lutym 1145 i lipcu 1153. Popierał Innocentego II podczas schizmy Anakleta II, był jego wikariuszem we Włoszech 1130-37, gdy papież musiał uciekać do Francji. Blisko współpracował z papieżem Eugeniuszem III – trzykrotnie zastępował go jako wikariusz podczas jego nieobecności w Rzymie (1145, 1147-1149 i 1150-1152/53). W chwili wyboru na papieża był prawdopodobnie najstarszym członkiem Kolegium Kardynałów.
Jako papież prowadził pojednawczą politykę wobec rzymskiej komuny miejskiej, dzięki czemu mógł bez przeszkód rezydować w Rzymie. Przyznał nowe przywileje zakonowi joannitów i załagodził spór z Fryderykiem Barbarossą dotyczący obsady arcybiskupstwa w Magdeburgu. Zakończył także długotrwały konflikt o obsadę arcybiskupstwa York w Anglii, zatwierdzając, wbrew stanowisku cystersów, arcybiskupa Wilhelma Fitzherberta. W listopadzie 1154 uroczyście podejmował w Rzymie kardynała Nicholasa Breakspeare'a, który powrócił z legacji w Skandynawii, gdzie zreformował organizację kościelną, tworząc metropolię w Nidaros. Anastazy IV zatwierdził jego decyzje, a niedługo potem zmarł. Jego następcą został właśnie Nicholas Breakspeare jako Hadrian IV.

</doc>
<doc id="311292" url="https://pl.wikipedia.org/wiki?curid=311292" title="Xawery Dunikowski">
Xawery Dunikowski

Franciszek Xawery Dunikowski (ur. 24 listopada 1875 w Krakowie, zm. 26 stycznia 1964 w Warszawie) – polski rzeźbiarz, malarz i pedagog. Budowniczy Polski Ludowej.
Życiorys.
Pochodził ze zubożałej szlachty. Jego ojciec Mieczysław pracował jako nadkonduktor kolei warszawsko-wiedeńskiej. Edukację rozpoczął w Szkole Technicznej w Warszawie. W 1896 przyjechał do Krakowa studiować w Szkole Sztuk Pięknych u rzeźbiarzy: Alfreda Dauna w latach 1896–1899 i Konstantego Laszczki 1899–1903.
Po studiach wyjechał do Warszawy, aby objąć stanowisko profesora rzeźby w Szkole Sztuk Plastycznych. W 1905 w restauracji Lijewskiego w Warszawie postrzelił śmiertelnie atakującego go malarza Wacława Pawliszaka, któremu wcześniej odmówił dania satysfakcji. Później został zwolniony z aresztu za kaucją w wysokości 2 tys. rubli. W 1908 z nieformalnego związku z Sarą Lipską urodziło się jedyne dziecko Xawerego Dunikowskiego, córka Maria Xawera. W Warszawie pracował do roku 1910, po czym wyjechał do Krakowa. W 1914 wyjechał na stypendium do Londynu. Kolejne lata spędził w Paryżu, służył w kompanii Bajończyków w Legii Cudzoziemskiej. Po szkoleniu wojskowym jesienią 1914 roku zwolniono go z powodu stanu zdrowia i nie walczył na froncie. W 1922 wrócił do Polski, aby objąć katedrę rzeźby na krakowskiej ASP. Postanowieniem Prezydenta Rzeczypospolitej z 20 września 1930 został mianowany profesorem zwyczajnym rzeźby. Do grona uczniów Dunikowskiego zaliczali się m.in.: Jerzy Bandura, August Dyrda, Zygmunt Gawlik, Józef Gosławski, Maria Jarema, Ludwik Konarzewski (junior), Marian Konieczny, Jacek Puget, Henryk Wiciński oraz Jerzy Bereś.
W okresie międzywojennym otrzymał wiele prestiżowych nagród, wykonał setki realizacji, które przyniosły mu międzynarodową sławę. W 1936 otrzymał nagrodę plastyczną Ministra Wyznań Religijnych i Oświecenia Publicznego. Z dzieł z tego okresu można wymienić postacie czterech ewangelistów na gmachu Seminarium Śląskiego w Krakowie z 1927, głowy wawelskie z lat 1925–1927 i pomnik prezydenta Krakowa Józefa Dietla z 1936.
Przez większą część okresu okupacji był więźniem niemieckiego obozu koncentracyjnego Auschwitz (nr obozowy 774), gdzie trafił po aresztowaniu w 1940. Po wojnie, w latach 1945–1955, kierował katedrą rzeźby na krakowskiej ASP. W 1955 na stałe przeniósł się do Warszawy. W 1959 został profesorem i kierownikiem katedry rzeźby w Państwowej Szkole Sztuk Plastycznych we Wrocławiu. Po wojnie Dunikowskiego zrealizował m.in. Pomnik Czynu Powstańczego na Górze św. Anny (1955) powstały w wyniku przebudowania niemieckiego mauzoleum. Z obrazów warto wspomnieć "Portret córki" z 1924 i "Autoportret w stroju mandaryna" z 1935. W Krakowie mieszkał w latach 1938–1940 i 1945–1955 przy ulicy Karmelickiej 27 (na kamienicy tablica upamiętniająca artystę). Wielokrotnie honorowany przez władze PRL, w listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
W Warszawie w latach 1959–1964 mieszkał w domu przy al. Juliana Marchlewskiego (obecnie al. Jana Pawła II) 36.
Został pochowany w Alei Zasłużonych na Cmentarzu Wojskowym na Powązkach (kwatera A26-tuje-18/19).
Upamiętnienie.
Jego imieniem nazwano między innymi bulwar we Wrocławiu, ulice w Bydgoszczy, Częstochowie, Gdańsku, Gliwicach, Krakowie, Słupsku, Wałbrzychu, Zielonej Górze, Warszawie, Poznaniu, Pszczynie, Lublinie, Łodzi, Szczecinie, Kędzierzynie-Koźlu oraz plac w Olsztynie. Jego imię nosi również Zespół Szkół w Zawierciu. W warszawskiej Królikarni mieści się również muzeum poświęcone artyście.
W listopadzie 1975 na budynku przy al. Jana Pawła II 36 w Warszawie, gdzie w latach 1959–1964 mieszkał artysta, odsłonięto tablicę pamiątkową.
24 listopada 1975 w Warszawie jednej z ulic na terenie obecnej dzielnicy Ursynów zostało nadane imię Xawerego Dunikowskiego.

</doc>
<doc id="311293" url="https://pl.wikipedia.org/wiki?curid=311293" title="Elisabeth Marschall">
Elisabeth Marschall

Elisabeth Marschall (ur. 24 maja 1886 w Meiningen, zm. 2 maja 1947) – główna nadzorczyni SS (SS-Aufseherin) w obozie koncentracyjnym Ravensbrück i zbrodniarka wojenna.
Życiorys.
Elisabeth Marschall była pielęgniarką od 1909. W 1931 wstąpiła do NSDAP. Zanim rozpoczęła służbę w obozach koncentracyjnych III Rzeszy, była zatrudniona w zakładach Hermann Göring Werke w Brunszwiku jako główna pielęgniarka. W Ravensbrück pełniła funkcję "Oberschwester" (starsza siostra w izbie chorych). Była odpowiedzialna za liczne zbrodnie popełnione na więźniarkach tego obozu. Każdej nocy poprzedzającej egzekucje, udawała się do rewiru (szpitala obozowego) i wybierała z kartoteki chorych nazwiska kobiet przeznaczonych do likwidacji. Następnie Marschall sporządzała także listy mordowanych. Oprócz tego sprawowała nadzór pielęgniarski podczas zbrodniczych eksperymentów pseudomedycznych prof. Karla Gebhardta. Wreszcie, wraz z lekarzem SS Percy Treite, uczestniczyła w losowej selekcji 800 kobiet, które wysłano następnie do Auschwitz-Birkenau. Wiele z nich zginęło podczas transportu i w samym obozie Auschwitz-Birkenau.
Po wojnie Marschall zasiadła na ławie oskarżonych w pierwszym procesie załogi Ravensbrück, który toczył się od 5 grudnia 1946 do 3 lutego 1947 w Hamburgu przed brytyjskim Trybunałem Wojskowym. Została skazana na śmierć przez powieszenie (na karę śmierci w tym samym procesie została skazana też Dorothea Binz, Grete Bösel, Carmen Mory i Vera Salvequart i następnie powieszona 2 maja 1947. Karę wykonał kat Albert Pierrepoint. Marschall była przy tym najstarszą zbrodniarką, na której wykonano karę śmierci.

</doc>
<doc id="311297" url="https://pl.wikipedia.org/wiki?curid=311297" title="Grzegorz VIII">
Grzegorz VIII

Grzegorz VIII (łac. "Gregorius VIII", właśc. Alberto de Morra OPraem; ur. ok. 1110 w Benewencie – zm. 17 grudnia 1187 w Pizie) – papież w okresie od 21 października 1187 do 17 grudnia 1187.
Życiorys.
Urodził się około roku 1110 w Benewencie jako syn Sartoriusa de Morra. W młodości studiował prawo kanoniczne we Francji. Tam też przystąpił do wspólnoty premonstratensów z Laon. Następnie kontynuował studia w Bolonii, uzyskując tytuł magistra. Pozostał na uniwersytecie bolońskim jako profesor prawa kanonicznego. W tym czasie napisał kilka glos do "Decretum" Gracjana, jednego z najpopularniejszych wówczas zbiorów prawa kanonicznego.
Jego sława jako wybitnego kanonisty zwróciła uwagę kurii rzymskiej. W grudniu 1156 roku papież Adrian IV kreował go kardynałem-diakonem S. Adriano, a w marcu 1158 mianował go kardynałem prezbiterem S. Lorenzo in Lucina. W 1157 działał przez krótki czas jako wicekanclerz Kościoła w zastępstwie za kardynała Rolanda ze Sieny. Uczestniczył w podwójnej papieskiej elekcji 1159, udzielając poparcia prawowitemu papieżowi Aleksandrowi III. W następnych latach wielokrotnie służył jako jego legat na Węgrzech (1161-62), wobec cesarza Fryderyka I (1163), w Dalmacji (1165-66), wobec króla Anglii Henryka II (1171-73) i północnej Italii (1177, 1179, 1180), zachowywał jednak przyjazne stosunki z, popierającym antypapieży, cesarzem Fryderykiem I. W latach 1166-1167 był administratorem diecezji Spalato. W lutym 1178 roku został kanclerzem Świętego Kościoła Rzymskiego, a od 1180 roku był także protoprezbiterem Kolegium Kardynałów. W okresie pontyfikatu Urbana III (1185-87) był jednym z głównych oponentów jego konfrontacyjnej polityki wobec cesarza Fryderyka I.
Po śmierci Urbana III kardynałowie, w większości dążący do pojednania z cesarzem, obrali Alberto di Morra na nowego papieża. W chwili wyboru miał on już ok. 77 lat i był słabego zdrowia. W ciągu krótkiego, zaledwie 2-miesięcznego pontyfikatu zdołał jednak poprawić stosunki papiestwa z cesarzem, zaś w bulli "Audita tremendi" wezwał do zorganizowania III wyprawy krzyżowej. Jego działania wzmogła zwłaszcza wiadomość o upadku Jerozolimy 2 października 1187 – uważał, że ta porażka była karą za grzechy chrześcijan. Wkrótce potem wysłał legatów do Francji, Niemiec, Danii i Polski nawołując do udziału w krucjacie (prosił też, by krzyżowcy nosili pokutne szaty).
Niebawem, w listopadzie, wybrał się do Lukki, gdzie nakazał usunięcie szczątek antypapieża Wiktora IV z kościoła. Następnie udał się do Pizy, by doprowadzić do zgody pomiędzy jej mieszkańcami a mieszkańcami Genui. W tydzień po przybyciu, zmarł i został pochowany w tamtejszej katedrze.

</doc>
<doc id="311306" url="https://pl.wikipedia.org/wiki?curid=311306" title="Klemens III">
Klemens III

Klemens III (łac. "Clemens III", właśc. Paolo Scolari; ur. w Rzymie, zm. ok. 20 marca 1191 tamże) – papież w okresie od 19 grudnia 1187 do 20 marca 1191.
Życiorys.
Był rzymianinem z bogatej, ale niearystokratycznej rodziny. 3 marca 1176 jest poświadczony jako subdiakon Świętego Kościoła Rzymskiego oraz archiprezbiter Bazyliki Matki Bożej Większej. We wrześniu 1179 papież Aleksander III mianował go kardynałem-diakonem św. Sergiusza i Bakchusa, następnie kardynałem prezbiterem bazyliki św. Pudencjany, a w grudniu 1180 promował go do rangi kardynała-biskupa Palestriny. Podpisywał bulle papieskie między 17 października 1179 a 11 grudnia 1187.
W trakcie papieskiej elekcji w październiku 1187 Paolo Scolari był poważnym kandydatem na papieża, jednak nie wybrano go ze względu na zły stan zdrowia. Obrany wówczas papież Grzegorz VIII zmarł jednak po zaledwie dwóch miesiącach pontyfikatu, i w wyniku kolejnej elekcji papieżem został właśnie Paolo Scolari, który przybrał imię Klemens III. Początkowo wybrany na papieża został Teobald z Ostii, lecz odmówił przyjęcia godności.
Wybór Paolo Scolariego wynikał prawdopodobnie z chęci powrotu kurii papieskiej do Rzymu, po, trwającym od 1184 roku, wygnaniu. Liczono, że pochodzący z rzymskiej rodziny papież lepiej niż jego poprzednicy, ułoży sobie stosunki z władzami miejskimi Wiecznego Miasta. Nadzieje te ziściły się bardzo szybko, gdyż już w lutym 1188 Klemens III powrócił wraz z kurią do miasta i bez większych przeszkód osiadł na Lateranie. 31 maja tego samego roku senatorowie rzymscy podporządkowali się papieżowi, w zamian za doroczne płatności. Wkrótce potem Państwo Kościelne zostało uwolnione spod okupacji Henryka VI, dzięki rozwiązaniu konfliktu dotyczącego obsady arcybiskupstwa w Trewirze – papież odwołał obu rywalizujących kandydatów i wspólnie z cesarzem zgodził się na przeprowadzenie nowej elekcji. Papież wyraził także zgodę na koronację Henryka na cesarza.
Jednym z głównych zadań absorbujących papieża były przygotowania do III krucjaty, którą ogłosił jego poprzednik Grzegorz VIII. W tym celu, Klemens rozesłał po Europie legatów wzywających możnych do wzięcia krzyża i starających się – z różnym skutkiem – zaprowadzić pokój między chrześcijańskimi władcami, aby umożliwić im udział w krucjacie.
W 1189 Klemens III poparł Tankreda z Lecce (wnuka Rogera II) przeciwko Henrykowi VI Hohenstaufowi w walce o sukcesję sycylijską. Krok ten podyktowany był obawą przed zjednoczeniem królestwa Sycylii z Cesarstwem Niemieckim i zburzeniem równowagi sił w Italii, gwarantującej dotąd niezawisłość Stolicy Apostolskiej. Zrodziło to kolejne napięcia w stosunkach cesarstwa z papiestwem, które jednak w pełni ujawniły się dopiero za następnych pontyfikatów.
W ciągu swego pontyfikatu Klemens III mianował co najmniej 24 nowych kardynałów, z czego co najmniej 17 pochodziło z Rzymu lub okolic, w tym wielu z arystokratycznych rodzin. Doprowadziło to do zmiany struktury Świętego Kolegium, które na wiele lat zostało zdominowane przez rzymian. Krok ten prawdopodobnie miał służyć ściślejszemu związaniu wpływowych rodzin rzymskich z kurią i papiestwem. Klemens III był też jednym z pierwszych papieży praktykujących nepotyzm. Prawdopodobnie to on wprowadził do liturgii zwyczaj podnoszenia hostii i kielicha podczas podniesienia.
Klemens III, niecieszący się nigdy dobrym zdrowiem, zmarł w Pałacu Laterańskim prawdopodobnie 20 marca 1191, po niewiele ponad trzyletnim pontyfikacie.

</doc>
<doc id="311307" url="https://pl.wikipedia.org/wiki?curid=311307" title="Syntaza ATP">
Syntaza ATP

Syntaza ATP, (EC 3.6.3.14) – enzym z grupy syntaz katalizujący reakcję wytwarzania ATP z ADP i fosforanu nieorganicznego Pi. Energia niezbędna do syntezy pochodzi z gradientu elektrochemicznego protonów - w wyniku tego gradientu następuje ruch protonów, a następnie ich energia przekształcana jest w energię wiązań chemicznych w ATP.
Reakcja syntezy ATP ma postać:
Syntaza ATP znajduje się w wewnętrznej błonie mitochondriów, w błonach tylakoidów wewnątrz chloroplastów oraz w błonach komórkowych organizmów prokariotycznych. Enzym bierze udział w kluczowych procesach uzyskiwania energii przez organizmy żywe fosforylacji oksydacyjnej będącej głównym źródłem ATP wytwarzanego podczas oddychania komórkowego oraz fosforylacji fotosyntetycznej będącej źródłem ATP powstającego w fazie jasnej fotosyntezy.
Inhibitorem syntazy ATP wykorzystywanym w badaniach biologicznych jest antybiotyk – oligomycyna.
Rola fizjologiczna.
Wewnątrz błony mitochondrialnej (u eukariontów) lub w błonie komórkowej (u bakterii) następuje utlenianie NADH do NAD+. Uwolnione elektrony uczestniczą w łańcuchu oddechowym, aby napędzić przeniesienie protonów w poprzek błony (z macierzy mitochondrialnej do przestrzeni międzybłonowej) przez składające się na ten łańcuch odpowiednie przenośniki (pompy). W chloroplastach i błonach fotosyntetyzujących organizmów prokariotycznych protony przenoszone są ze stromy do wnętrza tylakoidu dzięki energii uzyskanej poprzez pochłonięcie kwantów światła przez odpowiednie kompleksy.
ATP wytwarzane jest z ADP i Pi (reszty ortofosforanowej) w wyniku działania syntazy ATP. Rotacja jej odpowiedniego segmentu umożliwia syntezę ATP. Energia niezbędna do syntezy dostarczana jest przez gradient elektrochemiczny. W procesie tym protony samoczynnie powracają z przestrzeni międzybłonowej lub wnętrza tylakoidu odpowiednio do macierzy mitochondrialnej lub stromy chloroplastu.
Budowa enzymu.
Ze względu na miejsce występowania wyróżnia się trzy podstawowe kompleksy syntazy ATP.
Są to:
Wszystkie trzy syntazy ATP zaliczane są do grupy F-ATPaz i mają zbliżoną budowę. Każda z nich składa się z dwóch domen. Pierwsza z nich – Fo – jest białkiem wewnątrzbłonowym tworzącym kanał jonowy dla jonów H+. Druga domena jest właściwą syntazą składająca się z kilkunastu polipeptydów tworzących kulista strukturę o średnicy ok. 100 Å.
Ewolucja.
Uważa się, że ewolucja syntazy ATP zachodziła modułowo. Obie domeny wraz ze swoimi wartościowościami połączyły się zyskując nową funkcję. Domena F1 wykazuje znaczne podobieństwo do heksamerycznej helikazy DNA, a domena Fo jest podobna do kompleksów tworzących motor molekularny napędzający wici komórek.
Heksamer α3β3 tworzący domenę F1 podobnie jak helikaza DNA składa się z obracającego się pierścienia z otworem pośrodku. U obu enzymów obroty pierścienia umożliwiają pełnienie funkcji. Helikaza DNA porusza się po helisie DNA przy jednoczesnej hydrolizie nukleotydów. Domena F1 wykorzystuje zmiany konformacyjne podczas obrotu podjednostki γ do przeprowadzenia reakcji enzymatycznej.
Jony H+ przepływające przez domenę Fo w bardzo podobny sposób jak przy napędzaniu motoru molekularnego poruszającego wicią. Ich wspólną cechą jest pierścień składający się z wielu alfa-helikalnych białek, które obracają się w stosunku do innych białek zużywając jednocześnie gradient protonowy jako źródło energii. Jest to jednakże dość wątły związek, ogólna struktura motorów molekularnych jest zdecydowanie większa, zawierają 30 polipeptydów, w porównaniu do 10, 11, lub 14 znanych polipeptydów domeny Fo.
Modułowa teoria pochodzenia syntazy ATP sugeruje, że dwie domeny o niezależnych funkcjach, helikaza DNA posiadająca właściwości ATPazy i motor molekularny napędzany siłą protonomotoryczną, mogły się połączyć i doprowadzić do odwrócenia właściwości ATPazy powstałej z helikazy DNA. Dalszy rozwój prowadziłby do powstania kompleksu syntazy ATP znanej dzisiaj. Alternatywnie kompleks helikazy DNA i motoru molekularnego mógł wykazywać początkowo aktywność ATPazy, która przenosiła jony H+ zużywając ATP. Dalsza ewolucja kompleksu mogłaby doprowadzić do odwrócenia przeprowadzanej reakcji i powstania funkcji spełnianej przez syntazę ATP.

</doc>
<doc id="311309" url="https://pl.wikipedia.org/wiki?curid=311309" title="Celestyn III">
Celestyn III

Celestyn III (łac. "Coelestinus", właśc. Giacinto Boboni; ur. ok. 1105 w Rzymie, zm. 8 stycznia 1198 tamże) – papież od 21 marca 1191 do 8 stycznia 1198.
Życiorys.
Giacinto Bobone pochodził z arystokratycznej rzymskiej rodziny. W 1126 roku został subdiakonem Świętego Kościoła Rzymskiego; jego podpis, jako subdiakona, widnieje na bullach z 21 lipca 1126 i 22 kwietnia 1138. W latach 1138-1140 studiował we Francji u Abelarda i bronił jego poglądów na synodzie w Sens (1140). Papież Lucjusz II mianował go kardynałem diakonem Santa Maria in Cosmedin w grudniu 1144 roku. Podpisywał bulle papieskie między 27 grudnia 1144 a 17 lutego 1191. Reprezentował papieża Hadriana IV w sejmie w Augsburgu w czerwcu 1158 r. Dwukrotnie (1154-55 i 1172-74) działał jako legat papieski w Hiszpanii. Był także legatem we Francji (1162 i 1165) i północnej Italii (1165, 1177, 1181 i 1187). W okresie schizmy 1159-1178 popierał prawowitego papieża Aleksandra III, opowiadał się jednak za ugodową polityką wobec cesarza Fryderyka I.
Pontyfikat.
Po śmierci Klemensa III około 85-letni Giaconto Bobone został wybrany na papieża, jako kandydat kompromisowy wobec sporów kardynałów procesarskich i prosycylijskich. Data jego elekcji, podobnie jak data śmierci jego poprzednika, nie są ustalone ze stuprocentową pewnością. Oba te wydarzenia musiały jednak mieć miejsce pomiędzy 20 a 24 marca 1191. Według rocznika z Regensburga Klemens III zmarł 20 marca,a kardynał Bobone został wybrany jego następcą następnego dnia, 21 marca. Został konsekrowany w Wielkanoc 14 kwietnia 1191 r. i przybrał imię Celestyn III.
Jednym z pierwszych aktów jego pontyfikatu było koronowanie na cesarza króla niemieckiego Henryka VI, który zmierzał wówczas na podbój królestwa Sycylii (15 kwietnia 1191). Wyprawa cesarza skończyła się jednak porażką w walkach z Tankredem Sycylijskim. Celestyn III, wykorzystując trudną sytuację cesarza, zawarł w Gravina sojusz z Tankredem latem 1192. Sędziwy papież nie zdecydował się jednak na otwarte wystąpienie przeciw Henrykowi VI, mimo że ten uwięził króla Anglii Ryszarda Lwie Serce, któremu jako krzyżowcowi przysługiwał papieski przywilej nietykalności, oraz ingerował w obsadę urzędów kościelnych (m.in. w Liège, gdzie usunął ze stanowiska Alberta z Louvain, a następnie dopuścił do jego zamordowania).
W 1194 roku zmarł Tankred Sycylijski, co natychmiast wykorzystał Henryk VI, zajmując południe Włoch i koronując się na króla Sycylii w Boże Narodzenie 1194. Papież, mimo że dostrzegał niebezpieczeństwo wynikające ze zjednoczenia Sycylii i Cesarstwa, wzbraniał się przed aktywnym wystąpieniem przeciw Henrykowi VI, ograniczając się do dyskretnego wspierania opozycji przeciw niemu. Cesarz, chcąc by papież ochrzcił jego syna, Fryderyka II, zaproponował Celestynowi nową krucjatę. Papież przystał na tę propozycję, lecz gdy Henryk przyjechał do Rzymu na negocjacje jesienią 1196 – Celestyn odmówił zrzeczenia się terytoriów papieskich. Następnie podsycił, i tak już istniejącą, opozycję na Sycylii, przeciw utworzeniu monarchii dziedzicznej, którą Henryk okrutnie stłumił. Śmierć cesarza w 1197 roku odwlekła jednak starcie papiestwa z cesarstwem o kilkadziesiąt lat.
Celestyn III zatwierdził zakon krzyżacki, powstały w 1190 roku w Palestynie. Unieważnił też rozwód króla Francji Filipa II Augusta z jego żoną Ingeborgą (maj 1195). Wspierał rekonkwistę w Hiszpanii. Uporządkował też finanse Stolicy Apostolskiej; za jego pontyfikatu kamerling Cencio (przyszły papież Honoriusz III) wydał księgę "Liber censuum", zawierającą katalog dóbr Stolicy Apostolskiej i należnych jej opłat. W 1193 kanonizował Giovanni Gualberto, założyciela kongregacji benedyktyńskiej Vallombrosa. Według niektórych przekazów pod koniec życia wyrażał wolę abdykacji na rzecz swojego bliskiego współpracownika (i być może krewnego) kardynała Giovanni di San Paolo, jednak kardynałowie z jego otoczenia stanowczo się temu sprzeciwiali.

</doc>
<doc id="311310" url="https://pl.wikipedia.org/wiki?curid=311310" title="Soda oczyszczona">
Soda oczyszczona



</doc>
<doc id="311314" url="https://pl.wikipedia.org/wiki?curid=311314" title="Grete Bösel">
Grete Bösel

Grete Bösel, wedle innych źródeł także Boesel, Böse, Böseln lub Bösen (ur. 9 maja 1908 w Wuppertalu, zm. 2 maja 1947 w Hameln) – niemiecka nadzorczyni SS (SS-Aufseherin) w nazistowskim obozie koncentracyjnym Ravensbrück (KL) i zbrodniarka wojenna.
Życiorys.
Z zawodu była pielęgniarką. W 1940 pracowała na stanowisku w firmie Continental AG w Hanowerze. Jej pracodawca odesłał ją w sierpniu 1944 do obozu w Ravensbrück, aby tam przeszkolono ją na nadzorczynię. Od grudnia 1944 do stycznia 1945 była nadzorczynią w Ravensbrück. Następnie z powodu infekcji tyfusowej, do marca 1945 była niezdolna do pracy.
Następnie zajmowała stanowisko tzw. "Arbeitseinsatzführerin" (kierowniczka obozowej służby pracy), była odpowiedzialna za zestawienia komand pracy. Bösel okrutnie obchodziła się z podległymi jej więźniarkami, bijąc i katując je na każdym kroku. Powiedziała kiedyś innej funkcjonariuszce SS: "Jeśli (więźniowie) nie mogą już pracować, niech gniją". Pod koniec istnienia obozu (od lutego/marca 1945) uczestniczyła także w selekcjach niezdolnych do pracy więźniarek do komór gazowych. Wedle relacji byłych więźniarek, w tych selekcjach uczestniczyła szczególnie Bösel.
Wobec nadciągania oddziałów radzieckich zbiegła wraz z mężem z obozu. Bösel została jednak później schwytana przez aliantów i postawiona przez nich przed brytyjskim Trybunałem Wojskowym w pierwszym hamburskim procesie załogi Ravensbrück (trwającym od 5 grudnia 1946 do 3 lutego 1947). Uznana za winną selekcji, mordowania i maltretowania więźniarek została skazana na karę śmierci (podobnie jak Elisabeth Marschall, Dorothea Binz, Carmen Mory i Vera Salvequart). Została powieszona wraz z inną zbrodniarką, Elisabeth Marschall, o godz. 9:55 w dniu 2 maja 1947 w więzieniu w Hameln.

</doc>
<doc id="311315" url="https://pl.wikipedia.org/wiki?curid=311315" title="Klemens IV">
Klemens IV

Klemens IV (łac. "Clemens IV", właśc. Guy Foulques; ur. 23 listopada przed 1200 w Saint-Gilles, zm. w 29 listopada 1268 w Viterbo) – papież w okresie od 5 lutego 1265 do 29 listopada 1268.
Życiorys.
Z pochodzenia był Francuzem, synem sędziego. Studiował prawo w Paryżu; był żonaty i miał dwie córki. Po śmierci żony, przyjął święcenia kapłańskie. Początkowo był doradcą Ludwika IX, w 1259 r. został arcybiskupem Narbonne, a w grudniu 1261 kardynałem-biskupem Sabiny. Był pierwszym kardynałem nominowanym przez papieża Urbana IV, a 5 lutego 1265 został wybrany na papieża.
Klemens IV był znany ze skromnego trybu życia, podobno przez długi czas pościł. Poprosił Karola Andegaweńskiego, by ten pomógł mu w walce z Hohenstaufami, zwłaszcza z Manfredem. 28 czerwca 1265 roku pięciu kardynałów, z upoważnienia Klemensa, koronowało Karola I, na króla Sycylii. Podjęta wkrótce krucjata, przeciw Manfredowi, zakończyła się bitwą pod Benewentem (26 lutego 1266), kiedy to wojska niemieckie zostały rozgromione, a sam Manfred zginął. Wkrótce potem, ostatni z dynastii Hohenstaufów, Konradyn, zagroził Rzymowi, więc papież obłożył go ekskomuniką i pozbawił tronu jerozolimskiego. Niebawem, Karol I pokonał Konradyna w bitwie pod Tagliacozzo (23 lipca 1268), a niemieckiego władcę nakazał ściąć.
26 marca 1267 roku kanonizował Jadwigę Śląską, żonę Henryka Brodatego. Wydał bullę "Licet ecclesiarum", która zastrzegała papieżowi prawo do wszystkich wakujących w kurii beneficjów. Korespondował także z Michałem VIII Paleologiem, jednak nie doszło do takiego ocieplenia relacji między Kościołami, jak za czasów Urbana IV.
Klemens IV zmarł 29 listopada 1268 w Viterbo. Po jego śmierci nastąpiła trzyletnia sediswakancja.

</doc>
<doc id="311319" url="https://pl.wikipedia.org/wiki?curid=311319" title="Lew Judy">
Lew Judy

Lew Judy – biblijny przydomek o charakterze mesjańskim.
Stary Testament.
Pierwsza wzmianka w Biblii i jedyna w Starym Testamencie, w której pojawia się to sformułowanie pochodzi z Księgi Rodzaju. Tuż przed swoją śmiercią, Izrael zgromadził swoich dwunastu synów i błogosławił każdego z osobna wypowiadając proroctwa dotyczące przyszłości swoich potomków. Błogosławieństwo dla Judy brzmiało:
Po wyjściu z Egiptu Żydzi podzielili Kanaan pomiędzy pokolenia Izraela. Pokoleniu Judy przypadła część południowa – z głównym miastem – Jerozolimą. Z pokolenia Judy pochodzili królowie: Dawid i Salomon. Ok. 931 p.n.e., po śmierci Salomona kraj podzielił się na dwie części: Izrael – ze stolicą w Sychem, oraz Judę – ze stolicą w Jerozolimie.
Następujące później wypadki historyczne, wojny i przesiedlenia doprowadziły do tego, że w pokoleniu Judy Żydzi dopatrywali się ratunku dla jedności kraju. Zapowiedzi profetyczne, które kształtowały się wraz z czasem, stworzyły ścisłą zależność między Pomazańcem a pokoleniem Judy.
Nowy Testament.
Nowy Testament przedstawia Jezusa z Nazaretu jako zapowiedzianego Mesjasza, do którego odnoszą się wszystkie wcześniejsze proroctwa. Jezus pochodził również z pokolenia Judy będąc potomkiem królewskim i dlatego proroctwo Jakuba, które zapowiadało zwycięstwo i potęgę Judy przypisano jego osobie.
Jan Ewangelista w swojej apokaliptycznej wizji nawiązuje do tego wprost:
Kultura współczesna.
"Lew Judy" jest godłem współczesnego herbu Jerozolimy.
"Waleczny Lew Judy" był też jednym z tytułów cesarza Etiopii Haile Selassie I. Cesarz ten pochodził z tzw. "Dynastii Salomonidów", która według legendy wywodzić się miała w prostej linii od Salomona, czyli z pokolenia Judy. Wzbudzony przez Marcusa Garveya millenarystyczno-mesjański kult rastafariański, w którym otaczano czcią cesarza jako wyzwoliciela czarnoskórych, dodatkowo zachęcał władcę do korzystania z tego tytułu. Rastafarianie z tzw. "domu 12 Plemion Izraela" uznają Jezusa za Lwa Judy, uznając że Haile Selassie jest inkarnacją Chrystusa. Prostą symboliką stosowaną przez rastafarian, która nawiązywała również do tego tytułu jest fryzura mająca przypominać grzywę lwa (dredy). Odwołania do symboliki "Lwa Judy" można znaleźć także w piosenkach Boba Marleya, np. "Lion of Judah" oraz "Iron, Lion, Zion".
Obraz przedstawiający lwa Judy został umieszczony na okładce albumu pt. "Prophecy" (2004) grupy Soulfly.

</doc>
<doc id="311320" url="https://pl.wikipedia.org/wiki?curid=311320" title="Hadrian V">
Hadrian V

Hadrian V, również Adrian V (łac. "Hadrianus V" właśc. Ottobono Fieschi; ur. ok. 1215 w Genui – zm. 18 sierpnia 1276 w Viterbo) – papież w okresie od 11 lipca 1276 do 18 sierpnia 1276.
Życiorys.
Był bratankiem papieża Innocentego IV.
Studiował teologię w Paryżu, nic nie wiadomo jednak by uzyskał jakiś tytuł naukowy. Prawdopodobnie towarzyszył kardynałowi Ottone Tonengo w legacji do Anglii (1237-41). Po wstąpieniu wuja na tron papieski uzyskał szereg beneficjów. Był kanonikiem kapituł w Paryżu (1244/5-1270) i Reims (1243), dziekanem kapituły w Piacenzy (1247), kanclerzem archidiecezji Reims (1243-1250) oraz archidiakonem Bolonii (1244), Parmy (1248-1255) i Reims (1250-1276), posiadał także szereg pomniejszych prebend.
Na przełomie 1251/52 jego wuj, Innocenty IV mianował go kardynałem-diakonem S. Adriano; począwszy od 6 lutego 1252 jego imię pojawia się wśród sygnatariuszy bulli papieskich. Był też archiprezbiterem bazyliki S. Maria Maggiore (1262—1276). W latach 1265-1268 działał jako legat papieski w Anglii. W Kolegium Kardynałów uchodził początkowo za zwolennika frakcji "angielskiej", tj. opowiadającej się za powierzeniem królestwa Sycylii, kandydatowi z Anglii, jednak po roku 1261 przeszedł na stronę Andegawenów. W 1264 przez krótki czas był gubernatorem Perugii. W 1272 został mianowany protektorem zakonu humiliatów.
Na Stolicę Piotrową wybrany został 11 lipca 1276; jednak jego pontyfikat był bardzo krótki, gdyż zmarł 18 sierpnia 1276, zanim doszło do jego konsekracji i koronacji. Jedynym aktem jego pontyfikatu było zawieszenie konstytucji Ubi periculum o konklawe.
Hadrian V został pochowany w bazylice św. Franciszka w Viterbo. Jego grobowiec został wykonany przez florenckiego rzeźbiarza, Arnolfo di Cambio.

</doc>
<doc id="311321" url="https://pl.wikipedia.org/wiki?curid=311321" title="Sławomir Sikora (ur. 1964)">
Sławomir Sikora (ur. 1964)

Sławomir Sikora (ur. 3 października 1964 w Warszawie) – polski przedsiębiorca, pierwowzór „Stefana” – bohatera polskiego kryminalnego filmu fabularnego "Dług" (1999), w reżyserii Krzysztofa Krauzego.
Życiorys.
Jako młody człowiek zajął się biznesem. Razem ze swoim wspólnikiem Arturem Brylińskim był ofiarą wymuszeń, pobić i zastraszeń. W marcu 1994 roku wraz z Arturem Brylińskim dopuścił się podwójnego morderstwa na swoich oprawcach. W roku 1997 za ten czyn został skazany na 25 lat więzienia, po czym spędził w więzieniu Warszawa-Białołęka, wliczając okres aresztowania, 10 lat. Od roku 2004 ze względu na stan zdrowia zezwolono mu na przerwę w odbywaniu kary. Zwracał się o ułaskawienie dwukrotnie: w 2002 i 2003 roku. Sikora został ułaskawiony przez Aleksandra Kwaśniewskiego 5 grudnia 2005 roku (Bryliński został ułaskawiony w grudniu 2010 przez prezydenta Bronisława Komorowskiego).
Autor książki autobiograficznej "Mój Dług", a także książek zawierających wiersze i opowiadania: "Katharsis" oraz "Ryszard i (nie)przyjaciele". W 2008 roku, nakładem wydawnictwa Albatros, ukazała się książka "Osadzony", którą Sikora napisał wspólnie z dziennikarzem Radosławem Grucą. Spowiada się w niej ze swojego życia, w szczególności z lat spędzonych w więzieniu. W grudniu 2008 roku Sławomir Sikora uruchomił serwis 43dom, „narzędzie do prowadzenia dialogu społecznego”.

</doc>
<doc id="311322" url="https://pl.wikipedia.org/wiki?curid=311322" title="Mikołaj III (papież)">
Mikołaj III (papież)

Mikołaj III (łac. "Nicolaus III", właśc. Giovanni Gaetano Orsini; ur. ok. 1210-1220 w Rzymie, zm. 22 sierpnia 1280 w Viterbo) – papież w okresie od 25 listopada 1277 do 22 sierpnia 1280.
Życiorys.
Był synem Mattea Rossy Orsiniego (przywódcy wojsk papieskich, który uwięził kardynałów podczas elekcji Celestyna IV) i Perny Gaetani. Innocenty V mianował go kardynałem diakonem kościoła św. Mikołaja, a Urban IV – zarządcą Sabiny i Kampanii, generalnym inkwizytorem oraz opiekunem franciszkanów i dominikanów. Za czasów Jana XXI został archiprezbiterem bazyliki św. Piotra. Był dyplomatą papieskim. Wybrano go na konklawe w Viterbo, na którym doszło do aktów przemocy.
Zaraz po wyborze na Stolicę Piotrową, przekonał Karola Andegaweńskiego, by nie ubiegał się o kolejną kadencję senatora rzymskiego i wydał dekret (11 lipca 1278) mówiący, że żaden nie-Rzymianin nie może sprawować tej funkcji bez zezwolenia. Wprowadził też papieską signorię – wybrał sam siebie na dożywotniego senatora. Zdołał doprowadzić do ustalenia stałych granic Państwa Kościelnego, które przetrwały aż do XIX wieku, głównie dzięki podpisaniu konkordatu z królem Niemiec, Rudolfem I Habsburgiem (w którym Rudolf zrzekł się wszelkich roszczeń do Romanii). Aby ostatecznie pogodzić zwaśnione rody Habsbugów i Andegawenów, papież doprowadził do małżeństwa córki Rudolfa I, Klemencji, z wnukiem Karola I, Karolem Martelem.
Negocjował także z Michałem Paleologiem kwestię zjednoczenia kościołów – warunki, jakie wysłał były jeszcze ostrzejsze niż poprzednie – Mikołaj odmówił ekskomuniki łacińskich sprzymierzeńców Karola Andegaweńskiego w Bizancjum i wymagał obecności legata papieskiego w Konstantynopolu.
Zreformował procedury kancelarii papieskiej, mianował kilku nowych kardynałów. Rozstrzygnął spór ubóstwa franciszkańskiego, wybierając drogę pośrednią, wytyczoną przez św. Bonawenturę (bulla "Exiit qui seminat").
Założył Ogrody Watykańskie i zbudował "Capella Sancta Sanctorum" na Lateranie, a także odrestaurował bazylikę św. Piotra. Zmarł na udar mózgu niedaleko Viterbo.

</doc>
<doc id="311326" url="https://pl.wikipedia.org/wiki?curid=311326" title="Marcin IV">
Marcin IV

Marcin IV (łac. "Martinus IV", właśc. Simon de Brie lub de Brion; ur. między 1210, a 1220 w Brie-Comte-Robert, zm. 28 marca 1285 w Perugii) – papież w okresie od 22 lutego 1281 do 28 marca 1285.
Błąd w imieniu.
W związku z faktem, że w średniowieczu wiele katalogów przekręcało imię papieży Maryna I (na "Marcin II") i Maryna II (na "Marcin III"), kolejni papieże, którzy przyjęli imię Marcin zachowywali błędną numerację: Marcin IV powinien w rzeczywistości nazywać się "Marcinem II", a Marcin V "Marcinem III".
Życiorys.
Marcin IV był Francuzem, urodził się na zamku w Montpensier w okolicach Andrezel, w rodzinie szlacheckiej. Był archidiakonem i kanclerzem Rouen, skarbnikiem kościoła św. Marcina w Tours. W 1261 roku został kreowany kardynałem przez Urbana IV i przez wiele lat pełnił rolę legata papieskiego we Francji.
Po kilkumiesięcznym konklawe, Szymon został wybrany na papieża pod silnym naciskiem Karola Andegaweńskiego. Ponieważ Rzymianie odmówili Marcinowi IV wstępu do miasta, koronował się i stacjonował w Orvieto. Marcin w pełni popierał działania Karola I i oddał mu rzeczywistą władzę w Państwie Kościelnym, mianując jego stronników na wysokie urzędy. Jego relacje z Rudolfem I były poprawne, ale papież odmówił koronowania go na cesarza. Całkowicie zaprzepaścił wysiłki swoich poprzedników w sprawie zjednoczenia z Kościołem wschodnim – w 1281 roku obłożył ekskomuniką bizantyńskiego cesarza Michała Paleologa, uznając go za schizmatyka. Doprowadziło to do unieważnienia postanowień unii lyońskiej w 1283 i próby zorganizowania krucjaty przeciw bizantyńczykom.
30 marca 1282 wybuchło jednak powstanie na Sycylii, przeciwko władzy francuskiej, znane jako nieszpory sycylijskie. Buntownicy zażądali, by Sycylia stała się lennem Stolicy Piotrowej, czemu papież zdecydowanie się sprzeciwił, a także ekskomunikował 21 marca 1283 Piotra III Wielkiego, gdy ten zgodził się przyjąć koronę Królestwa Sycylii.
Papież przyznał mnichom prawo do głoszenia kazań, i słuchania spowiedzi w parafiach. Zmarł 28 marca 1285 w Perugii, półtora miesiąca po śmierci Karola I.

</doc>
<doc id="311327" url="https://pl.wikipedia.org/wiki?curid=311327" title="Honoriusz IV">
Honoriusz IV

Honoriusz IV (łac. "Honorius IV", właśc. Giacomo Savelli ur. w 1210 w Rzymie, zm. 3 kwietnia 1287) – papież w okresie od 2 kwietnia 1285 do 3 kwietnia 1287.
Życiorys.
Wczesne życie.
Urodził się w Rzymie, w arystokratycznej rodzinie Savelli. Jego ojciec Luca Savelli oraz brat Pandolfo Savelli byli rzymskimi senatorami, natomiast drugi brat Giovanni był podestą Urbino i zmarł przed 1279. Natomiast postulowane jeszcze do niedawna bliskie pokrewieństwo z papieżem Honoriuszem III (1216–1227) jest przez współczesnych mediewistów jednoznacznie odrzucane, gdyż przypisanie Honoriusza III do rodu Savelli oparte jest na szesnastowiecznych fałszerstwach autorstwa Onufrio Panvinio, historyka w służbie rodu Savelli oraz Alfonso Ceccarelliego, autora wielu falsyfikatów. W rzeczywistości Honoriusza III łączy się obecnie z rodziną Capocci.
Giacomo Savelli odbył studia prawnicze w Paryżu i po ich ukończeniu (najpóźniej 1249) wstąpił na służbę u angielskiego kardynała Jana z Toledo. Od 1254 był papieskim kapelanem i subdiakonem. W grudniu 1261 roku papież Urban IV mianował go kardynałem diakonem Santa Maria in Cosmedin. Został też mianowany prefektem Toskanii i dowódcą wojsk papieskich. W 1265 roku był jednym z legatów papieskich na ceremonię nadania królestwa Sycylii Karolowi z Anjou. Podpisywał bulle papieskie między 23 stycznia 1262 a 5 maja 1274. Uczestniczył w drugim Soborze w Lyonie w 1274 oraz we wszystkich papieskich elekcjach w latach 1264-1285. W 1276 był legatem w Viterbo. Od 1277 roku był protodiakonem Świętego Kolegium Kardynałów. Wybrano go na papieża w dniu 2 kwietnia 1285; przybrał imię Honoriusz IV. Dopiero po wyborze 19 maja 1285 roku, blisko 75-letni elekt otrzymał święcenia kapłańskie, a następnie sakrę biskupią z rąk kardynała Latino Malabranca Orsini (20 maja 1285). W momencie wyboru był już niemal całkowicie sparaliżowany i chory na podagrę.
Pontyfikat.
Wybór Honoriusza IV, rodowitego Rzymianina, był reakcją na skrajnie profrancuską i proandegaweńską politykę jego poprzednika, Francuza Marcina IV, niepopularnego wśród rzymian. Honoriusz IV był bardziej pokojowo usposobiony, niż Marcin IV i bez przeszkód powrócił z kurią do Rzymu. W trwającym od 1282 konflikcie między Andegawenami i Aragonią o Sycylię, nie wycofał oficjalnego poparcia Stolicy Apostolskiej dla Andegawenów. Poparł króla Francji, Filipa III w sporze z królem Aragonii, Piotrem III. Jednak po śmierci ich obu (jesień 1285), nowym królem Aragonii został Alfons III, a na króla Sycylii koronował się jego brat, Jakub II. Dzięki mediacji angielskiego króla, Edwarda I, Francja i Aragonia podpisały zawieszenie broni, ale mimo to, papież nie cofnął ekskomuniki nałożonej na Alfonsa X, a dodatkowo ekskomunikował Jakuba II. Gdy następca Karola I, Karol II Andegaweński, został wzięty do niewoli i zrzekł się praw do tronu sycylijskiego, Honoriusz odmówił uznania tegoż zrzeczenia, zawartego w Barcelonie w lutym 1287 roku. Pod koniec pontyfikatu rozpoczął nawet negocjacje pokojowe z Alfonsem III, niesfinalizowane jednak przed jego śmiercią.
W polityce wewnętrznej w Państwie Kościelnym Honoriuszowi udało się w dużym stopniu opanować zbuntowane tereny w Romanii, Marche i Spoleto, dotąd kontrolowane przez hrabiego Guido z Montefeltro. Dzięki swemu rzymskiemu pochodzeniu, nie miał większych problemów z ludnością Wiecznego Miasta, odmiennie niż jego, pochodzący z Francji, poprzednik.
Honoriusz IV planował zorganizowanie nowej krucjaty, jednak podobnie jak wiele innych tego typu projektów w owym czasie nie doszło do jego realizacji. Nadał nowe przywileje zgromadzeniom zakonnym (franciszkanom, dominikanom, karmelitom i augustianom). Ustanowił inkwizycję na Sardynii. Popierał nauczanie języków orientalnych na Uniwersytecie Paryskim z myślą o ewangelizacji Bliskiego Wschodu. Mianował jednego kardynała na konsystorzu 22 grudnia 1285 – został nim jego kuzyn Giovanni Boccamazza, mianowany kardynałem-biskupem Frascati oraz legatem papieskim w Niemczech, Polsce i Skandynawii. Reprezentował on papieża, na sejmiku w Würzburgu (marzec 1287), gdzie miał być ustalony kolejny termin koronacji cesarskiej króla Niemiec, Rudolfa I (do której ostatecznie nie doszło).
Honoriusz IV zmarł 3 kwietnia 1287 i został pochowany w kościele S. Maria in Aracoeli w Rzymie.

</doc>
<doc id="311328" url="https://pl.wikipedia.org/wiki?curid=311328" title="Mikołaj IV (papież)">
Mikołaj IV (papież)

Mikołaj IV (łac. "Nicolaus IV", właśc. Girolamo Masci OFM; ur. 30 września 1227 w Lisciano, zm. 4 kwietnia 1292 w Rzymie) – franciszkanin, papież, w okresie od 22 lutego 1288 do 4 kwietnia 1292.
Życiorys.
Wczesne życie.
Mikołaj IV urodził się w grodzie Lisciano w Ascoli Piceno, w zachodniej prowincji Marche. W roku 1272 pełnił funkcję legata papieskiego w Grecji, gdzie udał się, aby zaprosić delegację tamtejszego kościoła prawosławnego do wzięcia udziału w XIV Soborze Powszechnym. W roku 1274 zastąpił Bonawenturę z Bagnoregio, będąc wybranym przez minorytów na ósmego następcę św. Franciszka z Asyżu – generałem franciszkanów. Cztery lata później został mianowany przez Mikołaja III kardynałem prezbiterem Santa Pudenziana. Papież Marcin IV w 1281 mianował go biskupem diecezji suburbikarnej Palestrina.
W czasie konklawe, rozpoczętego w 1287 i trwającego jedenaście miesięcy, kilku kardynałów zmarło, a kilku innych znacznie podupadło na zdrowiu. Girolamo Masci został wybrany na Stolicę Piotrową 15 lutego 1288, lecz odmówił przyjęcia godności; jednak kardynałowie odrzucili jego odmowę i wybrali go ponownie 22 lutego.
Pontyfikat.
Zaraz po wyborze mianował się dożywotnim senatorem. Pomimo pobożności i zrównoważenia, wykazywał dużą usłużność wobec arystokratycznego rodu Colonnów, m.in. mianując Giovanniego Colonnę, jedynym senatorem.
8 sierpnia 1288 ogłosił wyprawę krzyżową przeciwko Władysławowi Kumanowi.
Naglącym zadaniem było rozstrzygnięcie ciągnącego się sporu o Sycylię, utraconą przez Andegawenów, po nieszporach sycylijskich. 29 maja 1289 Mikołaj IV koronował Karola Kulawego, syna Karola I Andegaweńskiego na króla Sycylii i Jerozolimy (warunkiem koronacji było uznanie przez Karola zwierzchnictwa papieskiego). W lutym 1291 zawarł traktat z Alfonsem III Liberalnym (uwalniając go od ekskomuniki) i Filipem IV Pięknym, dotyczący odebrania Sycylii z rąk Jakuba II Sprawiedliwego. Jednak 18 czerwca 1291 roku Alfons III zmarł i Jakub II został królem i Sycylii, i Aragonii, jego brat Fryderyk II został wiceregentem wyspy. W 1289 roku papież zawarł konkordat z portugalskim królem Dionizym I.
W Wielkanoc 1288 r. spotkał się z Bar Saumą, nestoriańskim mnichem i posłem władcy Ilchanatu, który próbował nawiązać przymierze z chrześcijańską Europą przeciwko muzułmanom w walce o panowanie na Bliskim Wschodzie. Jednocześnie Bar Sauma przekazał papieżowi informacje o życiu chrześcijan w Azji, a szczególnie wśród Mongołów i Chińczyków.
Utrata Akki w 1291 sprowokowała chęć zwołania krucjaty. Mikołaj IV wysyłał franciszkańskich misjonarzy na Bałkany i Bliski Wschód. Wysłał także pierwszego misjonarza do Chin – Jana z Montecorvino, który został później mianowany arcybiskupem Pekinu.
Jego konstytucja z 18 lipca 1289 zagwarantowała połowę przychodów Kurii Rzymskiej kolegium kardynalskiemu. Dokument pochodzący z okresu panowania Mikołaja IV "Taxatio Ecclesiastica Angliae et Walliae Auctoritate" (1291-1292), dotyczący zbiórki daniny kościelnej na Wyspach Brytyjskich, jest ważnym źródłem informacji dla historyków zajmujących się dziejami średniowiecznej Anglii i Walii.
Za pontyfikatu Mikołaja IV ozdobiono mozaikami rzymskie bazyliki: Santa Maria Maggiore oraz św. Jana na Lateranie. Papież Mikołaj IV zmarł w pałacu apostolskim obok rzymskiej bazyliki Santa Maria Maggiore, który został wybudowany na jego własne życzenie.

</doc>
<doc id="311330" url="https://pl.wikipedia.org/wiki?curid=311330" title="Marek Kondrat">
Marek Kondrat

Marek Tadeusz Kondrat (ur. 18 października 1950 w Krakowie) – polski aktor teatralny i filmowy, lektor, piosenkarz, scenarzysta, reżyser i przedsiębiorca.
Zadebiutował w 1961 w filmie "Historia żółtej ciżemki", w wieku 11 lat. Uwagę krytyków i publiczności zdobył główną rolą w "Zaklętych rewirach" (1975), za którą otrzymał nagrodę tygodnika „Film” oraz Nagrodę im. Zbyszka Cybulskiego za najlepszy debiut. W kolejnych latach z powodzeniem współpracował z reżyserami, takimi jak Marek Koterski, Janusz Majewski, Władysław Pasikowski, Kazimierz Kutz, Juliusz Machulski i Andrzej Wajda. Wystąpił w szeregu filmów, m.in.: "Smuga cienia" (1976), "Człowiek z żelaza" (1981), "Dziecinne pytania" (1981), "Danton" (1982), "Rok spokojnego słońca" (1984), "C.K. Dezerterzy" (1985), "Psy" (1992), "Szczur" (1994), "Zawrócony" (1994), "Diabelska edukacja" (1995), "Pułkownik Kwiatkowski" (1995), "Autoportret z kochanką" (1996), "Kiler" (1997), "Złoto dezerterów" (1998), "Pan Tadeusz" (1999), "Kiler-ów 2-óch" (1999), "Pieniądze to nie wszystko" (2001), "Garfield" (2004, polski dubbing) i "Ryś" (2007). Zagrał rolę Adasia Miauczyńskiego w filmach Marka Koterskiego: "Dom wariatów" (1984), "Dzień świra" (2002) i "Wszyscy jesteśmy Chrystusami" (2006) oraz rolę reżysera w "Nic śmiesznego" (1995). Popularność przyniosła mu rola Olgierda Halskiego w serialu telewizyjnym "Ekstradycja" (1995–99). Samodzielnie wyreżyserował film "Prawo ojca" (1999) w którym, także zagrał główną rolę. W 1995 otrzymał nagrodę za najlepszą rolę męską w filmie "Pułkownik Kwiatkowski" podczas 20. Festiwalu Polskich Filmów Fabularnych w Gdyni. W 2002 za rolę Adasia Miauczyńskiego w filmie "Dzień świra" otrzymał nagrodę na 27. Festiwalu Polskich Filmów Fabularnych w Gdyni oraz Polską Nagrodę Filmową Orzeł za najlepszą główną rolę męską. Na przestrzeni lat występował również na deskach kilku teatrów, w tym Teatru Dramatycznego i Teatru Ateneum w Warszawie.
W 1991 wraz z Marleną Drozdowską wydał album "Mydełko Fa", pastisz muzyki disco polo, a tytułowy utwór z tej płyty zyskał dużą popularność.
W 2007 ogłosił zakończenie kariery aktorskiej. Potem wystąpił tylko raz, w filmie "Mała matura 1947" (2010).
Życiorys.
Wykształcenie.
Absolwent XXX Liceum Ogólnokształcącego im. Jana Śniadeckiego w Warszawie. W 1972 ukończył PWST w Warszawie, a po latach pracował na tej uczelni jako wykładowca.
Kariera.
Po raz pierwszy przed kamerą stanął jako dziecko – zagrał Wawrzka, głównego bohatera w filmie historycznym "Historia żółtej ciżemki" (1961). Potem wystąpił jeszcze w filmie "Między brzegami" (1962), i w serialu TVP "Wojna domowa" (1966) jako kolega szkolny Pawła.
Pierwszy rok po studiach spędził w Teatrze Śląskim im. Stanisława Wyspiańskiego w Katowicach (1972–1973), dokąd zaprosił go Ignacy Gogolewski. Następnie występował na scenach teatrów warszawskich: w Dramatycznym (1973–1984, 1987–1988), Instytutu Francuskiego (1984), Nowym (1985–1986), Komedia (1989), Za Dalekim (1990), Ateneum im. Stefana Jaracza (1992–1999) i Powszechnym im. Zygmunta Hübnera (2002).
W 1973 wraz ze swoją żoną Iloną był bohaterem telewizyjnego filmu dokumentalnego Mirosława Gronowskiego "Bardzo młodzi oboje". W 1974 wystąpił na ekranie w psychologicznym filmie dla dzieci "Koniec wakacji", wkrótce potem zagrał rolę kilkunastoletniego pomocnika kelnera, a potem kelnera w eleganckiej restauracji wielkiego hotelu „Pacyfik” w "Zaklętych rewirach" (1975) Janusza Majewskiego. Rolą zyskał uznanie odbiorców i krytyków, czego wyrazem była m.in. nagroda tygodnika „Film”. Następnie wystąpił w roli kapitana Josepha Conrada-Korzeniowskiego w filmie psychologicznym Andrzeja Wajdy "Smuga cienia" (1976) na motywach powieści Josepha Conrada. Zagrał rolę gefreitra Jana Kani w komedii "C.K. Dezerterzy" (1985) Janusza Majewskiego.
Sławę na małym ekranie przyniosła mu rola neurotycznego pana Mareczka w telewizyjnym "Kabareciku" Olgi Lipińskiej, gdzie zaprezentował "vis comica" i umiejętności imitatorskie. W latach 1988–1991 grał jedną z głównych ról w serialu "W labiryncie" w reżyserii Pawła Karpińskiego. Następnie zagrał Olgierda Halskiego w policyjnym serialu telewizyjnym "Ekstradycja" (1995–1996, 1998).
Grał także charakterystyczne role filmowe poza granicami Polski: w brytyjsko-włoskim zapisie życia papieża Jana Pawła II "Z dalekiego kraju" (Da un paese lontano/From a Far Country: Pope John Paul II, 1981) jako milicjant, węgiersko-indyjskim "Rewizor" (Délibábok Orszaga, 1984) na podstawie utworu Nikołaja Gogola, fińskim "Vieras" (1983), francusko-kanadyjsko-izraelskim "Prominent/W matni" (Eminent Domain, 1990) w roli taksówkarza, niemieckim filmie "Podróż do śmierci" w ramach serii „Tatort” (pol. „Miejsce zbrodni” 1996) i francusko-szwajcarsko-niemieckim "Bill Diamond" (1999) jako odtwórca głównej roli fotografa Marka.
Od 1998 współpracuje z ING Bankiem Śląskim.
Latem 2006 czytał powieść „Casino Royale” na antenie RMF FM.
5 marca 2007 ogłosił zakończenie kariery aktorskiej, ostatnią rolę zagrał w filmie "Mała matura 1947" (2010).
Był współautorem książki "E-lementarz internetu", wydanej w 2009 ().
Prowadził sieć restauracji „Prohibicja”, którą założył ze Zbigniewem Zamachowskim, Wojciechem Malajkatem i Bogusławem Lindą.
Życie prywatne.
Urodził się w rodzinie aktorskiej, jest synem Tadeusza Kondrata i Olgi (z d. Łuć) oraz bratankiem Józefa Kondrata. Wychował się na warszawskim Muranowie. Jego ojciec pochodził z Przemyśla, a matka – ze Lwowa.
Pierwszą żoną aktora była Ilona Ludgarda Gagajek, magister ekonomii (1972) o specjalności organizacja przetwarzania danych, po studiach na Wydziale Finansów i Statystyki Szkoły Głównej Planowania i Statystyki. Ma z nią dwóch synów; starszy, Mikołaj (ur. 8 lipca 1974), studiował dziennikarstwo i wystąpił u boku ojca w filmie "Słodko gorzki" (1996) oraz serialu TVP "Pokój 107" (1997), a następnie otworzył sieć sklepów z winami, natomiast młodszy, Wojciech (ur. 3 lipca 1980), jest muzykiem w Filharmonii Warszawskiej. Małżonkowie rozwiedli się w 2009 roku.
19 września 2015 poślubił Antoninę Turnau (ur. 1988), córkę Grzegorza Turnaua. Mają córkę Helenę (ur. 2018).

</doc>
<doc id="311335" url="https://pl.wikipedia.org/wiki?curid=311335" title="Spycisław">
Spycisław

Spycisław – słowiańskie imię męskie, złożone z członu "spyci-" („nadaremnie”) oraz członu "-sław" („sława”). Imię popularne i znane w okresie staropolskim. Nieodnotowane w źródłach historycznych.
Imieniny: 11 listopada.

</doc>
<doc id="311337" url="https://pl.wikipedia.org/wiki?curid=311337" title="Festiwal Polskich Filmów Fabularnych w Gdyni">
Festiwal Polskich Filmów Fabularnych w Gdyni



</doc>
<doc id="311338" url="https://pl.wikipedia.org/wiki?curid=311338" title="Tama Trzech Przełomów">
Tama Trzech Przełomów

Tama Trzech Przełomów (chin. upr.: 三峡大坝; chin. trad.: 三峽大壩; pinyin: "Sānxiá Dàbà") – zapora wodna wzniesiona na rzece Jangcy w centralnej prowincji Chin – Hubei. Budowa rozpoczęła się w roku 1993. Napełnianie zbiornika zakończono 26 października 2010, uzyskując poziom wody wynoszący 175 m, który umożliwia elektrowni wodnej działanie z pełną mocą. Zapora jest najdroższym pojedynczym projektem budowlanym na świecie. Koszt przedsięwzięcia ocenia się na 37 mld USD.
Inwestycja stała się obiektem krytyki licznych środowisk: historyków (w wyniku powstania zapory zalano liczne zabytki), ekologów (zagroziła ona egzystencji niektórych gatunków ryb i ssaków wodnych), geologów (skala sztucznego zbiornika jest tak wielka, że ciężar nagromadzonej wody może wpłynąć na tektonikę) oraz ekonomistów (inwestycja może przynieść więcej strat niż korzyści ekonomicznych).
Budowa.
Według planów z 2007 roku 26 generatorów o łącznej mocy 18,2 GW miało produkować 84,7 TWh energii rocznie oraz chronić przed powodziami, a także zwiększyć żeglowność rzeki i sprawić, że przez sześć miesięcy w roku statki oceaniczne o nośności 10 tys. ton docierać będą 2,4 tys. km w głąb lądu. Ostatnie osoby z miasteczka Gaoyang w prowincji Hubei, które było przeznaczone do zalania wodą, zostały ewakuowane 15 lipca 2008.
Produkcja energii.
Tama Trzech Przełomów jest największą hydroelektrownią na świecie pod względem mocy. Moc elektrowni wynosi 22,5 GW (w roku 2007: 18,2 GW). Posiada 32 generatory, każdy o mocy 700 MW. Średnie zużycie węgla do wyprodukowania 1 kWh energii w Chinach to 366 gramów. Zatem tama Trzech Przełomów przyczynia się do ograniczenia zużycia węgla o (szacunki z roku 2007) 31 milionów ton rocznie. Co ogranicza emisje (szacunki z roku 2007) 100 milionów ton gazów cieplarnianych, milionów ton pyłów, miliona ton dwutlenku siarki, 370 tys. ton tlenku azotu, 10 tys. ton tlenku węgla oraz znaczących ilości rtęci do atmosfery.
Konsekwencje.
Konsekwencją powstania tamy Trzech Przełomów stało się przymusowe przesiedlenie ponad 1,26 mln osób. Całkowitemu zatopieniu uległ obszar 17 dużych miast, 140 miasteczek i ponad 3000 wsi. Powstanie zapory doprowadziło ponadto do zatopienia śródmieścia trzech dużych aglomeracji (Wanxian, Fuling, Chongqing).
W 2012 roku chińskie władze podjęły decyzję o sukcesywnym przesiedleniu kolejnych 100 tysięcy mieszkańców okolic zapory w związku ze wzmożoną aktywnością sejsmiczną i niebezpieczeństwem zatopienia przyległych obszarów w przypadku niekontrolowanej awarii. Powstanie tamy Trzech Przełomów jest największym w historii przykładem przesiedlenia ludności wywołanego realizacją pojedynczej inwestycji. Konsekwencją powstania zapory stało się także zatopienie ponad 1600 dotychczas istniejących fabryk i kopalń, oraz 1300 stanowisk archeologicznych.
Przemieszczenie po uruchomieniu zapory 40 mld ton wody spowodowało mierzalne, choć nieistotne w praktyce, skutki dla obrotu Ziemi: oś obrotu przechyliła się nieco, przesuwając biegun geograficzny o 2 cm, a doba wydłużyła się o 0,06 mikrosekundy.

</doc>
<doc id="311348" url="https://pl.wikipedia.org/wiki?curid=311348" title="Materia egzotyczna">
Materia egzotyczna

Materia egzotyczna – hipotetyczna koncepcja fizyki cząstek elementarnych; jest to każdy rodzaj materii, który nie jest zgodny z modelem klasycznym lub nie składa się z barionów. Materia tego typu miałaby niespotykane wśród normalnej materii cechy, takie jak np. ujemna masa (nie antymasa – antymateria ma masę dodatnią). Ujemna masa powodowałaby odpychanie grawitacyjne ciał zbudowanych z materii egzotycznej w miejsce przyciągania materii zwykłej. Według niektórych teorii mogłyby z niej być zbudowane tunele czasoprzestrzenne czy hipotetyczne gwiazdy takie jak gwiazdy Q.
Materia egzotyczna jest potencjalnym składnikiem ciemnej energii.

</doc>
<doc id="311360" url="https://pl.wikipedia.org/wiki?curid=311360" title="Michał Kielak">
Michał Kielak

Michał Kielak (ur. 6 listopada 1977 w Poznaniu) – polski muzyk, grający na harmonijce ustnej. Producent muzyczny.
Kariera.
Harmonijką ustną zainteresował się w wieku 15 lat. W 1995 roku nawiązał kilkuletnią współpracę z bydgoską grupą Green Grass, czego efektem były wydawnictwa "Tańcz z nami" (2001) i "One Man Band" (2004). W 2002 roku znalazł się w szeregach inowrocławskiego zespołu Szulerzy, z którym nagrał płyty "Bez Ciebie" (2003) i "Pilnuj się!" (2005), a także uczestniczył w fonograficznym projekcie Jaromi &amp; Szulerzy "Gra w piki daje wyniki" (2004, reedycja 2009). W duecie z Jarosławem „Jaromim” Drażewskim (Blues Flowers) firmował album "Rozum Cielęcy" (2003). W tym okresie współpracował z wieloma wykonawcami z kręgu rodzimego bluesa: Blues Flowers (z którym na płycie "Smacznego!" zadebiutował też jako wokalista), Blues Menu, Double Six, Doktor Blues, Coolish Blues Session, K-3, Jąkpa Blues Band, Adam Kulisz i Magda Piskorczyk. W duecie z tą ostatnią wziął udział w International Blues Challenge w Memphis w 2005 roku. W 2016 roku wystąpił na jednym z najstarszych festiwali mistrzów harmonijki ustnej "Battle Of Blues Harps" w Los Angeles. W 2019 wystąpił na Guangzhou Harmonica Festival w Chinach.
W 2003 roku wraz z gitarzystą Jarosławem Tioskowem i muzykami grupy Szulerzy złożył muzyczny hołd swemu harmonijkowemu mentorowi – Ryszardowi „Skibie” Skibińskiemu, soliście grupy Kasy Chorych, nagrywając w 20. rocznicę jego śmierci płytę "Michał Cielak Kielak – Tribute to Ryszard Skiba Skibiński". Dobrze przyjęty album przypieczętował akces do zespołu Kasa Chorych, którego, po latach okazjonalnej współpracy, stał się pełnoprawnym członkiem i występował z zespołem do zakończenia przezeń działalności w marcu 2017 r. Obecnie regularnie występuje w różnych konfiguracjach, m.in. z: Sebastianem Riedlem, Romkiem Puchowskim, Tymonem Tymańskim, Leszkiem Winderem, Janem Gałachem, Adamem Kuliszem, Jakubem Andrzejewskim. Oraz z grupami Cree, Krzak, Pokój Numer 3 i Czarny Pies.
Od 2015 roku blisko współpracuje z Leszkiem Winderem i Śląską Grupą Bluesową.
W 2017 roku zasilił szeregi białoruskiej formacji The Road Dogs, z którą reguralnie występuje podczas koncertów na Białorusi i w Polsce.
Jest dziesięciokrotnym zdobywcą tytułu „Harmonijkarz Roku” w corocznej ankiecie Blues Top.

</doc>
<doc id="311361" url="https://pl.wikipedia.org/wiki?curid=311361" title="Claude Swanson">
Claude Swanson

Claude Augustus Swanson (ur. 31 marca 1862, zm. 7 lipca 1939) – prawnik amerykański, polityk demokratyczny ze stanu Wirginia. Przez siedem kadencji był członkiem Izby Reprezentantów (1893-1906). W latach 1906-1910 władał rodzinnym jako gubernator, po czym, w roku 1910 został senatorem.
Prezydent Franklin Delano Roosevelt mianował go w roku 1933 sekretarzem marynarki, co równało się wówczas pozycji członka gabinetu. Zajmował to stanowisko do śmierci w roku 1939.
Polski biograf prezydenta Roosevelta, Alfred Liebfeld pisze, że Swanson został mianowany sekretarzem, gdyż Roosevelt chciał osobiście kierować sprawami floty, a on "nie lubił się przepracowywać".

</doc>
<doc id="311363" url="https://pl.wikipedia.org/wiki?curid=311363" title="Marcel Grossmann">
Marcel Grossmann

Marcel Grossmann (ur. 9 kwietnia 1878 roku w Budapeszcie, zm. 7 września 1936 roku w Zurychu) – szwajcarsko-węgierski matematyk, wykładowca Politechniki Federalnej w Zurychu (ETHZ), specjalizujący się w geometrii wykreślnej.
Grossmann był wieloletnim przyjacielem Alberta Einsteina i jego kolegą ze szkoły. To Grossmann uzmysłowił Einsteinowi znaczenie geometrii Riemanna, bez której nie powstałaby ogólna teoria względności. Społeczność fizyków zajmujących się teorią względności w uznaniu zasług Grossmana dla fizyki organizują co trzy lata spotkania Marcela Grossmana.

</doc>
<doc id="311364" url="https://pl.wikipedia.org/wiki?curid=311364" title="Ekstraliga na żużlu (2005)">
Ekstraliga na żużlu (2005)

Ekstraliga żużlowa 2005 – szósty, od czasu uruchomienia Ekstraligi i 58. w historii, sezon rozgrywek najwyższego szczebla o drużynowe mistrzostwo Polski na żużlu. Tytułu mistrza Polski z sezonu 2004 broniła drużyna Unii Tarnów.
Tabela po rundzie zasadniczej.
Uwaga: Zespół, który zanotował lepszy bilans dwóch spotkań (u siebie i na wyjeździe) z inną drużyną, otrzymuje jeden punkt bonusowy.
Playoffs.
I runda 
07.08 
Unia Leszno - Włókniarz Częstochowa 46:44 
Unia Tarnów - Atlas Wrocław 65:25 
14.08 
Włókniarz Częstochowa - Unia Leszno 55:35 
Atlas Wrocław - Unia Tarnów 45:45 
Awans: Unia Tarnów i Włókniarz Częstochowa 
II runda
21.08 
Włókniarz Częstochowa - Polonia Bydgoszcz 47:42 
Unia Tarnów - Apator Adriana Toruń 62:28 
04.09 
Apator Adriana Toruń - Unia Tarnów 48:42 
Polonia Bydgoszcz - Włókniarz Częstochowa 61:29 
Awans: Unia Tarnów i Polonia Bydgoszcz
o 3. miejsce
12.09 
Włókniarz Częstochowa - Apator Toruń 58:32
25.09 
Apator Toruń - Włókniarz Częstochowa 47:43 
Finał 
11.09 
Unia Tarnów - Polonia Bydgoszcz 56:34
25.09 
Polonia Bydgoszcz - Unia Tarnów 44:46 

</doc>
<doc id="311369" url="https://pl.wikipedia.org/wiki?curid=311369" title="Dorothea Binz">
Dorothea Binz

Dorothea Binz (ur. 16 marca 1920 w Dusterlake, zm. 2 maja 1947 w Hameln) – niemiecka nadzorczyni SS (SS-Aufseherin) w niemieckich obozach koncentracyjnych, zastępczyni starszej nadzorczyni w Ravensbrück (KL).
Życiorys.
Służba w Ravensbrück.
Urodziła się w Dusterlake (miejscowość leżąca niedaleko Ravensbrück) i do ukończenia 15 roku życia uczęszczała do prywatnej szkoły podstawowej. Następnie pracowała jako pomywaczka. Nigdy nie wyuczyła się żadnego zawodu. Była niezamężna. W 1939 zgłosiła się ochotniczo do lokalnego biura SS z prośbą o przyjęcie do pracy w obozie, po czym 1 września tego roku skierowana została do KZ Ravensbrück celem przeszkolenia. Początkowo służyła w kuchni i pralni jako SS-Aufseherin, podlegając następującym starszym nadzorczyniom: Anne Zimmer (1939–1940), Johanna Langefeld (1941 – czerwiec 1942), Maria Mandl (czerwiec 1942 – październik 1942), Johanna Langefeld (październik 1942 – kwiecień 1943), Klein (kwiecień 1943 – lipiec 1943).
Od września 1940 do czerwca 1943 Binz była szefową bloku karnego, w którym znajdował się tzw. bunkier (78 cel o wymiarach 2x2,5 m), gdzie torturowano i mordowano więźniarki. Skazanie osadzonych na bunkier prawie zawsze kończyło się śmiercią.
Od lipca do grudnia 1943 roku kierowała komisarycznie obozem w Ravensbrück. Także w lipcu 1943 awansowała na stanowisko "stellvertretende Oberaufseherin" (zastępczyni starszej nadzorczyni). Tę funkcję sprawowała do wyzwolenia obozu w kwietniu 1945 roku.
Między 1943 a 1945 szkoliła i wydawała polecenia ponad tysiącu nadzorczyń SS. Binz była odpowiedzialna za wyszkolenie najbardziej okrutnych strażniczek, takich jak Ruth Neudeck. Następnie strażniczki te były wysyłane do wielu obozów koncentracyjnych w okupowanej przez III Rzeszę Europie. Ostatecznie Binz podlegało ok. 100 tysięcy uwięzionych.
Jej zachowanie wobec więźniarek było coraz bardziej sadystyczne. W Ravensbrück Binz biła i kopała więźniarki, uderzała je biczem lub szczuła psem. Brała udział w niemal wszystkich egzekucjach. Wydawała kobietom rozkaz by godzinami stały na baczność, policzkowała je podczas przesłuchań, uderzała linijką. W 1944 roku, gdy do obozu trafiło wielu więźniów z Auschwitz-Birkenau, Majdanka, Stutthofu i Płaszowa oraz wybudowano w Ravensbrück komory gazowe, dokonywała licznych selekcji wśród więźniarek. Binz dbała także by więźniarki cierpiały z głodu i zimna, a także by podległe jej funkcjonariuszki SS odznaczały się odpowiednią brutalnością. Budziła takie przerażenie, iż gdy pojawiała się na apelu, na placu zapadała śmiertelna cisza.
Binz romansowała z SS-mannem Edmundem Bräuningiem, kierownikiem obozu od lipca 1943. Oboje często przechadzali się razem po obozie, śmiejąc się podczas oglądania maltretowanych więźniarek. Para ta mieszkała razem w domu, położonym poza terenem obozu do grudnia 1944, gdy Bräuning został przeniesiony do Buchenwaldu.
Aresztowanie i proces.
W chwili wyzwolenia obozu przez Armię Czerwoną w dniu 30 kwietnia 1945 roku, gdy przebywało w nim około 2000 chorych kobiet, mężczyzn i dzieci, których dozorowało 8 członków SS – jedną z nich była starsza nadzorczyni Dorothea Binz. Została schwytana przez aliantów 3 maja 1945 umieszczona przez Brytyjczyków w więzieniu, następnie zasiadła na ławie oskarżonych w pierwszym procesie załogi Ravensbrück (od 5 grudnia 1946 do 3 lutego 1947) przed brytyjskim Trybunałem Wojskowym w hamburskim budynku „Curio-Haus”. Częściowo przyznała się do bicia więźniów. Wobec ogromu zbrodni, 3 lutego 1947 została skazana na śmierć przez powieszenie (na karę śmierci w tym samym procesie skazano też Elisabeth Marschall, Gretę Bösel, Carmen Mory i Verę Salvequart). Apelację jej obrońcy oddalono i 31 marca 1947 wyrok stał się prawomocny. 2 maja 1947 o godzinie 9:01 została powieszona przez angielskiego kata Alberta Pierrepointa w więzieniu Hameln razem z dozorczyniami Elisabeth Marschall i Gretą Bösel.

</doc>
<doc id="311370" url="https://pl.wikipedia.org/wiki?curid=311370" title="Omar Hajam">
Omar Hajam



</doc>
<doc id="311372" url="https://pl.wikipedia.org/wiki?curid=311372" title="Stropkov">
Stropkov

Stropkov (węg. "Sztropkó", niem. "Stropko") – miasto powiatowe we wschodniej Słowacji, w kraju preszowskim, w historycznym regionie Zemplin.
Stropkov leży na wysokości 202 m n.p.m., w centralnej części Pogórza Ondawskiego ("Ondavska vrchovina"), u ujścia rzeczki Chotčianka do rzeki Ondawy w jej górnym biegu. W 2011 miasto liczyło 10 940 mieszkańców. Powierzchnia miasta – 24,67 km².
Przez Stropkov przebiega lokalna droga 557 ze Svidníka do Vranova nad Topľou. W mieście łączy się z nią lokalna droga 575 z Medzilaborec.
Pierwsza wzmianka o Stropkovie pochodzi z 1245. Od XIV wieku w mieście działała komora celna. Około 1411 wzniesiono zamek "Modré Pole". W 1430 Stropkov uzyskał prawa miejskie. Miasto wraz z rozległym latyfundium, złożonym z ponad 50 wsi, należało najpierw do rodziny Cudarów, później Perényi i Pethö; od XVIII wieku właściciele zmieniali się bardzo często. Do początku XVIII wieku miasto często było niszczone w wojnach i powstaniach. Po upadku ostatniego powstania kuruców, powstania Rakoczego, w 1711 wojska Habsburgów zburzyły zamek. W 1910 Stropkov liczył 2,6 tys. mieszkańców, z czego 1,0 tys. Słowaków, 0,9 tys. Niemców i 0,4 tys. Węgrów. W okresie I wojny światowej miasto było niszczone przez powodzie i epidemie. Po II wojnie światowej w Stropkovie rozbudowano przemysł, głównie spożywczy. Od 1960 istnieje tu fabryka telefonów "Tesla Stropkov" (początkowo filia czeskiego koncernu "Tesla"). Stropkov jest miastem partnerskim dla polskich miast: Biłgoraj i Ropczyce oraz czeskiej Bíliny.
Zabytki Stropkova:
W związku z 25-leciem istnienia Zespołu Szkół Zakładów Elektrotechnicznych „Tesla” w Stropkovie w 1987 placówce nadano imię patrona generała Karola Świerczewskiego.

</doc>
<doc id="311375" url="https://pl.wikipedia.org/wiki?curid=311375" title="John Connally">
John Connally

John Bowden Connally Jr. (ur. 27 lutego 1917, zm. 15 czerwca 1993) – amerykański polityk ze stanu Teksas. W ciągu swego życia był działaczem zarówno Partii Demokratycznej jak i Republikańskiej.
Życiorys.
Connally urodził się w teksańskim Floresville. Studiował prawo na uniwersytecie stanowym. W czasie II wojny światowej służył w marynarce wojennej. Został przyjacielem młodego kongresmena Lyndona B. Johnsona, od kiedy nawiązał z nim kontakt listowny.
W roku 1961 prezydent John F. Kennedy, za namową swego wiceprezydenta, jakim był Johnson, mianował Connally’ego sekretarzem marynarki USA. Kiedyś to stanowisko równało się członkostwu w gabinecie. Potem zostało włączone do departamentu obrony w randze odpowiadającej wiceministrowi odpowiedzialnemu za flotę.
Connally zrezygnował z udziału w rządzie, aby móc jesienią kandydować na stanowisko gubernatora Teksasu. Pokonał w prawyborach liberała Dona Yarborougha.
Jako gubernator był gospodarzem wizyty pary prezydenckiej w Dallas 22 listopada 1963 roku, kiedy zamordowano Johna F. Kennedy’ego, gdy jechali, wraz z Connallym (który też został poważnie ranny) w otwartym wozie, razem żonami: Nellie Brill i Jacqueline Kennedy.
Connally zachowywał lojalność wobec Johnsona, ale po jego ustąpieniu został mianowany przez prezydenta Richarda Nixona sekretarzem skarbu (1971). Nixon chciał w ten sposób pozyskać Teksańczyków w wyborach prezydenckich w roku 1972, które notabene wygrał ogromną przewagą. Connally chciał zaś pomóc sobie tym w uzyskaniu nominacji prezydenckiej republikanów w roku 1976, gdyż nie miałby raczej szans na zdobycie kandydatury demokratów. Ustąpił ze stanowiska na początku roku 1973.
Jednakże jego szanse na prezydencką kandydaturę pogrzebało ujawnienie skandalu korupcyjnego, w jaki był zamieszany. Mimo to próbował sił w prawyborach roku 1980, ale przegrał.

</doc>
<doc id="311376" url="https://pl.wikipedia.org/wiki?curid=311376" title="Politechnika Federalna w Zurychu">
Politechnika Federalna w Zurychu

Politechnika Federalna w Zurychu (niem. "Eidgenössische Technische Hochschule Zürich", ETHZ) – politechnika założona w 1854 w Zurychu.
Ranking QS World University Rankings uważa Politechnikę Federalną w Zurychu za najlepszą politechnikę w Europie i jedną z najlepszych na świecie, zwłaszcza pod względem chemii, fizyki, elektroniki, mechaniki i informatyki. Należy do obszaru ETH i jest członkiem Ligi IDEA.
Oficjalne skróty nazwy w czterech językach narodowych:
Historia.
ETHZ została założona w 1854 przez Konfederację Szwajcarską, pierwotnie jako politechnika ("Eidgenössische Polytechnische Schule"). Pierwszy nabór studentów miał miejsce w 1855. Na początku swojej działalności składała się z sześciu wydziałów: architektury, inżynierii lądowej, mechanicznego, chemicznego, leśnictwa oraz interdyscyplinarnego wydziału matematyki, biologii, literatury i nauk społecznych.
ETHZ jest politechniką federalną, grupującą szereg instytutów, znajdującą się pod bezpośrednią kontrolą Konfederacji Szwajcarii, w odróżnieniu od Uniwersytetu Zuryskiego, który podlega lokalnemu rządowi kantonu Zurych.
Gmach główny ETHZ został wybudowany w latach 1861–1864 przez Gustava Zeunera. Architektem był Gottfried Semper, profesor architektury na ETHZ w tym czasie. Południowe skrzydło budynku zostało przeznaczone dla Uniwersytetu w Zurychu, dopóki nie został zbudowany jego gmach główny (1912–1914). W mniej więcej tym czasie, budynek ETHZ Sempera został rozbudowany o robiącą duże wrażenie kopułę.
W 1909 program studiów na ETHZ został zmieniony.
Życie studenckie.
W 2001 na ETHZ studiowało 11 927 studentów, pracowało 330 profesorów i 840 wykładowców. Liczba studentów cały czas rośnie: w 2004 było ich 12 626.
Pochodzenie ETHZ od szkoły zawodowej cały czas wpływa na jego obecny program studiów. Występuje tu więcej ograniczeń niż na innych uniwersytetach. Nie ma żadnych egzaminów podczas pierwszego roku studiów; egzaminy dla wszystkich kursów pierwszego roku zaczynają się dopiero podczas przerwy letniej i są zwane "Basisprüfung" (egzaminy podstawowe). Basisprüfung powoduje, że podwoje ETHZ opuszcza ponad 50% studentów pierwszego roku. Ponieważ ETHZ jest instytucją federalną, nie ma żadnych wymogów wstępnych dla szwajcarskich studentów, oprócz matury. (Większość studentów zagranicznych musi zdać egzaminy wstępne.) Możliwe jest także dostać się do ETHZ bez dyplomu maturalnego poprzez zdanie egzaminu obejmującego pełny zakres programu szkoły średniej. Wilhelm Röntgen jest sławnym przykładem takiej właśnie procedury. ETHZ posiada limit rozdawanych dyplomów.
Przyjacielska rywalizacja pomiędzy ETHZ i sąsiadującym z nim uniwersytetem jest cały czas kultywowana od początków ich istnienia. Od 1951 odbywają się coroczne zawody wioślarskie pomiędzy załogami tych dwóch instytucji na rzece Limmat.
Raz do roku, główny budynek ETHZ zmienia się w wielką salę balową, gdzie odbywa się doroczny "Polyball", który jest organizowany przez stowarzyszenie studenckie.
Miejsce ETH Zurych w międzynarodowych rankingach uczelni wyższych.
Według Akademickiego Rankingu Uniwersytetów Świata ETHZ zajmuje:
Wydziały.
W 2004 ETHZ składała się z następujących wydziałów:
Znani absolwenci.
Laureaci Nagrody Nobla.
Z ETHZ związanych było lub jest 21 laureatów Nagrody Nobla, w tym 10 z chemii, 9 z fizyki i 2 z medycyny. Są to:

</doc>
<doc id="311381" url="https://pl.wikipedia.org/wiki?curid=311381" title="Izba Reprezentantów (USA)">
Izba Reprezentantów (USA)



</doc>
<doc id="311386" url="https://pl.wikipedia.org/wiki?curid=311386" title="TI MSP430">
TI MSP430



</doc>
<doc id="311395" url="https://pl.wikipedia.org/wiki?curid=311395" title="Foz do Iguaçu">
Foz do Iguaçu

Foz do Iguaçu – miasto w Brazylii będące szóstym pod względem wielkości organizmem miejskim stanu Parana. Liczba mieszkańców wraz z obrzeżami wynosi 270 000 mieszkańców. Miasto leży około 500 km na zachód od Kurytyby będącej stolicą stanu. Odległość drogowa od Rio de Janeiro wynosi 1500 km, a od São Paulo 1050 km. Mieszkańcy miasta są nazywani iguaçuenses. Około 20 km na północ od miasta znajduje się wielka zapora Itaipu, niedaleko jest też do wodospadów Iguaçu. Wybudowany w latach 1960-1965 Most Przyjaźni łączy miasto z leżącym na przeciwległym brzegu rzeki Parana paragwajskim miastem Ciudad del Este.

</doc>
<doc id="311396" url="https://pl.wikipedia.org/wiki?curid=311396" title="Katastrofa lotnicza w Teheranie 6 grudnia 2005">
Katastrofa lotnicza w Teheranie 6 grudnia 2005



</doc>
<doc id="311401" url="https://pl.wikipedia.org/wiki?curid=311401" title="Kwarantanna">
Kwarantanna



</doc>
<doc id="311404" url="https://pl.wikipedia.org/wiki?curid=311404" title="Ksawery Dunikowski">
Ksawery Dunikowski



</doc>
<doc id="311405" url="https://pl.wikipedia.org/wiki?curid=311405" title="Stanisław Karnkowski">
Stanisław Karnkowski

Stanisław Karnkowski herbu Junosza (ur. 10 maja 1520 w Karnkowie, zm. 8 czerwca 1603 w Łowiczu) – biskup kujawski od 1567, arcybiskup gnieźnieński i prymas Polski od 1581, sekretarz wielki koronny od 1563 roku, sekretarz królewski, pisarz polityczny i religijny, mówca.
Jako senator wziął udział w sejmie zwyczajnym 1601 roku.
Brat podkomorzego płockiego Piotra.
Życiorys.
Wychował się na dworze swojego stryja Jana Karnkowskiego, biskupa włocławskiego. W 1539 rozpoczął studia na Akademii Krakowskiej, w Padwie uzyskał tytuł doktora obojga praw, studiował też w Wittenberdze. W 1555 został sekretarzem króla Zygmunta Augusta, od 1558 był referendarzem wielkim koronnym, w 1563 został sekretarzem wielkim.
Od 1567 pełnił funkcję biskupa kujawskiego. Był współpracownikiem biskupa Stanisława Hozjusza w czasie działań podjętych przez niego w ramach kontrreformacji będących odpowiedzią na reformację w Polsce. Był sygnatariuszem aktu unii lubelskiej 1569 roku. Sędzia sejmowy w 1569 roku. Jako pierwszy biskup polski, wypełniając zalecenia soboru trydenckiego, założył w 1569 pierwsze w Rzeczypospolitej seminarium duchowne we Włocławku. Energicznie zwalczał wpływy protestantów w swojej diecezji (m.in. usunął z Wolborza Andrzeja Frycza Modrzewskiego). Szczególnie bezwzględnie wystąpił przeciwko luterańskiemu Gdańskowi. Stał się wówczas nieformalnym przywódcą obozu kontrreformacji w Rzeczypospolitej. W 1570 opracował plan walki kościoła katolickiego z różnowiercami, przewidujący w ostateczności rzucenie klątwy papieskiej na króla. 18 września 1572 stanął na czele komisji sejmowej do spraw uregulowania statusu Gdańska (tzw. Komisji Morskiej), owocem prac której było wydanie tzw. statutów Karnkowskiego, porządkujących stan prawny miasta.
W 1572 przygotowywał pierwszą wolną elekcję, w 1573 wydał traktat "De modo et origine electionis modo", który faktycznie określał sposób wyboru przyszłych władców Rzeczypospolitej.
W 1573 roku potwierdził elekcję Henryka III Walezego na króla Polski.
Na zjeździe w Jędrzejowie w 1576 roku potwierdził wybór Stefana Batorego na króla Polski. Wobec wycofania się prymasa Jakuba Uchańskiego, w 1576 przejął faktycznie obowiązki interreksa, koronując 1 maja 1576 Stefana Batorego w katedrze wawelskiej. W 1581 został arcybiskupem gnieźnieńskim i prymasem Polski. W 1583 założył seminarium duchowne i kolegium jezuitów w Kaliszu.
Był interrexem po śmierci Stefana Batorego. Podpisał pacta conventa Zygmunta III Wazy w 1587 roku. 19 sierpnia 1587 ogłosił królem Zygmunta III Wazę, podpisał reces, sankcjonujący jego wybór i koronował go 27 grudnia tego samego roku w katedrze wawelskiej. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. Uczestniczył w zjeździe części szlachty województw wielkopolskich w Kole 10 sierpnia 1590 roku. W 1593 wydał dzieło "De primatu senatorio Regni Poloniae", określające pozycję prymasa jako pierwszego senatora w państwie. W czasach obowiązywania unii polsko-szwedzkiej i nieobecności Zygmunta III w kraju sprawował faktycznie namiestnictwo jako prorex.
Prymas Karnkowski został pochowany w Kaliszu w ufundowanym przez siebie kościele św. Wojciecha i św. Stanisława Biskupa, w 1798 jego doczesne szczątki przeniesiono do bazyliki kolegiackiej Wniebowzięcia Najświętszej Maryi Panny, gdzie spoczywają do dzisiaj.

</doc>
<doc id="311409" url="https://pl.wikipedia.org/wiki?curid=311409" title="Kapilarność">
Kapilarność



</doc>
<doc id="311410" url="https://pl.wikipedia.org/wiki?curid=311410" title="Monosomia">
Monosomia

Monosomia – utrata jednego chromosomu z pary homologicznej, która wtedy zawiera tylko jeden chromosom zamiast dwóch. Rodzaj aneuploidalnej mutacji chromosomowej. Wszystkie tego typu mutacje wśród autosomów są śmiertelne. Natomiast mutacja chromosomów płci, czyli obecność tylko jednego chromosomu X, objawia się jako zespół Turnera.

</doc>
<doc id="311411" url="https://pl.wikipedia.org/wiki?curid=311411" title="Kwaśny węglan sodu">
Kwaśny węglan sodu



</doc>
<doc id="311412" url="https://pl.wikipedia.org/wiki?curid=311412" title="Bikarbonat">
Bikarbonat



</doc>
<doc id="311415" url="https://pl.wikipedia.org/wiki?curid=311415" title="Screen scraping">
Screen scraping

Screen scraping (dosł. 'zeskrobywanie z ekranu') to technika, za pomocą której program komputerowy wydobywa dane z wyjścia innego programu. Służący do tego program to tak zwany screen scraper. Głównym elementem odróżniającym screen scraping od parsingu jest to, że wyjście programu poddawane scrapingowi przeznaczone jest dla człowieka, a nie do interpretacji przez maszynę.
Istnieje wiele synonimów screen scrapingu: data scraping, data extraction, web scraping, page scraping, oraz HTML scraping (przy czym ostatnie trzy odnoszą się do stron WWW).
Ogólny opis.
Zazwyczaj transfer danych między programami odbywa się za pośrednictwem struktur danych przystosowanych do maszyn, a nie ludzi.
Struktury takie są najczęściej dobrze uporządkowane, łatwe do odczytu i ograniczają dwuznaczność oraz duplikację do minimum. Bardzo często są one nieczytelne dla człowieka. Wyjście przeznaczone dla człowieka jest przeciwieństwem powyższego, formatowanie, nadmiarowe etykiety, komentarze, oraz inne informacje są nie tylko zbędne maszynie, ale mogą także utrudnić interpretację danych. Jednakże jeśli wyjście jest dostępne jedynie w takim przyjaznym człowiekowi formacie, screen scraping staje się jedynym zautomatyzowanym sposobem przeprowadzenia transferu danych.
Pierwotnie termin ten odnosił się do czytania danych z pamięci ekranu terminala komputerowego. Analogicznie screen scraping oznacza także skomputeryzowane przetwarzanie HTML-a na stronach WWW. W każdym przypadku screen scraper musi być zaprogramowany nie tylko do przetwarzania interesujących danych, lecz także do odrzucania niechcianych informacji i formatowania.
Screen scraping jest uznawany za nieelegancką technikę, używaną tylko jako ostateczność, kiedy żaden inny mechanizm nie jest dostępny. Oprócz tego, że w programowanie trzeba włożyć większy wysiłek, dane przeznaczone dla człowieka często zmieniają strukturę. Ludzie radzą sobie z tym bez problemu, programy komputerowe jednak w takich przypadkach przestają działać lub (co gorsze) zwracają niepoprawne wyniki.

</doc>
<doc id="311419" url="https://pl.wikipedia.org/wiki?curid=311419" title="STS-103">
STS-103

STS-103 – trzecia (SM3A) misja serwisowa amerykańskiego wahadłowca Discovery do Kosmicznego Teleskopu Hubble’a. Równocześnie był to dwudziesty siódmy lot promu kosmicznego Discovery i dziewięćdziesiąty szósty programu lotów wahadłowców.

</doc>
<doc id="311421" url="https://pl.wikipedia.org/wiki?curid=311421" title="North Brunswick Township (New Jersey)">
North Brunswick Township (New Jersey)

North Brunswick Township – miejscowość w hrabstwie Middlesex w stanie New Jersey w USA. Miejscowość powstała w roku 1764. Według danych z 2010 roku North Brunswick zamieszkiwało niespełna 41 tys. osób.

</doc>
<doc id="311423" url="https://pl.wikipedia.org/wiki?curid=311423" title="STS-93">
STS-93

STS-93 – dwudziesta szósta misja amerykańskiego wahadłowca kosmicznego Columbia, na pokładzie którego na orbitę wyniesiony został kosmiczny teleskop Chandra. Po raz pierwszy dowódcą misji była kobieta – Eileen Marie Collins. Był to dziewięćdziesiąty piąty lot programu lotów wahadłowców.
Cel misji.
Umieszczenie na orbicie obserwatorium rentgenowskiego Chandra (Chandrasekhar X-Ray Observatory).

</doc>
<doc id="311424" url="https://pl.wikipedia.org/wiki?curid=311424" title="STS-96">
STS-96

STS-96 (ang. "Space Transportation System") – dwudziesta szósta misja wahadłowca Discovery i dziewięćdziesiąta czwarta programu lotów wahadłowców, która miała za cel dostarczenie zaopatrzenia do Międzynarodowej Stacji Kosmicznej.
Cel misji.
Drugi lot wahadłowca na stację kosmiczną ISS – misja zaopatrzeniowo-obsługowa z modułem Spacehab-LDM.
Spacer kosmiczny.
EVA (30 maja 1999, 7 godz. 55 min): T. Jernigan, D. Barry.

</doc>
<doc id="311425" url="https://pl.wikipedia.org/wiki?curid=311425" title="Morze Alandzkie">
Morze Alandzkie

Morze Alandzkie (szw. "Ålands hav", fin. "Ahvenanmeri") – niewielki akwen morski między wybrzeżem Szwecji i Wyspami Alandzkimi, część Morza Bałtyckiego.
Charakterystyka.
Głębokość średnia: 80 m, a maksymalna 301 m. Zasolenie wynosi 6-7‰. Temperatura wody jest niska. W zimie kształtuje się w granicach 0 °C, a w lecie (sierpień) około 13-15 °C. Stanowi drogę morską z Bałtyku właściwego do Zatoki Botnickiej. Wraz z otaczającymi lądami (ląd stały i wyspy) jest doskonałym miejscem wypoczynkowym dla turystów przede wszystkim w sierpniu, miesiącu najbardziej nasłonecznionym. W miesiącach zimowych bywa skute lodem.

</doc>
<doc id="311427" url="https://pl.wikipedia.org/wiki?curid=311427" title="STS-88">
STS-88

STS-88 (ang. "Space Transportation System") – trzynasta misja wahadłowca Endeavour, w czasie której na orbitę dostarczony został drugi segment Międzynarodowej Stacji Kosmicznej – Unity.
Był to dziewięćdziesiąty trzeci lot w ramach programu lotów wahadłowców. Z lotem związana jest teoria spiskowa o "Czarnym Rycerzu".
Cel misji.
Pierwsza misja montażowa stacji kosmicznej ISS, umieszczenie na orbicie modułu Node-1 (zwanego też Unity), który został dołączony do rosyjskiego modułu Zaria (wyniesionego w listopadzie 1998 roku przy pomocy rakiety Proton).

</doc>
<doc id="311435" url="https://pl.wikipedia.org/wiki?curid=311435" title="Mistrzostwa Świata Juniorów w łyżwiarstwie figurowym">
Mistrzostwa Świata Juniorów w łyżwiarstwie figurowym



</doc>
<doc id="311437" url="https://pl.wikipedia.org/wiki?curid=311437" title="Citibank">
Citibank

Citibank – bank należący do koncernu usług finansowych Citigroup. Założony w 1812 jako "City Bank of New York", następnie przemianowany na "First National City Bank of New York". Posiada 2649 placówek w 19 krajach, w tym 723 w Stanach Zjednoczonych oraz 1494 w Meksyku obsługiwane przez Banamex. Oddziały USA są skoncentrowane są w sześciu obszarach metropolitarnych: New York, Chicago, Los Angeles, San Francisco, Washington, D.C. oraz Miami.
Obecnie Citibank działa w ponad 100 krajach na 6 kontynentach.
Historia.
16 czerwca 1812 powstał jako "City Bank of New York". Pierwszym prezesem City Bank był polityk oraz były pułkownik, Samuel Osgood. Po śmierci Osgooda 12 sierpnia 1813 roku, urząd objął William Few i pozostał na nim do 1817, a następnie Peter Stagg (1817–1825), Thomas Smith (1825–1827), Isaac Wright (1827–1832) i Thomas Bloodgood (1832–1843).
W 1831 r. w City Bank miał miejsce pierwszy napad na bank w Stanach Zjednoczonych, podczas którego dwóch złodziejów zrabowało banknoty warte dziesiątki tysięcy dolarów amerykańskich, a także 398 złotych dublonów.
W 1894 r. stał się największym bankiem w USA.
W 1902 r. rozpoczął ekspansję międzynarodową i stał się największym amerykańskim bankiem posiadającym filie zagraniczne.
W 1930 r. został największym bankiem na świecie, ze 100 filiami w 23 krajach.
W 1955 r. zmieniono nazwę na "The First National City Bank of New York", w 1962 na "First National City Bank", a z kolei w 1976 na "Citibank".
W wyniku kryzysu finansowego w 2007-2008 i ogromnych strat wartości kredytów hipotecznych subprime, Citigroup, które jest macierzystym przedsiębiorstwem Citibank otrzymało pomoc finansową od Departamentu Skarbu.
W Polsce.
Bank działa w Polsce od 1991, początkowo jako Citibank (Poland) SA, a od 2001 po połączeniu się z Bankiem Handlowym w Warszawie pod marką handlową "Citi Handlowy".

</doc>
<doc id="311438" url="https://pl.wikipedia.org/wiki?curid=311438" title="Mistrzostwa Świata w piłce siatkowej mężczyzn">
Mistrzostwa Świata w piłce siatkowej mężczyzn



</doc>
<doc id="311443" url="https://pl.wikipedia.org/wiki?curid=311443" title="North Brunswick Township (Middlesex County) (New Jersey)">
North Brunswick Township (Middlesex County) (New Jersey)



</doc>
<doc id="311447" url="https://pl.wikipedia.org/wiki?curid=311447" title="Mistrzostwa Świata juniorów w skokach narciarskich">
Mistrzostwa Świata juniorów w skokach narciarskich



</doc>
<doc id="311457" url="https://pl.wikipedia.org/wiki?curid=311457" title="Robert Skolimowski">
Robert Skolimowski

Robert Skolimowski (ur. 14 sierpnia 1956 w Warszawie jako Robert Skólimowski) – polski sztangista, medalista mistrzostw świata.
Życiorys.
Zawodnik występujący w wadze superciężkiej (ponad 110 kg). W listopadzie 1976 w Elblągu, reprezentując AZS Warszawa, zdobył złoty medal na MP Młodzieżowców do lat 23 w wadze superciężkiej, uzyskując wynik 295 kg (130 kg + 165 kg). W 1986 zdobył brązowy medal mistrzostw świata (w dwuboju z wynikiem 410 kg). Wcześniej wśród juniorów wywalczył złoty i brązowy medal mistrzostw świata oraz złoty i brązowy medal mistrzostw Europy. Zdobył też trzy brązowe medale Igrzysk Dobrej Woli w Moskwie (1986) – w rwaniu, podrzucie i dwuboju.
Wystąpił na Letnich Igrzyskach Olimpijskich w Moskwie w 1980. Zajął na nich w wadze superciężkiej 7. miejsce z wynikiem 385 kg (175 kg + 210 kg). Był także siedmiokrotnym mistrzem Polski.
Ukończył technikum mechaniczne, podjął nieukończone studia na warszawskiej AWF. Pracował jako trener juniorów, później jako agent ochrony. Ojciec Kamili, mistrzyni olimpijskiej w rzucie młotem.
W 2015 został członkiem honorowego komitetu poparcia Bronisława Komorowskiego przed wyborami prezydenckimi.

</doc>
<doc id="311458" url="https://pl.wikipedia.org/wiki?curid=311458" title="Jablonné v Podještědí">
Jablonné v Podještědí

Jablonné v Podještědí (niem. "Deutsch Gabel") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 5 784 ha, a liczba jego mieszkańców 3 699 osób.
Demografia.
"Źródło: Czeski Urząd Statystyczny"

</doc>
<doc id="311461" url="https://pl.wikipedia.org/wiki?curid=311461" title="Litopterny">
Litopterny

Litopterny (†Litopterna, nazwa oznacza proste kostki) – rząd wymarłych ssaków kopytnych z grupy Meridiungulata, u których zaszła redukcja palca. Obejmował formy trójpalczaste i jednopalczaste.
Niektóre wyglądem przypominały lamy ("Diadiaphorus"), inne większe miały niewielkie trąby (np. "Macrauchenia"), inne przypominały konie ("Thoatherium").
Rząd ten, znany jedynie z Ameryki Południowej i Antarktydy, pojawił się w paleocenie, był we wczesnych faunach popularny i zróżnicowany, a trwał, coraz bardziej zmniejszając swą różnorodność, aż do końca plejstocenu. Wczesne formy przypominały prakopytne, litopterny mogą nawet być rozpatrywane nie jako odrębny rząd, ale jako przetrwała i znacznie wyspecjalizowana grupa tychże właśnie prakopytnych. Nie wszyscy jednak naukowcy zgadzają się, że litopterny rzeczywiście pochodziły w prostej linii od prakopytnych. Niektórzy twierdzą (ich liczba stale wzrasta), że litopterny pochodzą jednak od jakichś innych ungulatów, a nie są zbytnio spokrewnione z prakopytnymi. Proponują oni dla litopternów i ungulatów nową jednostkę systematyczną Meridiungulata.
Litopterny, podobnie jak notoungulaty i piroteria, rozwijały się na wyspowym kontynencie południowoamerykańskim w całkowitej izolacji (Ameryka Południowa po rozpadzie Gondwany nie była połączona z żadnym innym lądem) zupełnie niezależnie od zwierząt na innych ziemiach. Zajmując jednak podobne nisze ekologiczne wykształciły podobne przystosowania do nich (konwergencja). Tak więc możemy porównać je z trawożercami takimi jak konie czy wielbłądy.
Najmłodszym rodzajem litopterna była prawdopodobnie makrauchenia która, inaczej niż większość jej krewniaków, przeżyła wielką wymianę po połączeniu się Ameryk, dzięki czemu dotrwała aż do końca plejstocenu. Mogła być ostatnim przedstawicielem swej linii.

</doc>
<doc id="311463" url="https://pl.wikipedia.org/wiki?curid=311463" title="Siemon Budionny">
Siemon Budionny



</doc>
<doc id="311464" url="https://pl.wikipedia.org/wiki?curid=311464" title="Janovice nad Úhlavou">
Janovice nad Úhlavou

Janovice nad Úhlavou (niem. "Janowitz an der Angel") − miasto w Czechach, w kraju pilzneńskim. 31 grudnia 2003 powierzchnia miasta wynosiła 2848 ha, a liczba jego mieszkańców 2049 osób.
Demografia.
"Źródło: Czeski Urząd Statystyczny"

</doc>
<doc id="311467" url="https://pl.wikipedia.org/wiki?curid=311467" title="North Brunswick Township">
North Brunswick Township



</doc>
<doc id="311468" url="https://pl.wikipedia.org/wiki?curid=311468" title="Jańskie Łaźnie">
Jańskie Łaźnie

Jańskie Łaźnie (czes. "Janské Lázně", niem. "Johannisbad") – miasto w Czechach, w kraju kralovohradeckim, we wschodnich Karkonoszach. Według danych z 31 grudnia 2003 powierzchnia miasta wynosiła 1 373 ha, a liczba jego mieszkańców 880 osób.
Historia.
Według legendy źródła termalne odkryte zostały w 1006 przez rycerza Jana Hockova (stąd nazwa uzdrowiska). Założycielem kurortu był natomiast Jan Adolf Schwarzenberg, który wybudował pierwsze sześć budynków zdrojowych w 1677. W 1905 powstał neorenesansowy budynek Kolonady. W 1925 w miejscowości odbyły się pierwsze w historii mistrzostwa świata w narciarstwie klasycznym, a w 1937 Zimowa Olimpiada Robotnicza. W 1935 otwarto tu pierwszy zakład leczenia choroby Heinego-Mediny. W czasie II wojny światowej uzdrowisko służyło jako nazistowskie szpitale wojskowe. Po wojnie, w ramach planu Marshalla, zdrój miał zostać całkowicie przebudowany i unowocześniony, jednak prace wstrzymano w 1948, po przejęciu władzy przez komunistów. W 1982 powstało nowe centrum uzdrowiskowe, połączone ze starą Kolonadą.
2 lipca 2017 w miejscowości otwarto "ścieżkę w koronach drzew".
Demografia.
"Źródło: Czeski Urząd Statystyczny"

</doc>
<doc id="311470" url="https://pl.wikipedia.org/wiki?curid=311470" title="Vranov nad Topľou">
Vranov nad Topľou

Vranov nad Topľou (do 1927 i od 1944 do 1969 "Vranov", niem. "Frö(h)nel/Vronau an der Töpl", węg. "Varannó") – miasto powiatowe we wschodniej Słowacji, w kraju preszowskim, w historycznym regionie Zemplin.
Vranov nad Topľou leży na wysokości 132 m n.p.m., w dolinie Topľi, u zbiegu Niziny Wschodniosłowackiej, Pogórza Ondawskiego i Gór Tokajsko-Slańskich. Liczba mieszkańców miasta w 2011 roku wynosiła 23 250 osób, powierzchnia – 34,37 km². Dzielnica Vranowa położona na zachód od Topľi nosi nazwę Čemerné.
Przez Vranov przebiega jedna z najważniejszych dróg Słowacji – droga krajowa nr 18, oprócz tego zbiegają się tam liczne drogi lokalne – nr 553 do Trebišova, nr 557 do Stropkova, nr 558 do Humennégo i nr 576 do Koszyc. We Vranovie zbiegają się również linie kolejowe z miasta Strážske, z Trebišova i z Preszowa.
Z badań archeologicznych wynika, że okolice Vranova były zamieszkane już w VII wieku. Kościół parafialny istniał już w 1314. Pierwsze wzmianki o mieście pochodzą z lat 1333–1337. Jeszcze w I połowie XIV w. Vranov stał się osadą targową, wyposażoną przez króla Węgier Ludwika w prawo wolnego handlu. Data nadania Vranovowi praw miejskich nie jest znana, jednak już w liście króla Zygmunta z 1410 r. jest wzmiankowany jako miasto. W XV wieku Vranov przeobraził się w ośrodek rzemiosła i handlu, wzrastając w miarę wzrostu znaczenia szlaku handlowego z Polski na Węgry przez Przełęcz Dukielską. Vranov został mocno dotknięty zniszczeniami podczas wojen w XV i XVI wieku. Od 1523 r. należał do magnackiego rodu Batorych, od 1617 do rodu Drugethów, od 1684 do rodu Bárkoczy. W XVIII wieku miasto doznało zniszczeń w walkach powstań antyhabsburskich oraz w katastrofach naturalnych (powódź w 1718, trzęsienia ziemi w 1778 i 1779). Podczas wschodniosłowackiego powstania chłopskiego w 1831 r. Vranov znalazł się w centrum walk, był okupowany i rabowany przez buntowników. Na początku XIX wieku Vranov podupadł i stał się typowym miasteczkiem rolniczym. Region dotknęła masowa emigracja – ludność powiatu spadła z 23,3 tys. osób w 1858 do 22,2 tys. w 1895. W 1910 ludność miasta liczyła 2,1 tys. osób, z czego 1,4 tys. Węgrów, 0,6 tys. Słowaków i 0,1 tys. Niemców. Upadek miasta trwał przez cały XIX wiek, pogłębiła go jeszcze I wojna światowa. Vranov nie został zniszczony, ale znalazł się na bezpośrednim zapleczu frontu karpackiego. Impulsem do rozwoju miasta okazało się dopiero otwarcie linii kolejowej do Trebišova w 1939 r. W okresie kampanii wrześniowej we Vranowie mieścił się sztab dowodzenia tzw. Rychlej Skupiny „Kalinčiak”, biorącej udział w agresji na Polskę. Po wojnie rządy komunistyczne zaznaczyły się w mieście budową zakładów przemysłowych. Do dziś przetrwały zakłady chemiczne "Bukóza" i odzieżowe "Slovenka" oraz kilka zakładów produkcji żywności i materiałów budowlanych.
Zabytki Vranova:
Z Vranova pochodzi Ján Figeľ – komisarz europejski ze Słowacji.

</doc>
<doc id="311471" url="https://pl.wikipedia.org/wiki?curid=311471" title="Cisna">
Cisna

Cisna – wieś w Polsce położona w województwie podkarpackim, w powiecie leskim, w gminie Cisna; siedziba gminy Cisna. Wieś położona jest w Bieszczadach w dolinie Solinki przy skrzyżowaniu dróg wojewódzkich nr 893 i 897. Od października 1939 do sierpnia 1944 roku wieś była siedzibą urzędu gminy w powiecie sanockim.
W latach 1954–1972 wieś należała i była siedzibą władz gromady Cisna. W latach 1975–1998 miejscowość administracyjnie należała do województwa krośnieńskiego.
Historia.
Wieś założona została w 1552 roku przez rodzinę Balów na prawie wołoskim.
W okresie I Rzeczypospolitej.
Spis podatkowy z 1552 roku wymienia ponad 30 wsi będących własnością Balów, m.in. Cisną, Wołkowyję, Terkę, Łopienkę, Żubracze, Hoczew, Baligród. W 1589 roku Cisnę odziedziczył Matiasz IV Bal (1598–1612), syn Matiasza III Bala z Hoczwi (zm. ok. 1575) – kasztelana sanockiego. Na początku XVII wieku właścicielem Cisnej zostaje Samuel Bal – rotmistrz królewskiej chorągwi. W roku 1648 sejmik ziemski sanocki powierza Samuelowi „obronę domową” przeciwko opryszkom węgierskim niepokojącym okolice oraz poleca utworzenie zaciągu składającego się jazdy liczącej sto koni dla utrzymania porządku. Własnym kosztem zbudował groblę i drogę na Węgry przez Cisną, na której pobierał myto od przejeżdżających kupców.
W 1663 roku jako właściciel Cisnej jest wymieniony Mikołaj III Bal. Potem była to własność Bełzeckich przez małżeństwo Zofii Balównej ze Stanisławem Bełżeckim (zm. 1677) s. Jana, wojewodą podolskim. Następnie właścicielem jest Katarzyna z Bełżeckich, którą poślubił Józef Lubomirski (wojewoda czernihowski) herbu Szreniawa. Po śmierci żony Katarzyny z Bełżeckich, sprzedał wniesione przez nią dobra. W 1709 roku Cisna jest własnością syna wojewody Adama Antoniego Bełżeckiego – kasztelane bełżeckiego, a od roku 1712 Lubomirskiego księcia na Wiśniczu i Jarosławiu – generała wojsk saskich i polskich. Od Lubomirskich Cisnę w 1720 roku nabył Michał Urbański – właściciel Lutowisk, podczaszy żydaczowski, który w 1739 erygował tu parafię. W 1740 roku córka Michała Urbańskiego Teresa Urbańska wyszła za mąż za Józefa Benedykta Fredrę – chorążego łomżyńskiego, w posagu wniosła mu między innymi dobra ciśniańskie.
Lata 1772–1919.
W 1790 roku Cisnę odziedziczył Jacek Fredro – ojciec Aleksandra. Przed 1804 rokiem, wykorzystując tutejsze złoża rudy żelaza, założył on na gruntach Cisnej i Lisznej, nad Solinką, hutę żelaza wraz z fryszerką, produkującą narzędzia, garnki, piece, krzyże nagrobne. W tym celu na granicy obu wsi powstał przysiółek Majdan – przy tym wielki piec huty był na terenie Majdanu Liszniańskiego. Surowcem dla huty była uboga ruda darniowa, występująca na stokach Hyrlatej i Łopiennika. Huta działała do 1864 roku.
Aleksander Fredro opisał Cisną w pamiętniku „Trzy po trzy”. Po śmierci Jacka Fredry w 1828 roku właścicielem na Cisnej został jego syn, Julian Fredro, który po roku zmarł, a majątek przeszedł na jego młodszego brata Henryka Fredrę (19.07.1844-15.06.1908 w Göncz na Węgrzech). Przez pewien czas był właścicielem Cisnej Henryk Emilian Fredro (12.09.1789-16.11.1867) – oficer Wojska Polskiego, powstaniec, dyrektor zakładu ociemniałych we Lwowie, członek Stanów Galicyjskich odznaczony Krzyżem Złotym Orderu Virtuti Militari.
W latach 1890–1898 zbudowana została kolej wąskotorowa z Cisnej (stacja znajdowała się w Majdanie) do Nowego Łupkowa, gdzie łączyła się z koleją normalnotorową. W 1904 roku kolej przedłużono z Majdanu do Kalnicy. W związku z budową kolei, na terenie Majdanu Ciśniańskiego powstał tartak parowy, czynny do 1946 roku.
Podczas powstania krakowskiego 18 lutego 1846 roku do punktu zbornego w Cisnej przybył z inicjatywy J.M. Goslara, mjr Jerzy Bułharyn jako wojenny naczelnik Sanockiego. Sformował on z pracowników huty w Cisnej oddział, który poprowadził na Sanok rozbrajając po drodze placówki straży skarbowej i łącząc się z innymi grupami powstańczymi. Od Przełęczy Łupkowskiej, z okolic Kalnicy i Leska, miał atakować Sanok dowodzący siłami miejscowymi i słowackimi. 21 lutego powstańcy z południowej części obwodu sanockiego szli na północ w celu opanowania Sanoka trzema szlakami: z Cisnej przez Baligród, z Lutowisk oraz z Ustrzyk Dolnych i z Ustjanowej. 180 uczestników spotkało się w Uhercach, gdzie zaczęto formować w oddziały i odebrano od wszystkich przysięgę. Nękani po drodze przez chłopów ze Stefkowej, dotarli do wsi Zahutyń pod Sanokiem. Po kilku potyczkach m.in. pod Leskiem, przy dojściu do Zahutynia, 180 powstańców, nie mając wsparcia, od północy, nie zaatakowało Sanoka, ponieważ nie dotarły inne umówione oddziały, z powodu wystąpień zbuntowanych chłopów. Bułharyn, z grupką 20 zbrojnych wrócił 22 lutego do Cisnej i przekroczył granicę węgierską w Roztokach. Zygmunt Kaczkowski herbu Pomian, powieściopisarz, syn Ignacego Kaczkowskiego, zarządcy majątku Aleksandra Fredry w Cisnej, wziął udział w powstaniu w 1846 roku.
W czasie I wojny światowej wielokrotnie toczyły się tu bitwy. Od jesieni 1914 do wiosny 1915 roku, w czasie walk toczących się w Karpatach, Cisna była trzykrotnie na linii frontu. Obecnie na zachodnim skraju miejscowości tuż obok drogi wojewódzkiej 897 znajduje się niewielki cmentarz wojenny na którym chowani byli w okresie od września 1914 do maja 1915 roku polegli żołnierze Armii Austro-Węgierskiej (w tym również Polacy i Słowacy), powiększony następnie w 1927 roku po ekshumacji i przeniesieniu nań żołnierzy poległych z miejscowości Balnica, Maniów, Liszna, Żubracze i Przysłup.
Od listopada 1918 do stycznia 1919 roku Cisna była częścią tzw. Republiki Komańczańskiej. Następnie w 1919 roku na mocy traktatu z Saint-Germain-en-Laye wraz z całą Małopolską Wschodnią przypadła Polsce, choć ostateczne formalne uznanie przynależności tych terenów do Polski miało miejsce dopiero w 1923 roku wraz z postanowieniem Rady Ambasadorów.
W okresie II Rzeczypospolitej.
W latach międzywojennych Cisna była jedną z większych i zasobniejszych wsi w Bieszczadach, a także znanym letniskiem. W okresie międzywojennym stacjonował w miejscowości komisariat Straży Granicznej.
Lata II wojny światowej i walki z UPA.
W latach 1941–1942 niemiecki okupant wymordował całą, żydowską populację wsi, ok. 120 osób. W sierpniu 1944 roku oddział Ukraińskiej Powstańczej Armii spalił osadę robotniczą Majdan pod Cisną, mordując zamieszkujących ją 20 leśników. 23 września wieś została zajęta przez Armię Czerwoną, po czym na miejscu zaczęto tworzyć polskie władze, posterunek Milicji Obywatelskiej oraz samoobronę w celu ochrony wsi przed atakami UPA. W nocy z 24 na 25 lipca 1945 roku banderowcy po raz pierwszy zaatakowali posterunek MO w Cisnej, zabijając 7 z 8 pełniących tam służbę milicjantów. 11 grudnia 1945 roku na wzgórzu Kamionka w granicach wsi została stoczona kilkugodzinna bitwa pomiędzy partyzantami UPA, a załogą nowego posterunku milicji, zginął jeden milicjant i wielu atakujących banderowców.
Największy atak na Cisną miał miejsce 11 stycznia 1946 roku. Upowcy najpierw podpalili szkołę i urząd gminy, a następnie dwór oraz 8 polskich gospodarstw. Żywcem spłonęła jedna, 4-osobowa rodzina. Od wybuchu wrzuconego do domu granatu zginęła inna rodzina – matka i troje dzieci, najstarsze w wieku 12 lat. Zostali zmordowali trzej przedwojenni policjanci; napastnicy przed zamordowaniem torturowali ich (obdzierając ze skóry, obcinając języki, uszy i genitalia), a w końcu wrzucili do ognia. Zginęło także kilku członków straży wiejskiej, zamienionej potem na ORMO. W sumie zginęło 16 osób cywilnych. Równolegle z napadem na wieś, upowcy ponownie zaatakowali wzgórze Kamionka, ale bez efektu. Posterunku broniło 9 milicjantów oraz 15 członków straży wiejskiej, którym w czasie walki prawie skończyła się amunicja. W obronie dużą rolę odegrały miny, które obrońcy detonowali za pomocą rozciągniętych drutów. Po 10 godzinach walki banderowcy odstąpili od oblężenia i uciekli do lasu, zabierając 27 zabitych. Obecnie na wzgórzu Kamionka mieści się pomnik poświęcony milicjantom i żołnierzom poległym w walkach z UPA.
12 stycznia 1946 roku posterunek MO został wycofany z Cisnej z powodu zbyt ograniczonych przydziałów amunicji. Oddziały UPA opanowały następnie wieś na ponad dwa tygodnie. Wycofały się pod koniec stycznia, gdy do miejscowości przybyła konna grupa manewrowa Wojsk Ochrony Pogranicza. 9 kwietnia 1946 roku banderowcy po raz kolejny zaatakowali Cisną, ale zostali odparci przez wopistów już na obrzeżach wsi; nikt z mieszkańców nie zginął. Ostatni atak UPA na Cisną miał miejsce blisko rok później, 1 kwietnia 1947 roku; zginęły wówczas trzy osoby, w tym komendant przywróconego posterunku MO w Cisnej, Jan Duplak.
Po rozpoczęciu akcji „Wisła” partyzanci sotni „Hrynia” i „Stiacha” uwolnili pod Cisną kolumnę ukraińskich przesiedleńców prowadzonych na stację kolejową. Zginęło 5 milicjantów oraz 17 cywilów: 14 polskich pracowników Państwowego Urzędu Repatriacyjnego oraz omyłkowo postrzelone 4 ukraińskie kobiety i dzieci.
Po wysiedleniu ludności ukraińskiej w ramach akcji „Wisła” wiosną 1947 roku w Cisnej pozostało zaledwie 30 polskich rodzin, ok. 150 osób. Bardzo ludna w okresie międzywojennym wieś w przeciągu zaledwie siedmiu lat niemal opustoszała.
Po 1989.
10 stycznia 1991 roku w katastrofie lotniczej śmigłowca Mi-8T pod Cisną zginęło 10 osób – trzech członków załogi i siedmiu policjantów z Krosna oraz Leska. Z lecącej maszyny realizowano zdjęcia do jednego z odcinków programu Magazyn Kryminalny 997.
Turystyka.
Status uzdrowiska uzyskała Cisna w 1974 roku. W miejscowości znajduje się kościół rzymskokatolicki, który w roku 2007 był remontowany.
Na miejscowym cmentarzu znajduje się najstarszy grób w powiecie z 1842 roku: Antoniego Kwiecieńskiego i jego wnuczek, Róży Augusty (żyła 6 lat) i Ludwiki Klary (żyła 4 lata); zmarli na cholerę. Mieści się tu także grobowiec rodziny Meinardich – potomków włoskiego budowniczego kolei. W zbiorowej mogile pochowano milicjantów poległych na posterunku 24 lipca 1945 roku podczas pierwszego ataku UPA na Cisnę. Pomnik żołnierzy i milicjantów poległych w walkach z oddziałami UPA – na wzgórzu Betlejemka (Kamionka) tuż przy centralnym skrzyżowaniu. Wokół pomnika zrekonstruowano drewniano-ziemne umocnienia, w których polska załoga Cisnej odpierała ataki Ukraińców.
Działa tu Gminna Szkoła Podstawowa. W Cisnej znajduje się 31 zarejestrowanych ośrodków wypoczynkowych: największe to „Perełka” ośrodek Polskich Kolei Państwowych, Agroturystyka „Jeleni Skok”, Ośrodek Szkoleniowo-Wypoczynkowy „Wołosań”. Można tu także znaleźć pole namiotowe przy Agroturystyce TRAMP. W Cisnej jest też, w budynku Urzędu Gminy, Agencja PKO BP i Ochotnicza Straż Pożarna. W budynku Agroturystyki znajduje się biblioteka z czytelnią internetową. Jest też budynek poczty z masztem przekaźnikowym, dzięki czemu działa sieć telefonii komórkowej. Atrakcją turystyczną jest też kolejka wąskotorowa na trasie Majdan-Przysłup oraz bar Siekierezada znajdujący się nieopodal przystanku kolejki.
Transport.
W Cisnej krzyżują się drogi z Sanoka, Komańczy i Wetliny.
Do Cisnej dojeżdżają autobusy PKS z Sanoka, Wołosatego, kursują też prywatne busy.
Koło skrzyżowania znajduje się również publiczny WC.
Imprezy kulturalne i sportowe.
W latach 2002-2009, każdego sierpnia w Cisnej oraz pobliskich wsiach Dołżyca, Łopienka odbywał się Festiwal Sztuk Różnych „Bieszczadzkie Anioły”. W 2010 roku zastąpiły go organizowane w Cisnej (i zazwyczaj także w Dołżycy) Bieszczadzkie Spotkania ze Sztuką „Rozsypaniec”. Od 2004 roku w Cisnej odbywa się kultowy Bieg Rzeźnika oraz powstałe później pokrewne imprezy: ultraMaraton Bieszczadzki i Zimowy Maraton Bieszczadzki.
Cisna w kulturze masowej.
Pochodzący z 1978 roku jeden z największych przebojów Krystyny Prońko zatytułowany jest "Deszcz w Cisnej".

</doc>
<doc id="311474" url="https://pl.wikipedia.org/wiki?curid=311474" title="North Brunswick">
North Brunswick



</doc>
<doc id="311477" url="https://pl.wikipedia.org/wiki?curid=311477" title="Jaroměř">
Jaroměř

Jaroměř () – miasto w Czechach, w kraju hradeckim. Według danych z 31 grudnia 2003 powierzchnia miasta wynosiła 2395 ha, a liczba jego mieszkańców 12 831 osób.
Demografia.
"Źródło: Czeski Urząd Statystyczny"
Nazwa.
Nazwa "Jaroměř" jest w języku czeskim rzeczownikiem rodzaju żeńskiego, a nie męskiego. Odmienia się według wzoru miękkiego: "Jaroměři" w celowniku, bierniku, narzędniku i miejscowniku, stąd w języku czeskim "o Jaroměři", nie "o Jaroměřu", w dopełniaczu "Jaroměře".

</doc>
<doc id="311479" url="https://pl.wikipedia.org/wiki?curid=311479" title="Sverre Magnus">
Sverre Magnus

Sverre Magnus, książę Norwegii (ur. 3 grudnia 2005) – drugie dziecko następcy tronu Norwegii księcia Haakona i księżnej Mette-Marit.
Jest trzeci w kolejce do tronu Norwegii po swoim ojcu księciu Haakonie i starszej siostrze księżniczce Ingrid Aleksandrze. Książę jest czwartym wnukiem, a pierwszym płci męskiej, pary królewskiej – króla Haralda V i królowej Sonji.
Imię księcia zostało ogłoszone przez radę stanu króla Haralda V 4 grudnia 2005.
24 stycznia 2006 podano oficjalne, że książę zostanie ochrzczony 4 marca w kaplicy w Pałacu Królewskim w Oslo. 28 lutego ogłoszono listę rodziców chrzestnych Sverre Magnusa. Zostali nimi: królowa Sonja – babka księcia, księżna Maxima z Holandii (obecnie królowa), książę grecki Paweł, księżna Rosario – synowa byłego cara Bułgarii Symeona II, Espen Høiby – brat Mette-Marit, Bjørn Steinsland i Marianne Gjellestad.

</doc>
<doc id="311481" url="https://pl.wikipedia.org/wiki?curid=311481" title="Jan Peucker">
Jan Peucker

Jan Peucker, także Peiker, Peyker (ur. 14 kwietnia 1824 w Kurlandii, zm. 7 kwietnia 1861 w Warszawie) – oficer rosyjski; popełnił samobójstwo, nie chcąc strzelać do manifestantów podczas patriotycznego pochodu w Warszawie.
Życiorys.
Kurlandczyk, syn Teodora, służył w Zarządzie Kwatermistrzostwa Wojsk Rosyjskich w stopniu podpułkownika. Z racji wysokiej rangi był zorientowany w planach użycia wojska przeciwko spodziewanej manifestacji mieszkańców Warszawy, protestujących przeciwko rozwiązaniu Towarzystwa Rolniczego. Manifestacja warszawiaków 7 kwietnia 1861 ruszyła spod siedziby zlikwidowanego Towarzystwa przy placu Ewangelickim (późniejszy plac Małachowskiego), kierując się w stronę placu Zamkowego. Nie chcąc uczestniczyć w masakrze cywilów, Peucker zastrzelił się na terenie Zamku Warszawskiego; zaskoczony jego czynem namiestnik Gorczakow wydał polecenie wycofania wojska do koszar, co pozwoliło na spokojne opuszczenie placu przez uczestników manifestacji i uniknięcie ofiar.
Samobójstwo Peuckera uczyniło go bohaterem mieszkańców Warszawy. Jego postawę wspominał m.in. Oskar Awejde jeszcze kilka lat po powstaniu styczniowym, wskazując, że społeczeństwo polskie, a nawet naród rosyjski, zostały napełnione wówczas nadzieją na wyzwolenie spod ucisku carskiego. Innej formy protestu oczekiwał rosyjski, emigracyjny rewolucjonista Aleksander Hercen, który pisał: 
Peucker został pochowany na cmentarzu ewangelicko-augsburskim przy ul. Młynarskiej 54 na warszawskiej Woli (aleja D, grób 85). Jego nagrobek stał się miejscem pielgrzymek warszawiaków. Pogrzeb znanego warszawskiego kupca Edwarda Andrzeja Koelichena (15 kwietnia 1861) wykorzystano, by grób Peuckera udekorować naręczami kwiatów; wydarzenia te stały się przyczyną decyzji carskiego generała-gubernatora Fiodora Paniutina, by ograniczyć udział w uroczystościach pogrzebowych w Warszawie wyłącznie do członków rodzin osoby zmarłej. Pamięć Peuckera uhonorowano także wybiciem w Warszawie srebrnego medalu z nazwiskiem i datą samobójczej śmierci na awersie oraz z krzyżem, złamaną szpadą w cierniowej koronie i napisem na rewersie: "Za cnotliwy czyn".

</doc>
<doc id="311485" url="https://pl.wikipedia.org/wiki?curid=311485" title="Edward Aleksander Rontaler">
Edward Aleksander Rontaler

Edward Aleksander Rontaler, Edward Aleksander Ronthaler, także Aleksander Edward (ur. 1 października 1846 w Brzezinach koło Łodzi, zm. 12 grudnia 1917 w Warszawie) – polski pedagog, właściciel i dyrektor szkoły w Warszawie, ewangelik, powstaniec styczniowy.
Życiorys.
Był najmłodszym synem Augusta (1803-1881), kantora ewangelickiego w Brzezinach i nauczyciela miejscowej szkoły elementarnej, oraz Krystyny z Ruppmichów. Otrzymał pierwotnie imię Aleksander i w 1855 rozpoczął naukę w gimnazjum w Piotrkowie. Jako uczeń ostatniej klasy przerwał w 1863 naukę i przyłączył się do powstania styczniowego. Prawdopodobnie walczył w oddziale Józefa Grekowicza, uczestnicząc m.in. w ataku na załogę rosyjską w Radomsku 24 stycznia 1863. Trafił do niewoli i w marcu tegoż roku otrzymał wyrok śmierci, ale zwolniony dzięki amnestii jeszcze wiosną powrócił do powstańczych szeregów. Był ranny w jednej z potyczek z Kozakami. U schyłku powstania, zgodnie z pośmiertnym wspomnieniem w "Gazecie Polskiej", miał trafić ponownie do niewoli rosyjskiej i zostać zesłany na Syberię, a następnie stamtąd zbiec, co nie znajduje potwierdzenia w innych źródłach. W celu uniknięcia represji dokonano zmiany w metryce Rontalera - imię Aleksander zastąpiono imieniem zmarłego brata Edwarda. W 1864 zdał w gimnazjum w Piotrkowie maturę, a następnie wyjechał na studia do Warszawy. W 1868 w Szkole Głównej Warszawskiej uzyskał dyplom magistra nauk filologiczno-historycznych.
Od 1868 pracował w zawodzie nauczyciela w Odessie. Uczył łaciny i greki w gimnazjum Richelieuego, do pism krajowych posyłał "Korespondencje z nad morza Czarnego" (pod pseudonimem Leszek Niezabudka). Ukazywały się na łamach "Gazety Polskiej", "Kłosów", "Tygodnika Ilustrowanego", piotrkowskiego "Tygodnia". Ogłaszał także prace naukowe, m.in. "Psychologia i trojaki jej kierunek" (1874), "O celowniku w języku polskim" (1874), "O celowniku w językach słowiańskich w porównaniu z językami indoeuropejskimi" (1875). Prace publikował także w języku rosyjskim, m.in. rekomendację carskiego Ministerstwa Oświaty zyskał podręcznik "Stilistyka latinskogo jazyka" (1875). Pełnił funkcję inspektora szkolnego w Kiszyniowie, potem dyrektora gimnazjów w Łubniach, Nowogrodzie Siewierskim, Winnicy, Humaniu i Ostrogu. Szanowany w środowisku polskim, otaczał opieką młodzież wydaloną ze szkół warszawskich w epoce apuchtinowskiej.
Na początku lat 90. został przeniesiony do Petersburga, gdzie pracował w zarządzie zakładów naukowych Ministerstwa Oświaty w randze rzeczywistego radcy stanu. Utrzymywał kontakt z dyrektorem Instytutu Medycyny Doświadczalnej w Petersburgu Marcelim Nenckim. W 1895 przeszedł w stan spoczynku. Osiadł w Warszawie, gdzie został inspektorem w Średniej Szkole Mechaniczno-Technicznej Mittego (późniejsza szkoła techniczna Wawelberga i Rotwanda). W sierpniu 1896, wykorzystując nowe przepisy dotyczące prywatnego szkolnictwa handlowego, otworzył szkołę w Warszawie. Podległa Ministerstwu Skarbu (a nie Oświaty), miała prawa szkoły rządowej, ale zarazem znaczne swobody w nauczaniu. Była w rzeczywistości szkołą ogólnokształcącą z elementami handlu w najwyższych klasach. Rontaler zatrudniał szereg wybitnych nauczycieli, m.in. Adama Kryńskiego, Ignacego Chrzanowskiego, Adolfa Suligowskiego, Juliana Ochorowicza, Jana Kucharzewskiego. W szkole działał komitet rodzicielski, a po strajku szkolnym językiem wykładowym stał się polski.
W 1898 Rontaler uruchomił również trzyklasową szkołę handlową, a w 1902 szkołę średnią rolniczą (formalnie jako wydział agronomiczny siedmioklasowej szkoły handlowej), jedyną szkołę rolniczą w Królestwie Kongresowym. Władze rosyjskie wyraziły w 1914 zgodę na utworzenie kolejnej szkoły, o charakterze artystyczno-przemysłowym, tego zamiaru jednak Rontaler zrealizować nie zdołał. W 1916 przekształcił natomiast szkołę handlową w ośmioklasowe gimnazjum realne, które istniało do 1939. 
Zmarł w grudniu 1917, pochowany został w Warszawie na Cmentarzu Ewangelicko-Augsburskim przy ul. Młynarskiej 54 (aleja 37, grób 69). W 1936 w gmachu szkoły wmurowano tablicę pamiątkową ku jego czci. Żonaty był z Eweliną z Hryniewieckich, dzieci nie miał. Z braci, poza zmarłym młodo Edwardem, Adolf (1832-1877) był duchownym ewangelickim w Lipnie, Bertold (Bartłomiej) Klemens (1839-1900) proboszczem ewangelickim św. Trójcy w Łodzi, zasłużonym dla budowy kościoła św. Jana tamże, co przyniosło mu przydomek "kościelnego budowniczego ewangelickiej Łodzi", a Teofil (1837-1901) pracował jako lekarz w Piotrkowie, ciesząc się szacunkiem szczególnie ubogich mieszkańców. Syn Adolfa, również Adolf Rondthaler (1875-1941), był duchownym ewangelickim i pedagogiem, m.in. dyrektorem Gimnazjum Reja w Warszawie, uczestnikiem tajnego nauczania.

</doc>
<doc id="311488" url="https://pl.wikipedia.org/wiki?curid=311488" title="Xbase">
Xbase



</doc>
<doc id="311491" url="https://pl.wikipedia.org/wiki?curid=311491" title="Pedagogika porównawcza">
Pedagogika porównawcza

Pedagogika porównawcza – oddzielna dyscyplina naukowa zajmująca się porównywaniem i ocenianiem efektów zastosowania różnych systemów wychowawczych w różnych krajach oraz różnych epokach. Bazuje na historii wychowania, na naukach z zakresu organizacji i zarządzania oświatą, statystyce, ekonomii.
Koncepcje metodologiczne pedagogiki porównawczej i jej główni przedstawiciele.
Holmes przyczynił się do wzbogacenia metodologii badań porównawczych w pedagogice – jego celem było „unaukowienie” pedagogiki porównawczej, tak by mogła nie tylko pomagać w rozwiązywaniu problemów ale również przyczynić się do tworzenia teorii szkoły.

</doc>
<doc id="311492" url="https://pl.wikipedia.org/wiki?curid=311492" title="Siklawica">
Siklawica

Siklawica – wodospad w Tatrach Zachodnich, w górnej części Doliny Strążyskiej (według kryteriów ściśle geograficznych już na obszarze Małej Dolinki), pod północną ścianą Giewontu. Wodospad opada z dwóch prawie pionowo nachylonych ścian (pod kątem 80°). Jest to wodospad dwuczęściowy.Wysokość dolnej części wynosi 12 m, górnej również 12 m. W niewielkiej odległości nad górą częścią jest jeszcze trzecia część o wysokości 9 m. Pomiędzy górną i dolną jego częścią istnieje skalna półka, w której w skale wymyte zostało siłą uderzenia wody i niesionych przez nią odłamków skalnych wgłębienie wypełnione wodą, tzw. kocioł eworsyjny.
Nazwa wodospadu pochodzi od Siklawy w Dolinie Pięciu Stawów Polskich. Dawniej nazywany był także Siczącą, Siczawą, Siklawą. Był odwiedzany od samych początków turystyki w Tatrach. Ludwik Zejszner w 1849 r. pisał o nim: "„...godzien ze wszech miar widzenia”". Wodospad znajduje się w jednym z dwóch górnych odgałęzień Doliny Strążyskiej zwanym Małą Dolinką, którym – i dalej bardzo stromym żlebem Warzecha – niegdyś prowadziła najkrótsza ścieżka turystyczna z Zakopanego na Giewont.

</doc>
<doc id="311493" url="https://pl.wikipedia.org/wiki?curid=311493" title="Javorník (kraj ołomuniecki)">
Javorník (kraj ołomuniecki)

Javorník (niem. "Jauernig") – miasto w Czechach, w kraju ołomunieckim (powiat Jesionik) w cyplu javornickim (czes. "javornický výběžek"), na zboczu i u podnóża Gór Złotych. Historycznie miasto leży na terenie Dolnego Śląska.
Nad miastem góruje zamek Jánský Vrch (dawniej "Johannesberg"), wybudowany przez piastowskiego księcia Bolka I w porozumieniu z biskupem wrocławskim Janem Romką dla strzeżenia Śląska przed czeskim królem Wacławem II i wykorzystywany później jako letnia siedziba biskupów wrocławskich. Obecnie znajduje się w nim muzeum. Na miejscowym cmentarzu pochowano w 1945 roku arcybiskupa wrocławskiego kardynała Adolfa Bertrama. Pogrzebano go w grobie biskupa Josepha Hohenlohe, a w 1991 przeniesiono do katedry we Wrocławiu.
Według danych z 31 grudnia 2003 powierzchnia miasta wynosiła 7 744 ha, a liczba jego mieszkańców 2 967 osób.
Jest partnerem miasta Otmuchów.
W mieście znajduje się stacja kolejowa o nazwie "Javorník ve Slezsku".
Demografia.
"Źródło: Czeski Urząd Statystyczny"

</doc>
<doc id="311494" url="https://pl.wikipedia.org/wiki?curid=311494" title="Bitwy pod Parkanami">
Bitwy pod Parkanami

Bitwy pod Parkanami – stoczone w ciągu 3 dni dwie bitwy wojny polsko-tureckiej 1683–1699.
7 października 1683 wojska polskie zostały zaskoczone przez nacierające oddziały Kary Mehmeda Paszy. W czasie ucieczki zginąłby także król polski Jan III Sobieski, pod którym rozparł się koń i tylko poświęcenie polskiego rajtara Jędrka ocaliło go od śmierci.
Słynną stała się druga z kolei bitwa z dnia 9 października 1683, zwycięska dla dowodzącego wojskami polsko-habsburskimi Jana III Sobieskiego. Część historyków znacznie bardziej ceni ją niż opiewaną przez przeszłych autorów wiktorię wiedeńską. Broniący się w północnych Węgrzech Turcy ponieśli druzgocącą klęskę.
Praktycznie całkowita masakra spotkała kilkudziesięciotysięczną armię turecką, a droga do wyzwolenia Węgier stanęła otworem. Sprzeciw austriacki nie pozwolił jednak połączonym armiom koalicji wyzwolić krajów korony św. Stefana, co mogłoby się udać w ciągu kilku miesięcy, gdyż siły tureckie były całkowicie rozbite.
Pierwsza bitwa pod Parkanami.
Po wiktorii wiedeńskiej wojska sprzymierzonych ruszyły 18 września w kierunku Ostrzyhomia nad Dunajem, do którego dojścia bronił silnie umocniony fort Parkany. Pomimo klęski pod Wiedniem Kara Mustafa wciąż stanowił zagrożenie – miejsce Ibrahima paszy zajął Kara Mehmed Pasza. Korpus Mehmeda zabezpieczył Ostrzyhom i Nowe Zamki, sam Mustafa zaś cofnął się do Belgradu w celu zorganizowania nowej armii.
Licząca 32 000 żołnierzy armia polsko-cesarska, dowodzona przez Jana III Sobieskiego, maszerowała lewym brzegiem Dunaju na Ostrzyhom. Wojska Sobieskiego, lekceważąc pobitych pod Wiedniem Turków, podzielone były na kilka znacznie od siebie oddalonych grup. Niespodziewanie 7 października dowodzona przez strażnika koronnego Stefana Bidzińskiego straż przednia licząca 1000 polskiej jazdy i dragonii wraz z idącą za nią grupą hetmana Stanisława Jana Jabłonowskiego zostały zaatakowane i rozbite przez armię turecką paszy budzińskiego Kary Mehmeda, liczącą 15 000 żołnierzy, w tym 2000 piechoty.
Sobieski, który miał przy sobie 4000 żołnierzy, ruszył natychmiast z pomocą, zamierzając zatrzymać Turków do chwili nadejścia pozostałych sił. Król uszykował swą jazdę w jedną linię ze słabą rezerwą. Zarówno lewe, jak i prawe skrzydło odparły tureckie natarcia, jednak prawe, dowodzone przez Jabłonowskiego zostało rozbite w pościgu. Przez powstałą lukę wdarło się wojsko tureckie. Ponieważ wojska polskie zostały otoczone, Sobieski wydał husarzom rozkaz szarży na siły tureckie, które znajdowały się na tyłach. Na widok uchodzącej do tyłu husarii pozostałą polską jazdę ogarnęła panika, na której skutek omal nie stratowano króla. Król, widząc panikę, nakazał swemu synowi Jakubowi ucieczkę, a sam bezskutecznie próbował jeszcze zawrócić uchodzące wojska.
Sobieski przez pół mili uciekał wraz z 7 towarzyszami. Razem z królem uchodził koniuszy wielki koronny Marek Matczyński. Gdy dwóch spahisów dogoniło króla, zasłonił go nieznany z imienia rajtar pochodzący prawdopodobnie z chłopów. Sobieski poczuł się bezpieczny dopiero wtedy, gdy dotarł do nadchodzącej polskiej piechoty i regimentów jazdy Karola V Leopolda.
Ściganym Polakom Turcy zadali znaczne straty. Przed całkowitą zagładą jazdę polską uratowała nadciągająca polska piechota i austriacka jazda, na których widok Turcy wstrzymali pościg. Przez pewien czas Turcy byli przekonani, że Sobieski poległ. Spowodowane było to tym, że znaleźli na pobojowisku ciało wojewody pomorskiego Władysława Denhoffa, bardzo podobnego do króla. Głowę wojewody odcięto i triumfalnie odwieziono do Budy.
Druga bitwa pod Parkanami.
Król Polski 8 października skoncentrował wszystkie siły i następnego dnia postanowił ponownie stoczyć bitwę. Także Turcy zwiększyli liczebność swej armii do 36 000 żołnierzy (głównie jazda), rozwijając się na północny zachód od Parkan, przy czym same Parkany obsadzone przez janczarów stanowiły osłonę lewego skrzydła armii tureckiej. Za szykiem tureckim znajdowała się rzeka Garam (obecnie Hron) – dopływ Dunaju. Turcy pragnęli swym prawym skrzydłem złamać lewe skrzydło armii Sobieskiego i zepchnąć je do Dunaju. Sobieski przewidział to, dlatego oparł liczące 7500 ustawionej w szachownicę jazdy i piechoty lewe skrzydło o wzgórza. W środku szyku stanęły liczące 16 000 żołnierzy wojska cesarskie (dowodzący Dunewald, Starhemberg, Ludwik Wilhelm Badeński) – piechota w centrum, a jazda na skrzydłach: na lewym Jabłonowski, na prawym Lubomirski. Zadaniem lewego skrzydła i centrum było związanie Turków walką. W tym czasie prawe skrzydło polskie miało odciąć nieprzyjaciela od Parkan, uniemożliwiając w ten sposób odwrót. Dodatkowo lewe skrzydło miał osłaniać przed nadejściem Tatarów lub Węgrów Tökölego specjalny oddział Stefana Czarnieckiego, bliskiego kuzyna hetmana Czarnieckiego.
9 października pierwsze uderzenie Turcy przeprowadzili przeciwko wojskom cesarskim i zostali odparci. Następnie większość sił tureckich zaczęła koncentrować się naprzeciw lewego skrzydła armii Sobieskiego. Ataki jazdy tureckiej powstrzymywała swym ogniem polska piechota i artyleria. Później następowały kontrataki jazdy Jabłonowskiego. Przedłużająca się walka na tym skrzydle coraz bardziej absorbowała uwagę Turków, co pozwoliło Sobieskiemu podsunąć jazdę prawego skrzydła pod Parkany i odciąć Turkom jedyną drogę odwrotu przez most. Fakt ten połączony z narastającym naciskiem sił polsko-cesarskich spowodował, że Turcy rzucili się do ucieczki.
Przedmoście zdobyła polska i austriacka piechota, a sam most zawalił się na skutek celnego ognia artylerii Marcina Kątskiego. Jazda turecka próbowała przeprawy przez Dunaj na Ostrzyhom, wyginęła jednak pod ogniem Polaków i żołnierzy cesarskich. Przed zniszczeniem mostu na drugi brzeg zdążył się przeprawić jedynie Mehmed na czele 800 żołnierzy.
Po bitwie.
Bitwa okazała się strategicznym zwycięstwem wojsk sprzymierzonych. Kara Mehmed Pasza uratował się z bitwy wraz około 800–900 żołnierzami, którzy przeszli na drugi brzeg przed zawaleniem się mostu, a około 2000 żołnierzy przedostało się na drugi brzeg rzeki innymi sposobami. Do niewoli wzięto 1500 Turków, którzy poprosili o łaskę, a zginęło 9000.
Armia chrześcijańska ruszyła w kierunku Ostrzyhomia, zaś Kara Mustafa udał się z Budy do Belgradu, aby wyjaśnić sułtanowi Mehmedowi IV okoliczności klęski. Sułtan opuścił Belgrad przed przybyciem Mustafy, co przypieczętowało los wielkiego wezyra.
19 października pod Ostrzyhom dotarł łodziami Maksymilian II Emanuel na czele 1200 brandenburczyków i 1200 jazdy bawarskiej. 22 października rozpoczęło się oblężenie i już wkrótce twierdza została poddana w wyniku niechęci Turków do walki. Turcy opuścili miasto z wszelkimi honorami wojskowymi, choć później Kara Mustafa kazał zgładzić odpowiedzialnych za poddanie Ostrzyhomia.
W grudniu do Belgradu przybył poseł sułtański z Edirne z listem o zmianie dowodzących. Aga janczarów i posłowie poprosili wielkiego wezyra o przekazanie pieczęci, a 25 grudnia wezyra uduszono jedwabną cięciwą łuku.

</doc>
<doc id="311495" url="https://pl.wikipedia.org/wiki?curid=311495" title="Mykoflora">
Mykoflora



</doc>
<doc id="311498" url="https://pl.wikipedia.org/wiki?curid=311498" title="Javornik">
Javornik



</doc>
<doc id="311499" url="https://pl.wikipedia.org/wiki?curid=311499" title="Wyścig Mediolan-San Remo">
Wyścig Mediolan-San Remo



</doc>
<doc id="311501" url="https://pl.wikipedia.org/wiki?curid=311501" title="Jesionik">
Jesionik

Jesionik (, do 1947 "Frývaldov", , pol. dawniej "Frywałdów", "Frywałd") – miasto w Czechach, w kraju ołomunieckim, leżące w Górach Opawskich (cz. "Zlatohorská vrchovina"), na pograniczu Wysokiego Jesionika (cz. "Hrubý Jeseník") i Gór Złotych (cz. "Rychlebské hory"). Jesionik położony jest na Czeskim Śląsku, a historycznie na Dolnym Śląsku. Według danych z 1 stycznia 2015 powierzchnia miasta wynosiła 3823 ha, a liczba jego mieszkańców 11 524 osób.
Historia.
Pierwsza wzmianka o Jesioniku pochodzi z 1267, z czasów kolonizacji kraju. Już z tego okresu pochodzą informacje o poszukiwaniach górniczych rud metali. W źródłach łacińskich miasto figuruje jako "Vriwald", w niemieckich jako "Freiwalda".
W przeszłości Jesionik był największym miastem biskupiego księstwa nyskiego, leżącym na obecnych terenach czeskich. W czasach późniejszych rozwój miasta i okolicy związany był przede wszystkim z pierwszym na świecie zakładem wodoleczniczym, który został założony przez Vincenza Priessnitza. Stąd pochodzi czeska nazwa uzdrowiska – Priessnitzovy lázně (oficjalnie Lázně Jeseník, niem. Bad Gräfenberg), a główny pawilon nosi nazwę Priessnitzovo sanatorium. Nazwa drugiego sanatorium (pawilonu) Ripper pochodzi od nazwiska zięcia Priessnitza, który miał duży wpływ na rozwój uzdrowiska. Pawilon dziecięcy – Karolina nosi imię córeczki Priessnitza, której nie udało się wyleczyć i zmarła, kiedy miała 3 lata. Najdłuższy pawilon nazywa się Bezruč, a kolejny – Maryčka.
W 1888 miasto uzyskało połączenie kolejowe z Hanušovicami do Głuchołaz – budowa wymagała skomplikowanych rozwiązań technicznych ze względu na duże różnice wysokości na trasie biegnącej przez Przełęcz Ramzovską (cz. "Ramzovské sedlo") (początkowo planowano tunel pod Červenohorskim sedlem, ale zarzucono go z powodów finansowych).
7 sierpnia 1901 odsłonięto tzw. Polski pomnik, będący wyrazem wdzięczności kuracjuszy narodowości polskiej. Podobne upamiętnienia pozostawili po sobie Anglicy, Grecy, Rumuni, Czesi, Francuzi i Rosjanie. Sam obelisk postawiono już w 1894, ale dopiero w 1900 zezwolono na przyozdobienie go wizerunkiem orła. Już wcześniej, w 1869, jednemu ze źródeł nadano nazwę „Polskiego”. W 2005 poddano je renowacji.
Do 1918 Jesionik był miastem zamieszkałym niemal wyłącznie przez Niemców – spis z 1910 wykazał, że dla 99,5% był on językiem ojczystym. Wśród wyznań 95,5% stanowili rzymscy katolicy. W 1930 spis wykazał 8959 Niemców oraz 1281 Czechów i Słowaków;
Według spisu w 2001 w mieście mieszkało:
i po kilkanaście osób innych narodowości. Podział religijny wyglądał następująco:
W 2017 na rynku w Jeseniku postawiono 4-tonową figurę św. Jana Nepomucena ze śląskiego granitu. W okresie CSRS została ona przestawiona pod kościół Wniebowzięcia NMP.
Inną atrakcją miasta jest ogród ziołowy do aromaterapii.
Podział administracyjny.
Miasto (gmina) dzieli się na następujące części:
Demografia.
"Źródło: Czeski Urząd Statystyczny"

</doc>
<doc id="311502" url="https://pl.wikipedia.org/wiki?curid=311502" title="Jevíčko">
Jevíčko

Jevíčko (niem. "Gewitsch") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 2 325 ha, a liczba jego mieszkańców 2 886 osób.
Demografia.
"Źródło: Czeski Urząd Statystyczny"

</doc>
<doc id="311504" url="https://pl.wikipedia.org/wiki?curid=311504" title="Humenne">
Humenne



</doc>
<doc id="311505" url="https://pl.wikipedia.org/wiki?curid=311505" title="Andrzej Patrycy Nidecki">
Andrzej Patrycy Nidecki

Andrzej Patrycy Nidecki herbu Wieże, inne formy nazwiska: "Andreas Patricius, A. Patricus Striceco, A. Patricius Nidecicus, Nidecius, A. Patricius Nideczki, A. Patriczi Nideczki, Patrycy", (ur. 27 listopada 1522 w Oświęcimiu, zm. 2 stycznia 1587 na zamku w Wolmarze na Łotwie) – polski humanista, filolog; sekretarz Zygmunta Augusta 1560, później Anny Jagiellonki 1572 i Stefana Batorego 1576, archidiakon kapituły katedralnej wileńskiej w latach 1570-1587, kanonik kruszwicki 1547, warszawski 1563, sandomierski 1568, pułtuski 1569 i krakowski 1580, biskup wendeński 1585, autor polemicznych pism antyreformacyjnych, pisarz apologetyczny, wydawca i komentator Cycerona.
Życiorys.
Pochodził ze zubożałej szlachty, której gniazdem rodowym była wieś Nidek koło Andrychowa. Był synem obywatela oświęcimskiego i właściciela kamienicy przy Rynku, matka, z domu Pawłowska (Pawłowscy pieczętowali się herbem Leliwa), była krewną biskupa Stanislava Pavlovskiego. Początkowo posługiwał się tylko imieniem Andreas, później przydomkiem Patricius. Należy przypuszczać, że pierwsze nauki musiał pobierać w samym Oświęcimiu. Świadczyć o tym może zapis testamentowy na rzecz bakałarza miejscowej szkoły. Około r. 1536, został wysłany na dalszą naukę do Krakowa, gdzie kształcił się w szkole parafialnej przy kościele św. Jana pod kierunkiem Szymona Marycjusza z Pilzna i Wojciecha Nowopolczyka, a następnie zamieszkał w szkole klasztornej przy konwencie franciszkanów - pod rządami prowincjała Marka de la Torre. Być może wtedy nawiązał kontakt z prowincjałem zakonu franciszkanów i spowiednikiem królowej Bony Franciszkiem Lismaninem, który polecił go ok. r. 1546 na dwór biskupa kujawskiego (od r. 1550 krakowskiego) Andrzeja Zebrzydowskiego. Pełniąc obowiązki sekretarza, a z czasem zaufanego powiernika i literackiego doradcy, u boku swego opiekuna i mecenasa, miał sposobność zetknąć się osobiście z coraz bardziej gmatwającą się sytuacją wyznaniową oraz stosunkami politycznymi ówczesnej Rzeczypospolitej. Zawsze towarzyszący w licznych podróżach i wystąpieniach publicznych Zebrzydowskiego, m.in. na 
sejmach 1550 i 1552, pozostawał w tym czasie gronie osób zbliżonych do dworu biskupiego, zwolenników tolerancji i reformacji, pisarzy i uczonych (Łukasz Górnicki, Piotr Myszkowski, Piotr Illicino, Franciszek Lismanin, Piotr Roizjusz). Jednocześnie utrzymywał kontakty m.in. ze Stanisławem Orzechowskim, Andrzejem Eforynem i Szymonem Marycjuszem z Pilzna, którzy byli zdecydowanymi przeciwnikami reformacji.
W latach 1546-1549 związany obowiązkami kancelaryjnymi u Zebrzydowskiego mało czasu mógł poświęcić własnej pracy literackiej i naukowej, natomiast swój talent literacki i sprawność pióra wykorzystywał jako redaktor pisanych w latach 1550-1553 na zlecenie swego mocodawcy listów. Autorstwa Nideckiego były też broszury: "Oratio de heresi tollenda" (1550), "Krótka odpowiedź", "List pasterski" i "Oratio postrema" z r.1556, które ukazały się pod nazwiskiem Zebrzydowskiego. Za te usługi Nidecki został wynagrodzony kanonią kruszwicką (1547), probostwem w Szczurowej (1551) i altarią św. Macieja w katedrze krakowskiej (przed r. 1553). Poparciu Zebrzydowskiego zawdzięczał zapewne również swój wyjazd do Padwy, dokąd udał się na przełomie 1553/4 i gdzie, wraz z liczną grupą przebywających tutaj scholarów polskich, uczęszczał na wykłady filologa i znawcy starożytności Francesco Robortella. W Padwie zaprzyjaźnił się z przebywającym tu od 1552 r. Janem Kochanowskim co zostało upamiętnione w napisanych wtedy przez poetę po łacinie "Foricoeniach", "Elegiach" i znanym anakreontyku "Ad Andream Patricium". W połowie 1556 r., odwiedziwszy uprzednio Rzym, powrócił na dwór Zebrzydowskiego i rzucił się w wir pracy; wziął udział w obradach synodu łowickiego, opracował wydany 1 listopada 1556 r. list pasterski biskupa o modły za pomyślność państwa i Kościoła,zredagował wygłoszoną przez Zebrzydowskiego w imieniu episkopatu polskiego na sejmie warszawskim 5 stycznia 1557 mowę "Pro sua et collegarum religione ac iurisdictione", która wzbudziła tyleż podziwu z powodu cyceroniańskiej łaciny, co krytyki za zbytnie ustępstwo wobec różnowierców. W ciągu tych kilku pracowitych miesięcy zdążył również przygotować do druku ogłoszony w r. 1556 "Chiliastichon" Piotra Rojzjusza, a następnie jesienią 1557 r. wyjechał na powrót do Padwy gdzie poświęcił się głównie pracy nad skompletowaniem i opracowaniem fragmentów spuścizny pisarskiej Markusa Tulliusa Cycerona. Nidecki został do tej pracy zachęcony badaniami wybitnego włoskiego filologa Carolusa Sigoniusa, którego odwiedził w Wenecji, a nawet próbował ściągnąć na uniwersytet padewski. Na drugi pobyt padewski (1556-1559) przypadły również początki znajomości Nideckiego z Pawłem Manutiusem, do którego zbliżył się za pośrednictwem swego przyjaciela i współmieszkańca humanisty węgierskiego Andrzeja Dudycza. Początkowo objęły one wspólną obydwu uczonym dziedzinę studiów cyceroniańskich, z czasem przekształciły się w wymianę listów i poglądów. Nidecki był blisko zaprzyjaźniony z wieloma wybitnymi przedstawicielami polskiej kolonii studenckiej; w roku 1558 został wybrany nawet na konsyliarza (doradcę) Polaków studiujących na uniwersytecie. Pięcioletnie studia uwieńczył 22 marca 1559 uroczystą promocją na doktora obojga praw. W kilka tygodni później (19 maja) w towarzystwie Dudycza i sekretarza Zygmunta Augusta Stanisława Fogelwedera powrócił do kraju. Z Padwy przywiózł listy polecające do Zebrzydowskiego, ale skromne stanowisko na dworze, dożywającego ostatnich dni (zm. 22 maja 1560) biskupa krakowskiego, nie odpowiadało już zapewne jego aspiracjom, gdyż w lecie 1559 skorzystał z gościny Piotra Myszkowskiego, chroniąc się w okresie szalejącej w mieście zarazy w jego rezydencji w Bieżanowie. Tu w krótkim czasie (od połowy 1559 r. do maja 1560) przygotował do druku zebrane w Padwie fragmenty pism Cycerona, które ogłosił w r. 1561 z dedykacją dla Filipa Padniewskiego (datowaną z Wilna 20 czerwca 1560). W zamiarze wydawcy miały stanowić jedynie uzupełnienie pracy Sigoniusa z r. 1559, przyniosły jednak wiele poprawek leksykalnych i dopisków filologicznych, opartych zarówno na studiach własnych, jak i na informacjach nadesłanych mu m.in. przez kanonika krakowskiego Piotra Porębskiego i Łukasza Górnickiego.
Utwierdzona już pozycja uczonego humanisty oraz poparcie wpływowych mecenasów otworzyły Nideckiemu drogę do kancelarii królewskiej, do której wszedł z początkiem 1560 r., polecany na ten urząd nowemu podkanclerzemu Filipowi Padniewskiemu przez Piotra Myszkowskiego. Nie obciążony nadmiernie obowiązkami urzędowymi pogodził zajęcia kancelaryjne ze wzmożonymi studiami naukowymi i czynnym uczestnictwem w życiu towarzysko-literackim, wznawiając dawne padewskie przyjaźnie i nawiązując nowe stosunki ze znanymi przedstawicielami świata intelektualnego. Wśród tych przedstawicieli znaleźli się m.in. wielokrotny rektor Uniwersytetu Krakowskiego – Jakub Górski, kanonik krakowski – Jakub Montanus, agent dyplomatyczny Zygmunta Augusta – Paweł Stempowski, profesor prawa – Andrzej Gostyński. W latach 1560-1563 Nidecki przygotował i wydał w Wenecji u J. Zilleta (1556 r.) nową edycję fragmentów Cycerona, ogłoszonych pod tym samym tytułem ("Fragmentorum M. T. Ciceronic libri IV"). Dzieło to w porównaniu z wydaniem z r. 1561 wzbogacone o 40 nowo odnalezionych fragmentów mów, listów, dzieł filozoficznych i utworów poetyckich Cycerona, szybko stało się prawdziwym wydarzeniem w dziejach filologii europejskiej, wywołując słowa uznania i podziwu najznakomitszych uczonych XVI w. (Sigonius, Manutius, Petrus Victorius, Denis Lambin). Uznaniu towarzyszyły liczne przedruki w europejskich oficynach: Lejda (1570, 1578), Frankfurt (1589), Lipsk (1593). 
Od dalszych studiów filologicznych odciągnęły Nideckiego wzrastające po objęciu podkanclerstwa przez Myszkowskiego (1563) obowiązki urzędowe w kancelarii królewskiej. Prowadził w niej od r. 1566 przy pomocy Stanisława Fogelwedera, głównie sprawy pruskie. Zaangażowanie w sprawy pruskie zbliżyło go do Stanisława Hozjusza, z którym to od r. 1564 utrzymywał regularną korespondencję, informując go o aktualnych wydarzeniach politycznych w kraju i nowinach dworskich. Hozjusz, wysoko oceniał talent i zdolności sekretarza królewskiego, będąc jednak nieprzejednanym przeciwnikiem innowierców, nie ukrywał zastrzeżeń co do stanowiska dworu w sprawach wyznaniowych. Usiłował nawet odciągnąć Nideckiego od grona związanego z dworem i nakłonić do pracy na polu apologetyki.
Po wyjeździe w r. 1567 Myszkowskiego na stolicę biskupią do Płocka i opuszczeniu Krakowa przez Kochanowskiego Nidecki nosił się z myślą rezygnacji ze służby dworskiej. W końcu jednak namówiony przez podkanclerzego Franciszka Krasińskiego pozostał w kancelarii królewskiej, w której miał grono oddanych osób (Jan Zamoyski, Jan Dymitr Solikowski, Piotr Dunin Wolski i Stanisław Fogelweder). Od r. 1570 rezydował głównie w Warszawie, gdzie oprócz spraw pruskich przejął również opiekę nad sprawami włoskimi związanymi z sukcesją barską, a także kontaktami dyplomatycznymi z agentami polskimi w Rzymie, Neapolu i Madrycie.
Nidecki umiał zadbać o swoje interesy; mimo że obok otrzymanych w latach 1547-1553 od Zebrzydowskiego prebend i altarii posiadał odstąpione mu przez Myszkowskiego kustodię kielecką i archidiakonat śremski (1560), ponadto kanonię warszawską (1563), archidiakonat wileński (1565), kanonię sandomierską (1568) i pułtuską (ok. r. 1569) oraz probostwo w Ostrowi (w diec. płockiej), wszystkie przynoszące spore przecież dochody, nie ustawał w prośbach o powiększenie pensji i nowe beneficja kościelne, m.in. dziekanię łęczycką, prepozyturę św. Floriana, skarżąc się przed Marcinem Kromerem, że wszystkie te beneficja, jakie dotąd otrzymał, więcej mu przynoszą pracy i troski niż korzyści. Po opuszczeniu kraju przez Hozjusza (1569) oddał cenne usługi Kromerowi w jego staraniach o koadiutorię, a później biskupstwo warmińskie, mając nadzieję na objęcie po nim wakujących w Koronie beneficjów a w szczególności kanonii krakowskiej, o którą bezskutecznie zabiegał już w od r. 1565. Po objęciu przez Krasińskiego biskupstwa krakowskiego i po śmierci Zygmunta Augusta, jesienią 1572 r. Nidecki, na prośbę Anny Jagiellonki, przeszedł do służby na jej dworze.
Na lata 1573-1576 przypadła istotna zmiana w postawie ideowej i poglądach religijnych Nideckiego. Wielbiciel Cycerona, jeszcze niedawno przekładający lekturę klasyków nad każdą inną, wkrótce po przyjęciu święceń kapłańskich (1573 r.) jako polemista i apologeta Kościoła rzymskokatolickiego, wydał z początkiem 1576 r. w kolońskiej oficynie M. Cholinusa utrzymany w duchu hozjańskiej doktryny o nauce Kościoła traktat teologiczny "Parallela Ecclesiae Catholicae cum haereticorum Synagogis". Wydanie tego dzieła niewątpliwie przyczyniło się do przyznania mu kustodii warszawskiej, którą objął 15 listopada 1576. Jeszcze wcześniej bo w lipcu 1576 został ponownie powołany przez Stefana Batorego do kancelarii królewskiej, zapewne w związku ze sprawą gdańską, w której mógł być przydatny jako doświadczony znawca spraw pruskich. W kwietniu 1577 przebywał u boku króla na radzie senatorskiej we Włocławku, a jesienią tego roku został wezwany do Malborka, gdzie za namową Zamoyskiego w opracowaniu Commentarii de tumultu Gedanensi (Malbork 1577) opisał historię konfliktu gdańskiego, którego początek datować by można na 1557 r., jeżeli nie wcześniej. Powróciwszy z początkiem 1578 r. do Warszawy, następne lata spędził ponownie u boku Anny Jagiellonki, usiłując pogodzić pretensje i żądania królowej w sprawie barskiej z rzeczywistością ówczesnej polityki. Zgon Hozjusza (5 sierpnia 1579) i objęcie biskupstwa warmińskiego przez Kromera obudziło w Nideckim nadzieje na sukcesję w kapitule fromborskiej i krakowskiej, ostatecznie musiał się zadowolić jedynie kantorią warmińską (31 października 1579). Około r. 1578 powrócił Nidecki do dawnych projektów napisania historii współczesnych sobie wydarzeń, której księgę pierwszą opracował w r. 1579, całość pt. "Commentariorum rerum memorabilium sui temporis libri X" planował ukończyć w r. 1583. Pewien pogląd na styl tego zagubionego dzieła mogą dać trzy pochwalne mowy wygłoszone przez Nideckiego w imieniu duchowieństwa warszawskiego na cześć Stefana Batorego po zwycięstwie pod Połockiem (21 listopada 1579), z okazji zwycięstwa pod Wielkimi Łukami (18 stycznia 1581) i dla uczczenia rozejmu w Jamie Zapolskim (8 sierpnia 1582). Dwie pierwsze ukazały się najpierw oddzielnie w r. 1579 i 1581, a następnie – wraz z trzecią mową – przedrukowane zostały w Krakowie w r. 1583 (z dedykacją dla Stanisława Karnkowskiego i polecającym wierszem Jana Kochanowskiego) w zbiorowym wydaniu "Gratulationum triumphalium ex Moscovitis orationes III ad Stephanum Batoreium".
6 marca 1580 otrzymał Nidecki upragnioną kanonię krakowską, którą objął w r. 1583, legitymując się zamiast wymaganego statutami kapitulnymi wywodem szlachectwa, dyplomem doktora praw, uzyskanym w Padwie. Wykorzystując kilkumiesięczny pobyt w Krakowie, w 1583 r. powrócił do ukochanych studiów filologicznych, ogłaszając w krótkim odstępie czasu cztery mowy Cycerona, dwie pierwsze "Notae in duas M. T. Ciceronis orationes", a po kilku miesiącach dwie następne ("Pro Q. Ligario, Pro rege Deiotaro") pod tym samym tytułem w Drukarni Łazarzowej. Filolog i humanista, nawet w traktacie cyceroniańskich studiów nie zapominał o powinnościach teologa i apologety Kościoła, znajdując czas na przygotowanie do druku znacznie przerobionej i uzupełnionej redakcji ogłoszonych przed siedmiu laty "Parallelae" (1576), których nową edycję pod zmienionym tytułem "De ecclesia vera et falsa libri V" ogłosił na przełomie 1583/1584 r. zamykając tym dziełem swój bogaty dorobek pisarski. O uznaniu, jakim już wówczas cieszył się w kołach naukowych Europy, świadczyły zarówno pochlebne opinie włoskich humanistów (Pectrus Victorinus (1582) i Laurentii Gambarae, który dedykował mu jeden z wierszy w poetyckim zbiorku "Rerum sacrarum libri tres", Rzym 1582). Świadczy o tym także przedruk jego komentarzy do fragmentów zaginionej Consolatio Cycerona, opublikowanych – wraz z uwagami C.Sigoniusa i Antonio Riccoboniego – w zbiorze materiałów dyskusyjnych na temat autentyczności tego dzieła (Bolonia 1583).
Po powrocie w czerwcu 1584 r. do Warszawy, dowiedział się o planach Stefana Batorego, wyniesienia go na świeżo utworzone (4 grudnia 1582) biskupstwo wendeńskie w zdobytych niedawno Inflantach, co bynajmniej, ze względu na skromność uposażenia, zniszczenia wojenne, nieznajomość lokalnych stosunków i języka, nie wzbudziło w nim entuzjazmu. Dopiero rok później, otrzymawszy 29 maja 1585 dyspensę na zatrzymanie wszystkich posiadanych beneficjów, pod wpływem nacisków Anny Jagiellonki i króla, zgodził się przyjąć nominację papieską. Mimo to jeszcze kilka miesięcy zwlekał z wyjazdem do swej diecezji. W tym zapewne czasie przygotowywał nowe wydanie "De ecclesia vera et falsa" (Kraków 1585). Dopiero na wiosnę 1586 wyruszył do Wolmaru, który obrał za tymczasową rezydencję biskupstwa. Ustanowiwszy Fabiana Quadrantina wikariuszem generalnym, oficjałem i administratorem dóbr stołowych, nie zdołał jednak – nękany chorobą – rozwinąć szerszej działalności duszpasterskiej. Zmarł 2 stycznia 1587 r. na zamku w Wolmarze, w trakcie przygotowań do wyjazdu na sejm koronacyjny. Pochowany został w kościele św. Jana w Wenden, (chociaż we wcześniej sporządzonym testamencie, życzył sobie aby go pogrzebano przy grobie rodziców w Oświęcimiu). W Wenden wzniesiono mu nagrobek kamienny z leżącą postacią zmarłego.
Nidecki przeznaczył w testamencie 400 florenów na rozbudowę kościoła w Oświęcimiu, a jedną dwudziestą majątku na podniesienie obronności miasta. Zabezpieczył też fundusze na trzyletnie kształcenie we Włoszech albo we Francji, młodych, utalentowanych oświęcimian.
W 1984 r. przy ul. Plebańskiej w Oświęcimiu odsłonięta została tablica pamiątkowa poświęcona Nideckiemu o następującej treści:
"KU CZCI/ ANDRZEJA PATRYCEGO NIDECKIEGO / 1522-1587 / DOBROCZYŃCY RODZINNEGO MIASTA,/ FILOLOGA SŁAWY ŚWIATOWEJ, / SEKRETARZA KRÓLA ZYGMUNTA AUGUSTA,/ PRZYJACIELA JANA KOCHANOWSKIEGO, / NA WIECZNĄ RZECZY PAMIĄTKĘ - ZIOMKOWIE - OŚWIĘCIM - 1984 r."

</doc>
<doc id="311510" url="https://pl.wikipedia.org/wiki?curid=311510" title="Ekstraliga żużlowa sezon 2005">
Ekstraliga żużlowa sezon 2005



</doc>
<doc id="311511" url="https://pl.wikipedia.org/wiki?curid=311511" title="Powiat Parchim">
Powiat Parchim

Powiat Parchim (niem. "Landkreis Parchim") – były niemiecki powiat leżący w południowej części kraju związkowego Meklemburgia-Pomorze Przednie. Od północy graniczył z powiatem Nordwestmecklenburg oraz powiatem Güstrow, od wschodu z powiatem Müritz, do zachodu z powiatem Ludwigslust i miastem na prawach powiatu Schwerin, a od południa z powiatem Prignitz leżącym w Brandenburgii.
Powiat był położony na Pojezierzu Meklemburskim.
Powiat został utworzony w 1994 roku poprzez połączenie dawnych powiatów "Parchim", "Lübz" i "Sternberg". W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Ludwigslust-Parchim.
Podział administracyjny.
W skład powiatu Parchim wchodziło: 
Gmina:
Urzędy:

</doc>
<doc id="311513" url="https://pl.wikipedia.org/wiki?curid=311513" title="Amstel Gold Race">
Amstel Gold Race

Amstel Gold Race – jeden z największych klasycznych (jednodniowych) kolarskich wyścigów świata, organizowany od 1966 corocznie w kwietniu, w holenderskiej części Limburgii.
Pierwszy Amstel Gold Race przeprowadzono w 1966 na 302-kilometrowej trasie z Bredy do Meerssen, a zwycięzcą został Francuz Jean Stablinski (z czasem prawie ośmiu godzin). Już od pierwszej edycji Amstel Gold Race stał się konkurencyjną imprezą dla wyścigu Paryż-Bruksela. 
Największą liczbę zwycięstw w wyścigu odniósł Holender Jan Raas – na najwyższym stopniu podium stawał aż 5 razy (1977, 1978, 1979, 1980, 1982), zaś w 1976 i 1983 również plasował się w pierwszej trójce.
W 2005, decyzją UCI Amstel Gold Race został włączony do prestiżowego cyklu ProTour.
Lista zwycięzców.
Opracowano na podstawie:
Lista zwyciężczyń.
Opracowano na podstawie:
Osiągnięcia Polaków.
Mężczyźni
Kobiety

</doc>
<doc id="311516" url="https://pl.wikipedia.org/wiki?curid=311516" title="Fryderyk III (cesarz niemiecki)">
Fryderyk III (cesarz niemiecki)



</doc>
<doc id="311518" url="https://pl.wikipedia.org/wiki?curid=311518" title="Plains (Georgia)">
Plains (Georgia)

Plains – mała miejscowość położona w południowo-zachodniej części amerykańskiego stanu Georgia. Posiada prawa miejskie, choć liczy, wedle spisu przeprowadzonego w roku 2000, tylko 637 mieszkańców. Leży w hrabstwie Sumter.

</doc>
<doc id="311519" url="https://pl.wikipedia.org/wiki?curid=311519" title="Maksymilian I">
Maksymilian I



</doc>
<doc id="311520" url="https://pl.wikipedia.org/wiki?curid=311520" title="Plains">
Plains

Miejscowości w USA:
Gminy w USA:

</doc>
<doc id="311522" url="https://pl.wikipedia.org/wiki?curid=311522" title="Enter the Matrix">
Enter the Matrix

Enter the Matrix – komputerowa gra akcji osadzona w świecie trylogii filmowej "Matrix", wyprodukowana przez Shiny Entertainment i wydana w 2003 roku przez Atari. Akcja gry rozgrywa się równolegle z filmem "Matrix: Reaktywacja". Gracz wciela się w jednego z dwóch pasażerów załogi Logosa, statku-poduszkowca znanego z "Matriksa" (Kapitan Niobe lub specjalistę od broni – Ghosta). Fabuła gry uzupełnia historię zawartą w filmie. Gra oferuje znany z filmu efekt bullet time, który odgrywa istotną rolę w rozgrywce.
Linki zewnętrzne.
Oficjalna strona 

</doc>
<doc id="311524" url="https://pl.wikipedia.org/wiki?curid=311524" title="Andrew Laszlo">
Andrew Laszlo

Andrew Laszlo (ur. 12 stycznia 1926 w Pápa na Węgrzech, zm. 7 października 2011) – amerykański operator filmowy.
Do USA wyemigrował w 1947 roku. Początkowo pracował jako fotograf. Służbę wojskową pełnił jako fotograf wojenny w Korei. Pracę operatora początkowo wykonywał w telewizji. Pierwsze zdjęcia do filmu kinowego zrobił do "One Potato, Two Potato". Do jego największych sukcesów można zaliczyć filmy: "Rambo – Pierwsza krew", "", "Szogun", "Tata duch" i "Interkosmos".
Laszlo pisał książki o pracy operatora. Opublikował jedną powieść i swoją autobiografię.

</doc>
<doc id="311525" url="https://pl.wikipedia.org/wiki?curid=311525" title="Roger B. Chaffee">
Roger B. Chaffee



</doc>
<doc id="311527" url="https://pl.wikipedia.org/wiki?curid=311527" title="Niebyt">
Niebyt

Niebyt, nicość – przeciwieństwo bytu; jedno z kluczowych pojęć ontologii.
Czasem podaje się nazwę "meontologia" na oznaczenie „nauki o niebycie”; jest to jednak termin praktycznie nieużywany – między innymi dlatego, że możliwości rozprawiania o nicości są ograniczone.
Rozumienie klasyczne.
Parmenides.
Pojęcie "niebyt" pojawia się po raz pierwszy w poemacie Parmenidesa z Elei. Niebyt jest tam pojęciem pustym – nie ma nic, o czym można powiedzieć, że jest niebytem. Istnienie niebytu w jakiejkolwiek formie jest wewnętrznie sprzeczne i bezsensowne, a sama nicość jest jedynie logicznym dopełnieniem pojęcia bytu: czysto poznawczym aktem negacji na tym pojęciu. "Niebytu nie ma" – pisze więc Parmenides, a ludzi poszukujących wiedzy na ścieżce nicości nazywa "dwugłowymi": czyli rozumującymi dwojako, rozbieżnie, bezsensownie.
Takie rozumienie niebytu przyjęło się w całej filozofii antycznej. Pierwsze istotne rozwinięcie wizji Parmenidesa nastąpiło za sprawą doktryny św. Tomasza z Akwinu.
Tomasz z Akwinu.
Tomasz zgadza się z tradycją grecką – niebyt jest wyłącznie zaprzeczeniem bytu, pojęciem pustym i wynikającym po prostu z logicznego zastosowania zasady niesprzeczności. Istotna różnica pojawia się w związku z Tomaszowym rozumieniem bytu: składającego się z istoty i istnienia. Zanegowanie bytu może więc być rozumiane dwojako. Jeśli logicznie zaprzeczymy zarówno istocie, jak i istnieniu bytu – "otrzymamy" niebyt Parmenidesa: "coś", czego nie ma, co nie ma cech, co nie może być przedmiotem sensownego zdania itd. Można to określić jako niebyt absolutny. Jeśli jednak negacja dotyczyć będzie wyłącznie istoty, uzyskamy tzw. względny niebyt.
Względny niebyt jest to więc po prostu "niebyt pewnej cechy". Należy jednak zaznaczyć, że jeśli jest to cecha niekonieczna danego bytu, cecha niekonstytutywna – otrzymany twór będzie należał do "najsłabszej" kategorii niebytu; niektórzy neotomiści odmówią w ogóle traktowania takiej idei jako niebytu względnego. Jeżeli natomiast cecha, której dany byt zostanie pozbawiony, będzie należała do jego cech koniecznych (istotowych), zajdzie tzw. "privatio" – czyli brak. Pojęcie "privatio" (będącego typem względnego niebytu) zaś jest u Tomasza ontologiczną podstawą zła: zło jest brakiem dobra.
Rozważmy to na przykładzie. Cechą niekonstytutywną człowieka jest np. mały palec lewej stopy: człowiek pozbawiony tegoż palca nie przestanie być człowiekiem. Jeśli więc dokonamy logicznej negacji lewego palca czyjejś stopy, powstały "niebyt lewego palca" będzie zwyczajnym brakiem pewnej drugorzędnej cechy. Z tego braku nie wyniknie żadne zło, a sama bytowość człowieka w żaden sposób nie ucierpi. Jeżeli jednak człowiek pozbawiony jest np. sumienia, będącego jego istotową cechą, nastąpi "privatio" – jeden z Boskich bytów pozbawiony bowiem zostanie konstytutywnej cechy zapewniającej jego wewnętrzną harmonię; a więc nastąpi zło.
Poglądy późniejsze.
Hegel.
Najsłynniejszym z nieklasycznych rozumień niebytu jest to wynikające z dialektyki Georga Hegla. Wedle tej koncepcji, podstawowym motorem napędzającym historię jest sprzeczność między Tezą a Antytezą, z której to sprzeczności naradza się doskonalsza Synteza. W terminologii ontologicznej mówimy więc o stawaniu się realności z bytu i niebytu. Aby zapewnić tej koncepcji wewnętrzną spójność, Hegel uznał realność niebytu.
Na czym polega więc różnica między bytem a niebytem, skoro obydwa te pierwiastki cechuje realność? Jedna z charakterystycznych różnic wynika z arystotelejskiego złożenia akt-potencja. Byt i niebyt są więc równe pod względem aktu, natomiast nie – pod względem potencji. Potencją bytu jest bowiem realizowanie się w konkretnym "czymś", natomiast niebyt tej potencji nie posiada. Z tego też wynika, że wszystko, czego można doświadczyć, ma cechy bytu – niebyt bowiem nie wchodzi w żadne złożenia.
Z powyższego wynika więc równocenność bytu i niebytu – przypomnijmy: w oczach filozofii klasycznej uchodzi to za nonsens.
Heidegger.
Martin Heidegger urealnił niebyt w dużo większym stopniu. Jednym z centralnych pojęć jego filozofii jest bowiem Nicość (którą można traktować jako synonim niebytu). Byt jest dla Heideggera zjawiskiem powierzchownym; na poziomie "ontologii fundamentalnej" ma miejsce wyłącznie Nicość. Dopiero w wyniku "nicościowania się nicości" wykształca się "coś", które po pewnym okresie bytowania ponownie zanurzy się w Niebyt.
Należy zaznaczyć, że autor tej koncepcji zaleca zawierzenie intuicyjnemu rozumieniu tych pojęć; poprzez metaforę i poezję. Sam autor wyznaje w fundamentalnym traktacie "Bycie i czas", że jednym ze sposobów odkrycia tkwiącej u korzeni Bytu nicości jest doznanie uczucia Trwogi ("Angst"). Zrozumiałe jest więc, że odnoszenie Heideggerowskich pojęć choćby do tradycji greckiej niekoniecznie jest uzasadnione.
Sartre.
Urealnienie nicości u Jeana-Paula Sartre’a następuje w człowieku. Zgodnie z programem egzystencjalizmu człowiek jest bowiem napiętnowany niedającym się pokonać brakiem wynikającym z niepełności jego istoty. Każdy byt posiada określoną istotę, tylko nie człowiek: strona esencjalna człowieka jest z każdą sekundą inna, zmienna, określana przez jego egzystencję; Sartre dopowiada: nieistniejąca.
Słynne zdanie Sartre’a "Człowiek jest tym, czym nie jest i nie jest tym, czym jest" dotyczy tego właśnie aspektu ludzkiej egzystencji: ciągłego niedookreślenia jego istoty, które skazuje go na zawieszenie w etycznej i zarazem ontologicznej próżni. Nicością jest życie człowieka – konkluduje Sartre – skoro jego krótkie wyłonienie się z nicości składa się wyłącznie z kolejnego pasma esencjalnego niebytu.
O ile więc Hegel i Heidegger pojmowali nicość czysto ontologicznie, Sartre umieszcza ją na płaszczyźnie antropologicznej.
Krytyka.
Filozofia analityczna dokonała zdecydowanej krytyki koncepcji niebytu, uznając go za pojęcie bezsensowne. Idzie to w parze z podważeniem sensowności również pojęcia "bytu", które jest uważane za nieuprawnioną próbę "urzeczowienia" (hipostazowania) pojęcia istnienia, które samo w sobie nie zawiera żadnej treści.
Zgodnie z tym tokiem rozumowania nie da się powiedzieć nic sensownego o "po prostu byciu" (a tym bardziej o "niebyciu") - łatwo tu dostrzec podobieństwo do opinii Parmenidesa: o wszystkim można powiedzieć, że jest, nie ma zaś nic takiego, o czym można by powiedzieć, że nie istnieje. "Ani wyrazić ani zrozumieć nie można owego "nie jest"" - pisał Parmenides; należy więc ową niemożność wykorzenić z języka filozofii - konkludują twardo analitycy ponad dwa tysiące lat później.

</doc>
<doc id="311529" url="https://pl.wikipedia.org/wiki?curid=311529" title="Mentologia">
Mentologia



</doc>
<doc id="311530" url="https://pl.wikipedia.org/wiki?curid=311530" title="Henryk Janduda">
Henryk Janduda

Henryk Paweł Janduda (ur. 11 lutego 1924 w Knurowie, zm. 28 listopada 2008 w Ahlen) – polski piłkarz występujący na pozycji obrońcy, reprezentant Polski w latach 1948–1950, trener.
Kariera.
Klubowa.
Janduda rozpoczął karierę piłkarską w 1936 roku. Zasilił wówczas drużynę Kresów Chorzów, która reprezentował do 1943 roku. W czasie II wojny światowej został wcielony do Wehrmachtu, jednak przeszedł na stronę aliantów i trafił do 2 Korpusu Polskich Sił Zbrojnych dowodzonego przez Władysława Andersa. Janduda wrócił w połowie 1947 roku z Anglii do Polski i za namową kolegów został zawodnikiem AKS–u Chorzów, w którym występował przez osiem sezonów. W nowym zespole zadebiutował 29 czerwca w przegranym 2:1 meczu ligowym z Rymerem Rybnik. Janduda zajął z AKS–em w sezonie 1947 trzecie miejsce na zakończenie rozgrywek ligowych. Pierwszą bramkę dla „Zielonych Koniczynek” strzelił z rzutu karnego 8 sierpnia 1948 roku w wygranym 3:2 spotkaniu z Lechem Poznań. W latach 1955–1956 i 1957–1958 Janduda pełnił rolę grającego trenera w odpowiednio Klubie Sportowym Chełmek i Wyzwoleniu Chorzów.
Reprezentacyjna.
Januda był reprezentantem Polski w latach 1948–1950. Wystąpił w tym czasie w dziewięciu meczach. Zadebiutował w kadrze prowadzonej przez selekcjonera Wacława Kuchara w towarzyskim spotkaniu przeciwko Czechosłowacji (3:1, 11 czerwca 1947 roku).
Trenerska.
Będąc czynnym zawodnikiem, Janduda prowadził w 1954 roku treningi w Sole Oświęcim. W latach 1955–1956 i 1957–1958 pełnił rolę grającego trenera w odpowiednio Klubie Sportowym Chełmek i Wyzwoleniu Chorzów. Po zakończeniu kariery piłkarskiej pracował jako szkoleniowiec w: Kleofasie Załęże, Siemianowiczance Siemianowice Śląskie, CKS Czeladź, Górniku Kostuchna, Jedności Michałkowice i Podlesiance Katowice.
Życie prywatne.
Janduda był synem powstańca śląskiego. Nosił boiskowy przydomek „Hajna”. Będąc na emeryturze osiadł w Niemczech. Był ojcem Pawła i wujkiem Józefa.

</doc>
<doc id="311531" url="https://pl.wikipedia.org/wiki?curid=311531" title="Józef I (cesarz niemiecki)">
Józef I (cesarz niemiecki)



</doc>
<doc id="311533" url="https://pl.wikipedia.org/wiki?curid=311533" title="Power Mac">
Power Mac

Power Mac lub Power Macintosh – linia komputerów osobistych firmy Apple bazowanych na różnych modelach procesorów PowerPC.
Pierwszym komputerem tej linii był Power Macintosh 6100 wprowadzony na rynek w 1994. Był to pierwszy komputer firmy Apple używający procesora PowerPC. Do tego czasu wszystkie komputery produkowane przez Apple używały procesorów serii 68k. W przeciągu następnych dwóch lat Apple całkowicie przestawił się na produkcję komputerów z nowymi procesorami, wycofując ostatnie modele z procesorami serii 68k w roku 1996. Z technicznego punktu widzenia, wszystkie komputery produkowane przez Apple od tego czasu do wprowadzenia pierwszych procesorów firmy Intel w 2005 należą do rodziny "Power Mac". Oficjalnie Apple ogranicza tę nazwę do swojej linii komputerów najwyższej klasy komputerów stacjonarnych (desktopów).
Obecne i niedawne modele komputerów Power Mac to:
Począwszy od modeli G4 nazwa Power Macintosh została zastąpiona nową nazwą Power Mac.
W ciągu roku 2006 Apple stopniowo zaczęła używać procesorów firmy Intel we wszystkich swoich produktach. W lipcu 2006 roku linia "Power Mac" została wycofana z produkcji i zastąpiona przez serię Mac Pro, zbudowaną z wykorzystaniem platformy Intel vPro i 64-bitowych procesorów Intel Xeon 5100.

</doc>
<doc id="311534" url="https://pl.wikipedia.org/wiki?curid=311534" title="Urban V">
Urban V

Urban V (łac. "Urbanus V", właśc. Guillaume de Grimoard OSB; ur. w 1310 w Le Pont-de-Montvert, zm. 19 grudnia 1370 w Awinionie) – papież w okresie od 28 września 1362 do 19 grudnia 1370, błogosławiony Kościoła katolickiego.
Życiorys.
Dzieciństwo i młodość.
Urodził się na zamku Grisac, w Le Pont-de-Montvert i pochodził z rodziny szlacheckiej. Był benedyktynem w klasztorze S. Victor w Marsylii (od 1361 był opatem). Studiował w Tuluzie i Montpellier i uzyskał w 1342 doktorat z prawa kanonicznego. W latach 1352, 1354, 1360, 1362 był legatem papieskim we Włoszech.
Wybór na papieża.
Po śmierci Innocentego VI, Kolegium kardynałów zebrało się na konklawe i początkowo wybrało brata Klemensa VI, Huguesa Rogera, który jednak wyboru nie przyjął. Ponieważ kardynałowie nie mogli wyłonić żadnego kandydata, postanowili jednogłośnie wybrać, niebędącego kardynałem, Guillaume'a de Grimoarda. Święcenia biskupie i koronację przyjął w Awinionie.
Pontyfikat.
Po wyborze na Stolicę Piotrową, nadal prowadził mnisze życie, poświęcając się modlitwie i studiom. Starał się zwalczać luksus, panujący na dworze papieskim; zmniejszył dziesięciny i potępił kumulowanie beneficjów. Papież od samego początku pontyfikatu dążył do unii z Kościołem bizantyńskim – nakłonił króla Cypru Piotra I, do zorganizowania krucjaty aleksandryjskiej. Wprawdzie udało się zdobyć Aleksandrię (w 1365), lecz nie udało się jej utrzymać, zatem wyprawa nie osiągnęła swojego celu. Ponadto w 1364 roku, papież musiał podpisać traktat pokojowy z władcą Mediolanu, Bernabo Viscontim i wypłacić mu ogromne odszkodowania.
Od początku swojej posługi, Urban pragnął przenieść się z powrotem do Rzymu. Za namowami m.in. Brygidy Szwedzkiej i wbrew francuskim kardynałom, 30 kwietnia 1367 roku opuścił Awinion i przybył do Rzymu 16 października. Budynki kościelne (w tym Pałac Laterański) nie nadawały się do zamieszkania, więc papież zatrzymał się na Watykanie. Natychmiast nakazał też remont rzymskich bazylik: św. Piotra na Watykanie i św. Jana na Lateranie. Wkrótce potem mianował ośmiu kardynałów, z czego sześciu było Francuzami. W 1368 do Rzymu przybył cesarz rzymsko-niemiecki Karol IV, a rok później cesarz bizantyński Jan V Paleolog. Celem wizyty tego drugiego, była pomoc w walce z Turkami – w zamian, Jan V był gotów wyrzec się wiary prawosławnej i przyłączyć się do łacinników. Do zjednoczenia jednak nie doszło, gdyż w negocjacjach nie brał udziału kler bizantyński.
Ostatnie lata i śmierć.
Ze względu na trudności w Państwie Kościelnym i nacisk francuskich kardynałów, Urban zaczął poważnie rozważać powrót do Awinionu. Pomimo ostrzeżeń Brygidy Szwedzkiej i Katarzyny ze Sieny, papież opuścił Rzym we wrześniu 1370, a 27 września wjechał do Awinionu. W listopadzie tego samego roku ciężko zachorował i zmarł 19 grudnia. Został pochowany w Awinionie, lecz 5 czerwca 1372 roku, brat papieża, kardynał Angelic de Grimoard przeniósł grób do Marsylii.
Ikonografia.
W ikonografii przedstawiany jest w szatach pontyfikalnych, jako zasiadający na tronie, w średnim wieku, zwykle bez zarostu na twarzy i z tiarą na głowie. Prawą dłoń unosi w geście błogosławieństwa, a w lewej podtrzymuje głowy świętych Piotra i Pawła (przedstawiane samodzielnie, lub jako umieszczone w relikwiarzu, czasem w formie kielicha). Jest do odwołanie do tradycji, według której Urban V odnalazł w trakcie prac remontowych w bazylice laterańskiej relikwie obu apostołów.
Ciekawostki.
1 września 1364, już jako papież, wydał bullę powołującą do życia Akademię Krakowską.
Do kanonizacji papieża Urbana V próbował doprowadzić Waldemar IV, władca Danii. Obiecał do niej doprowadzić także papież Grzegorz XI już w 1375. Do kanonizacji papieża nie doszło jednak z powodu perturbacji w Europie w owym okresie.
Kult Urbana V zaaprobował papież Pius IX, beatyfikując go 10 maca 1870. Jego wspomnienie w Kościele katolickim obchodzone jest 19 grudnia.

</doc>
<doc id="311537" url="https://pl.wikipedia.org/wiki?curid=311537" title="Zbyszek Zaborowski">
Zbyszek Zaborowski

Zbyszek Zaborowski (ur. 26 lutego 1958 w Wilamowicach) – polski polityk i politolog, poseł na Sejm II, III, IV, V i VII kadencji (1993–2007, 2011–2015), deputowany do Parlamentu Europejskiego V kadencji (2004), w latach 2016–2019 wiceprzewodniczący Sojuszu Lewicy Demokratycznej.
Życiorys.
Ukończył w 1982 studia na Wydziale Nauk Społecznych Uniwersytetu Śląskiego w Katowicach. W latach 1982–1991 pracował jako asystent w Zakładzie Międzynarodowych Stosunków Politycznych XX wieku Uniwersytetu Śląskiego.
Należał do Socjalistycznego Związku Studentów Polskich, przewodniczył radzie wydziałowej i uczelnianej tej organizacji. Był członkiem Polskiej Zjednoczonej Partii Robotniczej od 1977 do 1990, w 1989 znalazł się w gronie założycieli Ruchu 8 Lipca. Następnie działał w Socjaldemokracji Rzeczypospolitej Polskiej (w tym jako przewodniczący rady wojewódzkiej w latach 1994–1999), w 1999 przystąpił do Sojuszu Lewicy Demokratycznej. Został działaczem Stowarzyszenia Ordynacka.
W latach 1993–2007 sprawował mandat poselski z ramienia Sojuszu Lewicy Demokratycznej na Sejm II, III, IV i V kadencji. Od 1998 do 2001 był także radnym sejmiku śląskiego. Od maja do lipca 2004 pełnił mandat posła w Parlamencie Europejskim. W wyborach parlamentarnych w 2005 startował z listy SLD w okręgu katowickim, uzyskując 12 643 głosy. W przedterminowych wyborach w 2007 nie ubiegał się o reelekcję (został wykreślony z listy Lewicy i Demokratów tuż przed rejestracją).
W styczniu 2008 został powołany na stanowisko wicemarszałka województwa śląskiego w ramach koalicji PO, PR, PSL i LiD. Objął również funkcję prezesa Śląskiej Organizacji Turystycznej. W 2010 uzyskał mandat radnego sejmiku śląskiego. W wyborach w 2011 z powodzeniem ubiegał się o powrót do Sejmu, dostał 9482 głosy. Przez kilka lat był przewodniczącym rady wojewódzkiej SLD w Katowicach. 25 marca 2012 przegrał w wyborach na przewodniczącego struktur tej partii w województwie śląskim z posłem Markiem Baltem. W wyborach w 2015 nie uzyskał poselskiej reelekcji. 23 stycznia 2016 został wiceprzewodniczącym SLD. W wyborach samorządowych w 2018 bezskutecznie kandydował do sejmiku śląskiego. W lipcu 2019 odszedł z SLD. W 2022 został przewodniczącym śląskiego oddziału Stowarzyszenia Lewicy Demokratycznej.

</doc>
<doc id="311538" url="https://pl.wikipedia.org/wiki?curid=311538" title="Class Based Queueing">
Class Based Queueing

Class Based Queueing, CBQ – algorytm kolejkowania pakietów oparty na klasach kolejek. Umożliwia wydzielanie pasma dla komputerów w sieci lokalnej, tak aby każda ustalona klasa pakietów miała zagwarantowaną szerokość pasma.

</doc>
<doc id="311539" url="https://pl.wikipedia.org/wiki?curid=311539" title="Agnieszka Dygant">
Agnieszka Dygant

Agnieszka Urszula Dygant "primo voto" "Władyniak" (ur. 27 marca 1973 w Piasecznie) – polska aktorka. Dwukrotna laureatka Telekamery dla najlepszej aktorki.
Życiorys.
Ma młodszą o 17 lat siostrę, Natalię. Uczyła się w LVI Liceum Ogólnokształcącym im. Leona Kruczkowskiego w Warszawie. W okresie nastoletnim śpiewała w punkowym zespole muzycznym Dekolt.
23 listopada 1997 zadebiutowała w teatrze. W 1998 ukończyła PWSFTviT w Łodzi i otrzymała nagrodę wojewody łódzkiego za rolę Julii w przedstawieniu "Letnicy" na XVI Festiwalu Szkół Teatralnych w Łodzi oraz zdobyła z zespołem Macieja Pawłowskiego drugą nagrodę za interpretację piosenki Agnieszki Osieckiej „Sing-Sing” na XIX Przeglądzie Piosenki Aktorskiej we Wrocławiu. W 2000 zagrała w nagrodzonym Fryderykiem teledysku zespołu Myslovitz „Dla ciebie”. W 2007 reklamowała produkty marki Garnier firmy L’Oréal.
Ogólnopolską popularność dzięki roli Marii w serialu TVP2 "Na dobre i na złe" (2001–2009). Zagrała także „Czarną” w serialu 
kryminalno-sensacyjnym Polsatu "Fali zbrodni" (2003–2008) oraz Franciszkę Maj, główną bohaterkę sitcomu TVN "Niania" (2005–2009). W 2007 otrzymała Gwiazdę Uśmiechu na VIII Festiwalu Dobrego Humoru w Gdańsku oraz dwie Złote Podkowy na Cieszyńskim Festiwalu „Wakacyjne Kadry” za najlepszą rolę kobiecą w serialu komediowym ("Niania") i najlepszą rolę kobiecą w serialu sensacyjnym ("Fala zbrodni"). Zagrała Agatę Przybysz, tytułową bohaterkę serialu TVN "Prawo Agaty" (2012–2015). Za swoje role serialowe zdobyła dziewięć nominacji do Telekamer dla ulubionej aktorki, z czego dwa razy wygrała (2006 i 2008) i czterokrotnie zajęła drugie miejsce w plebiscycie (2005, 2007, 2009, 2015).
Życie prywatne.
Była żoną Marcina Władyniaka. Następnie związała się z reżyserem i scenarzystą Patrickiem Yoką, z którym ma syna Xawerego (ur. 2010).
Poglądy.
Deklaruję się jako zwolenniczka prawa do aborcji. Sprzeciwia się społecznemu ocenianiu kobiet, które korzystają z medycyny estetycznej. Deklaruje się jako feministka.

</doc>
<doc id="311541" url="https://pl.wikipedia.org/wiki?curid=311541" title="Natasza Goerke">
Natasza Goerke

Natasza Goerke (ur. 13 marca 1960 w Poznaniu) – polska prozaiczka, eseistka i felietonistka; autorka krótkich groteskowo-surrealistycznych, podszytych ironią i zabarwionych czarnym humorem opowiadań, porównywana do Daniiła Charmsa czy Antonio Tabucchiego.
Życiorys.
Studiowała polonistykę na UAM w Poznaniu, indianistykę na Uniwersytecie Jagiellońskim w Krakowie i indologię na Uniwersytecie w Hamburgu. Od połowy lat 80. przebywa poza granicami Polski, mieszkając najpierw w Danii, a następnie w Niemczech. Obecnie mieszka w Niemczech i Nepalu. Była stypendystką m.in. Akademie Schloss Solitude 1995, Schloss Wiepersdorf 2001, Villa Hellebosch w Belgii 2002.
W 1992 roku została wyróżniona w konkursie na opowiadania Czasu Kultury. W 2003 roku była nominowana do Nagrody Literackiej Nike. W 2019 roku jej książka Tam zdobyła nagrodę Bursztynowego Motyla w Konkursie im. Arkadego Fiedlera.
Prowadzi warsztaty literackie w ramach Międzynarodowego Festiwalu Opowiadania we Wrocławiu oraz warsztaty organizowane przez wydawnictwo Czarne w Wołowcu.
Twórczość.
Książki wydane w Polsce:
Przekłady
Publikuje w czasopismach polskich m.in. Brulion, Bluszcz, Chimera, Czas Kultury, Kontynenty, Odra, Twórczość, Wysokie Obcasy, kilku periodykach polonijnych oraz czasopismach zagranicznych np. Innostrannaja Literatura (Иностранная литература).

</doc>
<doc id="311542" url="https://pl.wikipedia.org/wiki?curid=311542" title="Stanisława Prządka">
Stanisława Prządka

Stanisława Alicja Prządka z domu Kominek (ur. 6 maja 1943 w Karczmiskach) – polska polityk, posłanka na Sejm IV, V, VI i VII kadencji.
Życiorys.
Ukończyła w 1974 studia na Wydziale Prawa i Administracji Uniwersytetu Warszawskiego. W 1976 uzyskała aplikację sędziowską, a w 1999 ukończyła podyplomowo prawo dla bankowców w Instytucie Nauk Prawnych Polskiej Akademii Nauk.
Uczyła muzyki w szkole podstawowej, następnie w latach 1975–1980 była sekretarzem Urzędu Miasta w Garwolinie, a od 1980 do 1990 naczelnikiem Garwolina. W latach 1990–2003 była dyrektorem oddziału Banku Depozytowo-Kredytowego, a następnie oddziału Banku Pekao w Garwolinie.
W 2001 i 2005 uzyskiwała mandat poselski z ramienia Sojuszu Lewicy Demokratycznej w okręgu siedleckim. W wyborach parlamentarnych w 2007 po raz trzeci została posłem, kandydując z listy koalicji Lewica i Demokraci i otrzymując 12 099 głosów. W kwietniu 2008 znalazła się w klubie Lewica, który we wrześniu 2010 przemianowany został na klub poselski SLD. W wyborach w 2011 z powodzeniem ubiegała się o reelekcję, otrzymała 8717 głosów. Nie wystartowała w kolejnych wyborach w 2015.

</doc>
<doc id="311552" url="https://pl.wikipedia.org/wiki?curid=311552" title="Last Exile">
Last Exile

 – 26-odcinkowy serial anime, utrzymany w klimacie steampunk. Został wyprodukowany w 2003 roku przez studio Gonzo Digimation, znane z takich tytułów jak Blue Submarine No. 6, Full Metal Panic! czy Hellsing. Grafika jest połączeniem tradycyjnej animacji 2D z 3D. Jego akcja rozgrywa się w retro-futurystycznym świecie Prester, osadzonym w realiach przypominających w znacznej mierze okres rewolucji industrialnej.
W Japonii serial był emitowany na kanale TV Tokyo w dniach 8 kwietnia – 29 września 2003. Poza Japonią emitowano w USA, Argentynie, Brazylii, Meksyku, Wenezueli, Filipinach i w Polsce na kanale Hyper.
W Polsce serial został wydany na DVD przez Anime Gate w wersji z polskim lektorem, którym był Maciej Gudowski.
Opis fabuły.
Claus Valca i Lavie Head to dzieci legendarnych kurierów, którzy zginęli podczas wykonywania tajnej misji w Grand Stream. Nastolatkowie chcąc utrzymać vanshipa zatrudniają się w firmie kurierskiej Norikia Vanship Organization. Podczas jednego lotu znajdują śmiertelnie rannego innego kuriera, który prosi ich o dokończenie jego misji. Polega ona na dostarczeniu na owiany złą sławą statek Silvana dziewczynki imieniem Alvis. Bohaterowie podejmują się zadania i stają się członkami załogi okrętu. Zostają też uwikłani w intrygę pomiędzy dwoma krajami: Anatoray (Ανατοραψ) i Disith (Διςιτη).
Autorzy.
Reżyserem serii został Koichi Chigira, który odpowiadał także za kompozycję serii; za muzykę odpowiada Dolce Triade. Serial wyprodukowało studio Gonzo.

</doc>
<doc id="311554" url="https://pl.wikipedia.org/wiki?curid=311554" title="Mistrzowie aikido">
Mistrzowie aikido

Mistrzowie aikido – aikidocy posiadający stopień mistrzowski dan.
Nazwa "aikidoka" (合気道家) w Japonii odnosi się przede wszystkim do osób zajmujących się aikido profesjonalnie, podczas gdy na Zachodzie "aikidoka" oznacza każdą osobę trenującą aikido.
W aikido stosuje się system stopni uczniowskich kyū i mistrzowskich dan. W przypadku wyższych stopni mistrzowskich (od 3 dan) na przyznanie następnego stopnia coraz większy wpływ mają wyniki w nauczaniu i propagowaniu aikido. Najwyższym stopniem mistrzowskim w aikido jest 10 dan, którego obecnie nie posiada żaden aikidoka (w Aikikai).
Poniższa lista obejmuje aikidoków z tytułem co najmniej 6 dan (w przypadku Polski: 5 dan). W nawiasach podano lata życia i stopień mistrzowski.
Azja.
Japonia.
Rodzina Ueshiba
10 dan
9 dan
8 dan
Poniżej 8 dan
Malezja.
Shudokan/Yōshinkan
Ameryka Północna.
Stany Zjednoczone.
Aikikai
inne organizacje
Europa.
Aikikai
Shudokan
inne organizacje
Polska.
Polska Federacja Aikido
AAI-Polska
Inne organizacje zrzeszone w Aikikai
Birankai Polska
Aikido Kobayashi
Polskie stowarzyszenie Aikido
Yoshinkan Seisekai Aikido Polska
Shudokan
Europejska Federacja Yoshinkan Aikido
Centrum Aikido Aikikai Polska
Polskie Towarzystwo Aikido
Seimeikan Aikido
Australia.
Shudokan

</doc>
<doc id="311556" url="https://pl.wikipedia.org/wiki?curid=311556" title="Maria Cyranowicz">
Maria Cyranowicz

Maria Cyranowicz (ur. 20 maja 1974 w Warszawie) – polska poetka i krytyczka literacka.
Życiorys.
Absolwentka VI Liceum Ogólnokształcącego im. Tadeusza Reytana w Warszawie (1993). Ukończyła polonistykę na Uniwersytecie Warszawskim. Była redaktorem literackim nieistniejącego już dwumiesięcznika „Meble”, poświęconego nowoczesnej sztuce i literaturze. Sygnatariuszka "Manifestu neolingwistycznego", ogłoszonego 3 grudnia 2002 roku w warszawskiej Przestrzeni Graffenberga. Obecnie jedna z redaktorek warszawskiego czasopisma literackiego „Wakat”, które zajmuje się propagowaniem tendencji awangardowych w sztuce i literaturze. Wiersze i artykuły krytyczne publikowała m.in. w „Studium”, „Czasie Kultury”, „Fa-Arcie”, „Twórczości”, „Ha!arcie”, „Tekstach Drugich” oraz prasie codziennej.
Autorka pięciu książek poetyckich, współredaktorka (obok Pawła Kozioła) antologii "Gada !zabić? Pa]n[tologia neolingwizmu" (2005), a także (wraz z Joanną Mueller i Justyną Radczyńską) antologii poezji kobiet (1989–2009) "Solistki". Jej wiersze ukazały się w przekładzie na język niemiecki w antologii poezji polskiej "Das Reicht für eine Irrfahrt durch Polen" (Lipsk 2010, ).
Obecnie pracuje w VIII Liceum Ogólnokształcącym im. Władysława IV w Warszawie jako nauczycielka języka polskiego.
Nagrody.
Laureatka Nagrody dla Młodych Krytyków im. Ludwika Frydego (1999).

</doc>
<doc id="311559" url="https://pl.wikipedia.org/wiki?curid=311559" title="Pistolet PJa">
Pistolet PJa

Pistolet Jarygina (PJa) – ("ros. Пистолет Ярыгина ПЯ"), znany również jako МР-443 "Gawron" (ros. "Грач") — rosyjski współczesny pistolet wojskowy
Historia.
Opracowany został w związku z konkursem na nowy pistolet służbowy rosyjskiej armii. Konkurs rozpoczęto w roku 1993. Początkowe wymagania konkursowe dotyczyły przede wszystkim: mechanizmu spustowego typu Double Action, magazynka o dużej pojemności oraz stalowej konstrukcji. Dodatkowo pistolet miał strzelać nabojami 9 x 18 Makarowa oraz PMM, 9 x 19 mm Parabellum, 7,62 x 25 mm TT, jednak w późniejszym okresie zrezygnowano z tego założenia na rzecz najbardziej w świecie rozpowszechnionego kalibru 9 x 19 mm. Pistolet używa również wzmocnionej amunicji 9 x 19 mm 7N21 (Masa pocisku 5,5 g, masa naboju 9,8 g, przebijalność 8 mm stali z 5 m).
Do konkursu zgłoszonych zostało kilka projektów, jednak ostatecznie wybrano propozycję Iżewskich Zakładów Mechanicznych projektu Władimira Jarygina. Początkowo znany jako 6P35 (oznaczenie wojskowe) lub MP-443 "Grach" (oznaczenie fabryczne) w 2000 roku pomyślnie przeszedł testy poligonowe, a w 2003 roku ostatecznie został przyjęty jako nowa broń służbowa rosyjskiej armii.
Opis konstrukcji.
Pistolet Jarygin działa na zasadzie krótkiego odrzutu lufy ryglowanej przez przekoszenie. Mechanizm kurkowy, z kurkiem zewnętrznym mechanizmem działania DA/SA. Kurek zewnętrzny został osłonięty bocznie przez tył zamka. Pistolet wykonany jest ze stali węglowej (lufa ze stali nierdzewnej). Okładziny chwytu wykonane są z polimerów. Bezpiecznik nastawny umieszczony jest w tylnej części po obu stronach. Pistolet posiada również wewnętrzna blokadę iglicy zabezpieczającą przed przypadkowym wystrzałem. Stalowy dwurzędowy magazynek mieści 17 naboi (trwają również prace nad magazynkiem 18 nabojowym). Dźwignia zwalniania magazynka standardowo umieszczona jest po lewej stronie w tylnej części kabłąka spustowego, jednakże może być łatwo przemontowana na drugą stronę przez samego użytkownika, co umożliwia łatwą obsługę strzelcom leworęcznym.
W pistolet Jarygina zaopatrzone zostały już pierwsze oddziały armii rosyjskiej walczące w Czeczenii.

</doc>
<doc id="311562" url="https://pl.wikipedia.org/wiki?curid=311562" title="Acetanilid">
Acetanilid

Acetanilid, antyfebryna – organiczny związek chemiczny, acetylowa pochodna aniliny.
Zastosowanie.
Dawniej stosowany jako lek przeciwgorączkowy, obecnie głównie przy produkcji barwników.
Właściwości.
Jest bezbarwną substancją krystaliczną. Jest słabo rozpuszczalny w wodzie (0,5 g/100 ml; 20 °C), dobrze rozpuszczalny w etanolu (27 g/100 ml; 20 °C).
Otrzymywanie.
Acetanilid można otrzymać w reakcji acetylowania aniliny bezwodnikiem octowym w obecności octanu sodu. Reakcja może być przeprowadzana w układzie dwufazowym anilina-woda lub w homogennym roztworze wodnym w przypadku wstępnego przeprowadzenia aniliny w chlorowodorek. W wyniku reakcji acetanilid wytrąca się w postaci białych kryształów, które można oczyścić przez rekrystalizację z wody.

</doc>
<doc id="311563" url="https://pl.wikipedia.org/wiki?curid=311563" title="Sonja (królowa Norwegii)">
Sonja (królowa Norwegii)

Sonja Haraldsen (ur. 4 lipca 1937 w Oslo) – królowa Norwegii od 17 stycznia 1991 roku jako żona króla Norwegii, Haralda V.
Ma dwoje dzieci – Martę Ludwikę (ur. 1971) i Haakona (ur. 1973). Zajmują oni kolejno czwarte i pierwsze miejsce w linii sukcesji do norweskiego tronu.
Życiorys.
Urodziła się w Oslo 4 lipca 1937 jako córka Karla Haraldsena (1889-1959) i Dagny Ulrichsen (1898-1994).
Ukończyła szkołę średnią w 1954. Pobierała naukę w Oslo Vocational School i École Professionelle de Jeunes Filles w Lozannie. Ukończyła również Uniwersytet Oslo ("Universitetet i Oslo"), studiujac język francuski, angielski i historię sztuki.
Związek mieszczki z przyszłym królem wywołał wielkie zaskoczenie zarówno na dworze, jak i w społeczeństwie. Para przez dziewięć lat starała się o zaaprobowanie swojego związku. Zaręczyny ogłoszono w marcu 1968.
Ślub Haralda i Sonji odbył się 29 sierpnia 1968 w Oslo. Od tego czasu aż do 1991 Sonja nosiła tytuł: „Jej Królewskiej Wysokości Księżnej Koronnej”.
Para ma dwoje dzieci:
Po śmierci króla Olafa V w 1991 książę Harald został królem Norwegii, a Sonja królową-małżonką. Sonja została także pierwszą królową Norwegii po 53-letniej przerwie.
Jest także pierwszą królową na świecie, która była na Antarktydzie.
W 2003 prezydent RP Aleksander Kwaśniewski odznaczył ją Orderem Orła Białego.
W 1973 odznaczona Orderem Słonia.
Małżeństwo i potomstwo.
W 1959 roku związała się z księciem koronnym Norwegii, Haraldem. Z racji tego, że Sonja nie pochodziłą z arystokratycznej rodziny i nie miała dobrego wykształcenia, początkowo nie traktowano poważnie tej relacji. Uważano, że żona Haralda – ponieważ zostanie w przyszłości królową Norwegii – powinna pochodzić z królewskiego rodu. Odpowiednimi kandydatkami wydawały księżniczki z rodzin panujących: m.in. z Zofia Glücksburg, Irena Orańska-Nassau, Małgorzata Bernadotte, Aleksandra Windsor, Irena Glücksburg, Małgorzata Orańska-Nassau czy Brygida Bernadotte.
W 1968 roku Harald miał powiedzieć swojemu ojcu, że jeśli kiedykolwiek się ożeni, to jedynie z Sonją. Olaf V, który przez prawie dekadę nie chciał dopuścić do ślubu syna ze zwykłą krawcową, ostatecznie uległ i wyraził zgodę na ślub pary. Z okazji zaręczyn Harald podarował narzeczonej pierścionek należący wcześniej do jego matki. Ślub następcy tronu z Sonją Haraldsen miał miejsce 29 sierpnia 1968 roku w katedrze w Oslo.
W czerwcu 1970 roku poinformowano, że para książęca spodziewa się dziecka. Zaledwie miesiąc później, 2 lipca, w czasie uroczystości urodzinowych jej teścia, które miały miejsce na jachcie, Sonja poroniła ciążę. „Pamiętam wszystkie dziwne twarze, które pochylały się nade mną, kiedy jechałam do szpitala” – wspominała później Sonja, dodając: „To było okropne”. Wydarzenie to poruszyło opinię publiczną – również dlatego, że wywołało dyskusję nad tym, czy para książęca będzie mogła mieć więcej dzieci.
Ostatecznie Sonja i Harald doczekali się dwojga dzieci:
Tytulatura.
4 lipca 1937 – 29 sierpnia 1968: Sonja Haraldsen
29 sierpnia 1968 – 17 stycznia 1991: "Jej Królewska Wysokość" księżna koronna Norwegii
Od 17 stycznia 1991: "Jej Królewska Mość" królowa Norwegii

</doc>
<doc id="311570" url="https://pl.wikipedia.org/wiki?curid=311570" title="Eidgenössische Technische Hochschule">
Eidgenössische Technische Hochschule



</doc>
<doc id="311577" url="https://pl.wikipedia.org/wiki?curid=311577" title="Saletra wapniowa">
Saletra wapniowa



</doc>
<doc id="311578" url="https://pl.wikipedia.org/wiki?curid=311578" title="Bazylika archikatedralna św. Stanisława i św. Wacława w Krakowie">
Bazylika archikatedralna św. Stanisława i św. Wacława w Krakowie

Bazylika archikatedralna św. Stanisława i św. Wacława – kościół archikatedralny, położony na Wawelu stanowiący własność archidiecezji krakowskiej. Miejsce koronacji królów Polski i ich pochówku. Pochowani są tutaj między innymi św. Stanisław ze Szczepanowa i inni biskupi krakowscy aż po czasy współczesne, prawie wszyscy królowie od Władysława I Łokietka do Stanisława Leszczyńskiego (łącznie 17 królów wliczając Jadwigę i Annę Jagiellonkę) i członkowie rodzin królewskich oraz wodzowie, przywódcy polityczni i wieszcze narodowi.
Historia.
Średniowiecze.
Na miejscu obecnego kościoła gotyckiego istniały dwie katedry romańskie.
Katedra chrobrowska (I romańska).
Najwcześniejsza, pierwsza katedra tzw. "chrobrowska", była poświęcona św. Wacławowi, z którym przez matkę Dobrawę spokrewniony był Bolesław Chrobry. Budowę świątyni rozpoczęto około roku 1000 w związku z utworzeniem biskupstwa na zjeździe gnieźnieńskim. Była to bazylika trójabsydowa, której długość mogła wynosić nawet 45 m, a szerokość 21 m. Do lat 80. XX wieku uważano niesłusznie za relikty tej pierwszej katedry pozostałości kościoła św. Gereona (m.in. dolna część krypty).
Katedra hermanowska (II romańska).
Drugą katedrę zaczęto budować za panowania księcia Władysława Hermana (od niego jest nazywana "hermanowską"), a dokończył Bolesław III Krzywousty (według Galla Anonima "niskie i nikczemne [mury] podwyższył i dwie wieże z posad samych wybudowane do niego przyłączył"). Konsekracja odbyła się w 1142. Budowla ta miała kształt trójnawowej, wieżowej bazyliki z dwoma chórami i kryptą zbudowaną pod zachodnim chórem. W XIII w. dobudowano do niej kaplice św. Mikołaja (od północy) i śś. Piotra i Pawła (od południa), zaś na środku wzniesiono grobowiec-ołtarz św. Stanisława ze Szczepanowa (biskupa i męczennika), którego szczątki sprowadzono w 1089 ze Skałki. Od tego czasu z katedrą związany jest kult tego świętego.
Katedra spłonęła w 1305. Do dzisiaj zachowała się z niej krypta św. Leonarda, dolna część wieży Srebrnych Dzwonów, a także najniższa część wieży zegarowej. W 1320 jeszcze w zniszczonej katedrze romańskiej arcybiskup gnieźnieński Janisław koronował Władysława Łokietka na króla Polski. Biskup krakowski Nanker wkrótce potem rozpoczął wznoszenie nowej, gotyckiej katedry.
Katedra gotycka.
Wznoszenie katedry gotyckiej zaczął w czasach panowania Władysława Łokietka biskup Nanker od budowy kaplicy św. Małgorzaty (obecnie zakrystia). Prezbiterium było gotowe w 1346, a w 1364 reszta kościoła (nawa główna, transept i nawy boczne). Budowniczych chóru należy wywodzić ze Strasburga. 28 marca 1364, w obecności króla Kazimierza Wielkiego, arcybiskup gnieźnieński Jarosław z Bogorii i Skotnik konsekrował katedrę. Ukończona z funduszów bpów Jana Grota i Bodzanty, to bazylika trójnawowa z transeptem, ambitem i trzema wieżami, otoczona wieńcem kaplic. Wszystkie części katedry zostały zorganizowane wokół miejsca, w którym znajdowały się ołtarz i relikwie św. Stanisława, a cały rzut wykazuje w związku z tym bardzo mocną tendencję do centralizacji. Oba wejścia do kościoła otwierają się na środkowe przęsło z ołtarzem św. Stanisława. W ciągu następnych stuleci katedra ulegała licznym przebudowom. Królowie, biskupi i magnaci przebudowywali dawne i wznosili nowe kaplice z przeznaczeniem na mauzolea oraz wyposażali wnętrza w dzieła sztuki.
Nowożytność.
Po 1501 roku w katedrze wzniesiono nagrobek króla Jana Olbrachta, a wkrótce później z polecenia króla Zygmunta I Starego wzniesiono renesansową kaplicę Zygmuntowską. Była ona wzorem dla nowych kaplic renesansowych, które zaczęto budować w miejscu wcześniejszych gotyckich.
W XVII wieku wnętrze katedry zaczęło być ozdabiane w stylu barokowym. W latach 1655–1657 (w czasie potopu szwedzkiego) wojska szwedzkie zniszczyły wiele dzieł sztuki gromadzonych w świątyni. Szwedzi ponownie zdemolowali kościół w 1702 roku podczas III wojny północnej. W 1679 nadbudowano w stylu barokowym północne skrzydło ambitu do wysokości prezbiterium, zaś w latach 1713–1715 z polecenia bpa Kazimierza Łubieńskiego podwyższono dwa pozostałe skrzydła, zapewne według planów Kacpra Bażanki. W XVIII wieku powstały kopułowe mauzolea kardynała Jana Aleksandra Lipskiego oraz biskupa Andrzeja Stanisława Kostki Załuskiego.
W XIX w. katedra była wielokrotnie przerabiana w różnych partiach. Gruntownej restauracji dokonano ze składek społecznych w latach 1895–1910 za biskupów Albina Dunajewskiego i Jana Puzyny, pod kierunkiem kolejno Sławomira Odrzywolskiego (do 1904) i Zygmunta Hendla. W czasie zaboru austriackiego planowano zamienienie świątyni na kościół garnizonowy i przeniesienie grobów królewskich do kościoła śś. Piotra i Pawła.
W 1817 sprowadzono zwłoki księcia gen. Józefa Poniatowskiego, a w 1818 gen. Tadeusza Kościuszki. Prochy Adama Mickiewicza sprowadzono z Francji w 1890, zaś Juliusza Słowackiego w 1927. Naczelnik Państwa Pierwszy Marszałek Polski Józef Piłsudski spoczął w podziemiach katedry w 1935. W 1993 sprowadzono prochy gen. broni Władysława Sikorskiego. W 2010 pochowano tam prezydenta Lecha Kaczyńskiego z małżonką.
W czasie II wojny światowej Niemcy zamknęli kościół, a wiele zabytków zniszczono i zagrabiono.
Katedra z zewnątrz.
Katedra, wzniesiona z cegły i białego kamienia wapiennego, jest bazyliką trójnawową z transeptem, prezbiterium i ambitem. W XVIII w., na skutek podwyższenia ambitu, świątynia zatraciła jednolity charakter bazyliki. W ciągu wieków wokół gotyckiego korpusu wzniesiono wieniec kaplic z różnych okresów stylowych. Katedrę od dziedzińca zewnętrznego oddziela mur z trzema barokowymi bramkami, które stworzył Jan Trevano w 1619 z fundacji bpa Piotra Tylickiego.
Katedrę otaczają trzy wieże. Na północy znajduje się Wieża Zygmuntowska, ze słynnym dzwonem „Zygmuntem”. Wyższa jest od niej Wieża Zegarowa, zwieńczona barokowym hełmem autorstwa Kacpra Bażanki, natomiast od strony południowej znajduje się trzecia, zwana Wieżą Wikaryjską lub Srebrnych Dzwonów, ponieważ wiszące tam dzwony zawierają domieszkę srebra.
Fasada.
"Fasada" katedry zachowała pierwotny wygląd głównie w części górnej, gdzie widnieje rozeta w oknie i posąg św. Stanisława – XIX-wieczna kopia pierwotnego (eksponowanego na wystawie „Wawel Zaginiony”), wykonana przez Zygmunta Langmana. W XV w. dobudowano do katedry dwie kaplice, które po obu stronach portalu, mają dwie wmurowane płaskorzeźby: "św. Małgorzaty" i "św. Michała Archanioła w walce ze smokiem". Przy schodach do katedry, na ścianie kaplicy św. Trójcy zawieszono kości zwierząt dyluwialnych. Nad wejściem znajduje się barokowy baldachim z XVII w. W barokowym portalu z lat 1636–1639 zachowały się drzwi, obite blachą (XIV w.), z powtarzającym się inicjałem Kazimierza Wielkiego – literą "K".
Elewacja północna.
Od północy do katedry przylegają zabudowania, m.in. kapitularza, skarbca katedralnego i biblioteki kapitulnej. Kamienny późnogotycki budynek z białych ciosów wzniesiono w latach 1481–1500 na koszt bpa Jana Rzeszowskiego jako pomieszczenie skarbca katedralnego. Do murów obronnych z XIV w. przylegają budynki kapitularza i biblioteki. Najstarszą ich część ufundowała na początku XV stulecia księżna ziębicka dla Kapituły jako budynek mieszkalny, który dopiero sto lat później przebudowano na kapitularz. W 1775 r. część wnętrz przekształcono na bibliotekę i archiwum.
Elewacja południowa.
Od strony południowej znajduje się kolejne średniowieczne wejście do katedry prowadzące na wprost do ołtarza św. Stanisława. Wśród wielu kaplic od strony zachodniej katedry znajduje się kaplica Zygmuntowska, nakryta złoconą kopułą oraz kaplica Wazów, stanowiąca architektoniczną kopię Zygmuntowskiej. U podnóża wieży Srebrnych Dzwonów znajduje się wyjście z grobów królewskich, nakryte baldachimem z lat 30. XX w. Do wykonania baldachimu użyto m.in. kolumn pochodzących z rozebranego soboru św. Aleksandra Newskiego w Warszawie. Zostały one ofiarowane dla ozdobienia wnętrza tej warszawskiej świątyni przez cara Mikołaja II. W literaturze są różne dane na temat skały, z której te kolumny wykonano: część autorów twierdzi, że są one jaspisowe, a inni że nefrytowe. Na granitowej posadzce znajdują się herby ziem polskich.
Katedra wewnątrz.
Wygląd wewnętrzny katedry różni się od pierwotnego stanu. Krótka nawa główna od czasu ustawienia w transepcie mauzoleum św. Stanisława w XVII w. tworzyły odrębną przestrzeń. Ambit, zbarokizowany w XVII i XVIII w., utracił średniowieczny charakter. Trzon architektury zachował jednak swe gotyckie cechy. Nawa główna i prezbiterium oddzielone od naw bocznych i ambitu ostrołukowymi arkadami, nakryte są sklepieniem krzyżowo-żebrowym. We wschodniej części prezbiterium występuje sklepienie trójdzielne (charakterystyczne dla polskiego gotyku). Oryginalnym rozwiązaniem jest system tzw. filarowo-szkarpowy (zwany również "krakowskim").
Nawa główna.
We wnętrzu katedry, nad filarami międzynawowymi stoją cztery drewniane posągi Ojców Kościoła, świętych: Hieronima, Ambrożego, Grzegorza (późnogotycki, w. XV/XVI) oraz Augustyna (1900 r.). Pomiędzy filarami "nawy głównej", po obu jej stronach znajdują się nagrobki królów Polski:
Brukselskie gobeliny z "historią Jakuba", zdobiące wnętrze katedry, pochodzą z warsztatu Jakuba van Zeunen (z poł. XVII w.). Chór muzyczny, projektu Franciszka Placidiego, powstał w latach 1756–1759, a organy w 1785 r. Na ścianach zachowały się resztki XVII-wiecznej polichromii.
Transept.
Pośrodku świątyni znajduje się barokowa konfesja św. Stanisława z lat 1626–1629, w której złożono relikwie św. Floriana, a w 1254 szczątki św. Stanisława ze Szczepanowa. Trumna-relikwiarz, autorstwa Piotra von der Rennen, zrobiona jest z drewna pokrytego srebrem i ozdobiona scenami z życia św. Stanisława. Jest tam m.in. scena bitwy pod Grunwaldem, ponieważ wierzono, że św. Stanisław przyczynił się do zwycięstwa strony polskiej. Konfesja zwana jest "Ara Patriae", czyli Ołtarz Ojczyzny. Tu przez wieki królowie składali wojenne trofea, np. król Władysław Jagiełło zawiesił chorągwie krzyżackie zdobyte pod Grunwaldem (1410). Ostatnią chorągiew złożył tu Jan III Sobieski po zwycięstwie nad Turkami pod Wiedniem (1683). Obok konfesji św. Stanisława można zobaczyć epitafia biskupów: Marcina Szyszkowskiego (projektu Giovanniego Trevano), Piotra Gembickiego, Jana Małachowskiego i Kazimierza Łubieńskiego (projektu Kacpra Bażanki).
Prezbiterium.
Na zwornikach wizerunki: "Chrystus Zbawiciel adorowany przez anioły", "Św. Stanisław", "św. Wacław" oraz herb "Rawicz", zaliczane do najstarszych okazów gotyckiej rzeźby w Krakowie. Na ścianach zachowały się resztki polichromii z 1616. Poniżej gobeliny krajobrazowe z herbem "Łabędź" (bpa Andrzeja Trzebickiego), wykonane we Flandrii w 2. poł. XVII w. stalle kanonicze wykonane zostały w 1620 przez snycerza, Jana Szamburę. Zaplecki i ambonę zrekonstruowano w 1901 według projektu S. Odrzywolskiego, z wykorzystaniem starych elementów.
"Ołtarz główny" pochodzi z fundacji bpa Piotra Gembickiego. Przed nim odbywały się koronacje królewskie. Ołtarz obecny jest dziełem barokowym (ok. 1650), a zaprojektował go Giovanni Battista Gisleni. W jego centralnym miejscu umieszczono obraz "Ukrzyżowanie". Na podium prezbiterium ustawiono tron biskupi Piotra Gembickiego, ozdobiony jego herbem ("Nałęcz"). Nad tronem umieszczony jest baldachim sprawiony na koronację Augusta III i jego żony Marii Józefy (1734). Za ołtarzem widoczne są fragmenty polichromii z II poł. XIV w. W środkowym występie schodów prowadzących do ołtarza znajduje się brązowy nagrobek kardynała Fryderyka Jagiellończyka (na lewo od jego grobu spoczywała w latach 1399–1949 królowa Jadwiga). Po prawej stronie schodów widoczny jest nagrobek fundatora odnowionego ołtarza głównego – biskupa Piotra Gembickiego (zm. 1657).
Po obu stronach prezbiterium, pomiędzy filarami, znajdują się kolejne sarkofagi:
Ambit.
Do ambitu z prezbiterium wiodą dwie wczesnobarokowe bramki wykonane przez Macieja Świętka w 1601 r., a przerobione w 1605 przez Samuela Świętkowicza. Brązowe płaskorzeźby obok bramek są dłuta Alfreda Dauna (1903).
Wschodnie ramię ambitu.
Obok zakrystii znajduje się tu barokowy ołtarz z czarnego marmuru, wykonany według projektu Franciszka Placidiego w latach 1743–1745. W nim ustawiono krucyfiks pochodzący z końca XIV w., którego tło stanowi srebrna trybowana blacha z połowy XVII w. Jest to słynny z cudów krzyż świętej królowej Jadwigi. Przed nim modliła się św. Jadwiga i według legendy przemówił do niej ukrzyżowany Chrystus. W związku z tym w 1987 relikwie królowej umieszczono w mensie ołtarza przed krucyfiksem. Tutaj 17 września 1912 mszę św. odprawił Angelo Giuseppe Roncalli, późniejszy papież Jan XXIII. W pobliżu znajdują się pomniki nagrobne projektu Placidiego, wykonane przez Mrowińskiego w latach 1753–1760: Michała Korybuta Wiśniowieckiego (zm. 1673) i jego żony Eleonory (zm. 1697) oraz Jana III Sobieskiego (zm. 1696) i jego żony Marii Kazimiery (zm. 1716). Naprzeciw ołtarze z 1747: św. Wacława (pośrodku), św. Jacka (na prawo) i św. Józefa (na lewo). W nich obrazy z postaciami patronów, pędzla Tadeusza Konicza (XVIII w.).
Południowe ramię ambitu.
Na prawo od sarkofagu Kazimierza Wielkiego wmurowano w ścianę brązową płytę, przedstawiającą kardynała Zbigniewa Oleśnickiego (zm. 1455). Wykonano ją w Wiedniu w warsztacie Kacpra Klemensa Zumbuscha, a wprawiono na obecnym miejscu w 1900 Znajduje się tu również nagrobek królowej Jadwigi (zm. 1399), wykonany w białym marmurze w 1902 przez Antoniego Madeyskiego. Tutaj, od 1949 roku, spoczywały szczątki królowej, wydobyte z grobowca pod ołtarzem głównym. Obecnie sarkofag jest pusty, ponieważ kości błogosławionej wtedy Jadwigi przeniesiono w 1987 do ołtarza z czarnym krucyfiksem. Nieopodal, w szklanej gablocie, znajdującej się nad komorą grobową Anny Cylejskiej, umieszczono drewniane regalia (berło i jabłko) wyjęte z grobu królowej. Naprzeciwko znajduje się brązowa płyta z podobizną Pawła Szydłowieckiego, sekretarza królewskiego (zm. 1506), wykonana przez warsztat Petera Vischera. Obok płyty pomnik (epitafium) kardynała Albina Dunajewskiego (zm. 1894), z popiersiem zmarłego z białego marmuru karraryjskiego, dłuta Mieczysława Leona Zawiejskiego z 1900.
Północne ramię ambitu.
Naprzeciw wejścia do zakrystii znajduje się płyta nagrobna dziekana krakowskiego Stanisława Borka (zm. 1556), odlana w 1558. Niedaleko kolejna płyta, ze srebra, przedstawiająca Jana III Sobieskiego po bitwie pod Wiedniem w 1683, wykonana w 1888 przez Józefa Hakowskiego według obrazu Jana Matejki w Pinakotece watykańskiej. Środkowe miejsce zajmuje wejście do krypta Wieszczów Narodowych.
Nawy boczne.
Nawa północna.
Po lewej stronie kaplicy Czartoryskich ustawiono renesansowy pomnik lekarza królewskiego, dra Bartłomieja Sabinka (zm. 1556). Obok wejścia do sieni kapitularza znajduje się nagrobek bpa Andrzeja Trzebickiego (zm. 1673), barokowy, z czarnego marmuru i złoconego brązu. Niedaleko umieszczono klasycystyczny nagrobek – Stanisława Ankwicza (zm. 1840), wykonany z białego marmuru kararyjskiego przez Franciszka Pozziego we Florencji. Powyżej owalna płyta poświęcona twórcy Legionów Polskich, gen. Janowi Henrykowi Dąbrowskiemu.
Nawa południowa.
Obok wejścia nagrobek Piotra Kmity st., wojewody krakowskiego (zm. 1553), stanowiący renesansowy posąg marmurowy z nieistniejącego już mauzoleum Kmitów, obecnie w XIX-wiecznej niszy. Na ścianie obok kaplicy umieszczono płytę nagrobną Piotra Kmity mł., wojewody krakowskiego (zm. 1505), wykonanej w norymberskiej pracowni Petera Vischera. Obok znajduje się nagrobek Piotra Boratyńskiego, kasztelana bełskiego (zm. 1558), sprawiony w 1559 przez żonę Barbarę z Dzieduszyckich, wykonany z piaskowca, zapewne przez któregoś z włoskich współpracowników Berrecciego. Na tablicy nagrobkowej widnieje napis:
Zakrystia.
Wzniesiona w 1322 jako "kaplica św. Małgorzaty". W 2 połowie XV w. przebudowano i przeznaczono ją na "zakrystię katedralną". Z nawy wiedzie do niej barokowy portal, wykonany przez Franciszka Placidiego w 1767. Sklepienie krzyżowo-żebrowe posiada na zwornikach najstarsze płaskorzeźby w Krakowie. Na ścianach barokowe obrazy.
Skarbiec Katedralny.
Zbudowana w latach 1481–1500 przez muratora Hanusza Blatfusa z Koszyc. Polichromię ścian i sklepienia wykonał Józef Mehoffer wraz z Janem Talagą (1900–1902).
W ciągu stuleci nagromadzono w skarbcu katedralnym wiele paramentów liturgicznych, regaliów i pamiątek historycznych. Wśród nich znajdują się m.in.: włócznia św. Maurycego, krzyż utworzony z dwóch diademów (księcia Bolesława Wstydliwego i jego żony św. Kingi), infuła z XIII w. tzw. św. Stanisława, racjonał z XV w. fundacji królowej Jadwigi, relikwiarz na głowę św. Stanisława z 1504 (dzieło Marcina Marcińca), ornat z haftowanymi scenami z życia św. Stanisława (podkład haftu stanowią figurki, rzeźbione przez Stanisława Stwosza), płaszcz koronacyjny Stanisława Augusta, kapa koronacyjna (wykonana na koronacje Michała Korybuta Wiśniowieckiego oraz jego żonę Eleonorę) oraz zabytkowe kielichy, monstrancje, krzyże, pierścienie biskupie, szaty liturgiczne, a także insygnia monarsze.
Niektóre z nich można oglądać w Muzeum Katedralnym.
Kapitularz.
Budynek pochodzi z XV w. fundacji księżnej ziębickiej. Początkowo pomieszczenia zajmowały mieszkania. Sto lat później Kapituła przebudowała go. W 1775 część wnętrz przekształcono na bibliotekę i archiwum. Kapitularz pokrywa polichromia z 1904 pędzla Henryka Uzięby.
Biblioteka kapitulna.
Założona w XI w., należy do najstarszych w Polsce. Obejmuje 230 kodeksów rękopiśmiennych, m.in. "Roczniki" i "Kalendarze Kapituły Krakowskiej" z XIII – XV w., pisma kronikarzy polskich z w. XVI – XVII, kazania postne z XVIII w., bogato iluminowane pisma liturgiczne (wśród nich trzytomowy "Graduał Jana Olbrachta" oraz "Mszał" i "Ewangeliarz" bpa Tomickiego – XVI w.), ponadto 170 inkunabułów i ok. 500 starodruków.

</doc>
<doc id="311580" url="https://pl.wikipedia.org/wiki?curid=311580" title="Saletra sodowa">
Saletra sodowa



</doc>
<doc id="311581" url="https://pl.wikipedia.org/wiki?curid=311581" title="Kodeks (książka)">
Kodeks (książka)

Kodeks – jedna z form książki. Jest to zbiór kart złączonych (szytych, klejonych) na jednym z brzegów nazywanym grzbietem książki. Karty kodeksu są z papirusu, pergaminu, albo papieru. Forma ta, stosowana od końca I wieku n.e., jest obecnie najpopularniejszą formą książki, do innych zaliczamy: zwój, leporello, książkę mówioną, książkę elektroniczną.
Nazwa "kodeks" pochodzi z łac. "codex" – 'pień drzewa', 'kloc drzewny'.
Pierwszorzędną zaletą kodeksu, która stanowi o jego przewadze nad zwojem papirusowym, jest łatwość konsultacji: kodeks można w każdej chwili otworzyć na dowolnej stronie, podczas gdy zwój papirusowy wymaga mozolnego przewijania.
Inną zaletą kodeksu jest możliwość pisania po obu stronach kart. T. C. Skeat szacuje, że w ten sposób zaoszczędza się ok. 44% materiału. W przypadku zwojów opistografia była rzadko stosowana (zwijać można było tylko w jedną stronę), a jeżeli już stosowano, po drugiej stronie zapisywano tekst innego dzieła. Kodeksy pozwalały więc na oszczędzanie materiału rękopiśmiennego. Częściej jednak niż zwoje podlegały uszkodzeniom. Niszczyły się zwłaszcza narożniki, ponadto często wypadały kartki. W przypadku rękopisów biblijnych rezultatem wypadania kartek może być brak zakończenia Ewangelii Marka (16,9-20) oraz tzw. Pericope adulterae w Ewangelii Jana (7,53 - 8,11) w wielu starożytnych kodeksach.
Pierwsze kodeksy.
Znane początki kodeksu sięgają 250 p.n.e. i związane są z Liber Linteus.
Pierwsze kodeksy pojawiły się za czasów Cesarstwa Rzymskiego i opierały się na systemie zszywania zapisanych po obu stronach kart. Wzmianki źródłowe na ten temat pochodzą z I wieku n.e. Ze względu na drogi materiał, pisanie tekstu po obu stronach było niewątpliwie dużą zaletą. Kolejnym etapem było klejenie kart. W najstarszych kodeksach pisano w kolumnach, bez odstępów między wyrazami i zdaniami. Taki sposób pisania określa się jako stychometryczny (gr. 'stichos' - rząd, linia). Już w IV wieku wchodzi w użycie kolometryczny (gr. 'kolon' - człon) system pisania, zastępujący brak interpunkcji. W każdej linii tekstu umieszczano tę część zdania, która miała wewnętrzny sens. Tę formę po dziś dzień się stosuje w przekładach partii poetyckich Pisma Świętego.
Ze względu na kształt liter kodeksy dzieli się na majuskułowe i minuskułowe.
Kodeksy chrześcijańskie.
 
W I wieku n.e. kodeksy używane są w literaturze pierwszych chrześcijan i zachowane z okresu ok. 100 lat po narodzeniu Chrystusa.
Tylko cztery spośród zachowanych dotychczas rękopisów Nowego Testamentu spisanych zostało na zwojach, ale aż trzy z nich jest tzw. opistografami, tzn. zwojami, po których drugiej stronie zapisano nowy tekst. Zachował się tylko jeden oryginalny zwój (formula_1). Kodeks upowszechnił się w IV wieku i wyparł zwój.
Teodor Cressy Skeat był zdania, że Ewangelia Marka od samego początku mogła być kodeksem.
Również Apokalipsa mogła być kodeksem. Dowodzi tego: 
Najstarszy rękopis Nowego Testamentu, Papirus Rylandsa 457 (formula_2), był kodeksem. Kodeks ten zawierał tekst Ewangelii Jana na około 130 stronach.
Kodeksy w Europie.
Kodeksy średniowieczne były to księgi zawierające teksty zarówno religijne, jak i świeckie (w tym rękopiśmienne kopie literatury antycznej). Pisano je na pergaminie, czyli odpowiednio wyprawionej skórze cielęcej, gdyż nie znano wówczas papieru. Przed rozpoczęciem pracy nad przepisywaniem tekstów, trzeba było zlikwidować chropowatość, wygładzając karty pumeksem lub ostrzem noża i nakreślić linie. Ozdabianie kart było bardzo pracochłonne. Iluminatorzy tworzyli niewielkie, lecz efektowne rysunki, tzw. iluminacje. Gotowe karty zszywano i oprawiano w płytki z kości słoniowej lub pozłacaną blachę wysadzaną klejnotami.
Największym rękopiśmiennym kodeksem jest Kodeks Gigas.
Po roku 1120 zaczęto pisać na papierze. Około roku 1400 papier dominował już w Europie.

</doc>
<doc id="311585" url="https://pl.wikipedia.org/wiki?curid=311585" title="Szczuczyn">
Szczuczyn



</doc>
<doc id="311588" url="https://pl.wikipedia.org/wiki?curid=311588" title="Plains, Georgia">
Plains, Georgia



</doc>
<doc id="311590" url="https://pl.wikipedia.org/wiki?curid=311590" title="Old Bridge (New Jersey)">
Old Bridge (New Jersey)

Old Bridge – jednostka osadnicza w hrabstwie Middlesex w stanie New Jersey w USA. Miejscowość należy do konglomeracji Old Bridge Township. Według danych z 2010 roku Old Bridge zamieszkiwało niespełna 24 tys. osób.

</doc>
<doc id="311591" url="https://pl.wikipedia.org/wiki?curid=311591" title="Old Bridge">
Old Bridge



</doc>
<doc id="311592" url="https://pl.wikipedia.org/wiki?curid=311592" title="Laurence Harbor (New Jersey)">
Laurence Harbor (New Jersey)

Laurence Harbor - jednostka osadnicza w hrabstwie Middlesex w stanie New Jersey w USA. Miejscowość należy do konglomeracji Old Bridge Township.

</doc>
<doc id="311593" url="https://pl.wikipedia.org/wiki?curid=311593" title="Laurence Harbor">
Laurence Harbor



</doc>
<doc id="311594" url="https://pl.wikipedia.org/wiki?curid=311594" title="E-Rotic">
E-Rotic

E-Rotic – niemiecko-szwajcarsko-amerykański zespół muzyczny założony w 1994 roku przez Lyane Leigh i Richarda Michaela Smitha.
W 1994 roku wydali pierwszy singel „Max Don't Have Sex With Your Ex”, który dostał się na szczyty list przebojów. Kolejny singel „Fred Come To Bed” stał się równie popularny jak poprzedni. 
Z powodu konfliktów z managerem rozstali się z nim w 1996 roku i założyli zespół S.E.X. Appeal.
Nowymi członkami zespołu stali się Jeanette Christensen ze Szwajcarii i amerykański raper Terence D’Arby (nie mylić z amerykańskim wokalistą i autorem piosenek Terencem Trent D’Arbym, aktualnie nagrywającym pod nazwiskiem Sananda Maitreya).
W ścisłej tajemnicy było utrzymywane to, że Lyane Leigh podkładała swój głos na kolejnych produkcjach zespołu E-Rotic. Dopiero na płycie „Gimme Gimme Gimme” wydanej w 2000 roku można było usłyszeć głos Jeanette Christensen.
Około października 1996 roku Terence D’Arby opuścił zespół, a jego miejsce zajął amerykański piosenkarz i tancerz Ché Jouaner. Jeanette odeszła z zespołu w 2001 roku, a kolejni członkowie zespołu, którzy dołączyli w międzyczasie to Yasemin, która opuściła zespół w 2002 roku i Lydia, która odeszła na początku 2004 roku.
Zespół E-Rotic zakończył działalność pod koniec 2003 roku po czym w 2014 roku reaktywował się.
W 2015 planują wydać album „Best Of”. Producentem i wydawcą płyty ma być „Icezone Music”.

</doc>
<doc id="311595" url="https://pl.wikipedia.org/wiki?curid=311595" title="Liga IDEA">
Liga IDEA

Liga IDEA – wspólne przedsięwzięcie Imperial College London, Technische Universiteit Delft, Eidgenössische Technische Hochschule Zürich, Rheinisch-Westfälische Technische Hochschule Aachen i ParisTech, którego zadaniem jest działanie na rzecz tworzenia międzynarodowych standardów w edukacji i nauce.
Studenci mają możliwość migrowania między uczelniami stowarzyszonymi w lidze.

</doc>
<doc id="311596" url="https://pl.wikipedia.org/wiki?curid=311596" title="ETH">
ETH

Obszar ETH / EPF (skrót z niem. "Eidgenössische Technische Hochschulen", fr. "Écoles Polytechniques Fédérales") – szwajcarski federalny obszar politechnik i instytutów technicznych, grupujący 6 publicznych, federalnych, autonomicznych instytucji naukowo-badawczych w Szwajcarii. Do obszaru ETH/EPF należą:
Obszar ETH/EPF podlega bezpośrednio Federalnemu Departamentowi Spraw Wewnętrznych (EDI/DFI), zarządzany jest przez Radę Politechnik Federalnych (ETH-Rat/CEPF) i dotowany budżetem przekraczającym 2.3 mld CHF w 2007. W ramach obszaru ETH/EPF pracuje ponad 550 profesorów i studiuje ponad 20.000 studentów, w tym ok. 4'200 doktorantów.

</doc>
<doc id="311598" url="https://pl.wikipedia.org/wiki?curid=311598" title="Krzysztof Krauze">
Krzysztof Krauze

Krzysztof Krauze (ur. 2 kwietnia 1953 w Warszawie, zm. 24 grudnia 2014 tamże) – polski reżyser, scenarzysta i operator filmowy, komandor Orderu Odrodzenia Polski.
Swoją karierę zaczynał jako reżyser filmów krótkometrażowych ("Deklinacja", 1979) oraz dokumentów ("Jest", 1984). Sławę twórcy zajmującego się problematyką społeczną zdobył obficie nagradzanymi filmami "Dług" (1999) oraz "Plac Zbawiciela" (2006). Realizował też biografie Nikifora Krynickiego ("Mój Nikifor", 2004) oraz Bronisławy Wajs ("Papusza", 2013). Przy "Placu Zbawiciela" oraz "Papuszy" współpracował ze swoją małżonką Joanną Kos-Krauze, która dokończyła po jego śmierci film "Ptaki śpiewają w Kigali" (2017).
W filmach Krauzego przeważały albo fabularyzowane warianty prawdziwych historii, albo biografie prawdziwych postaci, w których istotną rolę odgrywały wartości chrześcijańskie takie jak empatia, miłosierdzie, przebaczenie. Laureat licznych nagród, między innymi nagrody FIPRESCI na Krakowskim Festiwalu Filmowym (za "Deklinację")"," Złotych Lwów na Festiwalu Polskim Filmów Fabularnych (za "Dług" i "Plac Zbawiciela") oraz Kryształowego Globusa na Międzynarodowym Festiwalu Filmowym w Karlowych Warach (za "Mojego Nikifora").
Życiorys.
Urodził się 2 kwietnia 1953 w Warszawie jako syn aktorki Krystyny Karkowskiej oraz warszawskiego adwokata, dyrektora Caritas i założyciela Komitetu do Walki z Gruźlicą. W 1976 ukończył studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej w Łodzi. W latach 1978–1983 związany był ze Studiem Małych Form Filmowych Se-Ma-For, natomiast w latach 1983–1985 – ze Studiem Filmowym im. K. Irzykowskiego. W okresie stanu wojennego mieszkał w Wiedniu, gdzie pracował jako sprzątacz, szatniarz i członek ekipy remontowej.
Od 1985 do 1995 współpracował z Zespołem Filmowym „Tor”. W 2001 został członkiem Europejskiej Akademii Filmowej, a w 2007 – członkiem Zarządu Głównego Stowarzyszenia Filmowców Polskich. W roku 2008 objął funkcję przewodniczącego Rady Polskiego Instytutu Sztuki Filmowej.
Filmy krótkometrażowe i dokumenty.
Krótkometrażowym debiutem fabularnym Krauzego były "Symetrie" (1977), po których reżyser nakręcił "Elementarz" (1978) oraz "Dwa listy" (1979), aczkolwiek z niechęcią się o nich wypowiadał. Uznanie międzynarodowe początkującemu reżyserowi przyniosła dopiero "Deklinacja" (1979), dotycząca patologicznej relacji między nadopiekuńczą samotną matką a bezwolnym synem. Za "Deklinację" Krauze otrzymał Brązowego Lajkonika oraz nagrodę FIPRESCI na Krakowskim Festiwalu Filmowym.
Gdy w 1981 wprowadzony został w Polsce stan wojenny, Krauze mieszkał jako emigrant zarobkowy w Austrii oraz we Francji. Powróciwszy w 1983 roku do kraju, w Studiu im. Karola Irzykowskiego bez niczyjego zamówienia nakręcił godzinny dokument "Jest" (1984), relację ze współczesnej pielgrzymki wielopokoleniowej społeczności na Jasną Górę i dwudziestoletniej walki o wybudowanie kościoła w wiosce, w której społeczność ta mieszka. Dystrybuowany nieoficjalnie film Krauzego okazał się jednym z najważniejszych filmów drugiego obiegu wydawniczego.
Filmy fabularne.
Pierwsze filmy (1988–1999).
Pełnometrażowym debiutem fabularnym Krauzego był "Nowy Jork, czwarta rano" (1988), do którego napisał scenariusz razem z Andrzejem Rozesłańcem i Janem Tomczakiem. Historia dwojga zakochanych w sobie młodzieńców marzących o szybkim i nielegalnym dorobieniu się oraz wyjeździe do Stanów Zjednoczonych otrzymała na Festiwalu Polskich Filmów Fabularnych nagrodę za najlepszy debiut, choć zdaniem Tadeusza Lubelskiego cechowała się populistycznym przesłaniem, wyrażonym zresztą w jednym z wywiadów przez samego Krauzego:
Współczesny film znużył się już dydaktyką. Nastąpił zmierzch wiary w ideologię, naukę. Minęły czasy, gdy mówiono z ekranu maksymami filozoficznymi, a ludzie pokornie tego słuchali. Koniec mentorstwa, lekcji wychowawczej. [...] Jeżeli reżyser adresuje dzisiaj film do masowej widowni, musi odpowiedzieć sobie na trzy pytania: Czy jest w moim filmie coś, co chciałaby obejrzeć młodzież? Czy opowiadam zdarzenia poprzez młodych, plebejskich bohaterów? Czy opowiadam w konwencji, którą akceptuje młodzież?
Jednak "Nowy Jork, czwarta rano" okazał się dla młodego reżysera „katastrofą”; reżyser po latach wspominał swoją rozmowę z Krzysztofem Kieślowskim, gdy spytał reżysera "Amatora", „dlaczego pozwolił mi ten film zrobić. Odpowiedział, że nie chciał go zatrzymać, bo bał się, że coś we mnie pęknie. I tak pękło. Przez 8 lat nie stanąłem za kamerą”. W pierwszej połowie lat 90. Krauze realizował jedynie filmy dokumentalne, wśród nich "Naukę na całe życie" (1993), portret farmakologa Ryszarda Grylewskiego; "Spadł, umarł, utonął" i "Kontrwywiad" (1994) o okolicznościach śmierci Stanisława Pyjasa; a także "Departament IV" (1996) o wydziale Ministerstwa Spraw Wewnętrznych, który w czasach Polskiej Rzeczypospolitej Ludowej inwigilował Kościół katolicki.
Z ustaleń poczynionych przez Krauzego w filmach dokumentalnych wynikły "Gry uliczne" (1996), film fabularny utrzymany w realiach "political fiction" i dedykowany gustom młodzieży epoki transformacji ustrojowej w Polsce. Krauze z osobistych pobudek wybrał jako swój temat fikcyjne śledztwo w sprawie śmierci Pyjasa, zamordowanego w 1977 za działalność opozycyjną. Jak twierdził Krauze, wybrał ów temat w ramach „zadośćuczynienia za lata 70., gdy studiowałem w szkole filmowej i nie potrafiłem włączyć się w rodzący się wtedy ruch sprzeciwu. Gdybym wtedy powiedział systemowi «nie», musiałbym rozstać się z myślą o robieniu filmów”. Scenariusz do "Gier ulicznych" Krauze napisał wraz z dziennikarzem Jerzym Morawskim, ukazując śledztwo za pomocą konwencji teledyskowej, streszczanej przez Lubelskiego następująco: „szybkie tempo opowiadania, pełne atrakcji typowych dla neotelewizji (wstawki animowane) i pokoleniowego obyczaju (clubbing, dyskoteki)”. W role reporterów wikłających się w śledztwo wcielili się debiutujący Redbad Klynstra oraz znany wcześniej z "Samowolki" Robert Gonera. "Gry uliczne" zostały uhonorowane Nagrodą Jury na Festiwalu Polskich Filmów Fabularnych, ale poczynione w nich ustalenia straciły ważność już w 2001 roku, gdy donosicielem odpowiedzialnym za wydanie Pyjasa nie okazał się znany senator (jak w filmie), lecz przyjaciel Pyjasa i redaktor „Gazety Wyborczej”, Lesław Maleszka.
Po realizacji "Gier ulicznych" Krauzego i Morawskiego zainteresowała sprawa dwóch młodych warszawskich biznesmenów, Artura Brylińskiego i Sławomira Sikory, którzy na początku lat 90. XX wieku byli terroryzowani, torturowani i zastraszani przez gangstera Grzegorza Gmitrzaka, który obiecał im przedtem pomoc w poręczeniu kredytu, a potem wymuszał na nich spłacenie nieistniejącego długu. Nie mogąc znaleźć wsparcia w prokuraturze i policji, w nocy z 8 na 9 marca 1994 dokonali samosądu na Gmitrzaku oraz jego osobistym ochroniarzu, Mariuszu Kłosie. Ich proces sądowy skończył się w listopadzie 1997, zostali skazani na 25 lat więzienia. Tego samego miesiąca Krauze wraz z Morawskim odwiedzili obu skazanych, zbierając materiały mające posłużyć do realizacji filmu, który przyczyniłby się do ich rehabilitacji. Na bazie zebranego materiału powstał scenariusz do kolejnego filmu Krauzego, "Długu" (1999). Role ekranowych postaci, których pierwowzorami stali się Bryliński i Sikora, odegrali Robert Gonera i Jacek Borcuch. "Dług" wywołał poruszenie w polskich mediach, a z czasem doczekał się miana polskiego odpowiednika "Funny Games" (1997) Michaela Hanekego; za jego realizację Krauze otrzymał Złote Lwy na Festiwalu Polskich Filmów Fabularnych, a po latach od jego produkcji wobec Sikory i Brylińskiego zostało zastosowane (decyzją odpowiednio prezydentów Aleksandra Kwaśniewskiego i Bronisława Komorowskiego) prawo łaski.
Współpraca z Joanną Kos-Krauze (po 1999).
Gdy zakończyła się realizacja "Długu", Krauze zajął się reżyserią miniserialu telewizyjnego "Wielkie rzeczy". Gwałtowną zmianę w jego twórczości zapoczątkowała żona, Joanna Kos-Krauze, która nakłoniła go, aby zainteresował się nakręceniem filmu poświęconego malarzowi-prymitywiście Nikiforowi Krynickiemu. W "Moim Nikiforze" (2004) brawurową kreację tytułowego malarza stworzyła Krystyna Feldman, aczkolwiek główna uwaga Krauzego skupiła się na postaci Mariana Włosińskiego, niespełnionego artysty, który poświęcił swoją karierę i życie osobiste dla roztoczenia opieki nad bardziej utalentowanym malarzem. Katarzyna Jabłońska z pisma „Więź” pisała, iż "Mój Nikifor" „to dzieło skończone – od pierwszego kadru po zaskakujący i fascynujący finał, w sensie artystycznym kompletne, a jednocześnie pełne przestrzeni”. Film Krauzego odniósł również sukces międzynarodowy, zdobywając główną nagrodę (Kryształowy Globus) na Międzynarodowym Festiwalu Filmowym w Karlowych Warach.
Kolejny film Krauzego, zrealizowany już wspólnie z Joanną Kos-Krauze, "Plac Zbawiciela" (2006) również powstał na podstawie reportażu opublikowanego na łamach „Super Expressu”, opisującego losy porzuconej przez męża kobiety z Warszawy, która próbowała odebrać życie sobie oraz dwóm kilkuletnim synom (została odnaleziona niedaleko placu Zbawiciela i odratowana wraz z dziećmi). Para reżyserów obsadziła w roli matki Jowitę Budnik; rolę jej męża odegrał Arkadiusz Janiczek, podczas gdy wrogą jej teściową zagrała Ewa Wencel. "Plac Zbawiciela" został pozytywnie oceniony przez polskich krytyków; Tadeusz Sobolewski twierdził, że dzieło małżeństwa Krauze jest „najważniejszym filmem polskim ostatnich lat”, podczas gdy Kazimiera Szczuka odczytywała film jako utwór o pogardzanej pracy kobiet w gospodarstwach domowych, „degradacji i wykluczeniu z rynku pracy”, a także prorodzinnej polityce kryjącej w sobie brutalność skierowaną przeciwko kobiecości. "Plac Zbawiciela" został nagrodzony kolejnymi Złotymi Lwami. W 2009 Krauze przewodniczył jury 34. Festiwalu Polskich Filmów Fabularnych.
"Papusza" (2013), kolejna produkcja małżeństwa Krauze, poświęcona została romskiej poetce Bronisławie Wajs. Zmagała się ona z ostracyzmem swojej społeczności, gdy przetłumaczony i opublikowany przez Jerzego Ficowskiego tomik poezji Wajs został uznany przez Romów za przejaw zdrady ich tajemnicy. Ewelina Wejbert-Wąsiewicz pisała, iż „z perspektywy feministycznej "Papusza" to film o kobiecie, która wystąpiła przeciw obowiązującym w jej społeczności normom, miała silną potrzebę tworzenia i determinację wewnętrzną”. Był to ostatni film ukończony przez Krzysztofa Krauzego; w trakcie realizacji utworu "Ptaki śpiewają w Kigali" (2017) o ludobójstwie w Rwandzie reżyser zmarł, a film dokończyła jego małżonka.
Niezrealizowane projekty.
Pod koniec swojego życia Krzysztof Krauze planował zrobić film biograficzny na temat Czesława Niemena, co zaproponowała mu wdowa po wokaliście – Małgorzata Niemen. Rozważał też nakręcenie wraz z żoną filmu pt. "Maestro", w założeniu opartego na książce Marcina Kąckiego pod tym samym tytułem o śledztwie w sprawie molestowania nastoletnich chórzystów w chórze Polskie Słowiki. Śmierć Krauzego spowodowała, że żaden z tych projektów nie doszedł do skutku.
Styl filmowy.
Łukasz Maciejewski na łamach „Polityki” streszczał metodę pracy reżyserskiej Krzysztofa Krauzego słowami, iż temu ostatniemu „obce jest tempo Woody’ego Allena. Każdy projekt przygotowuje latami, dopracowuje detale, dyskutuje z ekipą, w tym czasie powstają kolejne wersje scenariusza”. Marcin Mindykowski z „Kina” pisał, że twórczość Krzysztofa Krauzego cechuje się „wiarą w rzeczywistość i wiarą w człowieka”:
Za tą pierwszą stało trafne rozpoznanie – poczynione na długo przed falą popularności literatury faktu – że wydarzenia zaczerpnięte z realnego życia mają w sobie potencjał angażujących i bliskich widzowi opowieści, a przy tym niosą trudną do uzyskania w czystej fikcji prawdę i wiarygodność. Z kolei wiara w człowieka – choć wyznawana przez reżysera bez naiwności i złudzeń – sprawiła, że tworzył kino nie tylko uważne i wrażliwe społecznie, ale po prostu głęboko humanistyczne.
Mindykowski zwrócił uwagę, że najważniejsze filmy nakręcone przez Krauzego hołdowały wrażliwości Bohumila Hrabala i Franza Kafki, a zarazem „były albo fabularyzowanymi wariantami historii opartych na faktach, albo biografiami prawdziwych postaci”, w których ważną rolę odgrywają chrześcijańskie wartości: „miłosierdzie, empatia, solidarność, przebaczenie, możliwość odkupienia win”. Sebastian Jagielski lokował twórczość Krauzego oraz jego ostatniej małżonki w tradycji realizmu społecznego spod znaku Mike’a Leigha.
Poglądy.
Krzysztof Krauze był zwolennikiem transformacji ustrojowej w Polsce po 1989 roku, ale z przerażeniem obserwował jej dalekosiężne następstwa. Jak twierdził w 2009 roku, „«„Solidarność”» rozumiałem jako emanację tolerancji i demokracji. Byłem zdziwiony, gdy po 1989 r. pod tym szyldem wypłynęła skrajna prawica”. Krauze ze sceptycyzmem wyrażał się o wiecowej polityce przedstawicieli solidarnościowej prawicy: „Człowiek, który sięga po tubę, zaczyna kierować się reakcjami tłumu. [...] A gdy już nadchodzi czas budowania państwa i tworzenia prawa, wiecowa psychologia przestaje się sprawdzać. Potrzeba wtedy ciszy, spokoju, subtelności”.
W 2009 roku Krauze wziął udział w bojkocie Telewizji Polskiej, której prezesem był wówczas uznawany za antysemitę Piotr Farfał. Równocześnie protestował przeciwko próbom marginalizacji mediów publicznych przez rządzącą wówczas w Polsce Platformę Obywatelską. Krauze postulował całkowite odpolitycznienie mediów publicznych, albowiem „telewizja w istocie rzeczy jest dla przeciętnego widza przewodnikiem, może rozładowywać napięcia, zapobiegać konfliktom”. W 2011 roku był jednym z sygnatariuszy listu do kolejnego prezesa TVP Juliusza Brauna, protestując przeciwko zwolnieniu dyrektora TVP Kultura Krzysztofa Koehlera.
Życie prywatne, choroba, śmierć.
Krzysztof Krauze był żonaty czterokrotnie. Nie ujawniał, kim była jego pierwsza małżonka, jednak jego małżeństwo zawarte w 1974 rozpadło się po dziewięciu miesiącach. Drugą żoną reżysera w latach 1979–1983 była aktorka Ewa Sałacka, natomiast trzecią, w latach 1983–1999 – Małgorzata Szurmiej, córka dyrektora Teatru Żydowskiego w Warszawie, z którą miał córkę Sarę Karolinę. Od 2005 aż do swej śmierci był żonaty z reżyserką i scenarzystką Joanną Kos-Krauze.
Od 2006 Krauze chorował na raka prostaty, bagatelizował jednak swoją chorobę. Dopiero po 2009, gdy miał „przerzuty w kościach”, przyznawał się do swoich zaniedbań: „To nie jest tak, że ja tego raka dostałem w genach albo żyłem w jakimś zatrutym środowisku, tylko po prostu paliłem papierosy. Nie piłem wody z ołowiem, tylko piłem wino. To jest mój styl życia, to ja to wybrałem”. W „Gazecie Wyborczej” deklarował się jako zwolennik eutanazji: „Śmierć to czasami jedyne lekarstwo na życie. Chcę mieć do niego prawo”.
Zmarł 24 grudnia 2014 roku po ośmioletniej walce z nowotworem, został pochowany na cmentarzu rzymskokatolickim w Kazimierzu Dolnym.
Odznaczenia, wyróżnienia.
Krzysztof Krauze został uznany w 1997 przez redakcję dziennika „Życie” za „Człowieka Roku”. W 2005 otrzymał nagrodę „Wielkiego FeFe” na 12. Festiwalu Filmowym „FeFe Felliniada” w Warszawie, a w 2013 – nagrodę Złotego Glana przyznaną przez kino „Charlie” w Łodzi. W 2010 otrzymał „Koronę Sandomierską” oraz tytuł Reżysera NieZwykłego na Festiwalu Filmów-Spotkań NieZwykłych w Sandomierzu. W 2011 odznaczony został Krzyżem Oficerskim Orderu Odrodzenia Polski. W 2015 roku prezydent Bronisław Komorowski odznaczył go pośmiertnie Krzyżem Komandorskim Orderu Odrodzenia Polski za wybitne osiągnięcia w twórczości artystycznej i za zasługi w promowaniu polskiej sztuki filmowej w świecie.

</doc>
<doc id="311599" url="https://pl.wikipedia.org/wiki?curid=311599" title="Piscataway Township (New Jersey)">
Piscataway Township (New Jersey)

Piscataway Township – miejscowość w hrabstwie Middlesex w stanie New Jersey w USA. Piscataway Township jest zarządzany na zasadzie Faulkner Act.

</doc>
<doc id="311601" url="https://pl.wikipedia.org/wiki?curid=311601" title="Piscataway Township">
Piscataway Township



</doc>
<doc id="311602" url="https://pl.wikipedia.org/wiki?curid=311602" title="Piscataway">
Piscataway



</doc>
<doc id="311603" url="https://pl.wikipedia.org/wiki?curid=311603" title="Urząd Ochrony Konkurencji i Konsumentów">
Urząd Ochrony Konkurencji i Konsumentów

Urząd Ochrony Konkurencji i Konsumentów (UOKiK) – polski urząd antymonopolowy obsługujący Prezesa Urzędu Ochrony Konkurencji i Konsumentów, który jest centralnym organem administracji rządowej, działający na podstawie "ustawy z dnia 16 lutego 2007 r. o ochronie konkurencji i konsumentów". Organizację Urzędu określa statut nadany w drodze zarządzenia przez Prezesa Rady Ministrów.
Zgodnie z przepisami transakcja podlega zgłoszeniu do urzędu antymonopolowego, jeżeli biorą w niej udział przedsiębiorcy, których łączny obrót w roku poprzedzającym przekroczył 1 mld euro na świecie lub 50 mln euro w Polsce.
Historia.
Pierwszym organem antymonopolowym w rodzącej się polskiej gospodarce wolnorynkowej był minister finansów, który swoje działania w zakresie ochrony krajowego rynku oraz jego uczestników przed praktykami monopolistycznymi jednostek gospodarczych realizował, korzystając z przyznanych mu kompetencji przez "ustawę z 28 stycznia 1987 r. o przeciwdziałaniu praktykom monopolistycznym w gospodarce narodowej".
W celu zapewnienia rozwoju konkurencji, ochrony podmiotów gospodarczych narażonych na stosowanie praktyk monopolistycznych oraz ochrony interesów konsumentów, "ustawą z dnia 24 lutego 1990 r. o przeciwdziałaniu praktykom monopolistycznym" powołano Urząd Antymonopolowy, jako centralny organ administracji państwowej w sprawach przeciwdziałania praktykom monopolistycznym, podległy Radzie Ministrów. Uchylona została poprzednia ustawa, tym samym minister finansów utracił kompetencje organu antymonopolowego na rzecz Urzędu Antymonopolowego. W 1996 nastąpiła zmiana nazwy Urzędu na Urząd Ochrony Konkurencji i Konsumentów. Obecnie funkcję organu antymonopolowego pełni Prezes Urzędu.
Organizacja.
Prezes Urzędu.
Prezes Urzędu jest centralnym organem administracji rządowej właściwym w sprawach ochrony konkurencji i konsumentów. Prezes Rady Ministrów sprawuje nadzór nad działalnością Prezesa Urzędu.
Prezes Urzędu jest:
Prezes Rady Ministrów powołuje i odwołuje Prezesa Urzędu spośród osób wyłonionych w drodze otwartego i konkurencyjnego naboru. Odwołany Prezes Urzędu pełni obowiązki do dnia powołania jego następcy.
Jednostki organizacyjne.
W skład Urzędu wchodzą komórki organizacyjne Centrali Urzedu:
a także delegatury Urzędu (w Bydgoszczy, Gdańsku, Katowicach, Krakowie, Lublinie, Łodzi, Poznaniu i Wrocławiu) i laboratoria nadzorowane przez Prezesa Urzędu.
Budżet, zatrudnienie i wynagrodzenia.
Wydatki i dochody Urzędu Ochrony Konkurencji i Konsumentów są realizowane w części 53 budżetu państwa. Najważniejsze źródło dochodów Urzędu stanowią kary nakładane na przedsiębiorstwa za nieprzestrzeganie przepisów ustawy o ochronie konsumentów i konkurencji.
W 2017 wydatki UOKiK wyniosły 68,47 mln zł, a dochody 39,89 mln zł. Przeciętne zatrudnienie w przeliczeniu na pełne etaty wyniosło 452 osoby, a średnie miesięczne wynagrodzenie brutto 6345 zł.
W ustawie budżetowej na 2018 wydatki Urzędu zaplanowano w wysokości 75,63 mln zł, a dochody 26,03 mln zł.
Działalność.
Dla potrzeb konsumentów szukających bezpłatnej porady w 2012 r. Urząd Ochrony Konkurencji i Konsumentów uruchomił na stronie serwisu internetowego UOKiK centrum elektronicznych porad.
UOKiK prowadzi rejestr, który gromadzi niezgodne z prawem zapisy, tak zwane klauzule niedozwolone (abuzywne).
UOKiK prowadzi działalność edukacyjną. Od 2008 r. organizowany jest konkurs na najlepszą pracę magisterską. Pierwsze dwie edycje poświęcone były ochronie konkurencji, a w 2011 r. poszerzono tematykę o ochronę konsumentów. Od 2015 r. wybierane są również najlepsze prace doktorskie.
Od 2022 roku UOKiK finansuje ogólnopolski projekty edukacji konsumenckiej pt. „Młodzież z prawem na cz@sie”.
Krytyka działań UOKiK.
Jego decyzje krytykowane były m.in. przez związki zawodowe działające w spółce Baterpol za zakaz przejęcia przedsiębiorstwa Orzeł Biały. Słuszność tej decyzji została potwierdzona przez sąd.
Zezwolił na połączenie satelitarnych platform cyfrowych n i Cyfra+ w nc+, mimo że stwierdził, że "„na obszarach nieobjętych działalnością sieci kablowych operatorzy platform satelitarnych konkurują wyłącznie między sobą”", a z sieci kablowych korzysta 4,6 mln gospodarstw domowych z 13,5 mln w Polsce.

</doc>
<doc id="311604" url="https://pl.wikipedia.org/wiki?curid=311604" title="Limmat">
Limmat

Limmat – rzeka w Szwajcarii, która ma źródło w Zurychu u północnego końca Jeziora Zuryskiego, skąd płynie w północno-zachodnim kierunku, gdzie po 35 km wpada do rzeki Aare, na północ od małego miasteczka Brugg.
Jej główne dopływy to Sihl (w Zurychu) i Reppisch (w Dietikon).
Główne miasta, przez które przepływa, oprócz Zurychu, to o wiele mniejsze Dietikon, Wettingen i Baden oraz małe wioski pomiędzy nimi.
Jak z większości szwajcarskich rzek, jest z niej intensywnie uzyskiwana energia elektryczna: na 35 km jej długości znajduje się nie mniej niż dziesięć elektrowni wodnych.

</doc>
<doc id="311605" url="https://pl.wikipedia.org/wiki?curid=311605" title="S.E.X. Appeal">
S.E.X. Appeal

S.E.X. Appeal - niemiecka grupa muzyczna eurodance/pop.
Zespół został utworzony na początku 1996 roku przez Lyane Leigh i Richarda Michaela Smitha, po tym jak rozstali się pod koniec 1995 roku z producentem Davidem Brandesem, z którym tworzyli formację E-Rotic.
Ich pierwszy singel zatytułowany "Voulez Vous Coucher Avec Moi" został zaprezentowany w dyskotece "Fun" w Monachium. Na koncercie, który trwał 40 minut zaprezentowali również "Come On Baby" i przeróbkę nagrania George-a Michaela "I Want Your Sex". W 1997 roku zespół przestał chwilowo istnieć ponieważ Richard dołączył do zespołu Magic Affair. Reaktywacja grupy nastąpiła kiedy Lyane poznała Gino Gilliana z Singapuru. Wspólnie wydali drugi singel pod szyldem S.E.X. Appeal: "Life Goes Up - Life Goes Down". W lutym 1998 roku został wydany przez niemiecką firmę Jupiter Records trzeci singel "Dirty Talk". W sierpniu 1998 roku grupa wydała czwarty singel "Sex Is A Thrill With The Pill" wydany przez 69 Records i Jupiter Records, a także w Japonii przez Toshiba-EMI i w krajach skandynawskich i Rosji przez Sony. Singel "Hanky Spanky" został wydany w lipcu 1999 roku przez firmę 3H Music Production, którą założyła Lyane razem ze swoim bratem Thijsem. 

</doc>
<doc id="311608" url="https://pl.wikipedia.org/wiki?curid=311608" title="Masterboy">
Masterboy

Masterboy to niemiecka grupa muzyczna, której założycielami są Tommy Schleh i Enrico Zabler. Założony w 1990 zespół odnosił liczne sukcesy w Europie, Azji, Oceanii i Ameryce Południowej w połowie lat 90. Masterboy jest jedną z najbardziej reprezentatywnych grup energetycznej sceny eurodance lat 90. a ich styl muzyczny rozciągał się od muzyki dance do pop. Od początku powstania zespołu Tommy i Enrico współpracowali z trzema głównymi wokalistkami oraz z Lukasem Cordalisem pseudonim Skywalker, który miał swój udział przy tworzeniu kolejnych kompozycji podczas pracy w studiu nagrań. Ich największe przeboje to „Feel The Heat Of The Night”, „Everybody Needs Somebody”, „I Got To Give It Up”, „Is This The Love”, „Show Me Colours”, „Anybody”.
Historia zespołu.
Narodziny zespołu i zdobywanie sławy.
Tommy i Enrico poznali się przypadkowo latem 1989 w dyskotece Legend w Londynie gdzie Tommy pracował jako DJ. Podczas rozmowy okazało się, że obaj pochodzą z Niemiec, z regionu Badenii-Wirtembergii i mieszkali zaledwie około 15 km od siebie. Podjęli decyzję o współpracy i w styczniu 1990 roku zrealizowali swoje plany i stworzyli grupę, którą nazwali Masterboy. Nazwa wzięła się stąd, że firma stołu mikserskiego, który posiadali miała w swojej nazwie „Master”, a „boy” to chłopak po angielsku. Od razu zabrali się do pracy i jeszcze w tym samym miesiącu wydali pierwszy singel „Dance To The Beat”, który w lipcu dostał się na listy przebojów, na których przebywał przez 16 tygodni z rzędu. Utwór ten został skomponowany specjalnie na otwarcie dyskoteki Kinky i początkowo miał być sprzedawany tylko tam.
Pierwszy singel spowodował, że zdobyli rzesze fanów, którzy domagali się więcej muzyki. Ich dotychczasowe zainteresowania: tenis, squash i szybkie samochody musiały zostać odłożone na bok, gdyż praca nad kolejnym singlem w studiu nagrań zajmowała im dużo czasu. W listopadzie 1990 fani dostali kolejną porcję muzyki bo wtedy ukazał się singel „Shake It Up And Dance”, do którego w grudniu nakręcili teledysk. Również i tym razem singel dostał się na szczyty list przebojów.
W marcu 1991 rozpoczęli pracę nad pierwszym albumem, a w międzyczasie brali udział w niezapomnianych koncertach, pokazach telewizyjnych, transmisjach radiowych i imprezach. Fala fascynacji ich muzyką zalała całą Europę. Latem zespół świętował sukces jaki osiągnęły ich single na listach przebojów. Dostali propozycję od brytyjskiej grupy Pet Shop Boys, która chciała żeby singel „Shake It Up And Dance” został wydany w Anglii przez ich firmę fonograficzną Spaghetti Records. W lipcu 1991 światło dzienne ujrzał trzeci singel „I Need Your Love” a we wrześniu gotowy był ich pierwszy album The Masterboy Family.
Rok 1992 zespół spędził na występach w Niemczech i poza granicami kraju. Szukali również nowego innowacyjnego brzmienia dla zespołu spędzając przy tym mnóstwo czasu za stołami mikserskim przygotowując nowy materiał do wydania. Efektem pracy były single „Keep On Dancing” i „O-oh Noche Del Amor”.
W lipcu 1993 wydali drugi album Feeling Alright, na którym po raz pierwszy można usłyszeć głos Beatrice Obrecht występującej pod pseudonimem Trixi Delgado. Niedługo potem ukazał się pierwszy singel z tego albumu „Fall In Trance”, który natychmiast znalazł się na najwyższych pozycjach list przebojów muzyki dance w takich krajach jak Francja, Anglia, Austria, Włochy i oczywiście Niemcy. Następnym singlem był „Everybody Needs Somebody” wydany w sierpniu 1993 dotarł na 41 miejsce na liście przebojów Top 100. Zajmował również niezłe pozycje na wszystkich europejskich i nie tylko listach przebojów muzyki dance. Dotarł do pierwszej dziesiątki we Francji i Brazylii, do pierwszej dwudziestki w Szwecji, Kanadzie, Austrii, Szwajcarii oraz Izraelu gdzie był na 17 miejscu, a w pierwszej trzydziestce był w pozostałych jedenastu krajach.
W lutym 1994 został wydany singel „I Got To Give It Up”, do którego teledysk został nakręcony w Londynie i który był często pokazywany w stacjach telewizyjnych MTV i VIVA. Kolejnym wielkim przebojem stał się przełomowy singel „Feel The Heat Of The Night” wydany w lipcu 1994, a w sierpniu ukazał się trzeci album Different Dreams. Do września singel „Feel The Heat Of The Night” sprzedał się w Niemczech w ilości ponad 300 000 egzemplarzy co dało mu status złotej płyty. Szturmem wdarł się praktycznie na wszystkie taneczne parkiety Europy. We Francji dostał się na drugie miejsce listy przebojów i pozostawał na nim przez 4 tygodnie, a przez następne 6 tygodni utrzymywał się w pierwszej dziesiątce. Na listy przebojów powrócił w maju 1995 co dało łącznie prawie 8 miesięcy pobytu na listach. To bezprecedensowe osiągnięcie będzie bardzo trudne do powtórzenia przez innego europejskiego wykonawcę muzyki dance.
We wrześniu 1994 rozpoczęli tournée po Niemczech trwające 4 miesiące, podczas którego dali ponad 40 koncertów, a w listopadzie gotowy był kolejny singel „Is This The Love”. Błyskawicznie dostał się do pierwszej dwudziestki list przebojów i pozostawał na niej przez kilka tygodni. W międzyczasie po wydaniu we Francji singli „Feel The Heat Of The Night” oraz „Is This The Love” wybuchła prawdziwa histeria na punkcie zespołu. W marcu 1995 album Different Dreams osiągnął we Francji status złotej płyty i dostał się na 7 miejsce listy przebojów albumów. Na najwyższe pozycje list przebojów dostały się 3 single Masterboy, sprawiając że grupa zdobyła we Francji pierwsze miejsce dla zagranicznego zespołu grającego muzykę dance.
W marcu 1995 rozpoczęli koncertowanie w Brazylii. To co się tam działo przeszło ich najśmielsze oczekiwania. Ich przeboje przebywały na pierwszych miejscach brazylijskich list przebojów przez 4 tygodnie i były emitowane w stacjach radiowych co najmniej 20 razy dziennie. Wystąpili również w roli rozpoczynających dwa brazylijskie festiwale w centrum São Paulo i na plaży Ipanema w Rio de Janeiro, gdzie prawie 70 000 fanów śpiewało razem z nimi i biło brawo podczas ich wystąpienia.
Przełom w karierze.
Grupa przestała odnosić sukcesy, gdy ich charyzmatyczna wokalistka Trixi Delgado odeszła z zespołu w lipcu 1996 r. Jej miejsce zajęła mieszkająca w Niemczech amerykańska wokalistka Linda Rocco, która po raz pierwszy wystąpiła z zespołem w singlu „Mister Feeling”, do którego teledysk nakręcono w południowej Hiszpanii.
We wrześniu 1997 Tommy Schleh stworzył swój solowy projekt, który nazwał Klubbingman i nie miał czasu pracować razem z grupą. W tym czasie pozostali członkowie zespołu zajęli się produkcją dwóch singli dla wykonawcy ukrywającego się pod pseudonimem Dj Phantasma zatytułowanych „Welcome To The Club” i „Revolution”. W styczniu 1998 już bez Tommy’ego wydali singel „Nights Of Broadway”, który był przeróbką starego kawałka. Nagranie było utrzymane w stylu R&amp;B z lekkim wpływem eurodance i odbiegało klimatem od tego co do tej pory tworzyli. Następny singel „Dancing Forever” wydany w sierpniu 1998, mimo że w stylu dance house nadal nie przypominał ich wcześniejszych nagrań.
Kolejne zmiany w zespole.
W czerwcu 1999 Linda opuszcza zespół, a zastępuje ją Annabell Krischak znana również jako Annabell Kay. Po raz pierwszy mogliśmy ją usłyszeć w singlu „Porque Te Vas”, który się ukazał 28 czerwca 1999. Również była to przeróbka starego nagrania, lecz tym razem w starym dobrym stylu.
W sierpniu 2001 r. fanów zespołu zelektryzowała wiadomość, że Trixi Delgado wraca do grupy. Po raz pierwszy w historii muzyki eurodance miała miejsce taka sytuacja, że wokalistka odchodzi z zespołu, rozpoczyna solową karierę, a następnie wraca by dalej współpracować z grupą. Był to powrót w wielkim stylu. Wszyscy fani zespołu byli bardzo zachwyceni mogąc usłyszeć jej głos ponownie w singlu „I Need A Lover Tonight” wydanym 26 września 2002. Trixi występuje również razem z Tommym w jego projekcie Klubbingman a ich singel „Revolution (We Call It)” odniósł niemały sukces w Niemczech.
Tommy Schleh i Enrico Zabler kontynuują współpracę pod nazwą Masterboy, grając na imprezach rave. W 2006 nagrali materiał na kolejny album The US-Album do kupienia tylko w internecie jako pliki muzyczne, który zawiera ich stare nagrania na nowo wykonane przez Lindę Rocco i Freedom Williams.

</doc>
<doc id="311609" url="https://pl.wikipedia.org/wiki?curid=311609" title="Theresianum">
Theresianum



</doc>
<doc id="311614" url="https://pl.wikipedia.org/wiki?curid=311614" title="Rocky">
Rocky

Rocky – film produkcji amerykańskiej z 1976 roku z Sylvestrem Stallone w roli Rocky’ego Balboa – tytułowego bohatera. Slogan tego filmu brzmi "His whole life was a milion-to-one shot" ("Zawsze miał jedną szansę na milion"). Rolę Apollo Creeda zagrał Carl Weathers. W późniejszych latach (1979, 1982, 1985, 1990, 2006) powstało kolejnych pięć części, kontynuujących historię. Po długiej przerwie, w 2015 roku powstał kolejny film o przygodach Rocky’ego Balboa. Również w nim w tytułowej roli wystąpił Sylvester Stallone.
Fabuła.
Rocky Balboa jest bokserem, który walczy w podrzędnych klubach i ściąga długi dla gangstera Tony’ego Gazzo. Podkochuje się w Adrian (Talia Shire) – dziewczynie ze sklepu zoologicznego. Pewnego dnia dostaje wielką szansę od losu: mistrz świata wagi ciężkiej – Apollo Creed szuka nikomu nieznanego boksera do walki o tytuł, gdyż jego przeciwnik – Mac Lee Green doznał kontuzji dłoni. Wybór pada właśnie na Rocky’ego. Balboa ma szansę na tytuł – tak twierdzi jego trener Goldmill. Bohater przez pięć tygodni ciężko trenuje a jednocześnie zdobywa miłość Adrian. Pojedynek pięściarzy trwa bardzo długo. Ostatecznie Apollo wygrywa z Rockym na punkty. Widzowie doceniają jednak starania Rocky’ego i bez względu na wynik jest jasne, że uznają go za nową gwiazdę.
Nagrody.
Film zdobył w 1977 trzy Oscary w kategoriach: „Najlepszy film”, „Najlepszy reżyser” – John G. Avildsen i „Najlepszy montaż” – Richard Halsey i Scott Conrad oraz siedem nominacji: „Najlepszy aktor pierwszoplanowy” – Sylvester Stallone, „Najlepsza aktorka pierwszoplanowa” – Talia Shire, „Najlepszy aktor drugoplanowy” – Burgess Meredith, „Najlepszy aktor drugoplanowy” – Burt Young, „Najlepszy scenariusz oryginalny” – Sylvester Stallone, „Najlepsza piosenka” – "Gonna Fly Now" wyk. Deetta West i Nelson Pigford i „Najlepszy dźwięk” – Bud Alper, Harry W. Tetrick, Lyle J. Burbridge i William L. McCaughey.
Złoty Glob dla Najlepszego filmu dramatycznego (1976).
Gra.
Gra "Rocky" została przedstawiona w 2002 roku na GameCube, PlayStation 2 oraz na Xbox.

</doc>
<doc id="311627" url="https://pl.wikipedia.org/wiki?curid=311627" title="Karaibska tajemnica">
Karaibska tajemnica

Karaibska tajemnica (ang. A Caribbean Mystery) – powieść Agathy Christie, napisana w 1964.
Bohaterowie.
Fabuła.
Panna Jane Marple spędza wakacje na wyspie St Honore w rejonie Morza Karaibskiego. Spośród goszczących w Hotelu Złota Palma, starsza pani wybiera sobie wielu towarzyszy do rozmów. Jednym z nich jest major Palgrave, emerytowany wojskowy, powszechnie uznawany za nudziarza z powodu swoich opowiadanych na okrągło historyjek z frontu. Któregoś dnia jednak major opowiada pannie Marple historię pewnego bezwzględnego mordercy, zabijającego swoje kolejne żony. Twierdzi nawet, że udało mu się zdobyć zdjęcie przestępcy, które wciąż nosi w swoim portfelu jako pamiątkę. Kiedy major już wyjmuje fotografię i chce pokazać swojej towarzyszce, dostrzega nagle kogoś w przyhotelowym tłumie, po czym zmienia temat z wyraźną trwogą na twarzy.
Następnego dnia major zostaje znaleziony martwy w swoim pokoju. Obecny na miejscu doktor Graham stwierdza, że staruszek umarł na skutek nadużywanego alkoholu oraz nadciśnienia krwi, zwłaszcza, że wśród jego rzeczy znaleziono fiolkę z lekami na tę właśnie przypadłość. Nikt na wyspie nie widzi nic podejrzanego w śmierci majora, jednak podejrzliwa panna Marple sądzi, że Palgrave został zamordowany, a morderca z fotografii jest obecny na wyspie i chciał w ten sposób uniknąć ujawnienia. Na dodatek jest przekonana, że major nigdy nie wspominał jej o kłopotach ze zbyt wysokim ciśnieniem.
Niedługo później Victoria, rozplotkowana pokojówka ze Złotej Palmy, rozgłasza, że kiedy jakiś czas wcześniej sprzątała pokój majora, nie zauważyła w nim tabletek na nadciśnienie. Pozwala to przypuszczać, że ktoś specjalnie podrzucił fiolkę dla zachowania pozorów. Victoria wyraźnie wie więcej na temat całej sprawy, jednak następnego wieczoru zostaje znaleziona zasztyletowana w przyhotelowym ogrodzie.
Teraz w sprawę włącza się już policja. Po ekshumacji zwłok Palgrave'a wychodzi na jaw, że rzeczywiście został on otruty. Panna Marple również intensywnie pracuje nad rozwiązaniem sprawy. Jej pierwszym podejrzanym staje się Gregory Dyson, który, jak się okazuje, jest wdowcem. Za pomocą rozplotkowanej panny Prescott dowiaduje się też o czarnej przeszłości Lucky Hillington, która rzekomo odpowiada za śmierć pierwszej żony Gregory'ego. W otruciu kobiety miał jej pomóc Edward Hillington, który podobno już od pewnego czasu jest z żoną tylko dla pozoru, a jego prawdziwą sekretną miłością jest właśnie Lucky.
Po serii policyjnych przesłuchań, właścicielka hotelu, młoda Molly Kendall popada nagle w depresję i próbuje odebrać sobie życie. Po konsultacji lekarskiej okazuje się, że dziewczyna cierpi na zaburzenia psychiczne połączone z zanikami pamięci. To ona mogła być więc winna śmierci Victorii, zwłaszcza, że miejscowy służący twierdzi, że w noc śmierci pokojówki widział jak pani Kendall wychodziła z hotelu trzymając nóż.
Następnej nocy na terenie hotelu wybucha panika - Tim Kendall twierdzi, że jego żona zniknęła. Grupa poszukiwawcza dochodzi do pobliskiej zatoki, gdzie widzą zatopione ciało młodej jasnowłosej dziewczyny. Z początku wszyscy biorą zmarłą za Molly, potem jednak okazuje się, że jest to Lucky Dyson. Bezradna dotychczas panna Marple wreszcie zaczyna widzieć wyraźnie rozwiązanie zagadki...
Rozwiązanie.
Zabójcą okaże się Tim Kendall. To właśnie on jest wielokrotnym żonobójcą z fotografii majora i to on zamordował go w obawie o to, że cała sprawa wyjdzie na jaw. Kendall chciał, żeby śmierć majora wyglądała na naturalną, podrzucił więc do pokoju zmarłego fiolkę z lekiem na nadciśnienie. Przy tym jednak nakryła go Victoria, która później zażądała zapłaty za milczenie. Tim nie mógł sobie pozwolić na to, żeby ktoś miał na niego tak poważnego haka, dlatego pchnął dziewczynę nożem przy najbliższej okazji.
Następnie morderca próbował pozbyć się swojej obecnej żony, Molly. Miał bowiem na oku kolejną zamożną kobietę, Esther Walters, która wkrótce miała odziedziczyć pokaźny majątek po Rafielu. W celu zabicia Molly, Tim regularnie otumaniał ją narkotykami, tak by wszyscy uwierzyli, że jest chora psychicznie i zamierza popełnić samobójstwo. W ten sposób jako troskliwy mąż pozostałby poza podejrzeniami. Próbował więc zabić Molly, pozorując utopienie się, jednakże słaba widoczność w mroku i zbliżony kolor włosów sprawił, że Kendall wziął Lucky Dyson za Molly i to właśnie ją zamordował.
Kiedy panna Marple domyśla się prawdy, prosi o pomoc pana Rafiela. Starzec "wypożycza" jej swojego służącego, Jacksona, polecając, by był na każdy rozkaz panny Marple. W momencie kiedy Tim Kendall próbuje po raz kolejny zabić żonę, podając jej truciznę w szklance, staruszka poleca Jacksonowi obezwładnić go i wzywa policję.

</doc>
<doc id="311631" url="https://pl.wikipedia.org/wiki?curid=311631" title="Zgorzel gazowa">
Zgorzel gazowa

Zgorzel gazowa – zakażenie wywołane przez bakterie beztlenowe głównie z rodzaju "Clostridium" (w szczególności "Clostridium perfringens" oraz "Clostridium septicum"). Zgorzel gazowa wywołana przez inne bakterie cechuje się wyższą śmiertelnością.
Szczególnie podatne na zakażenie są tkanki o ubogim ukrwieniu. Do zakażenia dochodzi najczęściej po urazie (często występowała podczas wojen), choć opisywano także przypadki jatrogenne, stanowiące powikłanie ropnia okołowierzchołkowego oraz występujące u płodu. Rzadko infekcja ma miejsce w wątrobie. 
Początkowo występują jedynie ograniczone zmiany. Na tym etapie występuje obrzęk i silny ból. Następnie proces chorobowy szerzy się na okoliczne tkanki głębokie oraz rozpoczyna się martwica mięśni. Pod raną, z której wypływa wydzielina, palpacyjnie można wyczuć gaz. Dochodzi do wyraźnego ochłodzenia, napięcia i zblednięcia okolicznej skóry. Choroba postępuje szybko, a obszar zakażenia powiększa się nieustannie. Następnie zaczynają występować objawy toksemii oraz gorączka, tachykardia, nudności i wymioty, mimo tego pacjent zachowuje świadomość. Tuż przed zgonem występuje śpiączka.
W leczeniu stosuje się antybiotykoterapię oraz opracowanie chirurgiczne. Zastosowanie ma również hiperbaria tlenowa, chociaż badania kliniczne nie wykazały istotnego wpływu takiego rodzaju terapii na rezultaty.

</doc>
<doc id="311633" url="https://pl.wikipedia.org/wiki?curid=311633" title="Jan Zápolya">
Jan Zápolya

Jan Zápolya (węg. "Szapolyai János") (ur. 2 lutego 1487 na Zamku Spiskim, zm. 22 lipca 1540 w Szászebes) – król Węgier od 1526, przywódca stronnictwa antyhabsburskiego na Węgrzech.
Życiorys.
Był najstarszym dzieckiem Stefana Zápolyi i Jadwigi cieszyńskiej; bratem Jerzego, Barbary i Magdaleny. Po śmierci ojca (1499) otrzymał godność żupana spiskiego. Był wojewodą siedmiogrodzkim od 1511 roku i banem komitatu Szörény.
W 1526 roku, po śmierci Ludwika II Jagiellończyka w bitwie pod Mohaczem, został wybrany na króla Węgier przez zgromadzenia szlacheckie w Tokaju (X 1526) i w Székesfehérvárze (XI 1526). W grudniu jednak magnaci pod wodzą rodu Frangepán obwołali w Cetinie królem arcyksięcia Austrii Ferdynanda Habsburga, młodszego brata cesarza Karola V. W zamku kamienieckim w Odrzykoniu 12 marca 1528 roku hetman polny koronny Marcin Kamieniecki podejmował wygnanego z Węgier króla Jana Zapolyę po zatargach w wojnie domowej ze stronnikami Habsburgów na Węgrzech. Wysyłał z Odrzykonia listy zapraszające polskich magnatów na sejmik do Tarnowa, na którym liczył otrzymać poparcie w walce o tron i uzyskał głosy ich samych oraz Sulejmana I. W 1528 Jan Amor Tarnowski udzielił mu półrocznej gościny na swym zamku w Tarnowie. W 1539 r. poślubił Izabelę Jagiellonkę. Ojciec Jana II Zygmunta Zapolyi.

</doc>
<doc id="311635" url="https://pl.wikipedia.org/wiki?curid=311635" title="Northrop F-5 Freedom Fighter">
Northrop F-5 Freedom Fighter

Northrop F-5 Freedom Fighter lub Tiger II – amerykański odrzutowy samolot myśliwski zaprojektowany przez firmę Northrop na początku lat 60. XX wieku.
Zaprojektowany jako tani i łatwy w obsłudze samolot myśliwski, który jednak nie znalazł masowego zastosowania w siłach zbrojnych USA, za to stał się doskonałym produktem eksportowym do państw sprzymierzonych i słabiej rozwiniętych.
Historia.
W 1955 rozpoczęto w firmie Northrop opracowywanie lekkiego i taniego myśliwca, prostego w obsłudze i zdolnego startować z krótkich pasów startowych, utwardzonych lotnisk polowych, a także małych lotniskowców. Rynkiem docelowym dla nowej maszyny miały być kraje NATO i SEATO potrzebujące właśnie takiego samolotu. Samolot prototypowy nosił oznaczenie N-156F, a drugi egzemplarz w wersji dwumiejscowej – N-156T; wyewoluował on później w odrębny projekt samolotu szkolno-treningowego T-38 Talon. Ze względu na inne oczekiwania zarówno amerykańskich sił powietrznych, potrzebujących lekkiego myśliwca, jak i wojsk lądowych, potrzebujących samolotu wsparcia, żadna z tych formacji nie zainteresowała się nowym produktem.
Projekt myśliwca firmy Northrop został uratowany dzięki programowi pomocy militarnej "Military Assistance Program" (MAP), dla krajów słabiej rozwiniętych, realizowanego przez rząd Stanów Zjednoczonych za czasów prezydenta Kennedy’ego. Najbliższy wymaganiom programu samolot "N-156F" trafił do produkcji w 1962 roku pod nazwą F-5A Freedom Fighter. Pierwsze zamówienie zagraniczne dla Sił Powietrznych Norwegii złożono w 1964 roku, a dostawy rozpoczęto w roku 1965.
W służbie na całym świecie wciąż pozostaje wiele samolotów "F-5" w różnych wersjach, wielokrotnie modernizowanych i unowocześnianych. Najnowocześniejsze singapurskie jednomiejscowe F-5S i dwumiejscowe F-5T wyposażono w nowy radar produkcji izraelskiej, wielofunkcyjne wyświetlacze LCD i możliwość używania pocisków rakietowych Rafael Python i AIM-120 AMRAAM klasy powietrze-powietrze. 
Także w Stanach Zjednoczonych, chociaż nie są one używane bojowo, zaadaptowano je do roli „agresora” udającego podczas ćwiczeń radzieckie samoloty MiG-21 ze względu na podobne do nich osiągi. USAF wykorzystywały F-5 w tej roli od 1975 do 1990, marynarka nadal lata na F-5N/F.
Uznawany za nową maszynę T-38 Talon zbudowany na platformie F-5 został przyjęty przez Siły Powietrzne USA jako samolot szkolno-treningowy służący do szkolenia pilotów do lotów z prędkościami naddźwiękowymi. Zbudowano również wersję rozwojową samolotu mającą konkurować na rynkach zachodnich z F-16 Fighting Falcon, oznaczoną początkowo jako F-5G, a docelowo F-20 Tigershark. Również od "F-5" wyewoluował YF-17 Cobra, pierwowzór F/A-18 Hornet. Przedniej części samolotu F-5 użyto do skonstruowania eksperymentalnego Grummana X-29.
Na samolotach "F-5E" lata szwajcarski zespół akrobacyjny Patrouille Suisse, a na wersji NF-5 turecki zespół Turkish Stars (tur. "Türk Yildizlari").
Irańskie siły powietrzne (IRIAF) używają samolotów Saeghe, są to prawdopodobnie F-5E przebudowane przez HESA, wzorując się na F/A-18, samoloty te wyróżniają się podwójnym statecznikiem pionowym i nowymi wlotami powietrza, pomalowano je identycznie z samolotami Blue Angels.

</doc>
<doc id="311636" url="https://pl.wikipedia.org/wiki?curid=311636" title="Kazuo Chiba">
Kazuo Chiba

 – nauczyciel aikido, 8 "dan" Aikikai, założyciel oddziału Aikikai w San Diego (USA), dokąd przeprowadził się w 1981. Jest także założycielem międzynarodowej organizacji aikido pod nazwą Birankai. W świecie aikido jest często uważany za przedstawiciela "twardej" odmiany aikido.
Życiorys.
Rozpoczął treningi sztuk walki w 1956 od judo, którego uczył się w International Judo Academy. W lutym 1958 zgłosił się do Hombu Dojo i mimo braku listu polecającego (wymaganego w tamtych czasach), po rozmowie z "sensei'em" Morihei Ueshibą został zaakceptowany jako uczeń. Przez 7 lat trenował w Hombu Dojo jako uchideshi, ucząc się w tym samym czasie iaidō. W 1960 otrzymał stopień 3 "dan" Aikido i rozpoczął prowadzenie treningów w Nagoi.
W 1966, będąc wówczas w stopniu 5 "dan", przeniósł się do Sunderland w Wielkiej Brytanii. Brał czynny udział w tworzeniu British Aikido Federation (Brytyjska Federacja Aikido). W 1970 otrzymał stopień 6 "dan". W 1975 powrócił do Japonii. W 1981 przeniósł się do Stanów Zjednoczonych i założył San Diego Aikikai.

</doc>
<doc id="311643" url="https://pl.wikipedia.org/wiki?curid=311643" title="Marian Morelowski">
Marian Morelowski

Marian Morelowski (ur. 2 marca 1884 w Wadowicach, zm. 25 lipca 1963 we Wrocławiu) – polski historyk sztuki, romanista, pedagog, kustosz Państwowych Zbiorów Sztuki na Wawelu (1926–1929), profesor nadzwyczajny Uniwersytetu Stefana Batorego w Wilnie (1934–1941), profesor nadzwyczajny Katolickiego Uniwersytetu Lubelskiego (1946–1952), profesor i kierownik Katedry Historii Sztuki Uniwersytetu Wrocławskiego (1953–1960).
Życiorys.
Urodził się 2 marca 1884 w Wadowicach, w rodzinie Juliana Feliksa Morelowskiego h. Prus (I) (1850–1916) i Sabiny Langfort h. Jagnię (zm. 1893). W 1902 zdał egzamin dojrzałości w C. K. Gimnazjum św. Jacka w Krakowie. Studiował historię sztuki i filologię romańską na Uniwersytecie Jagiellońskim. W latach 1905–1906 kontynuował studia na Uniwersytecie w Wiedniu, a w następnym roku w Paryżu na Sorbonie i w Collège de France. Po powrocie do Krakowa w latach 1911–1915 był nauczycielem języka francuskiego. W tym samym czasie na podstawie rozprawy „Świat zewnętrzny w twórczości Saint Pierr'a” uzyskał doktorat na uniwersytecie w Wiedniu.
Losy I wojny światowej rzuciły go w głąb Rosji. Przebywając w Moskwie pracę naukową poświęcił polskim zabytkom, które w wyniku carskich rabunków trafiły do Rosji, założył Towarzystwo Opieki nad Zabytkami Polskimi w Rosji. Po zakończeniu działań wojennych, kiedy Związek Radziecki w 1921 podjął decyzję o oddaniu polskich skarbów został ekspertem komisji rewindykacyjnej. Pozostał w Kraju Rad do 1926, a owocem jego poszukiwań było między innymi odzyskanie arrasów wawelskich. Z tego czasu pochodzi praca naukowa „Arrasy wawelskie Zygmunta Augusta” po raz pierwszy opublikowana w 1922.
Po rezygnacji ze stanowiska kustosza Zamku Wawelskiego w 1930 przeprowadził się do Wilna, gdzie był zastępcą profesora, a od 1934 profesorem nadzwyczajnym historii sztuki na Uniwersytecie Wileńskim. Przedmiotem naukowych badań z tego okresu stała się dla Morelowskiego barokowa architektura Wilna. W latach 1938–1939 ukazała się drukiem praca naukowa będąca plonem tych badań pt. „Zarys syntetyczny sztuki wileńskiej od gotyku do neoklasycyzmu”.
Okres II wojny światowej spędził w Wilnie wykładając na tajnych kompletach.
Po zakończeniu wojny profesor Morelowski związał się najpierw z KUL-em, a od 1947 podjął także wykłady na Uniwersytecie Wrocławskim. Do Wrocławia przeniósł się na stałe w 1949, w 1953 został profesorem nadzwyczajnym i kierownikiem katedry historii sztuki Uniwersytetu Wrocławskiego, od 1958 był profesorem zwyczajnym tej uczelni. Na emeryturę przeszedł w 1960, a przez kolejne 2 lata prowadził jeszcze gościnnie wykłady dla studentów.
Przedmiotem naukowych badań we Wrocławiu była średniowieczna sztuka Dolnego Śląska. Profesor był członkiem wielu towarzystw naukowych polskich i obcych, posiadaczem wysokich odznaczeń belgijskich i francuskich. W latach 1958–1959 był członkiem zespołu mającego przygotować odbiór polskich zbiorów, arrasów wawelskich od II wojny przechowywanych w Kanadzie. We Wrocławiu profesor mieszkał przy ulicy Piaskowej 13.
Był dwukrotnie żonaty, od 1913 z Martą Bortkiewicz (zm. 1920), od 1929 z Leną Tochterman. Z drugiego związku miał syna i córkę.
Zmarł we Wrocławiu. Spoczywa w rodzinnym grobowcu na Cmentarzu Rakowickim w Krakowie (kwatera XVB-płn-wsch-narożnik).

</doc>
<doc id="311649" url="https://pl.wikipedia.org/wiki?curid=311649" title="Karabin maszynowy M73">
Karabin maszynowy M73

M73 – amerykański, czołgowy karabin maszynowy
Do końca lat 50 XX wieku podstawowym czołgowym karabinem maszynowym US Army był M37, czyli odpowiednio przystosowany Browning M1919. W 1959 roku w efekcie długiego programu badawczego (zawieszonego w latach 1953-1956) wprowadzono do uzbrojenia nowy czołgowy karabin maszynowy oznaczony jako "Machine Gun, 7.62-mm, M73".
Nowy karabin maszynowy strzelał standardowym nabojem 7,62 mm NATO, był zasilany przy pomocy standardowej taśmy M13. M73 strzelał z zamka otwartego, miał szybkowymienną lufę i wydawał się pod każdym względem lepszy od M37. Jednak już po krótkim okresie eksploatacji karabinów zamontowanych w czołgach M48 pojawiły się raporty o częstych zacięciach.
Początkowo były one ignorowane, ale po wojnie Jom Kipur w czasie której M73 czołgów M60 okazały się praktycznie bezużyteczne rozpoczęto program modernizacji M73. W efekcie zmodernizowano wyrzutnik, jak się okazało główne źródło zacięć. Zmodernizowany karabin maszynowy standaryzowano jako M73A1.
Pomimo modernizacji niezawodność tej broni była nadal niska. W efekcie po próbie opracowania czołgowego karabinu maszynowego na bazie ukm-u M60 (w czołgowe karabiny maszynowe M60E2 uzbrojono część pojazdów US Marine Corps) ostatecznie w 1977 zdecydowano o przyjęciu na uzbrojenie karabinu maszynowego M240, czyli wersji belgijskiego FN MAG. Zastąpił on M73, jak również równie nieudany czołgowy karabin maszynowy M85.
Karabin maszynowy M73 był instalowany w czołgach M48A3, M60 i M551, oraz maszynach inżynieryjno-drogowych M728.
Opis.
M73 był bronią samoczynną. Zasada działania oparta na krótkim odrzucie lufy. Mechanizm spustowy umożliwiał tylko ogień ciągły. Zasilanie taśmowe (taśma rozsypna M13). Możliwe zasilanie prawo- lub lewostronne (w większości przypadków lewostronne). Broń strzela wyłącznie ogniem ciągłym z zamka otwartego. M73 posiadał lufę szybkowymienną zakończoną odrzutnikiem.

</doc>
<doc id="311651" url="https://pl.wikipedia.org/wiki?curid=311651" title="Prawo materialne">
Prawo materialne

Prawo materialne – normy prawne bezpośrednio regulujące stosunki między podmiotami prawa, określając przesłanki (fakty) powodujące ich powstanie, zmianę lub wygaśnięcie. Do prawa materialnego zalicza się również normy prawne regulujące określone obowiązki, zakazy lub nakazy i przewidujące określone sankcje za ich nieprzestrzeganie.
Prawo materialne jest ściśle związane z prawem procesowym, bez którego istnienia to pierwsze nie mogłoby być egzekwowane. Przykładowo, kodeks cywilny zawiera w większości normy prawa materialnego, a kodeks postępowania cywilnego – w większości normy prawa procesowego.

</doc>
<doc id="311652" url="https://pl.wikipedia.org/wiki?curid=311652" title="M73">
M73



</doc>
<doc id="311653" url="https://pl.wikipedia.org/wiki?curid=311653" title="M219">
M219



</doc>
<doc id="311661" url="https://pl.wikipedia.org/wiki?curid=311661" title="Bilkis">
Bilkis



</doc>
<doc id="311662" url="https://pl.wikipedia.org/wiki?curid=311662" title="Makeda">
Makeda

Makeda – pierwsza znana królowa Saby. Makeda to imię wywodzące się z tradycji etiopskiej; w islamskich przekazach nazywana była Bilkis (بلقيس "Bilqīs"). Inne wersje jej imienia to Nikaule oraz Nicaula.
Biblijna 1 Księga Królewska oraz 2 Księga Kronik (por. 1 Krl 10,1-13 oraz 2 Krn 9,1-12) informują, że Makeda złożyła wizytę królowi izraelskiemu Salomonowi, słysząc o jego mądrości i bogactwach. Wizyta ta miała prawdopodobnie miejsce w połowie wieku X p.n.e. Jej celem było najprawdopodobniej pogłębienie dwustronnej wymiany handlowej. Według tradycji etiopskiej Salomon i Makeda spłodzili Menelika I, który jest uważany za pierwszego cesarza Etiopii i założyciela jej starożytnej stolicy – Aksum. W wieku IV p.n.e. Królestwo Saby zostało podbite przez arabski lud Himjarytów.
W tak zwanych „Proroctwach królowej Saby” wyraz „Saba” jest niesłusznie rozumiany jako imię własne monarchini, a nie nazwa jej państwa.

</doc>
<doc id="311664" url="https://pl.wikipedia.org/wiki?curid=311664" title="Wojskowy Instytut Geograficzny">
Wojskowy Instytut Geograficzny

Wojskowy Instytut Geograficzny (WIG) – polska wojskowa instytucja geograficzna działająca w latach 1919–1949.
Dzieje Instytutu.
Odzyskanie niepodległości przez Polskę postawiło wyzwanie przygotowania aktualnych map dla nowego państwa. Po zaborcach pozostało bowiem 9 układów triangulacyjnych z 8 różnymi punktami odniesienia. Pierwszymi instytucjami topograficznymi był Oddział Geograficzny w Sztabie Generalnym Wojska Polskiego oraz sekcja topograficzna w Departamencie Technicznym Ministerstwa Spraw Wojskowych.
Ujednoliceniem działań miał się zająć powołany w 1919 Wojskowy Instytut Geograficzny (początkowo pod nazwą Instytut Wojskowo-Geograficzny) z siedzibą w Warszawie. Rozpoczął on swoją działalność od standaryzacji i aktualizacji map zaborczych (pruskich, rosyjskich i austro-węgierskich). Mapy te, wydawane w różnych skalach, służyły za podstawę map w skali 1:100 000. Do 1926 wydano w ten sposób mapy pokrywające 40% kraju.
Od 1927 WIG przystąpił do sporządzania jednolitej sieci triangulacyjnej i wykonywania własnych oryginalnych arkuszy w skali 1:100 000, znanych jako typ drugi. Wydawane one były w manierze dwubarwnej (elementy topograficzne czarne, warstwice brązowe), w niektórych przypadkach poprzez nadruk dodawano dwa inne kolory. Od 1929 zaczął zaś ukazywać się tzw. typ trzeci - mapy wydawane były w wersji dwu- i czterobarwnej. W 1931 przystąpiono do publikacji mapy taktycznej w wersji czterobarwnej, znanej jako typ normalny. Do 1939 udało się wydać wszystkie arkusze (było ich łącznie 482), choć duża część Kresów Wschodnich nie doczekała się najnowszej wersji mapy. Polskie mapy topograficzne wydawane przez WIG były bardzo cenione w całej Europie i w podstawowych skalach kopiowane, zarówno przez Niemców, jak i aliantów. Obecnie są one bardzo wartościowym dokumentem dla historyków.
Instytut wydawał wspólnie z sekcją Geograficzną Towarzystwa Wiedzy Wojskowej kwartalnik „Wiadomości Służby Geograficznej”, który ukazywał się w latach 1927−1939.
W latach 1933−1934 przy Alejach Jerozolimskich 97 wzniesiono siedzibę WIG zaprojektowaną przez Antoniego Dygata.
Po wybuchu kampanii wrześniowej Instytut ewakuował się poprzez Lwów do Francji, gdzie został reaktywowany, a po jej upadku do Wielkiej Brytanii. Początkowo mieścił się w Londynie, a następnie przeniesiony został do Edynburga, w Szkocji, gdzie istniał do 1946. Oficerowie WIG-u sporządzali mapy dla wojska polskiego walczącego na Zachodzie oraz dla wywiadu brytyjskiego (mapy miast polskich). Część z nich, wzięta do niewoli po agresji ZSRR na Polskę 17 września 1939, została zamordowana w Katyniu, a część trafiła do ludowego Wojska Polskiego.
Do tej pory nie została wyjaśniona rola kilku pracowników Instytutu, którzy po klęsce wrześniowej powrócili do okupowanej przez Niemców Polski i podjęli pracę dla okupanta. Prawdopodobne jest, że kilka osób podjęło współpracę z Niemcami, faktem jednak jest, że wśród polskich pracowników, mimo ścisłego dozoru, istniała komórka ruchu oporu, uczestnicy której wprowadzali celowe błędy do opracowywanych bieżąco map, oraz przemycali mapy na zewnątrz.
Rozkazem Naczelnego Dowódcy Wojska Polskiego nr 141/0rg. oddział topograficzny Sztabu Głównego Naczelnego Dowództwa Wojska Polskiego został rozformowany. W jego miejsce utworzono Wojskowy Instytut Geograficzny (WIG) – "(etat nr 29/1)" o składzie osobowym 332 ludzi. Podlegał szefowi Sztabu Głównego.
W takim składzie funkcjonował do 1949, kiedy na fali czystek stalinowskich aresztowano większość przedwojennych oficerów i Instytut rozformowano. Na jego miejsce utworzono Oddział IX - Topograficzny Sztabu Generalnego Wojska Polskiego oraz Wojskowe Zakłady Kartograficzne.
Korpus oficerów geografów.
Oficerowie pełniący służbę w instytucie stanowili korpus oficerów geografów.

</doc>
<doc id="311666" url="https://pl.wikipedia.org/wiki?curid=311666" title="Feliksa Fornalska">
Feliksa Fornalska

Feliksa Fornalska, znana pod imieniem Felicja (ur. 17 października 1893 w Łopienniku Lackim, zm. 6 kwietnia 1987 w Warszawie) – polska działaczka komunistyczna. Budownicza Polski Ludowej.
Życiorys.
Pochodziła z ubogiej rodziny, była córką Antoniego i Marcjanny ze Starzyńskich; matka działała w ruchu robotniczym (należała m.in. do SDKPiL) i tradycje te kontynuowało sześcioro dzieci Fornalskich, z których obok Felicji najbardziej znani byli Małgorzata i Aleksander. Felicja Fornalska wstąpiła do SDKPiL podczas pobytu w Carycynie w 1918, brała następnie udział w wydarzeniach wojny domowej w Rosji. W 1921 powróciła do Polski i podjęła działalność w Komunistycznej Partii Robotniczej Polski; była wielokrotnie więziona. W 1929 wyjechała do ZSRR, gdzie pracowała w administracji Międzynarodówki Komunistycznej, była również słuchaczką Komunistycznego Uniwersytetu Mniejszości Narodowych Zachodu w Moskwie. W okresie "wielkiej czystki" aresztowana 16 grudnia 1936 przez NKWD (równolegle aresztowano jej brata Aleksandra, zaś w 1937 braci Stanisława i Leona). Skazana na 10 lat łagru, karę odbywała w obozie koncentracyjnym na Kołymie, w Magadanie. Jako jedyna z rodzeństwa przeżyła czystkę, uwolniona w 1945, dzięki osobistemu wstawiennictwu Bolesława Bieruta u Stalina.
W kwietniu 1945 powróciła do Polski, podjęła pracę w Komitecie Centralnym Polskiej Partii Robotniczej. W 1946 przeszła do Kancelarii Cywilnej Prezydenta RP Bolesława Bieruta, gdzie pełniła funkcję naczelnika Wydziału Kadr; analogiczne stanowisko zajmowała następnie w kancelarii Rady Państwa (do 1957). Należała do Polskiej Zjednoczonej Partii Robotniczej, już w podeszłym wieku jako weteranka polskiego ruchu robotniczego została wybrana do Komitetu Centralnego PZPR (1981–1986). W październiku 1981 powołana przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego.
Była odznaczona m.in. Orderem Budowniczych Polski Ludowej (1972), Orderem Sztandaru Pracy II klasy (1954), Krzyżem Oficerskim Orderu Odrodzenia Polski (1952) i Srebrnym (1946) i Złotym (1949) Krzyżem Zasługi oraz Medalem 10-lecia Polski Ludowej (1955). W 1986 roku wyróżniona przez Sekretariat Komitetu Centralnego PZPR Medalem im. Ludwika Waryńskiego.
Została pochowana 13 kwietnia 1987 w Alei Zasłużonych na Wojskowych Powązkach w Warszawie (kwatera A25-tuje-2/3). W imieniu kierownictwa PZPR w pogrzebie wziął udział m.in. przewodniczący Zespołu KC PZPR do spraw zasłużonych działaczy ruchu robotniczego gen. bryg. Władysław Honkisz.

</doc>
<doc id="311667" url="https://pl.wikipedia.org/wiki?curid=311667" title="Pandora (piosenkarka)">
Pandora (piosenkarka)

Pandora, właśc. Anneli Magnusson (ur. 20 czerwca 1970) – szwedzka piosenkarka.
Mieszkała razem z rodzicami i czworgiem rodzeństwa w małym miasteczku Björkbacken. W wieku 16 lat zaczęła studiować w Collage Of Music w Västerås niedaleko Sztokholmu. Jesienią 1993 podpisała kontrakt ze szwedzką wytwórnią płytową i wydała debiutancki singel "Trust Me", który został skomponowany i wyprodukowany przez Sir Martin &amp; The Dr. Maxx Family. Dostał się prosto na szwedzkie listy przebojów, został najlepiej sprzedającym się singlem roku i zdobył miano złotej płyty. Album "One Of A Kind" wydany w październiku 1993 przyniósł piosenkarce wielką sławę i zyskał miano złotej płyty w Szwecji i Finlandii.

</doc>
<doc id="311668" url="https://pl.wikipedia.org/wiki?curid=311668" title="Hugo (program telewizyjny)">
Hugo (program telewizyjny)

Hugo – interaktywny program telewizyjny dla dzieci, którego bohaterem jest troll Hugo. Program powstał i zadebiutował w Danii w 1990 roku, następnie był emitowany w ponad 40 innych krajach świata (programy tworzone lokalnie na zasadzie licencji).
W Polsce program emitowany był w latach 2000–2009 na antenie Polsatu.
W 2014 roku rozpoczęto pracę nad filmem "Hugo: The World’s Worst Comeback", który jednak nigdy nie został wydany.
Teleturniej.
Uczestnik teleturnieju ma za zadanie pomóc Hugo w uwolnieniu jego żony Hugoliny oraz trójki dzieci: Rita, Rata i Rut, uprowadzonych przez złą czarownicę Scyllę. Widz steruje postacią na ekranie telewizyjnym za pomocą telefonu. W pierwszej części gry należy dotrzeć do siedziby Scylli, aby następnie oswobodzić z jej rąk rodzinę Hugo. Celem gry jest zdobycie jak największej liczby diamentów oraz dotarcie do mety, gdzie na gracza czeka finałowa rozgrywka i szansa na wygranie nagrody głównej.
"Hugo" w Polsce.
Program został premierowo wyemitowany 3 września 2000 w Polsce. Pora emisji programu wielokrotnie się zmieniała – początkowo był emitowany w niedzielę rano, następnie program przeniesiono na sobotnie poranki. Ponadto w latach 2002–2006 w sobotnie poranki emitowany był turniej rodzin "Hugo Family". W latach 2003–2004 premierę miał program "Hugo Express" emitowany w dni robocze o 17:30 i w tej wersji kilku graczy walczyło w jednej grze.
Z powodu żałoby po śmierci papieża Jana Pawła II premierowy odcinek programu został zdjęty z emisji zapowiedzianej na 3 kwietnia 2005. Został wyemitowany tydzień później – 10 kwietnia. We wrześniu i w listopadzie 2006 ze względu na zawody siatkarskie lub wyścigi Formuły 1 emisje premierowych odcinków programów także były zawieszane.
Ostatni odcinek programu został wyemitowany 28 lutego 2009. Polsat zdecydował o zdjęciu programu z wiosennej ramówki na skutek zmian programowych, drastycznego spadku oglądalności i wygaśnięcia licencji na realizację teleturnieju. Innym powodem anulowania programu przez stację jest niska suma pieniędzy na kolejne jego odcinki.
Program prowadzili, kolejno: Wojciech Asiński i Andrzej Krucz (2000–2005), Aleksandra Woźniak (edycja "Family" w latach 2002–2003) i Piotr Galus (2005–2009). Głosu tytułowej postaci użyczali Andrzej Niemirski (w latach 2000–2005) i Mariusz Czajka (w latach 2005–2009).
Produkty Hugo w Polsce.
Od listopada 2003 wydawany był miesięcznik dla dzieci "Świat Przygód z Hugo" oraz seria książeczek do kolorowania "Baw się i koloruj z Hugo". Na podstawie programu wydano także książki (seria książeczek "Troll Story" oraz zeszytów "Księga labiryntów Hugo"), a także dwa programy do tworzenia własnych komiksów z Hugo.
Hugo został też symbolem szeregu produktów spożywczych (m.in. lodów, chrupek, chipsów, soków i jogurtu). W 2002 roku promował też batonik z serii Danio.
Gry Hugo.
Powstało wiele gier "Hugo" na komputery i konsole, a także telefony komórkowe. W większości są to gry platformowe (dwu- lub trójwymiarowe) lub logiczno-edukacyjne. Polskim wydawcą gier była firma Cenega.
Hugo Troll Story.
Od 2005 roku wydano sześć książeczek z serii „Hugo Troll Story” opowiadających o przygodach Hugo i jego przyjaciół:

</doc>
<doc id="311669" url="https://pl.wikipedia.org/wiki?curid=311669" title="Hugo">
Hugo

Miejscowości w USA:
Gmina w USA:
Osoby:

</doc>
<doc id="311671" url="https://pl.wikipedia.org/wiki?curid=311671" title="Stoła">
Stoła

Stoła – druga co do wielkości (po Małej Panwi) rzeka powiatu tarnogórskiego. Ma zlewnię o powierzchni 237 km² i długość ok. 25 km. Jej źródło znajduje się w Bobrownikach Śląskich – dzielnicy Tarnowskich Gór w okolicy ulicy Puszkina. Stamtąd korytem częściowo krytym płynie do Lasowic i opływając miasto, przez Sowice i Strzybnicę. Następnie wije się przez Boruszowice, Brynek, Tworóg, Koty i w Potępie wpada do Małej Panwi.
W 2. poł. XVIII i w 1. poł. XIX w. na biegu Stoły znajdowało się kilka stawów, z których woda napędzała kuźnice, tartaki i młyny na terenie Lasowic, Sowic, Puferek, Repecka i Piasecznej. Przed regulacją była rzeką bardzo kapryśną, wahania jej wodostanu wynosiły 2–3 m. Jednak z powodu wybudowania Głębokiej Sztolni „Fryderyk” oraz uruchomienia wydajnych ujęć wody, obecnie jest znacznie spłycona i jej poziom utrzymuje się na poziomie 20–50 cm.
Zanieczyszczenie Stoły było bardzo duże: czystość jej wód oceniało się na pozaklasową. Dziś dzięki licznym akcjom udało się oczyścić rzekę. Obok oczyszczalni w Lasowicach i Kotach ma powstać trzecia w Strzybnicy.
Według badań stanu ekologicznego wód Stoły w latach 2015 i 2016 był on słaby (IV klasa jakości), o czym zadecydował głównie stan bezkręgowców bentosowych w dolnym odcinku i fitobentosu w górnym, choć stan tego ostatniego w dolnym odcinku był dobry. Przekroczone były ówczesne kryteria stanu dobrego pod względem zanieczyszczenia zawiesiną, BZT, ChZT nadmanganianiowego. Przekroczone były również ówczesne normy stanu dobrego dla azotu i fosforu. Woda jest zasolona (na dolnym odcinku przewodność elektrolityczna wyniosła 905 μS/cm). Stoła należy do kilku rzek w Polsce, w których stwierdzono przekroczenia norm dla zawartości talu (podobnie jak Mała Panew), fluorków i nonylofenoli (w tym przypadku w 2016 zanotowano najwyższy wynik wśród wszystkich badanych rzek). Przekroczone są również normy dla kilku innych substancji, które są stosunkowo często spotykane w polskich rzekach (kadmu, ołowiu, rtęci, heptachloru, WWA, fluorantenu, bromowanych difenyloeterów).
Obecnie planuje się budowę ścieżki rowerowej wzdłuż całej długości rzeki, w tym celu poszerzane jest koryto rzeki, oraz niwelowane jest strome zejście.
Wzdłuż północnego brzegu Stoły biegł słynny szlak solny.
Aż do końca XVI wieku rzekę nazywano "Rybną", słynęła bowiem z wielkiej obfitości ryb i ich wyjątkowo wielkich okazów. Do dawnych osobliwości Stoły należały także, wedle miejscowych przekazów, czarne kurki wodne (prawdopodobnie łyski lub kokoszki) oraz orzech wodny – roślina, która rodzi jadalne i bardzo smaczne, czarne, z czterema rogami orzechy nieco większe od orzechów laskowych.
Dopływy Stoły wymieniając od górnego biegu rzeki to: Pniowiec, Graniczna Woda, Kanar (z Brzeźnicą), Blaszynówka, Bielawa, Dębnica i Potok Leśny.
Do Stoły zalicza się również rzekę w pobliżu dzielnicy Strzybnica, która może być też nazywana rzeką Kanar.
Nazwę "Stoła" zatwierdzono urzędowo w 1951 roku, zmieniając niemieckie nazwy "Stola (Stollenwasser)".
Od wielu lat koryto Stoły na odcinku od Bobrownik Śląskich do Śródmieścia-Centrum jest wyschnięte. Natomiast od Śródmieścia-Centrum do Lasowic jej korytem płyną głównie ścieki komunalne.

</doc>
<doc id="311672" url="https://pl.wikipedia.org/wiki?curid=311672" title="Jan Łaski">
Jan Łaski



</doc>
<doc id="311674" url="https://pl.wikipedia.org/wiki?curid=311674" title="Błąd kolimacji">
Błąd kolimacji

Błąd kolimacji – błąd nieprostopadłości osi celowej lunety (cc) do poziomej osi obrotu lunety (hh) w teodolicie.
Błąd jest możliwy do wyeliminowania poprzez uwzględnienie w pomiarach poprawek uzyskanych przez odczyt kąta w dwóch położeniach lunety (przełożenie przez zenit).
Wzór na wartość błędu kolimacji:
gdzie:
Innym sposobem określenia błędu jest wyznaczenie jego poczwórnej wartości na podstawie odczytów na łacie niwelacyjnej. Po jednej stronie teodolitu, w odległości około 50 m, na wysokości osi celowej ustawiamy poziomo łatę, a po przeciwnej stronie (+/− 200g) teodolitu obieramy punkt P. Celujemy na punkt P w pierwszym położeniu lunety i po obróceniu lunety wokół osi poziomej (przez zenit) wykonujemy odczyt na łacie. Czynności powtarzamy w drugim położeniu lunety, celując najpierw na ten sam punkt P i wykonując ponowny odczyt na łacie. Różnica odczytów na łacie jest poczwórną, liniową miarą błędu kolimacyjnego.

</doc>
<doc id="311676" url="https://pl.wikipedia.org/wiki?curid=311676" title="Alois Grillmeier">
Alois Grillmeier

Alois Grillmeier SJ (ur. 1 stycznia 1910 w Pechbrunn, Bawaria, zm. 13 września 1998 w Unterhaching koło Monachium) – niemiecki duchowny rzymskokatolicki, jezuita, teolog, kardynał diakon w latach 1994–1998.
Droga naukowa.
Studia.
Uczęszczał do liceum klasycznego w Ratyzbonie. W kwietniu 1929 wstąpił do zakonu jezuitów (także jeden z jego braci był jezuitą), nowicjat odbył w Tisis w Austrii; pierwsze śluby zakonne złożył 16 kwietnia 1931. Studiował filozofię i teologię w Pullach koło Monachium, Valkenburgu (Holandia), Frankfurcie nad Menem, Rzymie (na Papieskim Uniwersytecie Gregoriańskim), a we Fryburgu Bryzgowijskim obronił doktorat z teologii dogmatycznej. Święcenia kapłańskie przyjął 24 czerwca 1937 w Monachium, zakonne śluby wieczyste złożył 15 sierpnia 1946 w Pullach.
W czasie II wojny światowej został powołany do służby wojskowej; był kapelanem od lutego 1942 do kwietnia 1944, kiedy wszystkich jezuitów wydalono z wojska jako "niegodnych służby w obronie ojczyzny".
Nauczanie.
Grillmeier pracował od 1944 jako docent w Pullach i Buren (Westfalia), a od 1950 wykładał teologię w kolegium jezuickim Św. Jerzego we Frankfurcie nad Menem; przeszedł na emeryturę w 1978.
W latach 1962-1965 jako doradca ds. teologicznych towarzyszył biskupowi Limburga Wilhelmowi Kempfowi na Soborze Watykańskim II; w pracach komisji teologicznej Soboru współpracował m.in. z Karolem Wojtyłą. Odbył kilka podróży do państw afrykańskich, gdzie prezentował dokumenty soborowe biskupom i misjonarzom. W latach 1964-1977 był redaktorem naczelnym periodyku "Scholastik" (od 1966 pod nazwą "Theologie und Philosophie"), wydawanego przez Wydział Teologiczny Uniwersytetu we Frankfurcie. Od 1993 był członkiem Bawarskiej Akademii Nauk. Honorowe doktoraty nadały mu uniwersytety w Moguncji, Innsbrucku i Bambergu.
Nominacja kardynalska.
W listopadzie 1994 papież Jan Paweł II wyniósł go do godności kardynalskiej, nadając tytuł diakona San Nicola in Carcere. Ze względu na podeszły wiek (84 lata) ks. Grillmeier został zwolniony z przyjęcia sakry biskupiej, nie miał również nigdy prawa udziału w konklawe. Zmarł we wrześniu 1998 i został pochowany na cmentarzu w Pullach.
Publikacje.
Tłumaczenie angielskie jego podstawowego dzieła, zadedykowanego kard. Franzowi Königowi, abpowi Wiednia. Studium ma charakter ekumeniczny, ukierunkowany ku dialogowi z Prawosławiem:

</doc>
<doc id="311677" url="https://pl.wikipedia.org/wiki?curid=311677" title="Paul Joseph Pham Di`nh Tung">
Paul Joseph Pham Di`nh Tung



</doc>
<doc id="311678" url="https://pl.wikipedia.org/wiki?curid=311678" title="Paul Joseph Pham Ðinh Tung">
Paul Joseph Pham Ðinh Tung



</doc>
