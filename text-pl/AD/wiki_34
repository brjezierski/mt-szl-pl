<doc id="313453" url="https://pl.wikipedia.org/wiki?curid=313453" title="Tymoteusz (Szretter)">
Tymoteusz (Szretter)

Tymoteusz, imię świeckie Jerzy Szretter (ur. 16 maja 1901 w Tomachowie k. Równego, zm. 20 maja 1962 w Warszawie) – polski duchowny prawosławny, trzeci metropolita warszawski i całej Polski.
Po ukończeniu Studium Teologii Prawosławnej w Warszawie i przyjęciu święceń kapłańskich służył w diecezji wołyńskiej oraz był kapelanem prawosławnych żołnierzy wojska polskiego. W 1938 przyjął chirotonię biskupią. W okresie II wojny światowej, z powodu swojego zdecydowanego poparcia dla polonizacji Polskiego Autokefalicznego Kościoła Prawosławnego, wyrażanego w II Rzeczypospolitej, przebywał w monasterze św. Onufrego w Jabłecznej, nie mając wpływu na kierunek rozwoju Kościoła. W latach 1948–1951 i ponownie między grudniem 1959 a majem 1961 tymczasowo zarządzał PAKP, pozbawionym w tym okresie zwierzchnika. Wybrany w 1961 na urząd metropolity warszawskiego i całej Polski z jawnym poparciem polskich władz państwowych i przy pogwałceniu procedur przewidywanych przez Statut Wewnętrzny Kościoła, co stało się przyczyną protestów duchowieństwa i wiernych. Zmarł po roku pełnienia godności.
Życiorys.
Wczesna działalność.
Ukończył gimnazjum w Ostrogu. W latach 1925–1930 studiował w Studium Teologii Prawosławnej Uniwersytetu Warszawskiego. 11 sierpnia 1930 otrzymał święcenia kapłańskie w ławrze Poczajowskiej i został oddelegowany do parafii w Łanowcu.
W grudniu 1933 przeniesiony został z pospolitego ruszenia do rezerwy duchowieństwa wojskowego z równoczesnym mianowaniem kapelanem rezerwy ze starszeństwem z 1 stycznia 1934 i 6. lokatą w duchowieństwie wojskowym (wyznanie prawosławne). Następnie jako kapelan rezerwy powołany został do służby czynnej i mianowany pełniącym obowiązki dziekana prawosławnego Okręgu Korpusu Nr II w Lublinie.
W 1938 po śmierci żony Lidii złożył śluby zakonne.
Biskup.
27 listopada 1938 w ławrze Poczajowskiej otrzymał z rąk metropolity warszawskiego i całej Polski Dionizego (Waledyńskiego) święcenia biskupie. Został wikariuszem diecezji warszawsko-chełmskiej z tytułem biskupa lubelskiego. Zdaniem Antoniego Mironowicza jego chirotonia odbyła się pod naciskiem polskich władz państwowych, którym zależało na polonizacji PAKP, podczas gdy w strukturach Kościoła większość hierarchii i duchowieństwa stanowili Rosjanie, Ukraińcy i Białorusini. Jerzy Szretter był tymczasem pozytywnie nastawiony do planów polonizacji struktur prawosławnych w Polsce. Działalność w tym kierunku podjął na terenie diecezji warszawsko-chełmskiej po wyświęceniu na biskupa. Obok biskupów Mateusza (Siemaszki) i Sawy (Sowietowa) był jednym z największych zwolenników polonizacji PAKP wśród jego duchowieństwa.
II wojna światowa.
Po wybuchu II wojny światowej przybył z monasteru św. Onufrego w Jabłecznej, gdzie dotąd rezydował, do Warszawy. Jednak zarządzający diecezją warszawsko-chełmską od listopada 1939 metropolita berliński i niemiecki Serafin (Lade) skierował go ponownie do monasteru z powodu propolskich poglądów. Do czynnej działalności w Kościele biskup Tymoteusz wrócił 30 września 1940 jako członek soboru biskupów Autokefalicznego Kościoła Prawosławnego w Generalnej Guberni (powstanie struktury o takiej nazwie ogłosił w końcu września tego samego roku metropolita Dionizy). Tego samego dnia nadana została mu godność biskupa pomocniczego diecezji chełmsko-podlaskiej. Po sformowaniu Synodu Kościoła biskup Tymoteusz nie wszedł w jego skład z powodu przedwojennej postawy propolskiej, niezgodnej z polityką ukrainizacji PAKP. 10 sierpnia 1944 przewodniczący PKWN Edward Osóbka-Morawski wyraził zgodę na objęcie przezeń czasowego zarządu diecezji chełmsko-podlaskiej. Na okres jego nadzorowania ww. administratury przypadło wysiedlenie Ukraińców do ZSRR, które doprowadziło do zamknięcia ponad 160 placówek duszpasterskich, z braku wiernych. Tymoteusz (Szretter) nie protestował przeciwko temu; na przełomie lat 1944/1945 w oficjalnym liście stwierdził, iż na podległym mu terenie wystarczy pozostawienie parafii w Lublinie, Chełmie, Białej Podlaskiej, Hrubieszowie i Włodawie. Prosił również o nielikwidowanie monasteru w Jabłecznej.
W październiku tego samego roku biskup Tymoteusz objął również zarząd parafii prawosławnych w regionie białostockim. Jako tymczasowy zwierzchnik struktur Kościoła prawosławnego w tym regionie wbrew życzeniom miejscowego duchowieństwa parafialnego przeciwstawił się przeniesieniu ich pod jurysdykcję Patriarchatu Moskiewskiego.
Po II wojnie światowej.
W 1946 Departament Wyznaniowy Ministerstwa Administracji Publicznej zaczął sugerować metropolicie warszawskiemu i całej Polski Dionizemu ustąpienie z urzędu (ostatecznie duchowny został do tego zmuszony). Biskup Tymoteusz był brany pod uwagę jako jego ewentualny następca. 14 października 1945 został jednym z wiceprezesów Chrześcijańskiej Rady Ekumenicznej. 
Od 1946 jako arcybiskup kierował diecezją białostocko-bielską, przemianowaną 7 września 1951 na diecezję białostocko-gdańską. W 1947 został wiceprzewodniczącym Prawosławnego Metropolitalnego Komitetu Niesienia Pomocy Przesiedleńcom na Ziemie Odzyskane, w ramach którego angażował się w organizowanie opieki duszpasterskiej oraz wsparcia materialnego dla prawosławnych, którzy zostali przesiedleni w wymienione regiony Polski. W tym samym roku założył pierwszy żeński monaster w powojennych granicach Polski – klasztor na Grabarce. W 1948 razem z metropolitą Dionizym opracował projekt reformy podziału administracyjnego Kościoła, który nigdy nie wszedł w życie. 
W 1948 władze komunistyczne ostatecznie zdecydowały o usunięciu metropolity Dionizego z urzędu. Do momentu wyboru nowego zwierzchnika PAKP Kościołem miał zarządzać organ nieprzewidziany przez prawosławne prawo kanoniczne – Tymczasowe Kolegium Rządzące Polskiego Autokefalicznego Kościoła Prawosławnego w składzie: arcybiskup Tymoteusz (Szretter) jako przewodniczący, biskup Jerzy (Korenistow), ks. Jan Kowalenko, ks. Eugeniusz Naumow, ks. Wsiewołod Łopuchowicz, ks. Michał Kiedrow oraz Mikołaj Sieriebriannikow. 12 listopada arcybiskup Tymoteusz oficjalnie pełnił funkcję "locum tenens" metropolii warszawskiej. Wcześniej, w kwietniu tego samego roku, zainicjował rozmowy z patriarchą moskiewskim Aleksym I w celu wyjaśnienia kontrowersji wokół statusu kanonicznego PAKP, zaś 21 maja 1948 został tymczasowym zarządcą diecezji Ziem Odzyskanych, którą to funkcję pełnił do września tego samego roku. W czerwcu 1948 był jednym z delegatów PAKP w Patriarchacie Moskiewskim. Delegacja zrzekła się autokefalii Kościoła nadanej przez Patriarchat Konstantynopolitański i wystąpiła o nadanie jej ponownie przez Rosyjski Kościół Prawosławny, po czym przyjęła z rąk patriarchy stosowny tomos.
Na wniosek arcybiskupa Tymoteusza z 30 czerwca 1948 władze polskie zabroniły metropolicie Dionizemu dalszego pobytu w domu metropolitalnym w Warszawie i wszczęły przygotowania do wyznaczenia mu innego miejsca stałego przebywania.
Arcybiskup Tymoteusz, podobnie jak pozostali biskupi PAKP, zachowywał lojalny stosunek do władz państwowych. W 1949 publicznie twierdził, iż w Polsce nie ma miejsca żadna forma ucisku religijnego. Istniejący w 1946 plan doprowadzenia do objęcia przez niego godności metropolity został jednak zarzucony. W opinii władz państwowych autorytet hierarchy wśród kapłanów PAKP był niedostateczny. Arcybiskupowi zarzucono również brak talentów organizacyjnych i niezbędnego doświadczenia. Ostatecznie Tymoteusz (Szretter) pozostawał "locum tenens" metropolii warszawskiej do przyjazdu z ZSRR arcybiskupa Makarego (Oksijuka), delegowanego do PAKP przez patriarchę Moskwy i wybranego na zwierzchnika Kościoła prawosławnego w Polsce 7 lipca 1951. Wcześniej, w 1950, doprowadził do otwarcia w Warszawie Prawosławnego Liceum Teologicznego, przekształconego przez metropolitę Makarego w seminarium duchowne.
Po 1956 arcybiskup Tymoteusz ponownie "de facto" zaczął zarządzać całym Kościołem z powodu podeszłego wieku i złego stanu zdrowia metropolity Makarego. W 1957 w Urzędzie ds. Wyznań w związku z powyższą sytuacją pojawiła się koncepcja odsunięcia metropolity Makarego i ponownego objęcia przez arcybiskupa Tymoteusza zadań "locum tenens". Urząd opisywał Tymoteusza jako człowieka inteligentnego, taktownego, orientującego się w sytuacji i gotowego realizować polecenia władz nawet wtedy, gdy nie były dla niego korzystne (np. jak w sprawie obsady urzędu metropolity). W tym samym czasie Tymoteusz został zarejestrowany przez Wydział IV Departamentu XI KdSB jako „kontakt poufny” ps. Brodacz, jednak z powodu zniszczenia dokumentacji nie da się ustalić, jak mogła wyglądać jego współpraca ze służbami.
Metropolita warszawski i całej Polski.
Po wyjeździe Makarego do ZSRR i jego śmierci w Odessie w 1961, władze państwowe doprowadziły do wyboru Tymoteusza na metropolitę (od grudnia 1957 był ponownie "locum tenens"). W intronizacji metropolity udział wzięły delegacje Patriarchatu Konstantynopolitańskiego oraz Patriarchatu Rumuńskiego. Jego wybór na katedrę został również pozytywnie przyjęty przez patriarchę Moskwy i całej Rusi.
Elekcji metropolity Tymoteusza dokonał Sobór Biskupów PAKP, nie zaś – jak zapisano w statucie Kościoła – Sobór Elekcyjny, co doprowadziło do protestów duchowieństwa i wiernych. Nowo wybranemu metropolicie zarzucono objęcie urzędu wbrew prawu kanonicznemu. Pojawiły się wobec niego również zarzuty natury moralnej. Petycje i skargi w sprawie okoliczności objęcia przez Tymoteusza urzędu, jak i samej jego osoby i postawy były wysyłane do Rady Państwa, Rady Ministrów, sejmu, Urzędu ds. Wyznań oraz do patriarchy Moskwy. Proces elekcyjny oprotestował również jeden z członków Soboru Biskupów PAKP – biskup Bazyli (Doroszkiewicz). Twierdził on, że o obsadzie urzędu zdecydowali pracownicy Urzędu ds. Wyznań Serafin Kiryłowicz i Adam Wołowicz, przedmiotowo traktując PAKP.
Jako metropolita warszawski i całej Polski hierarcha reprezentował Kościół w czasie przygotowań do soboru panprawosławnego. Razem z przedstawicielami Rosyjskiego Kościoła Prawosławnego włączył się w ruch na rzecz pokoju. W 1961 założył w Warszawie polskojęzyczną parafię z ks. Jerzym Klingerem jako proboszczem, która jednak zaprzestała działalności z powodu braku wiernych zainteresowanych nabożeństwami w języku polskim. 
Kontrowersje wokół metropolity Tymoteusza trwały przez cały okres sprawowania przez niego urzędu, do jego śmierci 20 maja 1962. Metropolita Tymoteusz (Szretter) został pochowany na cmentarzu prawosławnym na Woli.

</doc>
<doc id="313454" url="https://pl.wikipedia.org/wiki?curid=313454" title="Krakow Township">
Krakow Township



</doc>
<doc id="313456" url="https://pl.wikipedia.org/wiki?curid=313456" title="Nový Bor">
Nový Bor

Nový Bor (niem. "Haida") − miasto w północnych Czechach, w kraju libereckim. Według danych z 31 grudnia 2003 powierzchnia miasta wynosiła 1 945 ha, a liczba jego mieszkańców 12 171 osób.
Siedziba firmy "Crystalex" − największego czeskiego i jednego z największych na świecie producenta szkła do napojów. Szklane wyroby nowoborskiej huty szkła można kupić w 60 krajach. W mieście znajduje się kilka szkół szklarskich oraz Muzeum Szkła. 
Demografia.
"Źródło: Czeski Urząd Statystyczny"

</doc>
<doc id="313457" url="https://pl.wikipedia.org/wiki?curid=313457" title="Magda Sakowska">
Magda Sakowska

Magdalena Sakowska (ur. 13 sierpnia 1976 w Warszawie) – polska dziennikarka, reporterka i prezenterka telewizyjna.
Życiorys.
Z wykształcenia jest socjolożką. Studium dziennikarskie i studia podyplomowe ukończyła na Europejskim Uniwersytecie Viadrina we Frankfurcie nad Odrą. Podczas studiów była na stypendium dla dziennikarzy w telewizji WDR w Düsseldorfie.
Dziennikarską karierę zaczęła w Radiu Plus, zaraz po ukończeniu studiów. Później znalazła się w TVN24, gdzie była reporterką. W 2004 roku przeszła do radia RMF FM. Pół roku później wróciła do TVN24, od 31 lipca 2005 roku prowadziła tam serwisy informacyjne. Od 1 grudnia 2008 pracuje w Polsat News, gdzie prowadzi magazyny To był dzień i Gość Wydarzeń. 24 stycznia 2011 została prezenterką Wydarzeń w Polsacie.
Od września 2016 jest korespondentką Polsatu w Stanach Zjednoczonych, gdzie relacjonowała wybory prezydenckie w Stanach Zjednoczonych w 2016 roku i 2020 czy szturm zwolenników Donalda Trumpa na Kapitol Stanów Zjednoczonych.

</doc>
<doc id="313459" url="https://pl.wikipedia.org/wiki?curid=313459" title="Nový Bydžov">
Nový Bydžov

Nový Bydžov (niem. "Neu Bidschow") – miasto w Czechach, w kraju hradeckim, w powiecie Hradec Králové.
Według danych z 31 grudnia 2003 powierzchnia miasta wynosiła 3524 ha, a liczba jego mieszkańców 7160 osób.
Demografia.
"Źródło: Czeski Urząd Statystyczny"
Inne.
W mieście znajduje się cmentarz żydowski oraz synagoga.

</doc>
<doc id="313460" url="https://pl.wikipedia.org/wiki?curid=313460" title="Cieśniny duńskie">
Cieśniny duńskie



</doc>
<doc id="313463" url="https://pl.wikipedia.org/wiki?curid=313463" title="Marshall (Teksas)">
Marshall (Teksas)

Marshall – miasto w Stanach Zjednoczonych, w stanie Teksas. Jest stolicą hrabstwa Harrison sąsiadującego ze stanami Luizjana i Arkansas. Miasto, zamieszkane przez 23 935 osoby (stan na rok 2000), jest jednym z ważniejszych centrów kulturalnych i edukacyjnych północno-wschodniego Teksasu i tak zwanego "Trójkąta Ark-La-Tex".
Marshall jest znane ze swej historii związanej z wojną secesyjną oraz walką o prawa czarnoskórych mieszkańców USA w okresie po II wojnie światowej, a także z produkcji ceramiki.

</doc>
<doc id="313465" url="https://pl.wikipedia.org/wiki?curid=313465" title="Nýřany">
Nýřany

Nýřany (niem. "Nürschan") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 2 279 ha, a liczba jego mieszkańców 6 942 osób.
Demografia.
"Źródło: Czeski Urząd Statystyczny"

</doc>
<doc id="313470" url="https://pl.wikipedia.org/wiki?curid=313470" title="Nýrsko">
Nýrsko

Nýrsko (niem. "Neuern") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 3 153 ha, a liczba jego mieszkańców 5 070 osób.
Demografia.
"Źródło: Czeski Urząd Statystyczny"

</doc>
<doc id="313473" url="https://pl.wikipedia.org/wiki?curid=313473" title="Odry (Czechy)">
Odry (Czechy)

Odry (niem. "Odrau") − miasto w Czechach, w kraju morawsko-śląskim. Według danych z 31 grudnia 2003 powierzchnia miasta wynosiła 7 408 ha, a liczba jego mieszkańców 7 395 osób.
Miasto położone jest nad rzeką Odrą, od której wzięło swoją nazwę, w Górach Odrzańskich (Niski Jesionik), na Śląsku Opawskim (oprócz jednej morawskiej dzielnicy).
Demografia.
"Źródło: Czeski Urząd Statystyczny"

</doc>
<doc id="313475" url="https://pl.wikipedia.org/wiki?curid=313475" title="Olešnice (kraj południowomorawski)">
Olešnice (kraj południowomorawski)

Olešnice − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 1 252 ha, a liczba jego mieszkańców 1 757 osób.
Demografia.
"Źródło: Czeski Urząd Statystyczny"

</doc>
<doc id="313476" url="https://pl.wikipedia.org/wiki?curid=313476" title="Ali Larter">
Ali Larter

 
Ali Larter (ur. 28 lutego 1976 w Cherry Hill) – amerykańska aktorka i modelka. Grała m.in. w filmach: "Legalna blondynka", "Oszukać przeznaczenie" i "".
Biografia.
W wieku trzynastu lat zaczęła karierę modelki w agencji modelek Ford i występowała na wybiegach całego świata. Kiedy miała siedemnaście lat, zamieszkała w Japonii. W roku 1995 wraz ze swoim chłopakiem przeprowadziła się do Los Angeles. W tym okresie zaczęła studia aktorskie.

</doc>
<doc id="313477" url="https://pl.wikipedia.org/wiki?curid=313477" title="Maciej Zieliński (koszykarz)">
Maciej Zieliński (koszykarz)

Maciej Jerzy Zieliński (ur. 5 stycznia 1971 w Wałbrzychu) – polski koszykarz, grający na pozycji rzucającego obrońcy. Wielokrotny reprezentant kraju, dwukrotnie uczestnik Mistrzostw Europy. Radny Wrocławia V i VI kadencji, poseł na Sejm VII kadencji.
Życiorys.
Kariera sportowa.
Profesjonalną karierę koszykarską zaczynał w 1986 w klubie sportowym AZS Olsztyn. W 1987 przeszedł do Śląska Wrocław, w którym grał przez pięć lat. W 1992 wyjechał do Stanów Zjednoczonych, gdzie został zawodnikiem klubu uczelnianego z Providence w ramach NCAA. W 1995 powrócił do Wrocławia, ponownie zaczął występować w Śląsku Wrocław. Grał w tym zespole do zakończenia kariery sportowej w 2006.
Największe sukcesy klubowe odnosił ze Śląskiem Wrocław. Osiem razy zdobywał mistrzostwo Polski (1991, 1992, 1996, 1998, 1999, 2000, 2001 i 2002), trzykrotnie Puchar Polski (1992, 1997 i 2004) i dwukrotnie Superpuchar Polski (1999 i 2000).
W 1990 wziął udział w mistrzostwach Europy do lat 18, na których Polacy zajęli szóste miejsce. W kolejnych latach zaczął regularnie grać w reprezentacji narodowej seniorów. Był w kadrze na mistrzostwach Europy w 1991 i 1997 (na obu turniejach Polska zajmowała 7. miejsce).
Ze Śląskiem Wrocław wielokrotnie występował w europejskich pucharach, tj. Puchar Saporty czy Puchar Koracia.
W 2006 został zawodnikiem zespołu futbolu amerykańskiego The Crew Wrocław, z którym w 2007 zdobył mistrzostwo Polski.
NCAA.
Spędził 3 sezony (1992-95) w zespole Providence Friars. W sezonie 1993/94 pomógł drużynie w awansie do turnieju finałowego NCAA ("1994 NCAA Tournament"), ale nie wystąpił w meczu pierwszej rundy przeciwko Alabamie, który Providence przegrali 70-76 i odpadli z rozgrywek.
W 70 meczach (w sumie 640 minut) uzyskał 189 punktów (średnia na mecz: 2,7), 85 zbiórek (1,2), 52 asysty (0,7), 18 przechwytów (0,3) i 14 bloków (0,2). Jego celność rzutów z gry wyniosła 39,8% (64 celne na 161 oddanych), rzutów wolnych – 72,0% (36 na 50), a rzutów za trzy – 32,5% (25 na 77). Popełnił także 62 faule i zanotował 36 strat. Występował z numerem 24. W sezonie 1994/95 jego kolegą w drużynie był inny reprezentant Polski, Piotr Szybilski.
Działalność pozasportowa.
W 2006, po zakończeniu zawodowej kariery koszykarskiej, wystartował w wyborach samorządowych, uzyskując z listy Platformy Obywatelskiej mandat radnego wrocławskiej rady miejskiej. W 2010 z powodzeniem ubiegał się o reelekcję.
Zajął się także prowadzeniem własnej działalności gospodarczej. W 2011 został prezesem drugoligowego w tym czasie koszykarskiego klubu Śląsk Wrocław.
W wyborach w 2011 uzyskał mandat poselski, kandydując z listy PO w okręgu wrocławskim i otrzymując 6099 głosów. W 2015 nie został wybrany na kolejną kadencję.
W listopadzie 2017 został wiceprezesem pierwszoligowego klubu koszykarskiego Jamalex Polonia 1912 Leszno. W 2018 ponownie wybrano go do wrocławskiej rady miejskiej.
Wyróżnienia.
W 2001 doktor nauk biologicznych Jarosław Kania z Uniwersytetu Wrocławskiego na cześć Macieja Zielińskiego odkryty przez siebie nowy gatunek chrząszcza z Namibii nazwał "Pomphus zielinskii". W 2006 Śląsk Wrocław uhonorował koszykarza, zastrzegając numer klubowy 9., z którym Maciej Zieliński grał przez lata w tym zespole.
Osiągnięcia.
Na podstawie, o ile nie zaznaczono inaczej.

</doc>
<doc id="313478" url="https://pl.wikipedia.org/wiki?curid=313478" title="Opočno">
Opočno

Opočno (niem.: "Opotschno") − miasto w Czechach, w kraju hradeckim, w Górach Orlickich. Według danych z 31 grudnia 2003 powierzchnia miasta wynosiła 1 401 ha, a liczba jego mieszkańców 3 177 osób.
Założone w 1069, prawa miejskie otrzymało w XV wieku. W 1471 król Czech i Węgier, Władysław II Jagiellończyk, nadał miastu herb.
Demografia.
"Źródło: Czeski Urząd Statystyczny"

</doc>
<doc id="313480" url="https://pl.wikipedia.org/wiki?curid=313480" title="Oslavany">
Oslavany

Oslavany − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 1 868 ha, a liczba jego mieszkańców 4 561 osób.
Demografia.
"Źródło: Czeski Urząd Statystyczny"

</doc>
<doc id="313483" url="https://pl.wikipedia.org/wiki?curid=313483" title="Ostrov">
Ostrov

Ostrov () − miasto w zachodnich Czechach, w kraju karlowarskim, u podnóża Rudaw. Według danych z 31 grudnia 2007 powierzchnia miasta wynosiła 5 042 ha, a liczba jego mieszkańców 17 250 osób. Miasto jest znane również pod nazwą Ostrov nad Ohří (Ostrov nad Ochrzą) – tak nazywa się stacja kolejowa. Do roku 2004 w tutejszych zakładach Škoda Transportation produkowano trolejbusy. Centrum miasta ma status miejskiej strefy zabytkowej ("Městská památková zóna").
Historia.
Najstarszą zachowaną budowlą jest kaplica cmentarna św. Jakuba Większego, późnoromańska budowla z lat 1224-26, która jest dowodem istnienia osady w XIII wieku. Za założyciela uważa się Slávka z rodu Hrabišiców, co potwierdzają historyczne nazwy miasta: Zlaukowerde, później Schlackenwerth (Wyspa Slávka). Nazwa "Ostrov" (wyspa) pochodzi od położenia między Bystřicą a Veseřicą. Prawa miejskie nadał w 1331 roku Jan Luksemburski. W tym czasie w mieście stał już drugi kościół, poświęcony św. Michałowi, który znajdował się po drugiej stronie Bystřicy, gdzie stopniowo powstawało średniowieczne miasto. Dzisiejszy wygląd kościół otrzymał po roku 1600. Wygląd miasta zmieniał się wielokrotnie w związku z licznymi pożarami i odbudowami. Pozostałością średniowiecznej zabudowy są piwnice.
W XV wieku miasto należało do rodu Šlików. Ród ten wzbogacił się dzięki kopalniom srebra w pobliskim Jachymowie. W Ostrowie wybudowano pałac Šlików ("Šlikovský zámek"), który został zniszczony w wyniku pożaru. Po Bitwie na Białej Górze majątek rodu skonfiskowano, a państwo ostrowskie trafiło we władanie Juliusza Henryka, księcia Saksonii-Lauenburga. Chcąc uczynić z Ostrowa swoją rezydencję, książę kazał przebudować pałac Šlików i założył park pałacowy. W tym czasie założone zostało również gimnazjum i klasztor pijarów. Syn księcia, Juliusz Franciszek, kontynuował rozbudowę kompleksu. Wybudował letnią rezydencję ("Letohrádek") i dokończył budowę parku zgodnie z wcześniejszymi założeniami. Letnia rezydencja jest wczesnobarokową budowlą z lat 1674-83, zaprojektowaną przez Abrahama Leuthnera. Obecnie jest siedzibą filli muzeum sztuki w Karlowych Warach. Po ślubie ostatniej księżnej Saksonii-Lauenburga Franciszki Sybilli Augusty (1675 – 1733) z Ludwikiem Wilhelmem Badeńskim (margrabią badeńskim) w 1690 roku, państwo zostało przyłączone do jego ziem. Ród ten miał swą siedzibę w Rastatt. Właśnie dzięki tym powiązaniom Ostrowa z Rastattem (jak również dzięki podobieństwom architektury), to niemieckie miasto stało się w 1991 roku partnerskim miastem Ostrowa. Ten okres w historii Ostrowa zamyka budowa Pałacu Książąt ("Palác princů") oraz Białej Bramy ("Bílá brána").
W XIX wieku Ostrov należał do jednej z gałęzi rodu Habsburgów. W tym czasie miasto uzyskało dzisiejszy kształt, zbudowano liczne kamienice mieszczańskie, a Stary Ratusz ("Stará radnice"), budowla pierwotnie renesansowa, został przebudowany w stylu neogotyckim. Rozwój miasta przyspieszyła budowa kolei. Wokół dworca, oddalonego o około 1 km od centrum, zaczęły powstawać zakłady przemysłowe – fabryka porcelany PULS i huta Eleonora, później też fabryka kartonu Theerag. W latach 1938-39, kiedy ludność miasta stanowili w większości Niemcy, ludność czeska została wysiedlona, a w pałacu urządzono obóz koncentracyjny. O tych wydarzeniach przypomina umieszczona na pałacu tablica pamiątkowa. W latach powojennych ponownie w mieście osiedlili się Czesi, zbudowano nowe osiedla dla pracowników kopalni uranu w Jáchymowie i później dla fabryki Škoda Ostrov.
Zabytki.
Kościół św. Jakuba Większego ("Kostel sv. Jakuba většího").
Kościół jest romańską budowlą z lat 1224-1226 z jedną nawą i prostokątnym prezbiterium. Dwuspadowy dach jest wyższy nad nawą, gdzie znajduje się sygnaturka, nad prezbiterium jest niższy. Główną fasadą, skierowaną zapewne w stronę dawnej osady, była fasada północna. Umieszczono w niej romański portal, stanowiący wejście do nawy. Archiwolta. wykonana z bloku kamienia, wspiera się na filarach i wzmocnieniach wykonanych z bloków piaskowca. Prezbiterium posiada wczesnogotyckie sklepienie krzyżowe, nawa natomiast ma strop płaski. W prezbiterium odkryto wczesnogotyckie malowidła, a w nawie malowidła renesansowe i wczesnobarokowe. Pierwotnie parafialny, a obecnie cmentarny, kościół św. Jakuba Większego zaliczany jest do północno-zachodniej grupy czeskich kościołów późnoromańskich.
Pałac ("Zámek").
Rozległy kompleks, zbudowany na bazie starszej budowli nieznanego pochodzenia, został przebudowany (prawdopodobnie przez Kašpara Šlika) na przełomie XV i XVI wieku na pałac renesansowy – rodową rezydencję ostrowskiej linii Šlików. W latach 30. i 40. XVII wieku pałac został rozbudowany przez Juliusza Henryka, księcia Saksonii-Lauenburga. W latach 1685 – 1690 kolejny książę Saksonii-Lauenburga wybudował przed pałacem Šlików nowy pałac (tzw. "Lauenburský"). W budowie pałacu mieli udział m.in. Abrahám Leuthner, Kryštof Dientzenhofer i Giulio Broggio. Po pożarze, który miał miejsce w 1691 roku, przebudowano pałac Šlików, zmieniając go w pałacowe skrzydło. Obecny kształt kompleksu jest wynikiem przebudów dokonywanych przez władców Toskanii w XIX i XX wieku. Znak cesarskiego orła w kartuszu, umieszczony nad głównym wejściem, pochodzi z czasów, gdy właścicielami kompleksu byli władcy Toskanii. Portal natomiast pochodzi z 1690 roku i jest dziełem ostrowskiego rzeźbiarza Martina Möckela.
Pałac Książąt ("Palác princů").
Został wybudowany w latach 1693-1696 przez dworskiego budowniczego Johanna Sockha w miejscu, gdzie wcześniej znajdował się folwark, zwany "Bílý dvůr". Forma trzyskrzydłowego pałacu z trzema kwadratowymi wieżami, wyższymi o piętro, umieszczonymi w narożnikach, odpowiada założeniom barokowego pałacu reprezentacyjnego. Wewnątrz południowego skrzydła, które ma reprezentacyjną fasadę ze schodami, znajdował się skomplikowany technicznie i artystycznie zbiornik wodny. Po pożarze w 1795 roku zlikwidowano zachodnie skrzydło Pałacu Książąt, łączące dotychczas Pałac Książąt z pałacem ("zámkiem"). W ten sposób dziedziniec połączył się z pałacowym parkiem. Podobnie, jak pałac, również budynek Pałacu Książąt jest wykorzystywany przez Średnią Szkołę Przemysłowo-Maszynową ("Střední průmyslová škola strojní").
Park ("Zámecký park").
Po 1625 roku ówczesny właściciel ostrowskiego majątku, Juliusz Henryk, książę Saksonii-Lauenburga, założył ogrody pałacowe. Na ich kształt wpłynęły renesansowe, manierystyczne i wczesnobarokowe rozwiązania stosowane we włoskich ogrodach. Ważnym elementem była obecność wody, w postaci wodotrysków oraz zbiorników wodnych z bogatą dekoracją rzeźbiarską. W latach 1665-1689, gdy właścicielem dóbr był Juliusz Franciszek, książę Saksonii-Lauenburga, kontynuowano prace nad ogrodami, jednak w zgodzie z założeniami barokowego ogrodu reprezentacyjnego. Trzeci etap rozbudowy miał miejsce w latach 1690-1715, kiedy to właścicielami Ostrowa byli Ludwik Wilhelm Badeński (margrabia badeński) i jego żona Franciszka Sybilla Augusta (księżna Saksonii-Lauenburga). Po tej przebudowie ogród stał się jednym z pierwszych przykładów realizacji zasad Le Nôtre'a na ziemiach czeskich. Czwarty etap, przebiegający od końca XVIII wieku, to stopniowa przemiana ogrodu francuskiego w park krajobrazowy. Usunięto znaczną część obiektów architektonicznych, instalacje wodne opuszczono, a elementy dekoracyjne bądź to sprzedano, bądź uległy zniszczeniu. Współczesny wygląd parku jest zbliżony do tego z II połowy XIX wieku.
Letnia rezydencja ("Letohrádek").
W miejscu starszej, drewnianej rezydencji letniej Juliusza Henryka (księcia Saksonii-Lauenburga), w latach 1673 – 1679 Juliusz Franciszek (książę Saksonii-Lauenburga) wybudował nowy obiekt, według projektu Abraháma Leuthnera. Przebudowę wnętrz zakończono w 1683 roku. Samodzielna budowla ma podstawę kwadratu i posiada altanową nadbudówkę (która stanowi drugie piętro budynku). Każda z czterech ścian posiada portal wejściowy. Okna są oddzielone pilastrami, na parterze boniowanymi, a na piętrze gładkimi, zwieńczonymi głowicami toskańskimi. Pod gzymsem przebiega fryz z tryglifami. W przestrzeni nad oknami umieszczono prostokąty z motywem diamentu. W środku obiektu znajduje się sala, sięgająca piętra z malowidłami iluzjonistycznymi i alegorycznymi postaciami. Na parterze sala ma kształt ośmioboku z wnękami w kształcie grot z sadzawkami. Na piętrze znajdują się balkony z balustradami, prowadzące do poszczególnych pomieszczeń. Wnętrze przebudował w 1692 roku Domenico Egidio Rossi. Pomieszczenia mają sklepienie nieckowe i stiukową dekorację. Rezydencja jest własnością Państwa, mieści się w niej Galeria Sztuki ("Galerie umění").
Kościół św. Michała ("Kostel sv. Michaela").
Kościół parafialny św. Mikołaja, później poświęcony św. Michałowi, pochodzi z II poł. XIII wieku. Z tego okresu zachował się tympanon w portalu ze ślepymi łukami i krzyżowe sklepienie dzisiejszej zakrystii. Po pożarze był przebudowany w latach 1567-1572. Do bocznej nawy przylega czworoboczna wieża (jej górna część jest ośmioboczna). Trójnawowe wnętrze przykryte jest sklepieniem sieciowym, prezbiterium – sklepieniem gwiaździstym, w kaplicy chrzcielnej jest natomiast sklepienie kryształowe. Kolejne przebudowy kościoła miały miejsce w latach 1607-1609 i 1636. W kościele zachowały się renesansowe płyty nagrobne, z których najcenniejsze jest šlikowskie epitafium z 1521 roku. Wyposażenie jest barokowe, pochodzi z lat 1751-1756. W latach 1989-1991 kościół poddano gruntownej renowacji.
Klasztor.
Klasztor pijarów powstał z inicjatywy Anny Magdaleny, wdowy po Juliuszu Henryku, księciu Saksonii-Lauenburga (6 maja 1666). Budową kierował w latach 1666-1671 praski budowniczy bawarskiego pochodzenia Martin Reiner. W latach 1672-1674 prowadzono prace wykończeniowe. Centrum założenia klasztornego stanowi kościół Zwiastowania Marii Panny, jednonawowa budowla z prosto zakończonym prezbiterium. Nawa posiada sklepienie kolebkowe, przerywane trzema parami trójkątnych wcięć, rozpoczynających się przy masywnych pilastrach. Jednonawowe prezbiterium jest podobnie sklepione i również posiada parę trójkątnych wcięć. Między pilastrami umieszczono wąskie boczne empory. Zadaszony korytarz bezpośrednio łączył nawę kościoła z kaplicą pogrzebową. Obok zakrystii wybudowano wielokątną dzwonnicę z cebulastym dachem i latarnią. Od północy do kościoła przylegają trzy skrzydła jednopiętrowego klasztoru z korytarzem o sklepieniu krzyżowym, otaczające dziedziniec. Dekoracja fasady jest ascetyczna: podzielono ją przy pomocy elementów pionowych oraz gzymsów. Z przerwami do 1897 roku w klasztorze funkcjonowało gimnazjum pijarów, natomiast od 1897 roku mieścił się tu żeński pensjonat Sióstr Bożej Miłości. Od lat 50. XX wieku klasztor był wykorzystywany przez wojsko. Obecny stan jest wynikiem niedawnej kosztownej rekonstrukcji.
Kaplica Panny Marii z Einsiedeln ("Kaple Panny Marie Einsiedelnské").
Została wybudowana prawdopodobnie przez J. M. Sockha jako kopia kaplicy pielgrzymkowej w szwajcarskiej miejscowości Einsiedeln. Podobną kaplicę wybudował J. M. L. Rohrer w 1715 roku w Rastatt, dokąd przeprowadzili się z Ostrowa margrabiowie badeńscy. Prostokątna kaplica, z prosto zakończonym prezbiterium, posiada bogato zdobioną fasadę wejściową, skierowaną w stronę miasta. Fasada jest podzielona dwoma kolumnami z głowicami w porządku kompozytowym oraz bocznymi pilastrami (również z kompozytowymi głowicami). Wejście jest obramowane kanelowanymi pilastrami, podtrzymującymi przerwany fronton z herbami właścicieli: z lewej margrabiów badeńskich, z prawej – książąt Saksonii-Lauenburga. Budowla zwieńczona jest wysokim szczytem z motywem Zaśnięcia Marii Panny. Na szczycie fasady umieszczono płaskorzeźbę Marii Panny, po bokach natomiast dwie figury świętych.
Dom Kultury ("Dům kultury").
Dom kultury stanowi dominantę placu Pokoju ("Mírové náměstí") i nowej części miasta. Wybudowano go w latach 1954-1955 według projektu Jaroslawa Krauza i Josefa Sedláčka. Dwupiętrowa budowla na planie prostokąta została podzielona ryzalitami na środkową część wejściową i boczne "skrzydła" z narożnymi ryzalitami. Monumentalny charakter nadaje budowli portyk z loggią kolumnową. Fasady są podzielone rzędami pilastrów. Niski dach jest zasłonięty attyką, ryzality są zwieńczone szczytami ozdobionymi stiukiem. Środkowy szczyt zdobi dekoracja rzeźbiarska, natomiast boczne przedstawiają artystycznie przetworzone herby miasta i wstęgi z napisami. Na parterze znajduje się sala teatralna, która służy również jako stałe kino. Z hali wejściowej wiodą też dwie klatki schodowe na pierwsze piętro, gdzie znajduje się foyer z loggią, a po obu stronach znajduje się duża i mała sala. Na piętrze, nad wejściami do sal, umieszczono namalowane na szkle motywy związane z pracą jachymowskich górników. Ich autorami są Václav Lokvenc i Jarmila Kalašova. Dom Kultury jest przykładem klasycyzującej tendencji w architekturze lat 50. XX wieku.
Plac Pokoju ("Mírové náměstí").
"Mírové náměstí" (plac Pokoju) jest największym placem w Ostrowie. W północnej części placy znajduje się "Dům kultury", wybudowany w 1955 roku w stylu socrealizmu, według projektu architekta Jaroslava Krauze i inżyniera architekta Josefa Sedláčka. Znajdują się w nim dwa kina, sala teatralna i Centrum Informacji Miejskiej. 
W zachodniej i wschodniej części placu znajdują się fontanny. W 2004 roku plac przeszedł gruntowny remont, a od 2009 roku teren placu jest monitorowany.
Przemysł.
Po II wojnie światowej Ostrov wraz z Jachymowem stały się centrum przetwórczym uranu. Wydobycie uranu zakończono w 1960 roku. Ważne było również powstanie fabryki trolejbusów Škoda Ostrov. Z Ostrowa pochodzi znaczna część trolejbusów jeżdżących w czeskich i słowackich miastach (wiele trolejbusów było też eksportowanych do innych państw). Między Ostrowem a Jachymowem istniała testowa linia trolejbusowa, działająca na potrzeby fabryki (rozebrana w 2006 r.). Do innych ważniejszych firm w mieście można zaliczyć: Amphenol, N.G. Elektro i K &amp; V ELEKTRO a.s.
Komunikacja.
Komunikacja drogowa.
Przez Ostrov przechodzi droga I/13 z Karlowych Warów do Liberca, zwana czasem magistralą rudawską ("Podkrušnohorská magistrála"), która na odcinku Karlowe Wary – Ostrov jest drogą dwujezdniową. W Ostrowie rozpoczyna się droga I/25, biegnąca w kierunku przejścia granicznego Boží Dar. W 2005 r. oddano do użytku obwodnicę, obiegającą miasto od zachodu.
Komunikacja miejska.
Komunikację miejską w Ostrowie stanowią dwie linie, które właściwie są dwoma kierunkami jednej linii z licznymi wariantami trasy.
Komunikacja kolejowa.
Przez Ostrov przechodzi linia nr 140 Chomutov – Cheb, po której jeżdżą pociągi osobowe i ekspresowe. W Ostrowie zatrzymują się pociągi wszystkich kategorii. Stacja jest też istotna dla przewozów towarowych, m.in. uczestniczy w transporcie węgla z Sokolovskiej pánwi. Wcześniejsza lokalna linia do Jachymowa została zlikwidowana w 1957 roku, a jej pozostałością była bocznica do zakładów Škoda Ostrov, o długości ok. 3 km.
Kultura.
Na "Mírowym náměstí" w nowej części miasta znajduje się Dom Kultury ("Dům kultury"), budowla z lat 50. XX wieku, kopiująca radziecką architekturę (socrealizm). Wewnątrz znajdują się dwie sale kinowe i sala balowa. W obiekcie co roku odbywa się Dziecięcy Festiwal Filmowy Oty Hofmana ("Dětský filmový festival Oty Hofmana").
Demografia.
"Źródło: Czeski Urząd Statystyczny"

</doc>
<doc id="313484" url="https://pl.wikipedia.org/wiki?curid=313484" title="Wyścig Amstel Gold Race">
Wyścig Amstel Gold Race



</doc>
<doc id="313487" url="https://pl.wikipedia.org/wiki?curid=313487" title="Hautes-Rivières">
Hautes-Rivières



</doc>
<doc id="313494" url="https://pl.wikipedia.org/wiki?curid=313494" title="Paulo Roberto Falcão">
Paulo Roberto Falcão

Paulo Roberto Falcão (ur. 16 października 1953 w Abelardo Luz) – brazylijski piłkarz, grający na pozycji pomocnika.
Falcão rozpoczął karierę jako gracz SC Internacional, gdzie grał od 1973 do 1980, zdobywając trzy Mistrzostwa Brazylii (1975, 1976 i 1979). Falcão grał też we włoskim klubie AS Roma (1980–1985), gdzie zdobył Mistrzostwo Włoch (1983) oraz przegrał mecz finałowy Pucharu Mistrzów. Grał także w drużynie São Paulo FC od 1985 do 1986.
Jako pomocnik grał w reprezentacji Brazylii na mistrzostwach świata w Hiszpanii 1982 i mistrzostwach świata w Meksyku 1986.
Uznany za jednego ze 100 Najlepszych Żyjących Piłkarzy FIFA.
Od 1990 do 1991 był selekcjonerem reprezentacji Brazylii.

</doc>
<doc id="313496" url="https://pl.wikipedia.org/wiki?curid=313496" title=".au">
.au

.au – krajowa domena internetowa najwyższego poziomu przypisana dla stron internetowych z Australii, działa od 1986 roku i jest administrowana przez .au Domain Administration.
Domeny drugiego poziomu.
Istnieją również domeny powiązane z poszczególnymi stanami Australii:
Domeny trzeciego poziomu.
Rejestracja w domenach .gov.au oraz .edu.au jest możliwa jedynie w połączeniu z powiązaniem ze stanem Australii tak by określać jej położenie geograficzne. Np. strona szkoły z Australii Zachodniej będzie wyglądać następująco "nazwa-szkoły.wa.edu.au" a instytucji rządowej z Queensland - "instytucja.qld.gov.au".
Historyczne domeny drugiego poziomu.
Rejestracja domen na drugim poziomie nie jest możliwa, ale w drodze wyjątku istnieje parę domen drugiego poziomu. Są to:
Inne domeny Australii.
".au" nie jest jedyną domeną należącą do Australii. Z powodu różnych przyczyn historycznych niektóre tereny Australii mają swoje domeny:

</doc>
<doc id="313497" url="https://pl.wikipedia.org/wiki?curid=313497" title="Liège-Bastogne-Liège">
Liège-Bastogne-Liège

Liège-Bastogne-Liège – jednodniowy wyścig kolarski rozgrywany na trasie między belgijskimi miejscowościami Liège i Bastogne w Walonii.
Liège-Bastogne-Liège jest najstarszym z grona pięciu tzw. monumentów, najbardziej prestiżowych kolarskich wyścigów jednodniowych, i zwyczajowo zamyka wiosenną część tego typu rywalizacji na najwyższym szczeblu. Jego trasa charakteryzuje się wieloma trudnymi podjazdami, szczególnie licznymi w drugiej części rywalizacji.
Pierwsza edycja odbyła się w 1892, dzięki czemu wyścig nosi przydomek „Staruszka” (). W latach 1989–2004 był częścią Puchar Świata w kolarstwie szosowym, a od 2005 należał najpierw do cyklu UCI ProTour, a później UCI World Tour.
Oprócz głównego wyścigu od 2017 odbywa się również rywalizacja kobieca, a od 1987 także zmagania mężczyzn do lat 23.
Zwycięzcy.
Opracowano na podstawie:

</doc>
<doc id="313498" url="https://pl.wikipedia.org/wiki?curid=313498" title="DKA (raper)">
DKA (raper)

DKA, właśc. Daniel Kaczmarczyk, (ur. 28 czerwca 1981 w Knurowie) – polski wokalista, raper i lekkoatleta.
Życiorys.
Wychowywał się w Leszczynach. Po ukończeniu szkoły muzycznej I stopnia w Żorach kontynuował naukę przez rok w szkole muzycznej II stopnia w Rybniku. Głównym instrumentem Daniela Kaczmarczyka był klarnet i fortepian. Jest absolwentem nauk politycznych i germanistyki oraz podyplomowych studiów w zakresie comparative politics na Iowa State University w Stanach Zjednoczonych.
Pierwszą płytę "Debiut" wydał w maju 2003 roku w wytwórni S.P. Records. Album promowały dwa utwory z teledyskami: "Jakby to było" oraz "Marzenia". W sierpniu 2004 wydał drugi album pod tytułem "Król aniołów" (singlem z płyty był utwór o tym samym tytule), a w 2005 roku nielegal pt. "Ciemne strony".
Czwarta płyta DKA która miała nazywać się "Exegi Monumentum" z przyczyn niezależnych od muzyka nie została wydana w SP Records. Ta sama płyta pod nazwą "Stawiam sobie pomnik" ukazała się w sklepach w 2006 r. wydana przez wytwórnię My Music. Singlem promującym ten album był utwór "Wybacz". We wrześniu 2007 DKA wydał kolejną płytę pod tytułem "Nowy sen". Według artysty album swoim stylem różnił się od poprzednich. DKA zapowiadał szukanie nowych rozwiązań muzycznych. Płyta była promowana przez singel o tytule "Jak mam ufać sobie".
Kolejny album artysty ukazał się w październiku 2008 roku. Szósta płyta, a zarazem trzecia z kolei wydana w My Music miała tytuł "Mój dzień" i była kontynuacją stylu znanego z płyty "Nowy sen". 20 kwietnia 2009 ukazał się siódmy album artysty – "Klimaty 2009". Tym razem raper wydał album nakładem własnej wytwórni – DonKillA Records pod pseudonimem "DKA DonKillA".
Na 4 września 2009 zaplanowana została premiera ósmej płyty Daniela Kaczmarczyka. Od 15 sierpnia promował ją singiel "Między niebem a piekłem". Tak jak miało to miejsce wcześniej w twórczości DKA, płyta nosi ten sam tytuł, co singel. Jest to kolejny album, który został wydany nakładem wytwórni DonKillA Beats.
4 czerwca 2011 do sklepów trafiła kolejna płyta DKA pt. "Dekada". Została ona wydana nakładem wytwórni Olo Records, a dystrybucją całego materiału zajęła się Fonografika. 9 września 2011 roku odbył się pożegnalny koncert artysty. Jednak na oficjalniej stronie internetowej na 12 lutego 2012 zapowiedział premierę następnej płyty "Czarny album".
Od 2013 roku DKA publikuje swoje nowe utwory na oficjalnym kanale YouTube. W październiku 2018 roku został nominowany do nagrody "Absolwent XXI" wieku".
Kariera sportowa.
Kaczmarczyk był także lekkoatletą specjalizującym się w skoku w dal. W swojej karierze zdobył 3 złote medale na mistrzostwach Polski w kategorii juniorów. Wiele lat trenował w klubie TL Pogoń Ruda Śląska, której barwy reprezentował na wielu różnych imprezach sportowych.
W 1997 został wicemistrzem Polski juniorów młodszych (7,32 m) na otwartym powietrzu. W 1998 został zarówno halowym i letnim mistrzem Polski juniorów młodszych, w 1999 wicemistrzem Polski. W roku 2000 zdobył wicemistrzostwo Polski juniorów w hali oraz mistrzostwo na otwartym powietrzu. Zajął 7. miejsce na Mistrzostwach Świata juniorów w Santiago. Dzięki temu sukcesowi rozpoczął studia w USA. Rekord życiowy w skoku w dal wynosi 7,85 m. Kaczmarczyk jest czterokrotnym medalistą Mistrzostw Polski seniorów (3 medale w skoku w dal oraz jeden w sztafecie 4 × 100 metrów).

</doc>
<doc id="313501" url="https://pl.wikipedia.org/wiki?curid=313501" title="Leszek Skorupa">
Leszek Skorupa

Leszek Skorupa (ur. 14 maja 1951 w Świętochłowicach, zm. 20 kwietnia 2018 w Niemczech) – polski sztangista, wicemistrz świata.
Kariera.
Urodził się 14 maja 1951 w Świętochłowicach, syn Stefana i Marii z d. Klepek, absolwent tamtejszej szkoły zawodowej (monter). Zawodnik wagi koguciej (do 56 kg). Największy sukces w karierze osiągnął podczas mistrzostw świata w Manili, gdzie zdobył srebrny medal. W zawodach tych rozdzielił na podium Bułgara Atanasa Kirowa i Jirō Hosotaniego z Japonii. Srebrny medal zdobył też na rozgrywanych dwa lata później mistrzostwach Europy w Berlinie Wschodnim. Zdobył też mistrzostwo Polski w 1977 roku oraz trzykrotnie ustanawiał rekordy kraju. 
W 1976 roku wystartował na igrzyskach olimpijskich w Montrealu. Na pomoście olimpijskim osiągnął wynik 250 kg (112,5 kg + 137,5 kg), co wystarczyło do zajęcia 4 miejsca. Walkę o podium przegrał z Kenkichim Andō z Japonii.
Cała karierę był związany z jednym klubem – HKS Szopienice z Katowic. Zasłużony Mistrz Sportu odznaczony m.in. srebrnym Medalem za Wybitne Osiągnięcia Sportowe.

</doc>
<doc id="313505" url="https://pl.wikipedia.org/wiki?curid=313505" title="Rivelino">
Rivelino

Roberto Rivelino (ur. 1 stycznia 1946 w São Paulo) – brazylijski piłkarz, grający na pozycji pomocnika, znany ze strzału lewą nogą oraz bardzo dobrze wykonywanych rzutów wolnych. Był także wynalazcą piłkarskiego zwodu, zwanego wówczas „elastico”, czyli dzisiejszego „flip flapu”. Mistrz świata z roku 1970.
Rivelino zaczynał jako gracz futsalowy w klubie Clube Indiano z São Paulo. Jego pierwszy profesjonalny klub piłkarski to Sport Club Corinthians Paulista, czyli jeden z najbardziej znanych brazylijskich klubów. Kiedy jednak grał w Corinthians, klub przeżywał jedne z najgorszych chwil w swojej historii. W 1974 Rivelino, skłócony z fanami, odszedł do Fluminense FC. Rivelino był idolem fanów, zdobył mistrzostwo stanu Carioca w 1975 i 1976. Pod koniec lat 70. występował w Arabii Saudyjskiej w klubie Al-Hilal. Piłkarską karierę zakończył w 1981 roku.
Grał w pierwszej jedenastce Canarinhos na MŚ 1970 i strzelił 3 gole, m.in. przepięknego z rzutu wolnego w meczu z Czechosłowacją, dzięki czemu meksykańscy fani nadali mu przydomek "patada atomica". Rivelino grał także na MŚ 1974 oraz 1978, gdzie Brazylia zajmowała odpowiednio, czwarte i trzecie miejsce.
Po zakończeniu piłkarskiej kariery, Rivelino pracował jako komentator sportowy oraz szkoleniowiec (m.in. prowadził reprezentację Japonii).
Rivelino został uznany za jednego ze 100 najlepszych żyjących piłkarzy FIFA.

</doc>
<doc id="313511" url="https://pl.wikipedia.org/wiki?curid=313511" title="Lebor Gabala Erenn">
Lebor Gabala Erenn



</doc>
<doc id="313512" url="https://pl.wikipedia.org/wiki?curid=313512" title="Lebor Gabála Érenn">
Lebor Gabála Érenn

Lebor Gabála Érenn (//, "Księga najazdów na Irlandię") – średnioiryjski tytuł luźnego zbioru gawęd pisanych wierszem i prozą, opowiadających o mitycznym pochodzeniu i historii mieszkańców Irlandii począwszy od stworzenia świata aż do średniowiecza.
Uznawany jako ważny element folkloru, zbiór ten został opracowany i zredagowany przez nieznanego uczonego w XI wieku i można ją opisać jako zlepek mitologii, legend, historii, folkloru i chrześcijańskiej historiografii. Znana jest zwykle pod tytułem "Księga Inwazji" lub "Księga Podbojów", natomiast we współczesnym języku irlandzkim pod tytułem "Leabhar Gabhála na hÉireann".
Geneza "Lebor Gabála Érenn".
Sensu bycia przez "Lebor Gabála Érenn" literackim i dokładnym sprawozdaniem z historii mieszkańców Irlandii można upatrywać w próbie zapewnienia Irlandczykom spisanej historii, porównywalnej do tej jaką Izraelici otrzymali w Starym Testamencie. Wyciągając pogańskie mity celtyckiej Irlandii (zarówno galijskiej i przedgalijskiej), ale ponownie je interpretując w świetle chrześcijańskiej teologii i historiografii, opisuje sposób w jaki wyspa była poddawana kolejnym inwazjom, z których każda kolejna dodawała nowy rozdział w historii narodu. Biblijne paradygmaty zaopatrzyły twórców mitologii w gotowe historie które mogły być zaadaptowane ich zgodnie z ich zamysłem. Nie jest więc zaskakujące to, że przodkowie Irlandczyków trafiają do niewoli w cudzym kraju, uciekają na wygnanie, wędrują przez dzicz, czy też wypatrują w oddali "Ziemi Obiecanej".
W szczególności cztery chrześcijańskie dzieła odcisnęły się na kształcie "Lebor Gabála Érenn":
Jednakże, elementy przedchrześcijańskie nie zostały nigdy całkowicie wymazane. Jeden z wierszy w "Lebor Gabála Érenn" opisuje na przykład, jak boginie z Tuatha Dé Danann wzięły sobie Galów za mąż, kiedy ci najechali i skolonizowali Irlandię. Ponadto, szablon następujących po sobie inwazji który jest zachowany w "Lebor Gabála Érenn" zastanawiająco przypomina opis Timagenesa z Aleksandrii, mówiący o pochodzeniu innego ludu celtyckiego, Galów kontynentalnej Europy. Cytowany przez historyka z IV w. Ammianusa Marcellinusa, Timagenes (I w. p.n.e.) opisuje jak przodkowie Galów byli zmuszeni opuścić swój ojczysty kraj we wschodniej Europie w następstwie wojen i powodzi.
Najwcześniejszy zachowany fragment iryjskiej pseudohistorii znajduje się w dziele walijskiego kapłana Nenniusza pt. "Historia Brittonum" (829-830). Nenniusz daje dwa oddzielne opisy odnośnie do wczesnej historii Irlandii. Pierwszy zawiera serię następujących po sobie kolonizacji przedgalijskich ludów z Hiszpanii, które znajdują swe miejsce również w "Lebor Gabála Érenn". Drugi, natomiast, opisuje pochodzenie samych Galów i opowiada o tym jak stali się panami kraju i przodkami wszystkich Irlandczyków.
Obie historie doczekały się wzbogacenia i dopracowane przez irlandzkich bardów w IX w. W X i XI w. napisano kilka długich poematów historycznych które później zostały wcielone w układ "Lebor Gabála Érenn". Spośród licznych autorów tych niezwykle ważnych źródeł, czterej poeci są znani z imienia:
Wkrótce, w XI wieku nieznany uczony zebrał ponad sto z tych poematów i połączył w opracowaną strukturę - częściowo jego własnej kompozycji i częściowo zapożyczoną ze starszych, już nieistniejących źródeł, które sparafrazował i rozszerzył w swoich wersach. W rezultacie powstała najwcześniejsza wersja "Lebor Gabála Érenn". Została spisana w języku środkowo-iryjskim, formie iryjskiego galijskiego używanej pomiędzy 800 a 1200 rokiem.
Warianty tekstowe.
Od samego początku "Lebor Gabála Érenn" udowadniała, że jest niezwykle popularnym i wpływowym dokumentem, szybko zdobywając status kanoniczny. Starsze teksty były modyfikowane, tak aby ich treść była bardziej zgodna z jej wersją historii; w ciągu stulecia opracowywania istniał już nadmiar kopii i poprawek. Pięć rewizji "Lebor Gabála Érenn" zachowało się do naszych czasów, ocalając tym samym około tuzina średniowiecznych manuskryptów:
Aż do siedemnastego wieku "Lebor Gabála Érenn" była wciąż akceptowana jako dokładna i literacko zgodna z prawdą historyczną o Irlandii. Czerpał z niej Geoffrey Keating podczas pisania swojej historii Irlandii, "Foras Feasa ar Éirinn", była również używana przez autorów Kronik Czterech Mistrzów. Współcześni uczeni podchodzą znacznie bardziej krytycznie do tej pracy. Uważa się jednak, że może zawierać zapisy wczesnej historii Irlandii, aczkolwiek fragmentaryczne i zniekształcone. Najwięcej wątpliwości wzbudza zawarte w "Lebor" stwierdzenie, że najazd Galów miał miejsce w dalekiej przeszłości - około 1500 p.n.e. – oraz założenie, że wszyscy mieszkańcy chrześcijańskiej Irlandii byli potomkami pierwszych galijskich najeźdźców. Faktycznie, najazd Galów - przedstawiony w "Lebor Gabála Érenn" jako osadnictwo Milezjan - był najpóźniejszą z celtyckich inwazji Irlandii; miał miejsce po 150 r. p.n.e.
"Lebor Gabála Érenn" została przetłumaczona na język francuski w 1884. Pierwsze kompletne angielskie tłumaczenie R. A. Stewarta Macalistera powstało w latach 1937-1942. Zostało ono wzbogacone o własne, krytyczne uwagi Macalistera oraz o wstęp, w którym jasno wyraził swój pogląd, że
"Lebor Gabála Érenn" jest syntezą dwóch oryginalnie niezależnych prac: "Historii Gaedil", opierającej się na historii Izraelitów ze Starego Testamentu i zbioru historii kilku pre-Gaelickich kolonizacji Irlandii (których historyczności Macalister nie daje zresztą zbytniej wiary). Całość została następnie wmieszana pomiędzy kolejne dzieło, przerywając je w krytycznym momencie narracji. Macalister zakłada, że prawie cały biblijny tekst jest łacińską pracą klasztorną zatytułowaną "Liber Occupationis Hiberniae" ("Księga Przechwycenia Irlandii").

</doc>
<doc id="313514" url="https://pl.wikipedia.org/wiki?curid=313514" title="Reprezentacja Ekwadoru w piłce nożnej mężczyzn">
Reprezentacja Ekwadoru w piłce nożnej mężczyzn

Piłkarska reprezentacja Ekwadoru, najmniejszego kraju rejonu andyjskiego, w 2006 roku drugi raz z rzędu wystartowała na finałach mistrzostw świata. W 2002, na boiskach Korei i Japonii, Ekwadorczycy zdobyli tylko trzy punkty i zajęli ostatnie miejsce w grupie. Po dwóch porażkach (z Włochami 0:2 i Meksykiem 1:2) w ostatnim meczu potrafili jednak wygrać z Chorwatami 1:0 (po bramce Edisona Méndeza), pozbawiając ich awansu do drugiej rundy.
W ostatnich latach piłkarze Ekwadoru poczynili duże postępy, czego wynikiem był awans o trzydzieści pozycji w rankingu FIFA przed rozgrywkami o Copa América w 2004 roku. Niemała w tym zasługa zagranicznych, przede wszystkim kolumbijskich, szkoleniowców. Jeszcze przed nimi przez pięć lat pracował Serb Dušan Drašković, który wprawdzie nie osiągnął z reprezentacją wielkich sukcesów, ale zaprezentował inne, nowoczesne wzorce przygotowania i prowadzenia drużyny. Dobrą sławę trenerom rodem z Kolumbii zapewnił w połowie lat 90. Francisco Maturana, a potem jego dawny asystent Hernán Darío Gómez, który, jako pierwszy w historii, wprowadził drużynę do Mundialu. Gómez złożył dymisję po nieudanych mistrzostwach Ameryki Południowej w 2004 roku i, mimo iż szefowie federacji długo nie chcieli się zgodzić na jego odejście, nowym trenerem kadry został jego asystent, Luis Fernando Suárez. Pod jego dowodzeniem Ekwadorczycy zajęli trzecie miejsce w grupie eliminacyjnej do Mundialu 2006 i po raz drugi z kolei awansowali do światowego czempionatu. Na mistrzostwach w rozgrywkach grupowych wyprzedzili Polskę i Kostarykę, a w drugiej rundzie minimalnie przegrali z Anglią. Na mundial rozgrywany w 2010 roku w RPA Ekwadorczycy nie awansowali, zajmując dopiero szóste miejsce tuż za reprezentacją Urugwaju. Udało im się to dopiero cztery lata później (zajęli czwartą lokatę). W rozgrywkach grupowych na brazylijskim czempionacie Ekwador grał w grupie E razem z Francją, Szwajcarią i Hondurasem. Po jednym zwycięstwie (z Hondurasem 2:1), bezbramkowym remisie z Francją, oraz porażce ze Szwajcarią (1:2) zajęli trzecie miejsce w grupie z dorobkiem czterech punktów i zakończyli swój udział w turnieju na fazie grupowej.
Największy sukces w Copa América Ekwador odniósł w 1959 (nieoficjalnie), oraz w 1993 roku, kiedy to po porażce 0:1 z Kolumbią w meczu o trzecie miejsce, został ostatecznie czwartą drużyną Ameryki Południowej. Dwukrotnie zaś kończył te rozgrywki na ćwierćfinale (1997, 2016).
Aktualna kadra.
"Kadra na mecze Mistrzostw Świata 2022. Występy i gole aktualne na 29 listopada 2022".

</doc>
<doc id="313516" url="https://pl.wikipedia.org/wiki?curid=313516" title="Herb Obornik Śląskich">
Herb Obornik Śląskich

Herb Obornik Śląskich – jeden z symboli miasta Oborniki Śląskie i gminy Oborniki Śląskie w postaci herbu.
Wygląd i symbolika.
Herb przedstawia zieloną sosnę z brązowym pniem na żółtym tle tzw. tarczy hiszpańskiej.
Godło symboliką drzewa nawiązuje z jednej strony do charakteru miejscowości – byłego uzdrowiska nazywanego „płucami Wrocławia”, gdzie w parkach przy sanatoriach rośnie wiele drzew, w tym również sosny i jodły (w okolicy znajduje się ponadto rezerwat przyrody Jodłowice) wskazując na walory klimatyczne i krajobrazowe. Z drugiej strony przypomina „jodły Holteia” – drzewa, posadzone przez poetę Karola Edwarda Holteia, podczas gdy mieszkał on w Obornikach. Obornicka jodełka (lub kilka jodełek) była również elementem stempli uzdrowiskowych i pieczęci pocztowych jeszcze w okresie przedwojennym.
Żółta tarcza nawiązuje do herbu Dolnego Śląska, jak również kolor ten kojarzony ze słońcem podkreśla walory przyrodnicze i zdrowotne miejscowości.
Historia.
Prace koncepcyjne nad utworzeniem herbu, na zlecenie pierwszego burmistrza Obornik Śląskich w III RP – Ryszarda Stadmüllera, wykonał Kazimierz M. Pudło, a projekty graficzne wykonał artysta plastyk Jan Kłossowicz. Wśród kilku koncepcji nawiązujących historycznie do księstwa oleśnickiego i księstwa wrocławskiego przeważał motyw drzewa.
Wersja herbu z 1991 roku została wyłoniona w konkursie według projektu autorstwa artysty plastyka Zdzisława Nitki) i zgodnie z ustawą o samorządzie terytorialnym z roku 1990 została nadana uchwałą Rady Miejskiej w Obornikach Śląskich. Od roku 1992 herb stał się oficjalnym emblematem miasta. Prosta forma rysunku symbolizuje walory krajobrazowe i przyrodnicze z których zasłynęły Oborniki Śląskie, natomiast odcina się od polityki ani nie odnosi w żaden konkretny sposób do historii regionu. Symbol ten ma być pamiątką dawnej świetności i perspektyw dalszego rozwoju.

</doc>
<doc id="313517" url="https://pl.wikipedia.org/wiki?curid=313517" title="Ile-Saint-Denis">
Ile-Saint-Denis



</doc>
<doc id="313520" url="https://pl.wikipedia.org/wiki?curid=313520" title="Haie-Traversaine">
Haie-Traversaine



</doc>
<doc id="313522" url="https://pl.wikipedia.org/wiki?curid=313522" title="Haie-Fouassière">
Haie-Fouassière



</doc>
<doc id="313526" url="https://pl.wikipedia.org/wiki?curid=313526" title="OS">
OS

Skrót OS może oznaczać:

</doc>
<doc id="313527" url="https://pl.wikipedia.org/wiki?curid=313527" title="Paolo Bettini">
Paolo Bettini

Paolo Bettini (ur. 1 kwietnia 1974 w Cecinie) – włoski zawodowy kolarz szosowy, mistrz olimpijski, trzykrotny medalista mistrzostw świata oraz trzykrotny zdobywca Pucharu Świata.
Kariera.
Bettiniego zalicza się do jednego z najlepszych „łowców klasyków” swojego pokolenia. Został zawodowcem w 1997 roku. Z początku spełniał rolę pomocnika Michele Bartoliego, swojego włoskiego kolegi z drużyny Mapei, do czasu, kiedy mógł wygrać ciężki ardeński klasyk Liège-Bastogne-Liège. Od tej pory sam był kapitanem swojej drużyny. Podczas Tour de France w 2000 roku wygrał 8. etap z Agen do Dax.
W kolejnych latach był praktycznie nie do pokonania w ciężkich wyścigach jednodniowych, ponieważ dzięki swojej ekspansywności i nieobliczalności potrafił się wybić na prowadzenie zarówno na podjazdach, jak i w sprincie z grupy. Cechy jego charakteru dały mu przydomek "il Grillo" ("Świerszcz"). Punktem szczytowym jego kariery były lata 2002–2004, kiedy to wygrywał klasyfikację punktową Pucharu Świata. Szczególnie w 2003 dominował, wygrywając trzy wyścigi zaliczane do Pucharu Świata. Poza tym, od początku 2003 roku Bettini często obejmował prowadzenie w światowym rankingu UCI.
Pierwszy medal zdobył na mistrzostwach świata w Lizbonie, gdzie był drugi w wyścigu ze startu wspólnego. Przegrał tam tylko z Óscarem Freire z Hiszpanii, a wyprzedził Słoweńca Andreja Hauptmana. Od tego momentu przez kilka lat niezmiennie pozostawał kapitanem drużyny narodowej. Na igrzyskach olimpijskich w Atenach w 2004 roku zdobył złoty medal w tej samej konkurencji. Wyścig ze startu wspólnego wygrał także na mistrzostwach świata w Salzburgu w 2006 roku i rozgrywanych rok później mistrzostwach świata w Stuttgarcie. W 2004 również miał duże szanse na zdobycie wysokiego miejsca na MŚ, lecz w zdobyciu medalu przeszkodziła mu kontuzja kolana.
2 października 2005 roku zwyciężył w klasyku Züri Metzgete, zaliczanym do ProTour, a 15 października 2005 w klasyku Giro di Lombardia, również zaliczanym do ProTour. W klasyfikacji generalnej ProTour 2005 zajął 8. miejsce. W roku 2006 ponownie wygrał lombardzki klasyk i ponownie znalazł się na 8 pozycji końcowej klasyfikacji ProTour.
27 września 2008 roku, dzień przed wyścigiem ze startu wspólnego na Mistrzostwach Świata w Varese podczas specjalnie zwołanej konferencji prasowej, ogłosił, że wraz z końcem sezonu kończy karierę sportową.

</doc>
<doc id="313528" url="https://pl.wikipedia.org/wiki?curid=313528" title="Arjen Robben">
Arjen Robben

Arjen Robben (ur. 23 stycznia 1984 w Bedum) – holenderski piłkarz, który w trakcie kariery występował na pozycji pomocnika. W latach 2003–2017 reprezentant Holandii. Srebrny medalista Mistrzostw Świata 2010 i brązowy medalista Mistrzostw Świata 2014.
Kariera klubowa.
Początkowo występował w FC Groningen. 3 grudnia 2000 roku zadebiutował w Eredivisie w zremisowanym 1:1 meczu z RKC Waalwijk. Pierwszego gola strzelił 11 marca 2001 w spotkaniu z Ajaksem Amsterdam. W sezonach 2000/2001 i 2001/2002 regularnie występował w pierwszym zespole Groningen. W 2002 roku przeszedł do PSV Eindhoven, w którym szybko wywalczył miejsce w podstawowym składzie. W sezonie 2002/2003 w rozgrywkach holenderskiej ekstraklasy zdobył 12 bramek, przyczyniając się do zdobycia mistrzostwa kraju. Ponadto w 2003 roku wraz z PSV wywalczył Superpuchar Holandii (w meczu z Utrechtem strzelił jednego z trzech goli dla swojego zespołu). Podczas gry w PSV wykryto u niego raka jądra, którego później udało mu się wyleczyć.
Latem 2004 roku za 12 milionów funtów przeszedł do Chelsea. W Premier League zadebiutował 23 października w wygranym 4:0 meczu z Blackburn. Pierwszego gola dla Chelsea strzelił 2 listopada w spotkaniu Ligi Mistrzów z CSKA Moskwa, zapewniając swojemu zespołowi zwycięstwo 1:0. W latach 2004–2007 regularnie występował w londyńskiej drużynie, wraz z nią wywalczył m.in. dwukrotnie mistrzostwo Anglii (2005, 2006). Ponadto w 2005 roku zdobył nagrodę Bravo Award. W sierpniu 2007 roku został zawodnikiem Realu Madryt. Przez następne dwa lata regularnie występował w jego barwach w rozgrywkach Primera División. Wraz z madryckim klubem zdobył mistrzostwo kraju (2008) oraz Superpuchar Hiszpanii (2008).
Latem 2009 przeszedł do Bayernu Monachium. W nowym zespole zadebiutował 29 sierpnia w meczu z VfL Wolfsburg, w którym strzelił dwa gole i przyczynił się do zwycięstwa 3:0. W sezonie 2009/2010 wraz z Bayernem dotarł do finału Ligi Mistrzów – zagrał w nim przez pełne 90 minut, zaś niemiecki klub przegrał 0:2 z Interem Mediolan. Ponadto w 2010 roku z bawarskim zespołem został mistrzem Niemiec, zdobył puchar kraju (w finałowym spotkaniu z Werderem Brema strzelił jedną z czterech bramek) oraz Superpuchar Niemiec.
W sezonie 2011/2012 wraz ze swoim klubem dotarł ponownie do finału Ligi Mistrzów. Bayern przegrał w nim z Chelsea (1:1, k. 3:4), a on na początku dogrywki nie wykorzystał rzutu karnego – Petr Čech obronił jego strzał. Robben razem z Franckiem Ribérym poprowadził Bayern po potrójną koronę. 25 maja w Finale Ligi Mistrzów UEFA (2012/2013) przeciw Borussii Dortmund (2:1) zdobył zwycięskiego gola dla swojej drużyny pokonując w 89. minucie Romana Weidenfellera. W tym meczu zaliczył też asystę.
W maju 2019 Bayern ogłosił, że po zakończeniu sezonu Arjen Robben odejdzie z klubu. Zakończył karierę piłkarską 4 lipca 2019. 27 czerwca 2020 wznowił karierę, podpisując kontrakt ze swoim pierwszym klubem, FC Groningen. 15 lipca 2021 roku Holender ponownie zakończył swoją karierę sportową.
Kariera reprezentacyjna.
W 2001 wraz z reprezentacją do lat 20 uczestniczył w mistrzostwach świata w Argentynie. W turnieju tym był podstawowym zawodnikiem – zagrał w trzech meczach grupowych, zaś Holendrzy nie wywalczyli awansu do fazy pucharowej. W kadrze seniorskiej zadebiutował 30 kwietnia 2003 roku w zremisowanym 1:1 meczu z Portugalią. Pierwszego gola strzelił 11 października w spotkaniu z Mołdawią, przyczyniając się do zwycięstwa 5:0. W 2004 roku wystąpił w mistrzostwach Europy w Portugalii. Zagrał w czterech meczach, a w serii rzutów karnych ćwierćfinałowego spotkania ze Szwecją strzelił decydującego o zwycięstwie Holendrów gola.
W 2006 wziął udział w mistrzostwach świata w Niemczech. W turnieju tym zagrał w trzech meczach; ponadto w grupowym spotkaniu z Serbią i Czarnogórą zdobył gola, zapewniając swojej reprezentacji zwycięstwo 1:0. W 2008 uczestniczył w mistrzostwach Europy w Austrii i Szwajcarii – wystąpił w dwóch spotkaniach, a w pojedynku z Francją zdobył bramkę, przyczyniając się do wygranej 4:1. W 2010 był podstawowym zawodnikiem reprezentacji w mistrzostwach świata w RPA, w których Holendrzy zajęli drugie miejsce. W afrykańskim turnieju Robben zagrał w pięciu meczach (m.in. w przegranym 0:1 finale z Hiszpanią) i strzelił dwa gole – w spotkaniu 1/8 finału ze Słowacją (2:1) oraz w półfinałowym pojedynku z Urugwajem (3:2).
W mistrzostwach Europy w Polsce i na Ukrainie (2012), w których Holendrzy zajęli czwarte miejsce w grupie B, Robben był podstawowym zawodnikiem reprezentacji – zagrał we wszystkich trzech meczach.
Na mistrzostwach świata w Brazylii zdobył ze swoją drużyną narodową brązowy medal. Na turnieju zdobył trzy gole, a w jednym meczu zagrał z opaską kapitańską, zastępując pauzującego za dwie żółte kartki Robina van Persiego. Nieoficjalnie został laureatem tzw. Brązowej Piłki, co oznacza, że zajął trzecie miejsce w głosowaniu na MVP mistrzostw. Przegrał tylko z Lionelem Messim i Thomasem Müllerem.

</doc>
<doc id="313531" url="https://pl.wikipedia.org/wiki?curid=313531" title="Careca">
Careca

Careca, właśc. Antonio de Oliveira Filho (ur. 5 października 1960 w Araraquarze) – brazylijski piłkarz grający podczas kariery na pozycji napastnika.
Careca zaczynał karierę w klubie Guarani FC w 1976. Z jego dobrym przyspieszeniem i świetnym wykończeniem akcji, stał się jednym z najlepszych brazylijskich graczy młodego pokolenia. W 1983 podpisał kontrakt z São Paulo FC po tym, jak wyleczył kontuzję, która uniemożliwiła mu wyjazd na Mistrzostwa Świata w Hiszpanii w 1982.
Wystąpił za to na Mundialu 1986, jednak reprezentacja Brazylii odpadła w ćwierćfinale z Francją. Careca w całym turnieju zdobył 5 bramek, co dało mu drugie miejsce w klasyfikacji strzelców za Garym Linekerem. Także w 1986 roku Careca poprowadził São Paulo FC do mistrzostwa Brazylii wygrywając w finale z jego poprzednim klubem Guarani.
W lecie 1987 Careca przeszedł do ówczesnego mistrza Serie A, SSC Napoli, gdzie został partnerem klubowym Diega Maradony. Pierwszy sezon Careki w Napoli nie był zbyt udany, pomimo jego 13 goli: drużyna odpadła w pierwszej rundzie Pucharu Mistrzów przegrywając z Realem Madryt. SSC Napoli nie zdobyło także mistrzostwa Włoch. Natomiast jego drugi sezon był o wiele lepszy. Drużyna Napoli zdobyła Puchar UEFA dzięki bramce Careki w finale. Napoli zajęło także drugie miejsce w Serie A. W 1990 Careca wreszcie zdobył Scudetto z Napoli. Careca spędził kolejne 3 lata w Napoli. Po dyskwalifikacji Maradony jego partnerem w ataku został Gianfranco Zola. Jednak Napoli nie osiągnęło już sukcesów.
W 1993 Careca opuścił Serie A i odszedł do nowo powstałej japońskiej J-League, do drużyny Kashiwa Reysol. Careca spędził w Japonii cztery lata. W 1997 roku powrócił do Brazylii i podpisał kontrakt z Santos FC, gdzie grał do końca sezonu, następnie odszedł do niższej ligi do São José (RS), gdzie zakończył karierę w 1999 roku. Wznowił karierę w 2005 roku i w wieku 45 lat występował w angielskim klubie Garforth Town A.F.C.
Careca rozegrał 60 meczów w reprezentacji Brazylii i strzelił 29 bramek.

</doc>
<doc id="313533" url="https://pl.wikipedia.org/wiki?curid=313533" title="Enterprise NCC-1701">
Enterprise NCC-1701

USS Enterprise (NCC-1701) – fikcyjny statek kosmiczny z uniwersum Star Treka, występujący w serialu oraz filmach kinowych Star Trek: The Motion Picture, i .
USS Enterprise (oznaczenie taktyczne NCC-1701) – ciężki krążownik Gwiezdnej Floty Zjednoczonej Federacji Planet z XXIII wieku. Był to drugi (po Enterprise NX-01) okręt UFP noszący nazwę Enterprise. Krążownik Enterprise był prawdopodobnie najbardziej aktywnym okrętem Gwiezdnej Floty w latach 2245 – 2285, służąc na obszarze niemal całej Federacji. Wykonał szereg misji naukowych i odkrywczych; dzięki niemu i jego załodze dokonano kilkunastu pierwszych kontaktów z nieznanymi wcześniej rasami.
Historia.
Początki.
Jest to drugi okręt Zjednoczonej Federacji Planet noszący nazwę "Enterprise". Został on ukończony w 2245 roku. Pierwszym dowódcą był kapitan Robert April, następnie kapitan Chritopher Pike, jednak prawdziwą sławę zyskał pod dowództwem kapitana Jamesa T. Kirka. Kirk dowodzenie "Enterprise" przejął w 2265 roku, wyruszając w czwartą z historii okrętu pięcioletnią misję badawczą.
Pierwszym oficerem na "Enterprise" był Wolkan Spock, głównym oficerem medycznym doktor Leonard H. McCoy, a głównym mechanikiem Montgomery Scott. Oprócz tego w skład załogi wchodzili m.in. sternik Hikaru Sulu, nawigator Pavel Chekov i oficer komunikacyjny Uhura.
„Pięcioletnia misja...”.
Pod dowództwem kapitana Kirka "Enterprise" przetrwał wiele niebezpiecznych sytuacji, włączając w to starcie z Romulanami, wiele potyczek z Klingonami, mobilnymi platformami bojowymi zdolnymi do zniszczenia całych układów gwiezdnych, a także spotkania z przedstawicielami potężnych ras zdolnych w mgnieniu oka zniszczyć cały okręt wraz z załogą. Kirk niejednokrotnie musiał walczyć o utrzymanie kontroli nad "Enterprise", jednak dzięki swoim zdolnościom i pomocy załogi wychodził zwycięsko z opresji.
Modernizacja.
Paradoksalnie, sukces Kirka doprowadził do jego porażki, bowiem po ukończeniu pięcioletniej misji badawczej został on w uznaniu swoich zasług awansowany do stopnia admirała, co zmusiło go do rozstania ze swoim ukochanym okrętem, zaś sam "Enterprise" został mu odebrany i poddany intensywnej modernizacji trwającej półtora roku.
W jej trakcie:
Modernizację nadzorował kapitan Wiliiam Decker, który pierwotnie miał objąć dowodzenie nad okrętem po jej zakończeniu.
V’Ger.
Kilka dni przed spodziewanym oddaniem "Enterprise" do służby do Ziemi zaczęło zbliżać się niezwykłe zjawisko – potężna chmura o średnicy większej od planety. "Enterprise" został pośpiesznie wysłany naprzeciw, aby ocenić zagrożenie jakie stwarzała oraz aby w miarę możliwości mu zapobiec. Na czas tej misji dowodzenie nad "Enterprise" ponownie objął admirał Kirk.
Jak się okazało, we wnętrzu chmury kryła się inteligencja określająca siebie mianem V’Ger, która dążyła prosto do Ziemi, by połączyć się w jedność ze swoim „Kreatorem”. Kirkowi udało się porozumieć z V’Gerem i zapobiec zniszczeniu Ziemi, dlatego też Dowództwo Gwiezdnej Floty zezwoliło mu na ponowne objęcie dowodzenia nad "Enterprise". Kapitan Decker po zakończeniu tej misji został uznany za zaginionego (Star Trek: The Motion Picture).
Okręt treningowy.
Po zakończeniu kolejnej misji treningowej "Enterprise" został wycofany z czynnej służby, natomiast admirał Kirk powrócił za biurko. "Enterprise" służył jako okręt treningowy pod dowództwem Spocka przez ponad dekadę, dopóki nowy kryzys nie zjednoczył na nowo kapitana i jego okrętu. W czasie rutynowego rejsu "Enterprise" odebrał tajemniczy przekaz od znajomej Kirka, doktor Carol Marcus, chcącej dowiedzieć się, dlaczego Gwiezdna Flota chce jej odebrać jej projekt. Admirał Kirk, który przebywał na "Enterprise" w charakterze obserwatora, został w sytuacji kryzysu poproszony przez kapitana Spocka o przejęcie dowodzenia.
Gniew Khana.
Dr. Marcus pracowała nad Projektem Genesis, dzięki któremu za pomocą specjalnej matrycy można było w krótkim czasie przetworzyć martwe planety, zamieniając je w żywe, pokryte zielenią światy. Niestety, jak zauważył doktor McCoy, torpeda Genesis użyta wobec świata zaludnionego zabiłaby i zniszczyła pierwotną populację w procesie terraformingu. W niewłaściwych rękach projekt Genesis mógłby stać się potężną bronią, toteż Kirk jak najszybciej wyruszył w drogę wiedząc doskonale, że Gwiezdna Flota nie zamierza ani przejąć projektu ani użyć go jako broni.
Postacią pragnącą zdobyć dostęp do projektu był Khan Noonien Singh, stary wróg Kirka, który przejął kontrolę nad okrętem USS Reliant by za jego pomocą zdobyć torpedę Genesis. "Reliant" podstępnie zaatakował "Enterprise", ciężko uszkadzając go i pozbawiając głównej mocy. Ciężko uszkodzony "Enterprise" zdołał jednak zgubić "Relianta". Ostatecznie oba okręty starły się ponownie w mgławicy Mutara, której właściwości wyrównały szansy tego pojedynku, pozbawiając obu oponentów osłon oraz ograniczając możliwości ich sensorów. Kirk za poradą Spocka wykorzystał słabość Khana przeciwko niemu i "Enterprise" zdołał zaatakować "Relianta" od tyłu i uszkodzić go celnymi trafieniami torped fotonowych. W ostatniej próbie zabicia Kirka Khan uruchomił torpedę Genesis, jednak "Enterprise" zdołał wydostać się z zasięgu jej detonacji zanim wybuchła, formując z "Relianta" i mgławicy nową planetę nazwaną Genesis.
Zwycięstwo to jednak nie obyło się bez strat – zginęło wielu kadetów stanowiących załogę okrętu, jak również sam kapitan Spock, który poświęcił swoje życie by uruchomić napęd Warp. Jego ciało zostało wystrzelone w obudowie torpedy fotonowej i spoczęło na powierzchni planety Genesis (opowiada o tym film ).
„Enterprise jest za stary”.
Ciężko uszkodzony "Enterprise" powrócił na Ziemię. Ze względu na fakt, iż od ostatniej modernizacji okrętu minęło już ponad 20 lat, admiralicja zdecydowała o zezłomowaniu "Enterprise", również ze względu na wejście do służby okrętów szybszych, większych i lepiej uzbrojonych (np: USS Excelsior).
Ze względu na pojawienie się szansy na przywrócenie do życia Spocka, Kirk zdecydował udać się na Genesis wbrew Dowództwu Gwiezdnej Floty. W tym celu z pomocą swoich oficerów ukradł "Enterprise".
Ostatnia misja.
Po dotarciu do Genesis załoga "Enterprise" odkryła na jego orbicie klingoński okręt – tzw. Drapieżny Ptak. "Enterprise" zaatakował Drapieżnego Ptaka, zanim ten zdążył wyłączyć kamuflaż maskujący; atak ten zniszczył jednak jednocześnie systemy niezbędne do kierowania statkiem, pozostawiając okręt na łasce Klingonów. Admirał Kirk uruchomił system samozniszczenia statku, przesyłając się równocześnie na planetę wraz ze swoją załogą za pomocą transportera. Minutę później "Enterprise" eksplodował, a jego szczątki spłonęły w atmosferze planety.
Modele okrętu.
Star Trek: Seria oryginalna.
"Enterprise" został zaprojektowany przez Waltera Matta Jefferiesa na potrzeby serialu . Sam model (właściwie dwa modele – jeden o długości 3 stóp (91,4 cm), a drugi o długości 11 stóp i dwóch cali (3,4 m)) został zbudowany przez Richarda Datina na potrzeby odcinka pilotażowego „Klatka” („The Cage”). Na potrzeby drugiego odcinka pilotażowego, „Tam gdzie nie dotarł żaden człowiek” („Where No Man Has Gone Before”), oba modele zostały lekko przebudowane, a większy z nich został wyposażony w oświetlenie. W późniejszych odcinkach duży model wystąpił po kolejnej przeróbce polegającej na upiększeniu przezroczystych kopuł na przodzie gondoli Warp (tzw. kolektorów Bussarda). W takiej formie oba modele występowały przez trzy sezony serialu .
Filmy kinowe.
Po wzroście popularności serialu rozpoczęto przygotowania do kręcenia nowych przygód kapitana Kirka (). Na potrzeby tego serialu zdecydowano się zbudować nowy, lepszy model "Enterprise" mający odzwierciedlać modernizacją okrętu. Ostatecznie z serialu zrezygnowano, postanawiając nakręcić w jego miejsce pełnometrażowy film kinowy. Wynikł stąd problem – nowy model "Enterprise" mając jedynie 7 stóp (2,12 m) długości został uznany za zbyt mały, by móc się przekonująco prezentować na dużym ekranie, jednak ostatecznie został użyty w filmie po odpowiednim upiększeniu.
Ten właśnie model jest powszechnie uznawany za arcydzieło sztuki modelarskiej – pomimo swoich małych jak na realia filmowe rozmiarów został on tak drobiazgowo wykończony, że kamery mogły filmować detale z odległości zaledwie 3 milimetrów z pełnym zachowaniem iluzji. Model dodatkowo upiększało wspaniałe wykończenie powierzchni, z poszczególnymi panelami kadłuba pomalowanymi areografem farbami o różnym połysku, co dawało wspaniały efekt końcowy podczas zmian oświetleń modelu podczas ruchu.
Na potrzeby drugiego filmu kinowego model został przemalowany – ekipa Industrial Light &amp; Magic zajmująca się w tym filmie efektami specjalnymi odkryła, że stosowana przez nich metoda filmowania modelu na błękitnym tle tworzyła niepożądane odbicia na powierzchni modelu. Dodatkowo jeszcze scenariusz wymagał domalowania „uszkodzeń” na powierzchni kadłuba (ujęcia pirotechniczne zostały nakręcone za pomocą częściowego modelu w większej skali).
W trzecim filmie kinowym model "Enterprise" pojawił się bez większych zmian, a ILM wysadziło mniejszy, specjalnie na tę okazję wybudowany model.
W czwartym filmie kinowym model zadebiutował w roli nowego Enterprise i w tej roli występował przez następne dwa filmy.

</doc>
<doc id="313534" url="https://pl.wikipedia.org/wiki?curid=313534" title="Juwenia">
Juwenia



</doc>
<doc id="313535" url="https://pl.wikipedia.org/wiki?curid=313535" title="Didi">
Didi

Didi, właśc. Valdir Pereira (ur. 8 października 1928 w Campos dos Goytacazes, zm. 12 maja 2001 w Rio de Janeiro) – brazylijski piłkarz, grający na pozycji pomocnika.
Didi znany był ze świetnego sposobu bicia rzutów wolnych – piłka uderzona przez niego opadała do bramki jak „opadający liść”. Didi brał udział w 3 turniejach MŚ: pierwsze w 1954 w Szwajcarii, oraz kolejne dwa mistrzowskie już, drugie w 1958 w Szwecji oraz trzecie w 1962 w Chile. W reprezentacji Brazylii w 85 meczach zdobył 31 bramek. Po zakończeniu kariery piłkarskiej był szkoleniowcem reprezentacji Peru na MŚ w Meksyku w 1970, a z tureckim Fenerbahçe SK zdobył 2 razy mistrzostwo Turcji w 1974 i 1975. Strzelił pierwszą bramkę w meczu inauguracyjnym na stadionie Maracanã w 1950 roku.

</doc>
<doc id="313536" url="https://pl.wikipedia.org/wiki?curid=313536" title="Sulmów">
Sulmów

Sulmów – wieś w Polsce położona w województwie łódzkim, w powiecie sieradzkim, w gminie Goszczanów. Dawniej Schulymowo, Sulimów. 
W latach 1975–1998 miejscowość administracyjnie należała do województwa sieradzkiego.
Miejscowość istnieje przynajmniej od XIII w. W XVIII w. była w posiadaniu rodziny Jabłkowskich herbu Wczele. Znajduje się tam park dworski, ślad kultury szlacheckiej na tym terenie. Ruiny pałacu (w stylu neoklasycznym) zostały wysadzone w 1973 r. Na początku XX wieku Sulmów przeszedł w ręce Henryka Glotza a następnie jego wnuka Jana Unruga, który ok. 1935 r. majątek zapisał Towarzystwu "Opieka" (lub jego oddziałowi łódzkiemu ?), które organizowało tu kolonie letnie dla swoich podopiecznych, dzieci bezrobotnych rodziców z Łodzi. 
W czasie II wojny Światowej wycięto dużą część parku na potrzeby budowy baraków dla młodzieży z Hitlerjugend, której to organizacji Sulmów był jedną z wielu siedzib. 
Po wojnie budynek główny majątku przeszedł w ręce państwa. Nieremontowany lub w ograniczonym zakresie zabezpieczany ulegał coraz większej degradacji. Do dziś pozostała tylko piętrowa oficyna wsparta na czterech kolumnach. W parku nadal można oglądać wiele ciekawych gatunków drzew i krzewów, w tym ponad trzystuletnie pomniki przyrody: platan klonolistny, lipę krymską i drobnolistną oraz formę krzaczastą grabu pospolitego.
Obecnie w Sulmowie znajduje się wiele nowoczesnych gospodarstw o wysokiej kulturze rolnej. Rolnicy swe produkty sprzedają w Łódzkiem jak również w Wielkopolsce.
Kulturowo i gospodarczo Sulmów silniej związany jest raczej z Kaliszem niż z powiatowym Sieradzem.

</doc>
<doc id="313546" url="https://pl.wikipedia.org/wiki?curid=313546" title="Edward (król Portugalii)">
Edward (król Portugalii)



</doc>
<doc id="313547" url="https://pl.wikipedia.org/wiki?curid=313547" title="Biskupstwo pelplińskie">
Biskupstwo pelplińskie



</doc>
<doc id="313548" url="https://pl.wikipedia.org/wiki?curid=313548" title="Gérson">
Gérson

Gérson właściwie Gérson de Oliveira Nunes (ur. 11 stycznia 1941 w Niterói) – brazylijski piłkarz, grający na pozycji pomocnika.
Grał w reprezentacji Brazylii na Mistrzostwach Świata w Anglii w 1966 oraz w Meksyku w 1970. Jest uznawany za jednego z najlepiej podających graczy w historii mistrzostw. Na Mistrzostwach Świata w Anglii w 1966 nie grał dobrze, za to w 1970 w Meksyku był ważną częścią zwycięskiego zespołu. W reprezentacji Brazylii zagrał 70 razy i strzelił 14 bramek.

</doc>
<doc id="313550" url="https://pl.wikipedia.org/wiki?curid=313550" title="Biskupstwo pomezańskie">
Biskupstwo pomezańskie



</doc>
<doc id="313551" url="https://pl.wikipedia.org/wiki?curid=313551" title="Arcybiskupstwo poznańskie">
Arcybiskupstwo poznańskie



</doc>
<doc id="313552" url="https://pl.wikipedia.org/wiki?curid=313552" title="Biskupstwo sandomierskie">
Biskupstwo sandomierskie



</doc>
<doc id="313553" url="https://pl.wikipedia.org/wiki?curid=313553" title="Zulfikar">
Zulfikar

Zulfikar (również Dhu'l-Fakar, Zu'l-fikar, arab. ذو الفقار) – mityczny miecz lub szabla (w zależności od przedstawienia) należący do proroka Mahometa a następnie do jego przybranego syna (a zarazem męża jego córki Fatimy) Alego ibn Abi Taliba (stąd też jego inna nazwa – miecz Alego). Jeden z najstarszych symboli islamu.
Zgodnie z przekazami Zulfikar został zdobyty przez Mahometa w bitwie pod Badr w 624 roku. Następnie tuż przed jego śmiercią przekazany Alemu. Husajn ibn Ali wnuk Mahometa, syn Alego miał użyć Zulfikaru przeciw umajjadzkiemu kalifowi Jazidowi I w bitwie pod Karbalą.
Zulfikar wyobrażany był jako miecz lub szabla o rozdwojonej głowni, na wzór litery V, z jelcem ozdobionym głowami węży. Jako jeden z najświętszych symboli arabskiej kultury był częstym motywem dekoracyjnym, w szczególności chorągwi i proporców wojennych.
Wśród szyitów, uważających Alego za pierwszego prawowitego następcę Mahometa, istnieje powiedzenie "Nie ma [większego] bohatera nad Alego, nie ma miecza nad Zulfikara" (arab. لا فتى إلا على لا سيف إلا ذو الفقار, "La fatâ ’illa ‘Ali, la saîf ’illa Dhû-l-fiqâr"). Hasło to często w przeszłości umieszczane było na nowo wykutych mieczach.
"Zulfikar" (też w innych wariantach fonetycznych i ortograficznych) jest również często nadawanym w krajach arabskojęzycznych imieniem, nosił je na przykład Zulfikar Ali Bhutto, w latach 1971-1973 prezydent, a w 1973-1977 – premier Pakistanu.

</doc>
<doc id="313555" url="https://pl.wikipedia.org/wiki?curid=313555" title="Biskupstwo sosnowieckie">
Biskupstwo sosnowieckie



</doc>
<doc id="313557" url="https://pl.wikipedia.org/wiki?curid=313557" title="Tostão">
Tostão

Tostão, właśc. Eduardo Gonçalves de Andrade (ur. 25 stycznia 1947 w Belo Horizonte) – brazylijski piłkarz, który występował na pozycji napastnika. Z reprezentacją Brazylii zwyciężył na Mistrzostwach Świata 1970. Reprezentant tego kraju na MŚ 1966. 
Jak większość brazylijskich piłkarzy nosił przydomek podczas kariery piłkarskiej - Tostão oznacza małą monetę. Karierę seniorską rozpoczął od rocznego pobytu w América. Był napastnikiem grającym w Cruzeiro Esporte Clube. Jest jej najskuteczniejszym piłkarzem w historii z 249 bramkami. Stworzył skuteczny atak z Pelém w reprezentacji Brazylii podczas wygranych dla Canarinhos Mistrzostw Świata w Meksyku w 1970. Po tym turnieju odszedł do CR Vasco da Gama, gdzie w 1973 zakończył karierę. 
Od 1969 Tostão cierpiał na chorobę siatkówki, spowodowaną uderzeniem piłki w twarz podczas meczu z Corinthians Paulista. Kontuzja ta o mało co uniemożliwiłaby mu występ na Mundialu w 1970. W 1973 kontuzja odnowiła się i Tostão zdecydował się zakończyć piłkarską karierę w wieku 26 lat. Po zakończeniu kariery Tostão został lekarzem medycyny. Pracuje również jako dziennikarz w TV.

</doc>
<doc id="313559" url="https://pl.wikipedia.org/wiki?curid=313559" title="Franciszek Karwowski">
Franciszek Karwowski

Franciszek Karwowski (ur. 10 października 1895 w Mroczkach koło Łomży, zm. 12 kwietnia 2005 w Kętrzynie) – porucznik Wojska Polskiego. W chwili śmierci w wieku 109 lat i 184 dni był najstarszym mieszkańcem Polski.
W sierpniu 1914 zgłosił się ochotniczo do Legionów, służył w 5 pułku piechoty. Po ukończeniu szkoły wojskowej w 1915 został awansowany na kaprala-zwiadowcę. Należał do Polskiej Organizacji Wojskowej. Po odzyskaniu przez Polskę niepodległości w listopadzie 1918 przeniesiono go do 10 pułku Ułanów Litewskich w Białymstoku; w 1919 awansowany na plutonowego. Walczył na froncie wojny z Rosją, został odznaczony Krzyżem Walecznych. Przeniesiony został do rezerwy w 1923.
W lutym 1940 wraz z rodziną został wywieziony do Kazachstanu; stracił tam osoby z najbliższej rodziny, zmarły m.in. jego matka i żona. Od 1943 służył w 1 Dywizji Piechoty im. Tadeusza Kościuszki, a następnie w 1 Warszawskiej Brygadzie Pancernej im. Bohaterów Westerplatte. Przeszedł szlak bojowy armii Berlinga od Lenino do Berlina, m.in. brał udział w wyzwalaniu Warszawy w styczniu 1945. Po wojnie uczestniczył w odbudowie Warszawy. Został zdemobilizowany w 1946 i otrzymał gospodarstwo rolne w Nakomiadach pod Kętrzynem, gdzie spędził resztę życia.
Pod koniec długiego życia doczekał się wielu zaszczytów. Został odznaczony m.in. Krzyżem Kawalerskim Orderu Odrodzenia Polski, Krzyżem za udział w Wojnie 1918-1921, Medal za Warszawę 1939–1945, Medal za udział w walkach o Berlin, Krzyż Bitwy pod Lenino. W lipcu 2003 awansowano go na stopień porucznika, otrzymał jednocześnie pamiątkową szablę od prezydenta Aleksandra Kwaśniewskiego; pośmiertnie został mianowany na stopień kapitana. W tym samym roku nadano mu honorowe obywatelstwo gminy Kętrzyn.
Trzykrotnie żonaty, miał ośmioro dzieci. Pochowany został w Rozogach koło Szczytna.

</doc>
<doc id="313560" url="https://pl.wikipedia.org/wiki?curid=313560" title="Nílton Santos">
Nílton Santos

Nílton Reis dos Santos (ur. 16 maja 1925 w Rio de Janeiro, zm. 27 listopada 2013 tamże) – brazylijski piłkarz, grający na pozycji obrońcy.
Nílton Santos był nazywany "Encyclopedia" z powodu wielkiej wiedzy o futbolu. Był czołową postacią w obronie reprezentacji Brazylii podczas mistrzostw świata w Szwajcarii w 1954, mistrzostw świata w Szwecji w 1958 oraz mistrzostw świata w Chile w 1962 (był także w kadrze Brazylii na mistrzostwach świata w Brazylii w 1950, ale nie rozegrał tam meczu). Zasłynął strzeleniem gola na MŚ w 1958, kiedy to Brazylia grała z Austrią. Nim oddał strzał przebiegł wówczas z piłką całe boisko mijając Austriaków. Przez całą piłkarską karierę związany z jednym klubem – Botafogo FR. W narodowej drużynie Canarinhos rozegrał 75 meczów strzelając 3 bramki.

</doc>
<doc id="313563" url="https://pl.wikipedia.org/wiki?curid=313563" title="VSAT">
VSAT

VSAT (z ) – technika telekomunikacji opracowana w latach 80 XX w. w Stanach Zjednoczonych Ameryki, wykorzystująca antenę paraboliczną. Satelitarny system przesyłu informacji. Wykorzystuje m.in. standard DVB-RCS ("Digital Video Broadcasting - Return Channel System"), pozwalający na przekaz sygnału telewizyjnego opartego na systemie DVB. Umożliwia nadawanie sygnału za pośrednictwem satelity, cyfrowego sygnału telewizyjnego, cyfrowego sygnału radiowego DAB przez jedną naziemną stację przekaźnikową nawet kilkuset tysiącom użytkowników. Dzięki temu koszty przekazu są mniejsze. Very Small Aperture Terminal jest używany także w łączności wojskowej.

</doc>
<doc id="313567" url="https://pl.wikipedia.org/wiki?curid=313567" title="Antyfebryna">
Antyfebryna



</doc>
<doc id="313569" url="https://pl.wikipedia.org/wiki?curid=313569" title="Różnia">
Różnia

Różnia (fr. "différance") – neologizm stworzony przez francuskiego filozofa Jacques’a Derridę.
Źródłosłowiem "différance" jest dwuznaczność francuskiego czasownika "différer" – oznacza on zarówno „różnić się”, jak i „opóźniać”. Rzeczowniki "différence" (różnica) i "différance" (różnia) są w jęz. francuskim homofonami – wymawiane są identycznie, a różnica między nimi widoczna jest jedynie w piśmie.
Według Derridy „różnia” nie jest ani słowem, ani pojęciem. Różnia odnosi się do faktu, że słowa i znaki używane w języku nigdy bezpośrednio nie przywołują tego, co oznaczają (znaczony "signifié" nie jest referentem znaczącego "signifiant"), mogą być wyjaśnione jedynie za pomocą innych, kolejnych słów, zrozumienie i interpretacja których przedstawia – w nieskończoność – ten sam problem. Dlatego słowa i znaki zawsze różnią się od tego, co oznaczają; w języku naturalnym znaczenie słowa jest zawsze oddalone, opóźnione.
Alternatywnie, różnię można potraktować jako przeciwieństwo logocentryzmu.
Polski termin „różnia” stworzony został przez tłumaczkę eseju "Différance", Joannę Skoczylas (zob. "Drogi współczesnej filozofii", Warszawa 1978).
Alternatywnym przekładem terminu jest słowo różnicość, proponowane przez Bogdana Banasiaka, między innymi w tłumaczonym przez niego dziele Derridy "O gramatologii".

</doc>
<doc id="313570" url="https://pl.wikipedia.org/wiki?curid=313570" title="Differance">
Differance



</doc>
<doc id="313571" url="https://pl.wikipedia.org/wiki?curid=313571" title="Différance">
Différance



</doc>
<doc id="313572" url="https://pl.wikipedia.org/wiki?curid=313572" title="Jairzinho">
Jairzinho

Jairzinho, właśc. Jair Ventura Filho (ur. 25 grudnia 1944 w Rio de Janeiro) – brazylijski piłkarz, który występował na pozycji napastnika.
Życiorys.
Był członkiem mistrzowskiej drużyny Brazylii, która wygrała Mistrzostwa Świata w Meksyku w 1970. Jest jedynym obok Justa Fontaine piłkarzem, który strzelał gole w każdym meczu turnieju finałowego. Jednak jego 7 goli nie wystarczyło do wywalczenia tytułu króla strzelców, który przypadł Niemcowi Gerdowi Müllerowi, zdobywcy 10 bramek.
Jairzinho swój profesjonalny debiut zaliczył w wieku 15 lat w drużynie Botafogo de Futebol e Regatas jako lewoskrzydłowy. Jego idol Garrincha, którego mógłby zastąpić w przyszłości w reprezentacji, grał również w tym klubie. Jairzinho początkowo grał właśnie na lewym skrzydle bądź na środku ataku. Jednak kiedy Garrincha odniósł kontuzję, Jairzinho zastąpił wielkiego asa na prawym skrzydle, na którym z czasem zaczął grać coraz pewniej i częściej.
Jairzinho swój debiut w reprezentacji Brazylii zaliczył w wieku 19 lat w 1964 w meczu przeciwko Portugalii. Wtedy to Garrincha ponownie odniósł kontuzję. Jairzinho grał Mistrzostwach Świata w Anglii w 1966, jednak tym razem znów na lewym skrzydle. Kiedy Garrincha zakończył reprezentacyjną karierę, Jairzinho zagrał jako prawoskrzydłowy na MŚ 70 i wówczas ujawnił swój talent całemu światu. Po Mundialu Jairzinho przeniósł się do Europy i podpisał kontrakt z francuskim Olympique Marsylia. Jednak szybko opuścił Marsylię i powrócił do Brazylii do zespołu Cruzeiro Esporte Clube.
Jairzinho zdobył 2 bramki na Mistrzostwach Świata w Niemczech w 1974, które były jego ostatnimi w reprezentacyjnej karierze. Jego pożegnalny mecz w kadrze miał miejsce 3 marca 1982 przeciwko Czechosłowacji i zakończył się remisem 1:1. Jairzinho w reprezentacji Brazylii zdobył 33 gole w 81 meczach.
Jaïrzinho zakończył karierę grając w klubie Portuguesa w Wenezueli. Po skończeniu kariery został trenerem, prowadząc m.in. reprezentację Gabonu. Jego osiągnięciem szkoleniowym było odkrycie talentu Ronaldo jako 14-letniego chłopaka występującego w drużynie Sao Cristovao.
7 goli w 6 meczach na mundialu 1970 czyni go drugim w dziejach piłkarzem, który w każdym z sześciu rozegranych meczów na mistrzostwach świata strzelił jakąś bramkę. Tym wyczynem wyrównał rekord Francuza Justa Fontaine, który był strzelcem we wszystkich rozegranych 6 meczach na mundialu 1958.

</doc>
<doc id="313573" url="https://pl.wikipedia.org/wiki?curid=313573" title="Gadowski">
Gadowski



</doc>
<doc id="313574" url="https://pl.wikipedia.org/wiki?curid=313574" title="Historyzm w Niemczech">
Historyzm w Niemczech

Historyzm w architekturze Niemiec pojawiał się już sporadycznie w latach 70. XVIII wieku, lecz jego właściwy początek ma związek z "wojnami o wyzwolenie ojczyzny" w czasach napoleońskich. Impulsem do przywołania motywów patriotycznych było odnalezienie w 1814 i 1816 oryginalnego projektu katedry w Kolonii, co zaowocowało planami jej ukończenia oraz skojarzeniem gotyku z czasami średniowiecznej potęgi Niemiec. Neogotyk, wpierw w formach dość oddalonych od swego pierwowzoru, był stylem obecnym w licznych ratuszach i kościołach. Jednocześnie powstał w związku z zainteresowaniem konserwacją zabytków drugi prąd, tzw. styl arkadowy, nawiązujący do architektury romańskiej i częściowo renesansowej, nie odtwarzający jednak dosłownie form historycznych.
Od lat 30. XIX w. w związku z działalnością Sempera w Dreźnie wytworzył się konsekwentny neorenesans niemiecki. Jego uspokojone formy, regularnie rozmieszczone osie okienne i mocno zaznaczony cokół i gzymsy umożliwiły mu zastosowanie w architekturze mieszkaniowej, gdyż dawał odpowiadający ówczesnemu smakowi harmonijny obraz pierzei ulicznej. Nowe zadanie w architekturze, jakim jest dworzec kolejowy, zaowocowała również głównie budynkami neorenesansowymi, w samym Berlinie powstało kilkanaście dworców czołowych.
Ochrona zabytków, koncentrująca się głównie na kościołach, umożliwiła naukowe podejście do gotyku i romanizmu. Poza wznowieniem prac nad katedrą kolońską kończone są inne obiekty średniowieczne, nowe kościoły wznoszone są zaś w popartym badaniami naukowymi, lecz pozbawionym nierzadko fantazji neogotyku. W latach 60. i 70. XIX w. powstają nowe ratusze w Berlinie i Monachium.
Po zjednoczeniu Niemiec w 1871 r. wznoszone były liczne budynki reprezentacyjne dla nowo powstałego cesarstwa oraz lokalnych książąt i hrabiów, m.in. rezydencja w Poznaniu.
Po krótkim epizodzie architektura secesji około 1905 rozwijał się eklektyczny styl czerpiący z klasycyzmu, baroku i integrujący pewne motywy secesyjne; nierzadko forma obiektów była zapowiedzią rodzącego się modernizmu.
Główni przedstawiciele historyzmu w Niemczech.
Martin Gropius | Konrad Wilhelm Hase | Felix Henry | James Hobrecht | Alexis Langer | Karl Friedrich Schinkel | Franz Schwechten | Gottfried Semper | Friedrich August Stüler

</doc>
<doc id="313576" url="https://pl.wikipedia.org/wiki?curid=313576" title="Flaga Obornik Śląskich">
Flaga Obornik Śląskich



</doc>
<doc id="313577" url="https://pl.wikipedia.org/wiki?curid=313577" title="Załóż się">
Załóż się

Załóż się – program rozrywkowy oparty na niemieckim formacie "Wetten, dass..?" w ZDF, emitowany od 30 września 2005 do 16 czerwca 2006 na antenie TVP2.
Historia programu.
W pierwszej edycji program był prowadzony przez Niemca Steffena Möllera znanego z serialu "M jak miłość" i programu "Europa da się lubić" oraz Annę Popek. W drugiej edycji Möllera zastąpił Piotr Szwedes. Wraz z Anną Popek „na wyjeździe” program prowadził Rafał Bryndal z Radia Zet.
16 grudnia 2005 wyemitowany został ostatni odcinek pierwszej edycji – wielki finał. Ze względu na dość sporą oglądalność programu (według danych TNS OBOP program oglądało nawet 4,7 mln widzów) zdecydowano się na drugą edycję która rozpoczęła się 17 marca 2006.
16 czerwca 2006 zakończyła się druga i zarazem ostatnia edycja programu.
Zasady.
W emitowanym „na żywo” programie bierze udział 4 uczestników (w studio), którzy twierdzą, że wykonają zadanie z pozoru niewykonalne. Prowadzący program zakłada się z zaproszoną do programu gwiazdą o to, czy zadanie zostanie wykonane, czy też nie. Jeżeli zaproszona gwiazda przegra zakład, to musi wykonać tzw. zadanie karne. Jedno z prezentowanych w programie zadań nagrywane jest wcześniej i nie jest brane pod uwagę w SMS-owym głosowaniu telewidzów. Zadanie to przeznaczone jest dla zaproszonego artysty, który przyjechał z zagranicy.
W czasie całego programu widzowie wybierają za pomocą esemesów ich zdaniem najlepsze zadanie.
W tygodniu poprzedzającym program widzowie wybierają zadanie karne dla prowadzących. W związku z tym współprowadząca program jeździ wraz ekipą programu po całej Polsce, a prowadzący musi zachęcić 100 osób, by pojawiły się w miejscu, gdzie ona się znajduje. Jeżeli ten warunek nie zostanie spełniony, to jeden z prowadzących otrzymuje zadanie karne. „Na wyjeździe” podczas trwania programu odbywa się także jedno z zadań konkursowych.

</doc>
<doc id="313578" url="https://pl.wikipedia.org/wiki?curid=313578" title="Mahathir bin Mohamad">
Mahathir bin Mohamad

Mahathir bin Mohamad (ur. 10 lipca 1925 w Alor Setar) – premier Malezji w latach 1981–2003 oraz 2018–2020, z wykształcenia lekarz.
Życiorys.
Kariera polityczna.
Na początku swojej kariery politycznej był działaczem ruchów muzułmańskich (o tendencjach fundamentalistycznych), dopiero z czasem wychodząc poza ich ograniczenia. W 1946 roku wstąpił do Zjednoczonej Narodowej Organizacji Malajów, która później współtworzyła Partię Sojuszu w 1952 roku, a w 1973 roku Barisan Nasional. Pierwszy raz został wybrany do parlamentu w 1964 roku z okręgu Kota Star Selatan, lecz stracił ten mandat pięć lat później. Spróbował ponownie w roku 1974, tym razem z okręgu Kubang Pasu. Nie miał wtedy kontrkandydatów, więc automatycznie uzyskał mandat. Sześć razy uzyskał reelekcję poselską. 16 lipca 1981 roku stał się 4. premierem niepodległej Malezji, zastępując na tym stanowisku Husseina Onna.
W okresie jego rządów malezyjska gospodarka rozwijała się w bardzo szybkim tempie, dokonano także jej modernizacji. W 1983 roku założył przedsiębiorstwo Proton zajmujące się produkcją samochodów i motocykli. Zawarto także traktaty pokojowe które kończyły drugie powstanie malajskie i powstanie w Sarawaku. W polityce gospodarczej odrzucił zalecenia Międzynarodowego Funduszu Walutowego, uznając, że w ewidentny sposób szkodzą one gospodarce Malezji. Zdaniem laureata Nagrody Nobla w dziedzinie ekonomii Josepha Stiglitza uratował w ten sposób gospodarkę swojego kraju przed upadkiem, jaki spotkał w 1998 np. sąsiednią Indonezję, która zaleceń MFW słuchała.
Jego słynne wystąpienie „Wartości azjatyckie”, wygłoszone 21 maja 1996 w Waszyngtonie na Zgromadzeniu Ogólnym Rady Gospodarczej Basenu Pacyfiku mówi o różnicach aksjologicznych między kulturami Zachodu i Wschodu, z których kluczowe jest rozstrzygnięcie konfliktu między prawami jednostki a prawami grupy (społeczności, rodziny, państwa). Jego zdaniem wartości azjatyckie pozwalają uniknąć wielu problemów, z jakimi boryka się Zachód, choć z kolei Azja również może się uczyć od Zachodu. Zachód nie ma jednak prawa narzucać Azji swojego systemu wartości. Krytycy Mahathira bin Mohamada stwierdzili jednak, że usiłuje on w ten sposób stworzyć moralne i filozoficzne uzasadnienie dla represji stosowanych wobec niektórych przedstawicieli opozycji politycznej. Z urzędu odszedł w 2003 roku po 22 latach urzędowania, zastąpił go na tym miejscu Abdullah Ahmad Badawi. Po tym odszedł na polityczną emeryturę, lecz pozostał członkiem UMNO. W 2004 roku nie ubiegał się już o reelekcję poselską.
Wrócił do polityki w 2015 roku. Stał się największym krytykiem rządu Najiba Razaka, w związku z jego udziałem w aferze korupcyjnej 1MDB. Wzywał podczas wielu manifestacji, aby premier Razak podał się do dymisji. W 2016 roku aktywnie wspierał kandydatów opozycji w wyborach uzupełniających. W tym samym roku odszedł z UMNO i Barisan Nasional. Potem założył swoją własną partię Parti Pribumi Bersatu Malaysia (PPBM), która przyłączyła się do opozycyjnej koalicji Pakatan Harapan. W 2017 roku został ogłoszony potencjalnym kandydatem opozycji na premiera w przyszłorocznych wyborach parlamentarnych.
 
W 2018 r. pod hasłem walki z korupcją stanął na czele opozycyjnej partii Pakatan Harapan, która zdobyła 121 miejsc w 222-osobowym parlamencie i objął funkcję premiera Malezji, odsuwając od władzy rządzącą przez 60 lat koalicję Barisan Nasional. Sam został wybrany posłem z okręgu Langkawi. W momencie wyboru miał 92 lata, stał się więc najstarszym szefem rządu na świecie. Stał się też pierwszym premierem Malezji wywodzącym się spoza Barisan Nasional i pierwszym, który należał do dwóch opozycyjnych wobec siebie partii politycznych. (Barisan Nasional w latach 1981–2003 i Pakatan Harapan od 2018). Mohamad zapowiedział ustąpienie po jednym lub dwóch latach i oddanie funkcji Anwarowi Ibrahimowi. Jednym z pierwszych działań nowego premiera zostało podjęcie działań na rzecz rozliczenia skandalu korupcyjnego związanego z dotychczasowym przywódcą kraju Najibem Razakiem. 24 lutego 2020 ogłosił swoją dymisję. 1 marca 2020 zastąpił go Muhyiddin Yassin.
Rodzina.
Od 1956 pozostaje w związku małżeńskim z lekarką Siti Hasmah Mohamad Ali. Mają siedmioro dzieci (w tym felietonistkę i obrończynią praw kobiet Marinę Mahatir).

</doc>
<doc id="313579" url="https://pl.wikipedia.org/wiki?curid=313579" title="Wyprawa generała Nobilego">
Wyprawa generała Nobilego

Italia – włoski sterowiec półszkieletowy, którego załoga pod dowództwem gen. Umberto Nobile zdobyła w maju 1928 biegun północny. 
Była to druga ekspedycja polarna z udziałem gen. Nobile po udanej wyprawie sterowcem Norge w 1926 r. pod kierownictwem Roalda Amundsena. 
Podczas lotu na biegun „Italia” znalazła się nad Sudetami w warstwie gęstych chmur burzowych, uniemożliwiających nawigację. Istotną pomoc załodze okazali lektorzy Radia Katowice: przerwano audycję radiową, nadając komunikaty po francusku, niemiecku i włosku, i zamieniając stację radiową w improwizowaną radiolatarnię. Dzięki temu sterowiec wydostał się z warstwy chmur i bezpiecznie mógł kontynuować lot. Jego widok nad Katowicami w kwietniowe popołudnie wywołał sensację wśród mieszkańców miasta. 24 kwietnia sterowiec przybył do bazy w niemieckim wówczas Słupsku (stamtąd pochodzą obydwa zamieszczone zdjęcia), skąd 3 maja wystartował do lotu nad biegun osiągnięty 24 maja 1928.
Dzień później, podczas powrotu, przeciążona oblodzeniem maszyna opadła na lód i zderzyła się z krą lodową tylnym silnikiem, który oderwał się, a obsługujący go mechanik Vincenzo Pomella zginął. Odciążony tył sterowca uniósł się, a w lód uderzyła gondola sterownicza, przez co uległa ona roztrzaskaniu, a na lodzie pozostało dziewięciu ludzi. Znacznie odciążony sterowiec ponownie wzniósł się w powietrze, unosząc sześciu członków załogi znajdujących się w tylnej części aerostatu. Kierownik zespołu mechaników Ettore Arduino, mechanicy prawego silnika Calisto Cioccia i lewego - Attilio Caratti, konserwator Renato Alessandrini oraz śpiący w tylnej części kadłuba prof. Aldo Pontremoli i dziennikarz Ugo Lago pozostali na pokładzie i zaginęli, ponieważ „Italii” nigdy nie odnaleziono. 
Przebywające w oderwanej gondoli osoby pozostały na lodzie. Rozbitkowie mieli do dyspozycji namiot (po zabarwieniu go stał się znany jako "Czerwony Namiot"), radio i pewien zapas żywności. 31 maja trzej podróżnicy: Szwed dr Finn Malmgren, zastępca dowódcy „Italii” kapitan Adalberto Mariano i drugi oficer kapitan Filippo Zappi odeszli z kry z zapasem żywności (rozbitkowie mieli zapas znaleziony po katastrofie, a nadto Malmgren zdołał zastrzelić niedźwiedzia polarnego). Zamierzali po lodzie dotrzeć pieszo do lądu i sprowadzić pomoc. Tymczasem pozostałym rozbitkom udało się 3 czerwca nawiązać łączność radiową, dzięki czemu zostali odnalezieni przez lotników, którzy zrzucali im zaopatrzenie na krę. 
23 czerwca szwedzki pilot Einar Lundborg wylądował na lodzie obok „Czerwonego Namiotu” i w drodze powrotnej zabrał ze sobą generała Umberto Nobilego, który w katastrofie złamał nogę i nie mógł się poruszać. Generał domagał się, by w pierwszej kolejności zabrano głównego technika Natale Cecioniego, (który także był ranny, ze złamaną nogą), ale Lundborg przyleciał z obserwatorem i nie mógł zabrać wysokiego, tęgiego Cecioniego z uwagi na przeciążenie samolotu, mógł natomiast mógł zabrać gen. Nobilego, który był drobnej budowy. Później był on szeroko krytykowany jako dowódca za opuszczenie „Czerwonego Namiotu”, choć jako ranny i unieruchomiony stanowił poważne odciążenie dla pozostałych rozbitków.
Tego samego dnia Lundborg powrócił (już bez obserwatora) dla zabrania Cecioniego, lecz podczas lądowania jego samolot przewrócił się i pilot sam dołączył do rozbitków. Zabrał go z kry 6 lipca inny szwedzki pilot Birger Schyberg, później jednak szwedzcy lotnicy nie próbowali już lądować.
Tymczasem w trakcie prowadzonych poszukiwań zaginął 18 czerwca norweski polarnik Roald Amundsen oraz pięcioosobowa francuska załoga wodnosamolotu, z którą wyruszył na poszukiwania.
12 lipca radziecki lodołamacz "Krasin" odnalazł na lodzie Adalberto Mariano i Filippo Zappiego. Mariano był w bardzo złym stanie, skrajnie wygłodzony i lekko ubrany, a w wyniku odmrożenia i gangreny stracił nogę. Zappi był natomiast w dużo lepszym stanie fizycznym, dużo lepiej ubrany. Nie było z nimi Finna Malmgrena. Z relacji Zappiego (Mariano nie mógł z uwagi na stan zdrowia nic opowiadać) wynikało, że 15 czerwca lub dzień później Malmgren z powodu odmrożeń zażądał, aby pozostawili go na lodzie i poszli dalej bez niego. Malmgrena nigdy nie znaleziono. Relacja Zappiego wzbudziła wiele wątpliwości, zarówno z uwagi na różnicę między stanem zdrowia jego i kolegi, jak i z innych względów (według oceny lekarza nie jedli oni najwyżej przez dwa-trzy dni, a Zappi twierdził, że dużo dłużej, nadto Malmgren miał przy sobie listy innego rozbitka przeznaczone dla jego rodziny i nikomu ich nie oddał). Sprawa nigdy nie została do końca wyjaśniona, gdyż kapitan Mariano również w przyszłości nie chciał o wydarzeniach opowiadać. Pozostały podejrzenia, że Malmgren padł ofiarą kanibalizmu.
17 lipca "Krasin" dotarł do „Czerwonego Namiotu” i uratował ostatnich pięciu rozbitków, którymi byli Natale Cecioni, porucznik Alfredo Viglieri, nawigator sterowca inżynier Felice Trojani, radiooperator Giuseppe Biagi i gość wyprawy, czeski fizyk dr František Běhounek. Łącznie w akcji ratunkowej zginęło jednak dziewięciu ludzi – w katastrofie zaś zginęło ośmiu i ośmiu uratowano.
W Polsce ukazały się dwie relacje o katastrofie, których autorami byli Umberto Nobile ("Czerwony namiot") i František Běhounek ("Rozbitkowie na morzu polarnym") oraz opowiadająca o tragicznej wyprawie książka "Na ratunek" autorstwa Stefanii Sempołowskiej. Katastrofę „Italii” i uratowanie rozbitków przez radzieckich polarników pokrótce opisali również Alina i Czesław Centkiewiczowie w propagandowej książce "Zdobywcy bieguna północnego" (1950). 

</doc>
<doc id="313580" url="https://pl.wikipedia.org/wiki?curid=313580" title="Solidarność Live">
Solidarność Live

Solidarność Live – filmowy zapis koncertu Przestrzeń Wolności Jeana-Michela Jarre’a na DVD. Na albumie nie znalazły się utwory „Equinoxe 4”, „Geometry of Love part 1”, oraz „Aerology” (Zagrane podczas koncertu w dwóch wersjach). Pominięto także przemowę Lecha Wałęsy, ale pozostawiono jej zapowiedź. Polska premiera albumu odbyła się 5 grudnia 2005.
Nagranie w Polsce uzyskało status platynowej płyty DVD.

</doc>
<doc id="313581" url="https://pl.wikipedia.org/wiki?curid=313581" title="Ferdynand (król Portugalii)">
Ferdynand (król Portugalii)



</doc>
<doc id="313582" url="https://pl.wikipedia.org/wiki?curid=313582" title="Ferdynand Burgundzki">
Ferdynand Burgundzki



</doc>
<doc id="313583" url="https://pl.wikipedia.org/wiki?curid=313583" title="Wrocław Główny">
Wrocław Główny

Wrocław Główny – największa z osobowych stacji kolejowych we Wrocławiu, zlokalizowana na granicy osiedli Przedmieście Świdnickie i Huby, w sąsiedztwie głównego dworca autobusowego znajdującego się w podziemiu centrum handlowego Wroclavia. Jeden z nielicznych w Polsce dworców kolejowych, który ma halę peronową. Położony na liniach kolejowych prowadzących z południowego wschodu (Częstochowa, Lubliniec, Opole), południa (Świdnica, Kłodzko) na zachód (Jelenia Góra, Legnica), północny zachód (Głogów, Zielona Góra), na północ (Poznań) i na północny wschód (Oleśnica, Łódź, Warszawa).
Dworzec Wrocław Główny posiada kategorię Premium według klasyfikacji PKP.
Dane ogólne.
Wejście główne, od północy, mieści się przy ul. Józefa Piłsudskiego; dwa wejścia boczne na końcach głównego hallu też prowadzą na ul. Piłsudskiego, natomiast wejście tylne znajduje się po przeciwnej stronie peronów, od południa (przy ul. Suchej). Na stacji znajduje się sześć równoległych peronów (I-IV po dwa tory, V z jednym torem i na krótkim odcinku drugim torem, VI z jednym torem). Z pierwszych pięciu peronów prowadzą po dwa wyjścia: jedno w kierunku węższego bocznego tunelu łączącego ul. Suchą z Piłsudskiego (obok dworca), drugie w kierunku równoległego tunelu głównego, prowadzącego także do hali kasowej i głównego budynku natomiast dostęp do peronu VI jest bezpośrednio z ul. Suchej i tunelu głównego. Wszystkie tory i perony znajdują się ponad poziomem otaczających dworzec ulic, toteż tunele łączące obie strony dworca znajdują się na poziomie jezdni i chodników, a wejścia na perony prowadzą do góry. Przez pewien czas zachodni odcinek toru biegnącego wzdłuż peronu V bywał oznaczany jako tor 9, w odróżnieniu od odcinka wschodniego (w kierunku Kobierzyc i Świdnicy), oznaczanego numerem 10. Od 2001 r. praktyk tych i oznaczeń się już na ogół nie stosuje, z wyjątkiem rzadkich imprez okolicznościowych (pociągi specjalne, jubileusze).
Naprzeciwko i nieopodal dworca zlokalizowano szereg hoteli, m.in. Grand Hotel ("Nord Hotel") czy Piast ("Hotel Kronprinz").
Wymiana pasażerska.
W roku 2017 wymiana pasażerska na stacji wyniosła 19,4 mln osób (53,2 tys. dziennie), co dało jej 2. miejsce w Polsce.
W roku 2018 wymiana pasażerska na stacji wyniosła 21,2 mln osób (58 tys. dziennie), co dało jej 1. miejsce w Polsce.
W roku 2019 wymiana pasażerska na stacji wyniosła 20,8 mln osób (57,7 tys. dziennie), co dało jej 2. miejsce w Polsce.
W roku 2020 wymiana pasażerska na stacji wyniosła 12,4 mln osób (33,6 tys. dziennie), co dało jej 1. miejsce w Polsce.
W roku 2021 wymiana pasażerska na stacji wyniosła 17,1 mln osób (46,9 tys. dziennie), co dało jej 1. miejsce w Polsce.
Historia.
Sytuacja wyjściowa.
W latach 40. XIX w. powstały niezależne linie kolejowe kończące się we Wrocławiu na dworcach czołowych: w 1842 r. – Kolej Górnośląska, w 1843 – Kolej Świdnicko-Świebodzka i w 1844 – Kolej Dolnośląsko-Marchijska. W styczniu 1848 zbudowano biegnącą po poziomie terenu linię kolejową ("Verbindungsbahn" – kolej łączącą) komunikującą ze sobą zaplecze dworców Dolnośląsko–Marchijskiego i Świebodzkiego (oba w okolicach pl. Orląt Lwowskich) z czołowym dotychczas Dworcem Górnośląskim (przy ul. Małachowskiego, zbud. w latach 1841–1842, dziś nieczynny, wykorzystywany jako kolejowa przychodnia zdrowia oraz bocznice przy rozdzielni pocztowej). Linia ta prowadziła od okolic obecnego skrzyżowania ul. Smoleckiej i Robotniczej w kierunku południowo-wschodnim, a dalej wzdłuż obecnych ulic Kolejowej i Wojciecha Bogusławskiego (wówczas "Friedrichstraße"). W ten sposób połączono ze sobą linie tworząc namiastkę sieci kolejowej w mieście i centralnego węzła kolejowego Śląska, a Dworzec Górnośląski przekształcono w przelotowy. W 1853 zdecydowano o budowie linii w kierunku Poznania i Głogowa.
Pierwszy dworzec z lat 1855–1857.
W związku z budową linii kolejowej do Poznania i Głogowa zdecydowano się zastąpić skromny i nawet dla samego ruchu w kierunku Górnego Śląska zbyt mały Dworzec Górnośląski nowym, okazalszym budynkiem, który dodatkowo miał pomieścić pomieszczenia administracyjne kolei. Wybrano w tym celu działkę położoną przy kolei łączącej, kilkaset metrów na zachód od dotychczasowego dworca. Budowa dworca trwała dwa lata. Projektantem był Wilhelm Grapow, architekt królewski Kolei Górnośląskich. Fundamentowanie rozpoczęto 10 września 1855. Przy budowie pracowało średnio 250 murarzy. Już w 1856 cały budynek zadaszono i pokryto blachą cynkową, 1 października 1857 główny dworzec Kolei Górnośląskiej i Wrocławsko-Poznańsko-Głogowskiej został ukończony, a 12 października uruchomiono ruch kolejowy. Jak wylicza Grapow, przy budowie dworca zużyto 1300 prętów sześciennych granitu, 6 774 000 cegieł pełnych, 94 000 cegieł dziurawek, 120 000 kształtówek, 124 600 stóp sześciennych wapna, 1100 ton cementu portlandzkiego, 425 ton gipsu i 2333 prętów sześciennych piasku. Dworzec kosztował 449 000 talarów, nie licząc umeblowania i oświetlenia, na które wydano 26 400 talarów.
Pierwotna hala peronowa, rozciągająca się w kierunku wschód-zachód, znajdowała się na miejscu dzisiejszego głównego hallu rozrządowego. Do dziś istniejące w tym hallu ciągnące się wzdłuż północnej strony podwyższenie, wykorzystywane jako taras znajdujących się tu poczekalni i jadłodajni, jest pozostałością peronu, wówczas jedynego na tym dworcu. Hall, długi na 600 stóp pruskich (około 200 m), nakryty dachem z częściowo przeszklonymi powierzchniami, stanowił swego czasu wraz z budynkiem dworcowym największą budowlę tego rodzaju w Europie. Do północnej strony hali peronowej zwróconej ku miastu przylegał symetryczny budynek dworca w stylu pseudohistorycznym, dokładniej angielskiego neogotyku naśladującego styl epoki Tudorów. Styl ten wydawał się stosowny, zwłaszcza że, jak opisuje Grapow, dobrze harmonizował z częściami o konstrukcji stalowej. Dwukondygnacyjny dworzec miał trzy ryzality z podcieniami przeznaczonymi na podjazdy dla dorożek. Przy bocznych wejściach znajdowały się ekspedycje bagażu, telefon i telegraf. W budynku dworca naprzeciw centralnego ryzalitu mieściła się restauracja z przyległym mieszkaniem restauratora, rozmieszczone symetrycznie poczekalnie III, II i I klasy (po jednej dla obu kierunków odjazdu, po wschodniej i zachodniej części budynku) oraz dla członków rodziny królewskiej (z osobnym korytarzem prowadzącym na peron). Komunikację wewnętrzną zapewniał przylegający do elewacji północnej korytarz. Na piętrze mieściły się biura i dwa mieszkania dla zawiadowców, ponadto mieszkanie dyrektora kolei.
Nowo zbudowany dworzec znajdował się wówczas na południowym skraju miasta, jego okolice były jeszcze niezabudowane, a przy tym niewystarczająco skanalizowane, co stanowiło spore wyzwanie dla projektanta. Położona na zachód od dworca ul. Stawowa ("Teichgasse") nazwę swą wywodzi od hodowlanych stawów rybnych, do których prowadziła; stawy te zajmowały dość znaczny obszar (kilkanaście ha) ograniczony dzisiejszymi ulicami: Suchą, Gajową, Glinianą i Borowską, a dopiero za tymi stawami (później przekształconymi w „Pola Stawowe” ("Teichäcker")), wzdłuż ulicy Glinianej mieściły się zabudowania podwrocławskiej wsi "Lehmgruben" – późniejsze osiedle Glinianki (obecnie Huby). Przy skrzyżowaniu ul. Suchej i Borowskiej, niedaleko obecnego tylnego wyjścia z dworca, znajduje się pomnik przyrody – dąb szypułkowy ("quercus robur"), mający (w 2005) ok. 180 lat; był zatem już dojrzałym drzewem nie tylko podczas rozbudowy dworca na przełomie XIX i XX wieku, ale także w czasie, kiedy dworzec powstawał; ma 461 cm obwodu pnia, 23 m wysokości, 30 m rozpiętości konarów; w 2006 nadano mu nazwę „Przewodnik”.
W związku z budową dworca przekształcono układ komunikacyjny okolicy, likwidując bezpośrednie połączenie skrzyżowania ul. Kościuszki (ówcześnie "Tauentzienstraße") i Kołłątaja z ulicą Hubską, nieco później budując nowe połączenie ul. Pułaskiego z Hubską pod wiaduktem kolejowym oraz przedłużając ul. Kołłątaja do zachodniego wyjścia dworca. Plac przed budynkiem dworca (po jego północnej stronie) urządzony był w stylu ogrodowym – ul. Piłsudskiego od Stawowej na zachód nazywała się wtedy Ogrodowa ("Gartenstraße"); odcinek przed dworcem, wcześniej nazywający się „Zaułek Pastwiskowy” ("Angergasse"), łączący ul. Ogrodową ze znajdującym się na wschód od tego miejsca „Małym Pastwiskiem” albo „Małym Wygonem” ("Der Kleine Anger"), nazwano „Przy Dworcu Górnośląskim” ("Am Oberschlesischen Bahnhof").
Do 2010 na miejscu tego ogrodowego placu znajdowały się postój taksówek oraz parking, a parę lat wcześniej zlikwidowano zlokalizowane tu również ponadto przystanki autobusów miejskich; pozostałością po dziewiętnastowiecznym wystroju jest fontanna, kilka niewielkich klombów i parę drzew. Naprzeciw budynku dworca znajdował się aż do II wojny światowej niewielki cmentarz żydowski, który zajmował trójkąt o bokach wzdłuż dzisiejszej ul. Gwarnej i Piłsudskiego oraz wyżej wymienionego zlikwidowanego połączenia ul. Kołłątaja z Hubską; dziś na tym częściowo zabudowanym miejscu jest też m.in. kort tenisowy.
Rozbudowa 1899–1904.
W miarę rozwoju miasta i transportu kolejowego wzrastało zapotrzebowanie na zwiększenie liczby odprawianych tu pociągów. Rosły też ceny działek w pobliżu dworca, przy "Gartenstraße" naprzeciw dworca powstało kilka dużych hoteli, następowała szybka urbanizacja okolicy, choć rejon „za torami” (patrząc od strony miasta, czyli na południe od torów) wciąż zagospodarowany był jeszcze bardzo słabo. W następnych latach rozbudowywano połączenia tej sieci, niektóre torowiska przenosząc przy tym z poziomu ziemi na nasypy, ułatwiając w ten sposób komunikację między obiema stronami torowiska.
Wobec rosnących potrzeb już w końcu lat 80. XIX w. myślano nad rozbudową dworca i rozpoczęto projektowanie przebudowy. W latach 1899–1904 dworzec rozbudowano w stylu łączącym elementy historyzmu i secesji według projektu Bernarda Klüschego, zachowując znaczne części dotychczasowej konstrukcji. Znajdujące się na południe od dworca kolejowe składy węgla zlikwidowano i na ich miejscu wybudowano pięć nowych peronów, przesuniętych niesymetrycznie w kierunku wschodnim i uniesionych w stosunku do otaczającego terenu o około 4–5 m, podobnie jak nowo zbudowana przylegająca od zachodniej strony dworca trójtorowa estakada kolejowa.
Pierwsze cztery perony – wyspowe (po dwa tory) – na ich centralnym odcinku nakryto długą na 170,5 m halą peronową złożoną z czterech łukowych naw na stalowych wiązarach ze ściągiem, o szerokości po około 21 m, z dwuspadowym świetlikiem na osi. Peron piąty, położony po południowej stronie dworca, przylegał tylko do pojedynczego toru i nakryty był własnym osobnym daszkiem pulpitowym. Osobna, znacznie mniejsza hala peronowa powstała nad wschodnim odcinkiem peronów, przeznaczonym na obsługę wagonów pocztowych. Perony pasażerskie zbudowano w wysokości 760 mm nad poziom główki szyny, co było wówczas nowym, zalecanym dla głównych dworców standardem kolei pruskich. Do każdego z torów przy peronach 1 – 4 po drugiej stronie przylegały niższe perony bagażowe. Ilość równoległych torów przebiegających przez dworzec zwiększono do 13, łącznie z 4 manewrowymi (bez peronów).
Dotychczasową halę peronową przebudowano, usuwając z niej tory i obniżając posadzkę, przekształcając ją w hall rozrządowy; wymieniono też konstrukcję dachu, gdyż pierwotna była zbyt skorodowana. Przeniesiono tam komunikację poziomą, likwidując korytarz wzdłuż elewacji północnej. Posadzkę obniżono też w ryzalitach środkowym i zachodnim, pozostawiając tam wejścia; wejście w ryzalicie wschodnim zamknięto dla podróżnych, zastępując je nowym wejściem bezpośrednio od wschodniego szczytu hallu, w miejscu dawnych wjazdów na peron. Nowe perony i torowiska zbudowano wyżej, niż dotychczasowe, dopasowując je do podniesionej na nasyp i wiadukt kolei łączącej. Pod torami dworca przeprowadzono pięć równoległych „tuneli” – licząc od zachodu:
W czasie przebudowy, w lipcu 1903, Wrocław został nawiedzony przez wielką powódź, podczas której – według przekazów – po dzisiejszej ul. Piłsudskiego i po placu przed dworcem pływano łodziami. Wydarzenie to jednak nie wpłynęło w znaczniejszym stopniu na realizację przebudowy.
Koszt całości inwestycji "Przebudowa Dworca Górnośląskiego i sąsiadującej z nim Miejskiej Kolei Łączącej" ("Umbau des Oberschlesischen Bahnhofes und der anschlieſsenden Stadtverbindungsbau in Breslau") szacowano początkowo w 1898 na 6,5 mln marek. Poszczególne transze budżetowe sięgały 1 mln marek rocznie. Po zakończeniu ciągnących się od 1906 drobnych robót towarzyszących i podsumowaniu inwestycji w 1911 łączne koszty wyniosły 8,045 mln marek. W tym czasie była to obok przebudowy węzłów kolejowych w Görlitz i Oleśnicy największa inwestycja prowadzona przez Dyrekcję Kolei we Wrocławiu. Rozbudowany dworzec spełniał funkcję głównego dworca miasta, konsolidującego większość kierunków, w tym ważne połączenie do Berlina; Dworzec Marchijski mógł wkrótce zostać ostatecznie zamknięty, jedynie kierunek do Jaworzyny obsługiwany był nadal przez Dworzec Świebodzki.
W czasie modernizacji w latach 20. XX wieku na pierwszych czterech peronach ustawiono kamienne kioski peronowe.
2. połowa XX wieku.
W czasie II wojny światowej pod powierzchnią placu przed dworcem wybudowano betonowe składy i schrony, które przez pierwsze pół wieku po wojnie były zamknięte. Była to potężna żelbetowa konstrukcja – grubość ścian dochodziła do 3 m, a stropu do 1,8 m. Dopiero pod koniec XX wieku zaczęły być one wykorzystywane na większą skalę, m.in. na potrzeby drobnego handlu. Uszkodzenia, których dworzec doznał w czasie wojny usuwano do 1949; kolejny remont przeprowadzono w 1960 – wiązał się on z przebudową części elewacji (w związku z przeznaczeniem części pomieszczeń na potrzeby komisariatu milicji) oraz z częściowym usunięciem secesyjnych ozdób na korzyść modnego w tym okresie wystroju.
8 stycznia 1967 wracający z planu zdjęciowego filmu "Morderca zostawia ślad" kręconego we Wrocławiu Zbigniew Cybulski usiłował z III peronu wskoczyć do ruszającego pociągu; skok ten mu się nie udał – aktor odniósł ciężkie obrażenia i zmarł w szpitalu. W 30 rocznicę tego wypadku, 8 stycznia 1997 reżyser Andrzej Wajda odsłonił na tym peronie pamiątkową tablicę wmurowaną w posadzkę.
Na przełomie lat 80. i 90. XX wieku odnowiono dach hali peronowej, a później pomalowano elewację budynku wejściowego. Wyremontowano też główne dojście do peronów, otwierając przejścia do równoległego, nieczynnego tunelu bagażowego. W hali rozrządowej dworca, w przejściach oraz przy południowych wejściach otwarto liczne punkty handlowe.
W lipcu 1997, podczas powodzi tysiąclecia zalana została cała ul. Piłsudskiego wzdłuż dworca, ale ułożone wzdłuż jego zabudowań worki z piaskiem nie dopuściły wody do jego pomieszczeń naziemnych (podziemnych nie udało się zabezpieczyć), toteż ruch kolejowy przez Wrocław Główny nie został wstrzymany.
Kino dworcowe.
Od 1947 (z krótkimi przerwami) funkcjonowało w budynku dworca, w jego zachodnim skrzydle, ostatnie w Europie kino dworcowe. Bywał tu m.in. Zbigniew Cybulski. W ciągu ponad 60 lat funkcjonowania w systemie projekcji non-stop (przez niemal całą dobę co dwie godziny seans) przewinęło się przez nie ponad 7 milionów widzów. W latach 2002–2005 kino „Dworcowe” wyświetlało filmy erotyczne. Na krótko nazwa kina zmieniona została na „Dworcoffe” i wyświetlano tu dzieła młodych twórców z łódzkiej Wyższej Szkoły Filmowej i Mistrzowskiej Szkoły Andrzeja Wajdy. W 2007 zostało zamknięte. Ponowne uruchomienie pod zarządem Akademickich Centrów Filmowych, nastąpiło w czerwcu 2008. W marcu 2010, z powodu rozpoczynającego się generalnego remontu i przebudowy Dworca Głównego, kino dworcowe zostało zamknięte.
Generalny remont 2010–2012.
W 2009 rozpisany został przetarg na opracowanie koncepcji architektoniczno-urbanistycznej "rewitalizacji" Dworca wraz z otoczeniem. Zwycięzcą konkursu została firma Grupa 5 Architekci z Warszawy. We wrześniu 2008 ukończony został projekt architektoniczno-budowlany dla tej inwestycji w części peronowej i przejść podziemnych, który obok wyboru generalnego wykonawcy inwestycji i pozwolenia na budowę był ostatnim etapem przygotowań inwestycji przed rozpoczęciem budowy. Do końca 2009 został wyłoniony wykonawca prac budowlanych.
Prace budowlane rozpoczęły się w kwietniu 2010, 10 kwietnia obiekty dworca były dostępne dla publiczności po raz ostatni przed remontem. Modernizacja dworca była współfinansowana ze środków UE (Program Operacyjny Infrastruktura i Środowisko). Budżet projektu wynosił 162,3 mln PLN (netto), w tym środki UE to 113,63 mln PLN. Cały projekt pod nazwą „Odtworzenie zabytkowego historycznego kompleksu dworca Wrocław Główny z przebudową kolejowej infrastruktury technicznej” posiadał wartość całkowitą 361 604 854,00 PLN, w tym dofinansowanie z UE – 180 693 275,00 PLN.
W styczniu 2011 podczas prac remontowych odkryto tunel z początków XX wieku, którego nie było na żadnych planach.
Dworzec Wrocław Główny otwarto po remoncie 1 czerwca 2012 roku.
Od strony ulicy Suchej, powstał pawilon południowy, czyli tzw. "dworzec nocny". Na jego dachu zamontowano kolektory słoneczne, które służą do ogrzewania wody w budynku. Cały budynek ma trzy kondygnacje. Na poziomie podziemnym (poniżej poziomu ulicy) mieści się zaplecze techniczne i toalety, w tym przeznaczone dla osób niepełnosprawnych. Poziom zero to hall, w którym mieszczą się m.in. kasy biletowe. Na piętrze budynku, czyli w nadziemnej budowli od ul. Suchej (nad chodnikiem) znajduje się poczekalnia i punkt usługowy. Cały pawilon jest klimatyzowany. Poszczególne poziomy pawilonu połączone są windami i schodami.
Zadaszenie hal peronowych otrzymało nowe poszycie wykonane z drewna, blachy i szkła samoczyszczącego. Za pomocą konstrukcji namiotowej przykryto przejście do dawnej hali obsługi pocztowej, co wydłużyło całkowitą długość peronów pod dachem. Pod placem przed głównym wejściem wyburzono podziemny schron z okresu II wojny światowej, korzystając z metody mikrowybuchów, do której zużyto ok. 8,5 tony trotylu. W miejscu schronu został zbudowany jednopoziomowy parking podziemny na 240 samochodów osobowych.
W roku 2011 dobudowano kolejny peron – szósty, jednokrawędziowy, który w miał być peronem zapasowym na czas prac remontowych oraz obsługiwać kolej aglomeracyjną i zwiększony ruch z powodu EURO 2012. Wejście i wyjście z niego było możliwe tylko schodami od strony południowej, na ul. Suchą, co było dość niewygodne dla podróżnych. Wobec ukończenia remontu stopniowo tracił na znaczeniu – czasem kończyły tu bieg pociągi ruchu lokalnego, obsługiwał kibiców przyjeżdżających do Wrocławia na mecze, w końcu w okolicach przełomu lat 2013/2014 został zamknięty – schody zostały zagrodzone.
Dzieje najnowsze.
Ponowne otwarcie peronu 6 miało miejsce 15 marca 2020 roku. Peron, modernizowany od stycznia 2019 kosztem 8,4 mln PLN, został wydłużony do 200 m, wzbogacił się o bezpośrednie zejście do tunelu zachodniego (głównego) wraz z windą, system informacji pasażerskiej i dodatkowe wiaty. Celem jego powstania była obsługa pociągów w kierunku Sobótki i Świdnicy (po zakończeniu prac remontowych na linii 285) oraz Jelcza-Laskowic.
Dworzec w kulturze.
W 1967 roku nakręcono na peronach dworca 12. odcinek serialu "Stawka większa niż życie", na potrzeby filmu tablice peronowe z napisem „Wrocław Główny”, zamieniono na te z napisem „Berlin Ostbahnhof”.
W 1980 kręcono tu film "Mniejsze niebo", którego akcja w większości toczy się na dworcu kolejowym.

</doc>
<doc id="313584" url="https://pl.wikipedia.org/wiki?curid=313584" title="Edward Avis">
Edward Avis



</doc>
<doc id="313595" url="https://pl.wikipedia.org/wiki?curid=313595" title="ORP Jastrząb">
ORP Jastrząb

ORP „Jastrząb” – nazwa noszona na przestrzeni dziejów przez okręty polskiej Marynarki Wojennej. Pochodzi od jastrzębia, ptaka drapieżnego nielicznie występującego w Polsce:

</doc>
<doc id="313598" url="https://pl.wikipedia.org/wiki?curid=313598" title="Reprezentacja Wybrzeża Kości Słoniowej w piłce nożnej mężczyzn">
Reprezentacja Wybrzeża Kości Słoniowej w piłce nożnej mężczyzn

Reprezentacja Wybrzeża Kości Słoniowej – kadra Wybrzeża Kości Słoniowej w piłce nożnej mężczyzn.
Historia.
Reprezentacja Wybrzeża Kości Słoniowej awansowała do afrykańskiej czołówki pod koniec lat 60. Wówczas dwukrotnie – w 1965 i 1968 r. – stawała na podium w Pucharze Narodów Afryki, a w 1970 roku zajęła czwarte miejsce. Po trwającej prawie dwadzieścia lat piłkarskiej zapaści, spowodowanej głównie przemianami politycznymi, "Słonie" powróciły do elity na przełomie lat 80. i 90, stając się trzecią drużyną Afryki w 1986. W 1992 r., po zwycięstwie w rzutach karnych nad Ghaną zdobyły pierwszy w swojej historii tytuł mistrza kontynentu (później ta sztuka udała się „Słoniom” tylko raz – w 2015). W tym samym roku wystąpili również w rozgrywkach o Puchar Króla Fahda (dzisiejszy Puchar Konfederacji). Zajęli w nim czwarte miejsce po porażce w meczu o trzecie miejsce z reprezentacją Stanów Zjednoczonych 2:5. Dwa lata później pod selekcjonerskim okiem Polaka Henryka Kasperczaka zajęli w PNA trzecie miejsce.
Od drugiej połowy lat 90. drużyna regularnie występuje w rozgrywkach o Puchar Narodów Afryki.
Od 1974 r. walczyła również w eliminacjach do mistrzostw świata, ale za każdym razem przegrywała z kretesem. Dopiero pod koniec 2005 r. udało jej się awansować do światowego czempionatu. Podopieczni francuskiego szkoleniowca Henri Michela wyprzedzili w grupie faworyzowane Kamerun i Egipt.
Reprezentacja WKS była uznawana za najsilniejszy obok Tunezji zespół afrykański, startujący na mundialu 2006. Mimo iż jej gra opierała się na zespołowości i podporządkowana była żelaznej taktyce, to w składzie zespołu można było znaleźć kilka interesujących piłkarskich osobowości. Doświadczony bramkarz 34-letni Jean-Jacques Tizié bronił w lidze tunezyjskiej, obrońcy Kolo Touré i Emmanuel Eboué grali w Arsenal F.C., a najbardziej znani i utytułowani piłkarze WKS – napastnicy Bonaventure Kalou i Didier Drogba na co dzień strzelali gole dla Paris Saint Germain i Chelsea F.C. W kadrze na Puchar Narodów Afryki 2006 i mundial 2006 nie było ani jednego piłkarza, który grałby w lidze krajowej, wszyscy oprócz bramkarza Tizie występowali w Europie, głównie we Francji.
Uznani zawodnicy i doświadczony szkoleniowiec okazały się atutami nie wystarczającymi, aby w debiutanckim występie w finałach mistrzostw świata awansować do drugiej rundy. „Słonie” przegrały z Holandią i Argentyną, i zwycięstwo w ostatnim spotkaniu z Serbią i Czarnogórą miało wyłącznie charakter prestiżowy. Po turnieju do dymisji podał się selekcjoner Michel. Półtora miesiąca później nowym trenerem kadry został Niemiec Uli Stielike. Stielike podał się do dymisji na krótko przed turniejem z powodu choroby syna. Zastąpił go – tylko na czas mistrzostw – Francuz Gérard Gili. Od maja 2008 roku szkoleniowcem reprezentacji mianowano Bośniaka Vahida Halilhodžicia. Halilhodžić został zwolniony po tym jak drużyna odpadła w ćwierćfinale Pucharu Narodów Afryki (porażka po dogrywce 2:3 z reprezentacją Algierii). Zastąpił go z dniem 28 marca 2010 r. Sven-Göran Eriksson, który zrezygnował z prowadzenia drużyny po tym jak odpadła w fazie grupowej Mistrzostw Świata w piłce nożnej w RPA (trzecie miejsce w grupie, cztery punkty po zwycięstwie z Koreą Północną 3:0, bezbramkowym remisie z Portugalią i porażce z Brazylią 1:3). Od 2010 selekcjonerem był François Zahoui. W 2012 r. zatrudniono nowego trenera, Sabri Lamouchi. Został zastąpiony przez swojego rodaka Hervé Renarda w 2014. W tym samym roku odbyły się także Mistrzostwa Świata w Brazylii, które reprezentacja Wybrzeża Kości Słoniowej ponownie zakończyła na fazie grupowej (po zwycięstwie z Japonią 2:1 poniosła dwie porażki z Kolumbią i Grecją po 1:2). Rok później (2015) na stanowisku trenera zatrudniono Michela Dussuyera, który był selekcjonerem kadry Wybrzeża Kości Słoniowej do 2017 roku. Później drużynę „Słoni” przez kilka miesięcy prowadził Belg, Marc Wilmots, który został zwolniony wskutek braku awansu WKS-u na mundial w Rosji. 
Zespół Wybrzeża Kości Słoniowej będzie również gospodarzem Pucharu Narodów Afryki 2021.
Reprezentacja zajmuje obecnie (ranking FIFA z 1 czerwca 2017) 8 miejsce w Afryce jak i w federacji CAF.

</doc>
<doc id="313601" url="https://pl.wikipedia.org/wiki?curid=313601" title="Terrestrial Planet Finder">
Terrestrial Planet Finder

Terrestrial Planet Finder – anulowany projekt urządzenia zdolnego do wykrywania planet pozasłonecznych wielkością zbliżonych do Ziemi.
W 2002 roku przedstawiono dwa odmienne rozwiązania, które miały umożliwić uzyskanie wymaganej czułości. Dodatkowym celem urządzenia miało być określenie składu atmosfer i charakterystyki powierzchni nowo odkrytych planet. W 2004 roku oba projekty zostały zaakceptowane przez NASA i weszły w kolejną fazę badań.
Według planów NASA TPF-C miał zostać wysłany w 2014 roku, a start TPF-I planowany był na 2020 rok. Jednak według ogłoszonego w lutym 2006 projektu budżetu NASA prace zostały bezterminowo odłożone.
Europejska Agencja Kosmiczna planowała podobną misję – Darwin, jednak w 2007 roku ona również została anulowana.

</doc>
<doc id="313607" url="https://pl.wikipedia.org/wiki?curid=313607" title="Miguel Indurain">
Miguel Indurain

Miguel Indurain Larraya (ur. 16 lipca 1964 w Villava) – hiszpański kolarz szosowy, mistrz olimpijski oraz czterokrotny medalista mistrzostw świata.
Kariera.
Od 1991 do 1995 Miguel Indurain pięciokrotnie wygrywał Tour de France ze swoją drużyną Banesto. Był dzięki temu pierwszym kolarzem w historii, któremu udało się wygrać ten wyścig pięć razy z rzędu. W latach 1992 i 1993 wygrywał także w Giro d’Italia. W 1994 ustanowił nowy rekord w jeździe godzinnej – 53,040 km, ale z powodu ustanowionych później przepisów UCI rekord ten został anulowany, podobnie jak inne rekordy z lat 1984–2000.
Na mistrzostwach świata w Duitamie w 1995 roku triumfował w jeździe indywidualnej na czas oraz zdobył drugie miejsce na wyścigu ulicznym, plasując się za swoim rodakiem, Abrahamem Olano. Na rozgrywanych dwa lata wcześniej mistrzostwach świata w Oslo był drugi ze startu wspólnego, przegrywając tylko z Lance’em Armstrongiem. Ponadto na mistrzostwach świata w Stuttgarcie w 1991 roku był trzeci w tej samej konkurencji. W zawodach tych wyprzedzili go Włoch Gianni Bugno oraz Holender Steven Rooks.
W 1996 Indurain próbował po raz szósty zwyciężyć w Tour de France, jednak po niepowodzeniu na 7. etapie, musiał się zadowolić 11. miejscem w klasyfikacji generalnej, a zwycięzcą całego wyścigu został Duńczyk Bjarne Riis. W tym samym roku na igrzyskach olimpijskich w Atlancie zdobył złoty medal w jeździe indywidualnej na czas. Po tym zwycięstwie Miguel Induráin postanowił zakończyć karierę.
Jego brat, Prudencio, także był kolarzem.

</doc>
<doc id="313608" url="https://pl.wikipedia.org/wiki?curid=313608" title="Fred Buscaglione">
Fred Buscaglione

Ferdinando (Fred) Buscaglione (ur. 23 listopada 1921 w Turynie, zm. 3 lutego 1960 w Rzymie), włoski muzyk, piosenkarz i aktor.
Autor piosenek takich jak: "Miłość w Portofino", "Twardziele" czy "Teresa, auto nie jest do zabawy".
Skończył Konserwatorium Giuseppe Verdiego. W trakcie studiów grał m.in. na kontrabasie i skrzypcach.
Zagrał główne role w dwóch filmach:
Zmarł 3 lutego 1960 r. w Rzymie. Jego rozpędzony samochód wpadł pod ciężarówkę. Fred Buscaglione zginął na miejscu.
Opowieść o jego życiu w formie przedstawienia-musicalu Roxi Bar przygotował Teatr Muzyczny im. Danuty Baduszkowej w Gdyni.

</doc>
<doc id="313612" url="https://pl.wikipedia.org/wiki?curid=313612" title="Autostrada D47 (Czechy)">
Autostrada D47 (Czechy)

 Autostrada D47 (czes. "dálnice D47") zwana również Via Moravica oraz "Ostravská dálnice" (autostrada ostrawska) – projektowana w Czechach autostrada łącząca Lipník nad Bečvou z Ostrawą i Polską. Zbudowane odcinki zostały oznaczone jako D1, dzięki czemu D1 połączy trzy najważniejsze miasta Czech – Pragę, Brno i Ostrawę.

</doc>
<doc id="313615" url="https://pl.wikipedia.org/wiki?curid=313615" title="Zbigniew Machej">
Zbigniew Machej

Zbigniew Machej (ur. 17 sierpnia 1958 w Cieszynie) – poeta, tłumacz literatury czeskiej i słowackiej, działacz kultury.
Życiorys.
Ukończył polonistykę (1982) i religioznawstwo (1987) na Uniwersytecie Jagiellońskim w Krakowie. Pracował jako nauczyciel, niezależny dziennikarz, menedżer kultury i dyplomata (wicedyrektor Instytutu Polskiego w Pradze w latach 1991–1996 i 2000–2004 i dyrektor Instytutu Polskiego w Bratysławie w latach 2006–2010), a także jako wicedyrektor Międzynarodowego Funduszu Wyszehradzkiego w Bratysławie.
Zadebiutował w 1980 roku na łamach „Tygodnika Powszechnego”. Współpracował z „bruLionem”, „Krasnogrudą”, „Literaturą na Świecie”, „Europą i „Foyer” oraz z „Przekrojem”. Jest laureatem nagrody krakowskiego kwartalnika „Arka” (1988), Nagrody Młodych im. St. Wyspiańskiego (1991), Nagrody „Literatury na Świecie” (2017) oraz Nagrody Poetyckiej im. K.I. Gałczyńskiego - Orfeusz (2022). W 2022 roku jego esej "Domniemania o wolności" uzyskał główną nagrodę w konkursie "Wolność myśli – wolność wyrazu" zorganizowanym przez Stowarzyszenie Autorów ZAiKS i Polski PEN Club. Nominowany w 2003 do Paszportu Polityki, a także do Wrocławskiej Nagrody Poetyckiej Silesius (2008) oraz Nagrody Literackiej Gdynia (2008 i 2021) i Nagrody Poetyckiej im. Konstantego Ildefonsa Gałczyńskiego (2015).

</doc>
<doc id="313618" url="https://pl.wikipedia.org/wiki?curid=313618" title="DGP Azoty-Unia Tarnów">
DGP Azoty-Unia Tarnów



</doc>
<doc id="313622" url="https://pl.wikipedia.org/wiki?curid=313622" title="Danilo Di Luca">
Danilo Di Luca

Danilo di Luca (ur. 2 stycznia 1976 w Spoltore) – włoski kolarz szosowy, do maja 2013 roku zawodnik grupy UCI Professional Continental Teams Vini Fantini-Selle Italia, zwycięzca klasyfikacji generalnej UCI ProTour 2005.
Di Luca został zawodowym kolarzem w 1999 w drużynie Team Cantina Tollo. W sezonie 2002 zmienił barwy i wstąpił do drużyny Saeco. Od 2005 do 2007 roku ścigał się w drużynie Liquigas-Bianchi, a w 2008 zmienił barwy na Team LPR.
Di Luca w swoim pokoleniu zaliczany jest do jednego z największych talentów kolarskich we Włoszech. W 2000 i 2001 roku wygrał po jednym etapie w Giro d’Italia, odniósł również zwycięstwo w jesiennym klasyku Giro di Lombardia w 2001. W kolejnych latach nie udało mu się odnieść żadnych większych zwycięstw. W roku 2004 był zamieszany w niejasną aferę dopingową, przez co był traktowany na Tour de France jako "persona non grata". 22 lipca 2009 Di Lucę ponownie oskarżono o zażywanie środków dopingujących podczas wyścigu Giro d’Italia, którego był jednym z bohaterów. Zajął tam 2. miejsce.
Sezon 2005.
Na wiosnę 2005 di Luca mógł w końcu pokazać się jako jeden z najsilniejszych „łowców klasyków”, jak również dał się zauważyć w kilku wyścigach wielodniowych. Wygrał wyścig Dookoła Kraju Basków, ciężką wieloetapówkę. Kilka tygodni później triumfował w jednodniowych wyścigach Amstel Gold Race i La Fleche Wallone. W tym samym roku, w Giro d’Italia wygrał dwa etapy, co dało mu wielodniowe prowadzenie w klasyfikacji generalnej tego wyścigu i możliwość noszenia różowej koszulki lidera. Ostatecznie zajął tam 4. pozycję. Dzięki tym sukcesom, już na wiosnę di Luca zanotował duży skok w generalnej klasyfikacji ProTour, a zwycięstwo w Strzale Walońskiej dało mu prowadzenie, którego już nie oddał do końca sezonu.
Danilo di Luca startował w Tour de Pologne 2005, aby przypieczętować swoją pozycję lidera ProTour 2005. Zajął w tym wyścigu ostatecznie 5. miejsce.
2007 - sukcesy i zarzuty.
Na początku sezonu 2007 wygrał prestiżowy wyścig Mediolan-Turyn oraz Liège-Bastogne-Liège. Ogromny sukces odniósł na przełomie maja i czerwca zwyciężając w Giro d’Italia 07, jednak jest podejrzewany, że w czasie tego wyścigu roku zażył środki, które miały zatuszować zażycie środków dopingujących. Wraz z nim podejrzany jest także Gilberto Simoni i paru innych kolarzy. W lipcu 2007 r. Di Luca został oczyszczony z tych zarzutów.
W październiku 2007 Włoski Komitet Olimpijski zawiesił kolarza na 3 miesiące w związku z zamieszaniem w aferę „Oil for drugs”. Di Luca miał rzekomo współpracować z podejrzanym włoskim lekarzem, Carlosem Santuccione. Zawieszenie to pociągnęło za sobą brak uczestnictwa Włocha w Mistrzostwach Świata, jak również wykluczenie go przez UCI z cyklu ProTour i utratę pozycji lidera, tuż przed ostatnim wyścigiem cyklu, Giro di Lombardia.
2013.
W kwietniu 2013 roku, poddany został niezapowiedzianej kontroli antydopingowej, której wyniki ujawniono po jednym z etapów Giro d’Italia 2013. Wynik był pozytywny. W organizmie zawodnika wykryto EPO. Próbki wymagają potwierdzenia, ale został już zdyskwalifikowany z wyścigu. Decyzją UCI od 29.04.2013 został dożywotnio zdyskwalifikowany. Nie jest już zawodnikiem Vini Fantini-Selle Italia.

</doc>
<doc id="313625" url="https://pl.wikipedia.org/wiki?curid=313625" title="Puchar Polski w koszykówce mężczyzn">
Puchar Polski w koszykówce mężczyzn

Puchar Polski w koszykówce mężczyzn – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Polski Związek Koszykówki oraz Polską Ligę Koszykówki SA (od fazy centralnej) dla polskich męskich klubów koszykarskich (zarówno amatorskich, jak i profesjonalnych). Drugie – po mistrzostwach Polski – rozgrywki w hierarchii ważności w polskiej koszykówce. Od sezonu 2018/19 rozgrywki prowadzone są pod nazwą Suzuki Puchar Polski.
Historia.
Rozgrywki koszykarskiego Pucharu Polski zostały zainaugurowane w sezonie 1933/1934 z inicjatywy władz Polskiego Związku Gier Sportowych (PZGS), który wówczas koordynował rozwój kilku zespołowych dyscyplin sportu w kraju (w tym m.in. piłki koszykowej). Przeprowadzono trzy pierwsze edycje z rzędu (wszystkie pod nazwą Pucharu Polski PZGS), po czym w 1936 podjęto decyzję o dalszym zaprzestaniu rywalizacji w takiej formule. Postanowiono bowiem rozpropagować i rozbudować zmagania o mistrzostwo Polski, skupiono się więc wyłącznie na organizowaniu rozgrywek mistrzowskich. Możliwości finansowe ówczesnych drużyn były mocno ograniczone, więc rezygnacja z przeprowadzania zmagań pucharowych nie spotkała się ze sprzeciwem organizacji klubowych.
W lutym 2018 władze Polskiego Związku Koszykówki porozumiały się z właścicielem japońskiej marki samochodowej Suzuki w kwestii zostania przez ten podmiot sponsorem tytularnym Pucharu Polski koszykarzy. Podpisano umowę o współpracy, na mocy której m.in. rozgrywki otrzymały nazwę Suzuki Puchar Polski.
W 2018 wprowadzono podczas rozgrywek konkurs wsadów, w celu uatrakcyjnienia imprezy. Będzie on rozgrywany pomiędzy półfinałami pucharu. Wcześniej, w latach 1994–2014, konkurs był rozgrywany podczas meczu gwiazd ligi. W 2019 natomiast konkurs rzutów za 3.

</doc>
<doc id="313626" url="https://pl.wikipedia.org/wiki?curid=313626" title="Danilo di Luca">
Danilo di Luca



</doc>
<doc id="313628" url="https://pl.wikipedia.org/wiki?curid=313628" title="Digital Command Control">
Digital Command Control

 
Digital Command Control – standard cyfrowego sterowania modelami kolejowymi, opracowany przez National Model Railroading Association.
Zamiast zwykłego transformatora do sterowania lokomotywami służy sterownik. Wewnątrz lokomotywy jest układ elektroniczny, który na podstawie przesyłanych poleceń wykonuje odpowiednią czynność. Każda lokomotywa posiada własny numer i akceptuje tylko ten adres polecenia, ignorując polecenia wysłane do innych modeli. Potrzebny jest także sterownik, który w połączeniu z zasilaczem napięcia przemiennego poprzez dodatkowy moduł, zamienia wprowadzone przez operatora instrukcje na zakodowane sygnały i wysyła je do lokomotywy. Najnowsze systemy DCC, zgodne ze specyfikacją NMRA, pozwalają na dostawienie jednej tradycyjnej lokomotywki na tor obsługiwany przez system DCC. Dzięki takiemu rozwiązaniu, możliwe jest sterowanie różnymi pociągami na tym samym torze i w tym samym czasie, z różnymi prędkościami i to bez dzielenia makiety na sekcje. Podczas sterowania makietą z komputera, a nie ręcznym manipulatorem, możliwe jest panowanie nad wieloma składami równocześnie oraz układanie tras przejazdu z automatycznym przestawianiem rozjazdów i odpowiednim sygnalizowaniem na semaforach.

</doc>
<doc id="313638" url="https://pl.wikipedia.org/wiki?curid=313638" title="Guido di Pietro">
Guido di Pietro



</doc>
<doc id="313642" url="https://pl.wikipedia.org/wiki?curid=313642" title="Glossina">
Glossina

Glossina, muchy tse-tse – rodzaj owadów z rzędu muchówek. Zamieszkują tropikalną i subtropikalną Afrykę Środkową Jest ich około 20 gatunków.
Muchy te są ostatecznymi żywicielami świdrowców i przenoszą wywoływane przez nie choroby:
Gatunki.
Gatunki podzielone na 3 grupy w zależności od zachowania i cech morfologicznych :

</doc>
<doc id="313648" url="https://pl.wikipedia.org/wiki?curid=313648" title="Dezerter">
Dezerter



</doc>
<doc id="313650" url="https://pl.wikipedia.org/wiki?curid=313650" title="Bitwa pod Auerstedt">
Bitwa pod Auerstedt



</doc>
<doc id="313653" url="https://pl.wikipedia.org/wiki?curid=313653" title="Gotha G.IV">
Gotha G.IV

Gotha G.IV – niemiecki średni samolot bombowy z okresu I wojny światowej.
Historia.
W czasie I wojny światowej lotnictwo niemieckie wobec niesprawdzenia się koncepcji bombardowań strategicznych przy pomocy sterowców, już na początku 1915 roku zwróciło się do wytwórni lotniczych o podjęcie produkcji samolotów bombowych mogących je zastąpić.
Produkcję tego typu samolotów w układzie dwupłata podjęła się wytwórnia "Gothäer Wagonfabrik AG". Już w styczniu 1915 roku inż. Oskar Ursinus i inż. Helmut Friedel opracowali prototyp dwusilnikowego samolotu bombowego, który oznaczono jako "Gotha G.I". Następnie w 1916 roku zbudowano kolejny prototyp oznaczony jako "Gotha G.II" opracowany przez inż. Hansa Burkharda i inż. Karla Rösnera. Oba te prototypy nie spełniały jednak warunków dla samolotów bombowych zdolnych do bombardowań strategicznych na terytorium przeciwnika. 
W wytwórni Gotha pomimo tych niepowodzeń opracowano jednak kolejny prototyp, który został opracowany przez inż. Karla Rösnera na bazie produkowanego już seryjnie samolotu bombowego Friedrichshafen G.III. Samolot ten opracowano w 1916 roku i został on oznaczony jako Gotha G.IV. 
Samolot Gotha G.IV spełniał warunki samolotu bombowego dla bombardowań strategicznych i został wprowadzony do produkcji seryjnej, która trwała do zakończenia I wojny światowej. Dane odnośnie do produkcji są rozbieżne, według niektórych źródeł wyprodukowano 50 samolotów w wytwórni Gotha, 100 na licencji w LVG i 80 na licencji w Siemens-Schuckert Werke (SSW).
Użycie.
Samoloty Gotha G.IV były systematycznie wprowadzane do użycia w lotnictwie niemieckim. 30 samolotów produkcji LVG dostarczono lotnictwu Austro-Węgier.
Po raz pierwszy wzięły one udział w bombardowaniu Anglii w lutym 1917 roku. Potem uczestniczyły w wyprawach bombowych na Londyn w maju i czerwcu 1917 roku. 
W 1918 użyto tych samolotów w nocnych wyprawach bombowych na Londyn i Paryż oraz w dziennych wyprawach bombowych na terytorium Francji.
Jeden samolot Gotha G.IV nr 213/17 (później 100/17) został zdobyty przez siły polskie 16 stycznia 1919 po jego lądowaniu pod Nowym Tomyślem (wbrew niektórym informacjom, nie został zdobyty na lotnisku Ławica). W dniu 30 kwietnia 1920 roku wcielony do polskiej 21. Eskadry Niszczycielskiej. Był używany operacyjnie podczas wojny polsko-radzieckiej od 20 maja do 2 sierpnia 1920. 31 sierpnia 1920 został uszkodzony przy lądowaniu, po czym nie został naprawiony. Polska otrzymała jeszcze jeden G.IV w styczniu 1921 w ramach reparacji wojennych, ale nie był używany. Ponadto, dwa niemieckie G.IV przymusowo wylądowały w Polsce w 1919 roku, lecz jeden został zniszczony, a co do drugiego brak informacji o jego losie.
Opis konstrukcji.
Samolot Gotha G.IV był dwupłatowym samolotem bombowym o konstrukcji mieszanej.
Kadłub miał konstrukcję drewnianą, kratownicową i pokryty był płótnem. W jego przedniej części, wystającej przed komorę płatów, mieściła się wewnętrzna kabina obserwatora. Miała ona u góry otwór, przez który obserwator mógł obsługiwać zamontowany na obrotnicy ruchomy karabin maszynowy. Pod kabiną obserwatora i dolnym płatem znajdowały się zamki, na których podczepiano bomby. Za kabiną obserwatora pod górnym płatem znajdowała się odkryta kabina pilota, a za nią kabina strzelca. Strzelec obsługiwał zamontowany na obrotnicy ruchomy karabin maszynowy. Mógł on z niego prowadzić ogień do góry, na boki i dzięki podłużnemu otworowi w górnym pokryciu kadłuba i otworowi w dolnej części kadłuba również w dół, pod kątem 60º. Na końcu kadłuba zamontowano usterzenie klasyczne o konstrukcji metalowej. 
Płaty o konstrukcji drewnianej dźwigarowej kryte płótnem. Lotki umieszczono na obu płatach. Płat górny miał większą rozpiętość. 
Napęd samolotu stanowiły dwa silniki rzędowe umieszczone w gondolach z blach duraluminiowych zamocowanych do dolnego płata po obu stronach kadłuba.

</doc>
<doc id="313659" url="https://pl.wikipedia.org/wiki?curid=313659" title="Cinemax 2">
Cinemax 2

Cinemax 2 – kanał telewizyjny nadawany przez HBO. Na polskim rynku pojawił się z początkiem listopada 2005 roku. Podobnie jak Cinemax, nie emituje reklam.
Od początku nadawania do 31 sierpnia 2016 roku był to powtórkowy kanał, emitujący te same filmy, co główna antena Cinemax, jednak z 24-godzinnym opóźnieniem (tzw. timeshift). Od 1 września 2016 kanał stał się niezależną stacją z odrębną ramówką obejmującą kino niezależne, klasykę kina oraz kino artystyczne.
Cinemax 2 HD.
Cinemax 2 HD - filmowy kanał nadawany w standardzie HDTV, którego program jest transmisją Cinemax 2 w standardowym przekazie w czasie rzeczywistym.

</doc>
<doc id="313660" url="https://pl.wikipedia.org/wiki?curid=313660" title="Kobaltyn">
Kobaltyn

Kobaltyn (cobaltyn, błyszcz kobaltu) – minerał z gromady siarkosoli. Jest minerałem rzadkim.
Nazwa kobold (od złego ducha kobolda) pojawia się u Basilliusa (329–379) na określenie kruszców, z których nie można było uzyskać żadnego metalu.
Charakterystyka.
Właściwości.
Zazwyczaj tworzy kryształy izometryczne o postaci sześcianu, ośmiościanu, dwunastościanu pięciokątnego o prążkowanych ścianach; oraz ich wzajemnej kombinacji. Kryształy kobaltynu mają taki sam kształt jak kryształy pirytu. Występuje w skupieniach ziarnistych, zbitych, w formie wpryśnięć i impregnacji. Jest kruchy, nieprzezroczysty, rozpuszcza się w kwasie azotowym. Topi się tworząc kulkę o słabych właściwościach magnetycznych. Jest ciężki i stosunkowo twardy. Często zawiera żelazo – ferrokobaltyn – oraz nikiel – kobaltyn niklowy. Współwystępuje z chalkopirytem, pirotynem, arsenopirytem.
Występowanie.
Występuje głównie w żyłach hydrotermalnych. Czasami pojawia się w skałach metamorficznych.
Stanowi produkt wysokotemperaturowych procesów hydrotermalnych. Jest spotykany w żyłach kruszcowych i skarnach.
Miejsca występowania:

</doc>
<doc id="313662" url="https://pl.wikipedia.org/wiki?curid=313662" title="Roulers">
Roulers



</doc>
<doc id="313663" url="https://pl.wikipedia.org/wiki?curid=313663" title="Marc Overmars">
Marc Overmars

Marc Overmars (wym. ; ur. 29 marca 1973 w Emst) – holenderski piłkarz, grający na pozycji pomocnika, reprezentant kraju.
Jeden z najlepszych prawonożnych lewoskrzydłowych w historii piłki nożnej. Imponował niezwykłą szybkością, nienaganną techniką i żelaznymi płucami, ponieważ przez 90 minut stale mógł biegać, ze względu na co zyskła przydomki "Roadrunner" i "Mepp-meep". Wychowanek Go Ahead Eagles, zawodnik Willem II Tilburg, Ajaxu Amsterdam (trzykrotny mistrz Holandii, zdobywca Pucharu Holandii, Superpucharu Holandii, Ligi Mistrzów, Pucharu Interkontynentalnego), angielskiego Arsenalu Londyn (mistrz Anglii, zdobywca Pucharu Anglii, Tarczy Wspólnoty) oraz hiszpańskiej FC Barcelony.
Kariera.
Początki.
Marc Overmars rozpoczął karierę w małym klubie lokalnym SV Epe, a następnie w sezonie 1990/1991 reprezentował barwy profesjonalnego klubu ligi Eerste divisie – Go Ahead Eagles. Po sezonie młodym skrzydłowym zainteresowali się działacze klubu ligi Eredivisie – Willem II Tilburg i odkupili go od jego klubu za sumę 200 000 guldenów holenderskich. W sezonie 1991/1992 rozegrał 31 meczów, w których zdobył 1 gola.
Ajax Amsterdam.
Po sezonie 1991/1992 talent błyskotliwego, prawonożnego zawodnika dostrzegli działacze wielkiego Ajaxu Amsterdam, z którym Overmars podpisał kontrakt i od razu stał się jednym z kluczowych zawodników drużyny prowadzonej przez Louisa van Gaala oraz w tym samym roku zdobył tytuł "Talentu Roku w Holandii". Zdobył z tym klubem trzykrotne mistrzostwo Holandii (1994, 1995, 1996), zajął 3. miejsce w Eredivisie 1992/1993, Puchar oraz Superpuchar Holandii w sezonie 1992/1993, a także został nagrodzony "Złotymi Butami". 24 maja 1995 roku po zdobył Ligę Mistrzów 1995 po wygranej 1:0 z AC Milanem w meczu finałowym rozegranym na Ernst-Happel-Stadion w Wiedniu oraz Puchar Interkontynentalny. Wkrótce doznał bardzo groźnej kontuzji kolana, która powstrzymała jego szybką karierę, a także wykluczyła go z udziału w finale Ligi Mistrzów 1995/1996, w którym jego zespół przegrał w serii rzutów karnych 4:2 z włoskim Juventusem Turyn (1:1 po dogrywce) na Stadio Olimpico w Rzymie oraz mistrzostwa Europy w Anglii. Po powrocie na boisko ponownie stał się kluczowym zawodnikiem Ajaxu Amsterdam ("Piłkarz Roku Ajaxu Amsterdam 1996").
Arsenal Londyn.
Po sezonie 1996/1997 przeniósł się do angielskiego Arsenalu Londyn, z którym w sezonie 1997/1998 zdobył krajowy dublet – mistrzostwo oraz Puchar Anglii (wygrana 1:0 z Manchesterem United po bramce Overmarsa), potem zdobył dwukrotnie Tarczę Wspólnoty (1998, 1999) oraz wicemistrzostwo Anglii (1999, 2000).
FC Barcelona.
Po sezonie 1999/2000 Overmars za sumę 25 000 000 funtów brytyjskich (39 000 000 euro) przeniósł się do hiszpańskiej FC Barcelony, stając się tym samym wówczas najdroższym holenderskim zawodnikiem w historii. Był to zarazem pierwszy transfer ogłoszony na prywatnej stronie internetowej zawodnika. "Dumę Katalonii" reprezentował do 2004 roku i niestety nie wygrał z drużyną żadnego trofeum. W sezonie 2000/2001 mimo początkowego trudnego okresu Overmars nadal był w świetnej formie i w całym sezonie rozegrał 31 meczów ligowych, w których strzelił 8 goli. W następnych sezonach pozycja Overmarsa w klubie zaczęła słabnąć.
W 2003 roku po objęciu "Dumy Katalonii" przez byłego kolegę Overmarsa z Ajaxu Amsterdam i reprezentacji Holandii – Franka Rijkaarda pozycja Overmarsa w klubie osłabła. W sezonie 2003/2004 rozegrał 20 meczów ligowych,w których strzelił 1 gola, a z drużyną zdobył wicemistrzostwo Hiszpanii.
Koniec kariery i powrót na boisko.
26 czerwca 2004 roku z powodu kontuzji kolana za radą lekarzy Marc Overmars w wieku zaledwie 31 lat ogłosił przedwczesne zakończenie kariery piłkarskiej.
11 sierpnia 2008 roku Marc Overmars ogłosił powrót na boisko zapowiadając, że do końca sezonu 2008/2009 będzie występował w klubie ligi Eerste divisie – Go Ahead Eagles, w którym był dyrektorem technicznym oraz rozpoczynał zawodową karierę
Kariera reprezentacyjna.
Marc Overmars w reprezentacji Holandii w latach 1993–2004 rozegrał 86 meczów, w których strzelił 17 goli. Debiut zaliczył 24 lutego 1993 roku w wygranym 3:1 wyjazdowym meczu eliminacyjnym do mistrzostw świata 1994 przeciwko reprezentacji Turcji, rozegranym na stadionie Galgenwaard w Ultrechcie, w którym Overmars zdobył swojego pierwszego gola dla "Pomarańczowych."
Mundial 1994.
Marc Overmars wystąpił z reprezentacją Holandii na mistrzostwach świata 1994 w Stanach Zjednoczonych, na których "Pomarańczowi" dotarli do ćwierćfinału, w którym przegrali 2:3 z późniejszym triumfatorem tego turnieju – reprezentacją Brazylii, a Overmars dostał Nagrodę "Najlepszego Młodego Zawodnika" turnieju.
Mundial 1998.
Marc Overmars z powodu kontuzji kolana nie wystąpił na mistrzostwach Europy 1996 w Anglii, jednak na mistrzostwach świata 1998 we Francji ponownie był podstawowym zawodnikiem "Pomarańczowych", na których turniej zakończyli na 4. miejscu. Overmars nie mógł uznać tego turnieju do końca za udany, ponieważ w wygranym 2:1 meczu z reprezentacją Jugosławii w ramach 1/8 finału doznał kontuzji, która wywołała absencję w podstawowym składzie na mecz ćwierćfinałowy z reprezentacją Argentyny. Overmars wszedł na boisko z ławki rezerwowych i błyskawicznie przeprowadził fenomenalny cross, który dał gola jego drużynie i zarazem awans do półfinału po zwycięstwie 2:1. Następnie znów doznał urazu i nie mógł wystąpić w meczu półfinałowym przeciwko obrońcy tytułu – reprezentacji Brazylii, który zakończył się zwycięstwem Canarinhos po serii rzutów karnych (1:1, pd. 1:1, k. 4:2). W meczu o 3. miejsce Overmars znów pojawił się na boisku, jednak Pomarańczowi przegrali 1:2 z reprezentacją Chorwacji.
Po mistrzostwach świata.
Marc Overmars wystąpił również na mistrzostwach Europy 2000 rozegranych w Belgii i Holandii, na których "Pomarańczowi" dotarli do półfinału, w którym przegrali z reprezentacją Włoch po serii rzutów karnych (0:0, pd. 0:0, k. 3:1). Potem "Pomarańczowi" nie awansowali na mistrzostwa świata 2002 w Korei Południowej i Japonii, co uznano w środowisku piłkarskim za sensację. W 2002 roku po wygranym 1:0 meczu towarzyskim z reprezentacją Hiszpanii rozegranym na stadionie Feijenoord w Rotterdamie Overmars zrezygnował z dalszych występów w reprezentacji Holandii, jednakże w 2003 roku powrócił do drużyny "Pomarańczowych" na mecz towarzyski z reprezentacją Portugalii rozegrany na Philips Stadion w Eindhoven, który zakończył się remisem 1:1.
Euro 2004.
Ostatnim wielkim turniejem w karierze Overmarsa były mistrzostwa Europy 2004 w Portugalii. Overmars wystąpił wówczas we wszystkich spotkaniach "Pomarańczowych" w podstawowym składzie, a drużyna prowadzona przez selekcjonera Dicka Advocaata grała tam bardzo ofensywną i ładną dla oka piłkę, co uczyniło ją jednym z kandydatów do triumfu. Niestety Pomarańczowi zakończyli turniej w półfinale, w którym przegrali 2:1 z gospodarzami turnieju – reprezentacją Portugalii. To był ostatni mecz Overmarsa dla "Pomarańczowych".
Sukcesy.
Zawodnicze.
Ajax Amsterdam
Arsenal
FC Barcelona
Reprezentacyjne

</doc>
<doc id="313666" url="https://pl.wikipedia.org/wiki?curid=313666" title="Kościół Zachodni">
Kościół Zachodni



</doc>
<doc id="313668" url="https://pl.wikipedia.org/wiki?curid=313668" title="Kościół Wschodni">
Kościół Wschodni



</doc>
<doc id="313671" url="https://pl.wikipedia.org/wiki?curid=313671" title="Smaltyn">
Smaltyn

Smaltyn (lub smaltyt) – minerał z gromady arsenków; należy do minerałów rzadkich. Nazwa pochodzi od smaly, niebieskiego barwnika otrzymywanego z tego minerału.
Właściwości.
Tworzy zazwyczaj drobne kryształy w postaci sześcianu, ośmiościanu, lub dwunastościanu, często wykazujące charakterystyczne prążkowanie. Jest kruchy, nieprzezroczysty. Wietrzejąc pokrywa się zwykle ciemnoszarym, matowym nalotem, a czasami purpurowoczerwonym kwiatem kobaltowym (erytryn) lub zielonym kwiatem niklowym (annabergit). Jest ogniwem pośrednim pomiędzy chloantytem a skutterudytem. Niekiedy zawiera żelazo lub bizmut.
Występowanie.
Stanowi minerał utworów hydrotermalnych. Najczęściej występuje w żyłach kruszców: srebra, niklu, kobaltu, bizmutu i uranu. 
Miejsca występowania: Kanada – Cobalt, Ontario, Maroko – Bou Azzer, Irhtem, Zimbabwe, Demokratyczna Republika Konga – Katanga, Shaba, Niemcy – Annaberg, Scheeberg, Saksonia, Harz, Włochy – okolice Turynu, Sardynia, Elba, Norwegia – Skutterud, Hiszpania – Huelva
W Polsce – monoklina przedsudecka, Góry Izerskie, Góry Złote, rejon Lubina.

</doc>
<doc id="313672" url="https://pl.wikipedia.org/wiki?curid=313672" title="Frontside">
Frontside

Frontside – polski zespół wykonujący muzykę z pogranicza szeroko pojętego rocka i heavy metalu. Grupa powstała w 1993 w Sosnowcu początkowo wykonując hardcore. W latach kolejnych zespół zwrócił się w stronę metalcore'u i deathcore'u. Ostatni, wydany w 2014 roku album Frontside pt. "Sprawa jest osobista" stanowi stylistycznie odejście zespołu od metalcore'u na rzecz muzyki rockowej.
W swej twórczości grupa porusza takie zagadnienia jak wojna, problemy społeczne czy miłość. Przez krótki okres działalności zespołu w tekstach dominowała tematyka biblijna. Zespół wydał siedem albumów polskojęzycznych oraz trzy anglojęzyczne. W 2003 roku nagrodzony Nagrodą Polskiego przemysłu fonograficznego Fryderyk za album "I odpuść nam nasze winy".
Historia.
Początki.
Zespół został założony w 1993 roku przez wokalistę Sebastiana „Astka” Flasza i wówczas perkusistę Mariusza „Demona” Dzwonka po rozpadzie ich własnych zespołów Dirty Flower i My life. W latach 1994-1997 ukazały się trzy albumy demo: "Nie ma nadziei, nie ma strachu" (1994, Pełzacz distro), "Nigdy do końca nie zaufaj" (1995, Psy Wojny Records) oraz "Moja własna tolerancja" (1997, Enigmatic Records). W początkowym okresie działalności (2. poł. lat 90.) dwóch członków zespołu, wokalista „Astek” i perkusista „Dzwonek”, reprezentowało zasady straight edge.
"Nasze jest królestwo...", "I odpuść nam nasze winy" (2000-2003).
W 2000 roku wydany został album demo "Początek ery nienawiści" wydany wspólnie z 1125 nakładem Shing Records.
Pierwsza samodzielna płyta studyjna ukazała się 12 czerwca 2001 roku. Materiał zarejestrowany został w studiu Mamut i wydany został nakładem wytwórni Metal Mind. Na albumie, oprócz utworów w języku polskim znalazły się także z tekstami angielskimi tworząc łącznie 80 minut muzyki. Zespół na temat brzmienia albumu wyraził się w następujący sposób:
W 2002 roku Frontside podpisał kontrakt z Mystic Production, którego nakładem ukazał się w grudniu drugi album studyjny, "I odpuść nam nasze winy". W studiu Mamut, oprócz członków zespołu, gościnnie swoje partie zarejestrowali Piotr Luczyk, Marcin „Novy” Nowak oraz Lech „Blackpitfather” Śmiechowicz, gitarzysta Horrorscope. Dobre przyjęcie albumu zapewniło grupie kontrakt płytowy ze szwedzką wytwórnią Regain Records.
Album promowany był podczas trasy koncertowej trwającej od 4 do 12 grudnia, na której supportował Behemotha oraz szwedzką grupę Darkane. Rok później, 7 listopada 2003 roku, grupa była gościem specjalnym Mystic Festival zorganizowanego w Hali Ludowej we Wrocławiu. Oprócz Frontside na scenie wystąpili Kat, Edguy oraz Iron Maiden.
W listopadzie 2003 roku następcą Simona został Dariusz „Daron” Kupis, gitarzysta zespołu One Shot Eye. Niedługo później, 12 grudnia, zespół świętował dziesięciolecie powstania. Z tej okazji w rodzinnym Sosnowcu odbyła się impreza urodzinowa pod szyldem „Dekada Terroru 1993-2003”. Oprócz jubilatów, w klubie „Antidotum” wystąpili Parricide, In A House Of Brick oraz Funky Koval.
"Zmierzch bogów", "Absolutus" (2004-2006).
W pierwszych tygodniach 2004 roku nakładem Regain Records ukazała się anglojęzyczna płyta "Forgive Us Our Sins". W przeddzień jej wydania grupę opuścił założyciel i wokalista, Sebastian „Astek” Flasza. W oświadczeniu przygotowanym przez Demona, lidera Frontside, przeczytać można:
9 marca 2004 w warszawskim klubie „Traffic” podczas gali rozdania Fryderyków, zespół otrzymał statuetkę w kategorii „Album Roku – Heavy Metal” za album "I odpuść nam nasze winy" z 2002 roku.
Od sierpnia wokalistą zespołu stał się Marcin „Auman” Rdest, współpracujący z zespołem Totem. Sesja nagraniowa nowego albumu rozpoczęła się 9 sierpnia i podczas niej zarejestrowano 13 utworów z czego na album trafiło 11. Od 8 września trwały miksy i mastering płyty. "Zmierzch bogów. Pierwszy krok do mentalnej rewolucji" ukazał się 11 września 2004 roku nakładem Mystic Production. Autorem partii solowych na albumie jest Dariusz „Daron” Kupis.
W ramach promocji płyty "Zmierzch Bogów" oraz, wydanej równolegle, "Demigod" zespołu Behemoth, obie grupy wyruszyły wspólnie od 11 do 14 października w małą trasę promocyjną obejmującą Kraków, Katowice, Wrocław i Warszawę.
Pierwszym singlem został utwór „Naszym przeznaczeniem jest płonąć”. Teledysk powstawał w listopadzie przez dwa dni, gościnne wystąpiła w nim Monika Ciemny. Klip zadebiutował w styczniu 2005 roku na łamach serwisu Interia.pl.
W marcu zespół ruszył w ogólnopolską trasę koncertową wraz z Pandemonium i Behemoth, podczas której promował swój najnowszy album. W maju grupa po raz kolejny wystąpiła na Mystic Festival poprzedzając m.in. Primal Fear oraz ponownie Iron Maiden, a 6 sierpnia zaprezentowała się podczas drugiego dnia XI Przystanku Woodstock Na przełomie października i listopada Frontside udał się w trasę Metal Union Roadtour 2005, którą dzielił razem z Hedfirst, Sunrise oraz Al Sirat. W grudniu nagroda Fryderyka za album "I odpuść nam nasze winy" została przekazana na aukcję Wielkiej Orkiestry Świątecznej Pomocy. Jak twierdzi Demon:
Na początku roku 2006 wraz z zespołami Hate oraz Neolith grupa wystąpiła na dwóch koncertach w Białorusi w Homlu i Mińsku. Niedługo później ukazała się reedycja albumów "Początek ery nienawiści" oraz "I odpuść nam nasze winy" wydana na jednej płycie nakładem Mystic Production. W tym samym czasie zespół pracował nad kolejna płyta studyjną – w na początku maja muzycy ukończyli prace nad warstwą muzyczną zapowiadając premierę na 6 czerwca. W maju Frontside, wraz z Decapitated oraz brytyjskim Biomechanical, odbył trasę koncertową w Wielkiej Brytanii i Irlandii występując m.in. w Dublinie i Londynie.
Na początku czerwca zespół podpisał kontrakt płytowy z niemiecką wytwórnią Dockyard1. 22 lipca grupa ponownie wystąpiła za granicą – na ukraińskim festiwalu nad Morzem Czarnym reprezentując Polskę wraz z zespołem Hunter. Prace nad albumem "Absolutus" zakończyły się we wrześniu. Płyta nagrana została w olkuskim studiu „Zed” i łódzkim „Toya Sound Studio”, gdzie zarejestrowano 14 utworów. Grupa zdecydowała się na pracę z dwoma realizatorami, o czym opowiada Demon:
"Teoria konspiracji" (2007-2010).
W połowie grudnia 2006, we Wrocławskiej Wytwórni Filmowej nakręcono teledysk do singla „Wybraniec”. Wyprodukowany został przez Inbornmedia oraz wyreżyserowany przez Macieja Pawełczyka oraz Radosława Wikierę. Klip ukazał się w styczniu 2007. W tym samym miesiącu ogłoszono plan 29 koncertów odbywających się w marcu w ramach Mystic Tour 2007 na które oprócz muzyków Frontside wyruszyli Rootwater, Virgin Snatch i Hunter. W czerwcu ukazał się koncertowy teledysk do utworu „Wspomnienia jak relikwie” a 2 lipca premierę miała anglojęzyczna wersja albumu "Zmierzch bogów" – "Twilight of the Gods".
17 grudnia grupa rozpoczęła trasę po Rosji i Białorusi obejmującą 7 koncertów, a następnie 7 stycznia 2008 wystąpiła obok Behemotha i Vadera na koncercie poświęconym pamięci Witolda „Vitka” Kiełtyki, zmarłego perkusisty Decapitated oraz w czerwcu w Szczytnie na Hunter Fest 2008.
W sierpniu 2008 zespół zakończył trwające od stycznia nagrywanie nowego albumu. Jeszcze przed jego ukazaniem się, premierę miał pierwszy singel promujący – „Zapalnik”, nagrywany przy pomocy grupy ASG „Formacja Śląsk” na terenie starego poligonu wojskowego w Mikołowie. Album "Teoria konspiracji" wydany został 18 listopada nakładem Mystic Production, uzyskując nominację do Fryderyka w kategorii „Heavy”.
W styczniu 2009 premierę miał kanał zespołu na portalu YouTube. 13 marca, w ramach „Vans Off The Wall Music Tour 2009”, Frontside wystąpił razem z The Supergroup na 12 koncertach w całej Polsce.
"Zniszczyć wszystko" (od 2010).
Na 25 października 2010 wytwórnia Mystic zapowiedziała wydanie nowego albumu Frontside – "Zniszczyć wszystko". Grupa zamierza promować album podczas trasy „Zniszczyć wszystko tour 2010” zaplanowanej na czas od 4 do 28 listopada 2010.
W marcu 2012 roku zespół odbył w Polsce trasę koncertową pod nazwą Deathcore Legion Tour. W tournée uczestniczyły także zespoły Annotations of an Autopsy, My Autumn oraz Drown My Day. W Krakowie i Warszawie wystąpił także zespoły Textures i Sylosis. Ponadto w wielu miastach zagrały lokalne supporty takie jak: Hidden Scars, Dust n Brush, Imazighen, Fateborn, Ogotay oraz Day Before Death.

</doc>
<doc id="313674" url="https://pl.wikipedia.org/wiki?curid=313674" title="Kubajt">
Kubajt

Kubajt ( lub , bajt kwantowy) – jednostka informacji kwantowej. Nazwa pochodzi z połączenia angielskich słów – kwant, kwantowy i .
Kubajt stanowi informację kwantową złożoną z ośmiu kubitów. 
Słowo "qubyte" pojawiło się po raz pierwszy w 1996 roku, m.in. w biuletynie Amerykańskiego Instytutu Fizyki "Physics News" No. 293 oraz w pracy Wojciecha Huberta Zurka i Raymonda Laflamme.
W styczniu 2005 roku uczeni z Uniwersytetu w Innsbrucku chwytając w pułapkę jonową osiem atomów wapnia skonstruowali pierwszy kubajt. 

</doc>
<doc id="313675" url="https://pl.wikipedia.org/wiki?curid=313675" title="Kutrit">
Kutrit

Kutrit (ang. "qutrit") – jednostka informacji kwantowej. Tak jak kubit jest analogią bitu, tak kutrit odpowiada tritowi. Kutrit jest 3-poziomowym systemem z trzema bazowymi stanami, które są często oznaczane formula_1 formula_2 i formula_3 Kutrit, tak jak kubit, potrafi przyjmować superpozycję kilku stanów bazowych jednocześnie. Zatem łańcuch formula_4 kutritów może przyjąć formula_5 unikatowych stanów w tym samym momencie.
Skoro stany bazowe w systemie kwantowym muszą być ortogonalne, aby było można je było rozróżnić, stany bazowe kutrita również muszą być ortogonalne. W wypadku kutritów jest potrzebna przestrzeń Hilberta formula_6 aby określić bazę.
Kutrit można określić jako liniową kombinację bazowych stanów:

</doc>
<doc id="313681" url="https://pl.wikipedia.org/wiki?curid=313681" title="Oddech wymarłych światów">
Oddech wymarłych światów

Oddech wymarłych światów – druga studyjna po "666" i jej anglojęzycznej wersji "Metal and Hell" płyta zespołu Kat, wydana w roku 1988.
W roku 2006 ukazała się reedycja albumu, która oprócz zremasterowanych utworów zawiera dodatkowe materiały video. Wznowienie zadebiutowało na 49. miejscu listy OLiS w Polsce.
Płyta była nagrywana na ośmiościeżkowym magnetofonie, przez co bębny zastępuje automat perkusyjny by zmieścić w ostatecznym miksie ścieżki wszystkich instrumentów i wokalu. Autorem partii basowych na płycie był Tomasz Jaguś. Według Kostrzewskiego, album początkowo miał nosić tytuł "Cisza Wymarłych Światów" (co wg. wokalisty miało mieć konotacje społeczne), ale tytuł zmieniła interwencja cenzorska PRL. 
Wydawnictwo zajęło 5. miejsce w plebiscycie „najlepsza płyta w historii polskiego metalu” przeprowadzonym przez czasopismo Machina.

</doc>
<doc id="313683" url="https://pl.wikipedia.org/wiki?curid=313683" title="Bernd Drogan">
Bernd Drogan

Bernd Drogan (ur. 26 października 1955 w Döbern, Brandenburgia) – niemiecki kolarz szosowy i torowy reprezentujący NRD, wicemistrz olimpijski i trzykrotny szosowy mistrz świata.
Kariera.
Jego największym indywidualnym osiągnięciem było zdobycie złotego medalu w wyścigu ze startu wspólnego amatorów na mistrzostwach świata w Goodwood w 1982 roku, po samotnej, 45-kilometrowej ucieczce. W tym też roku, jak i wcześniej, w 1979 został Sportowcem Roku NRD. Zdobył ponadto dwa tytuły mistrza świata w drużynowej jeździe na czas i srebrny medal olimpijski. Na igrzyskach w Los Angeles w 1984 roku nie mógł brać udziału z powodu bojkotu tych igrzysk przez państwa Bloku wschodniego
Bernd Drogan jeździł w drużynie SC Cottbus i trenował pod okiem Eberharda Pöschke.
Po jego odejściu od sportu wyczynowego w 1986 został dyplomowanym nauczycielem sportu i wrócił do swojego klubu SC Cottbus jako trener kolarski. Po Zjednoczeniu Niemiec pracował jako księgowy, a później otworzył własny interes – sklep rowerowy. Następnie był trenerem Brandenburskiego Związku Kolarskiego. Jako kolarz-hobbysta, w kategorii Masters wygrał w 2002 Tour d' Allée, prestiżowy wyścig o długości ponad 100 km w Binz (Rugia), w 2003 na tym samym wyścigu uplasował się na 2. pozycji. Na Wyścigu Pokoju, w którym brał czynny udział w latach 1976-1979), uczestniczył później jako kierowca w samochodzie sędziowskim, ostatni raz w 2004 roku.

</doc>
<doc id="313684" url="https://pl.wikipedia.org/wiki?curid=313684" title="Aksjomat wyłączonego środka">
Aksjomat wyłączonego środka



</doc>
<doc id="313687" url="https://pl.wikipedia.org/wiki?curid=313687" title="Metal and Hell">
Metal and Hell

Metal and Hell – pierwszy album zespołu muzycznego Kat, wydany w roku 1986, anglojęzyczna wersja wydanego później albumu "666". Został nagrany dla belgijskiej wytwórni muzycznej Ambush Records (HI-401005), która rozpadła się niedługo po jego wydaniu. W sierpniu 1987 r. płyta została wydana już w Polsce przez wytwornię Pronit (PLP 0045). Następnie w 1994 r. nagranie zostało zremasterowane i wydane na kasecie magnetofonowej i płycie kompaktowej przez Metal Mind Productions (MMP CD 0015). Na zremasterowanym wydaniu znalazły się dwa dodatkowe utwory pochodzące z pierwszego singla zespołu Ostatni tabor / Noce Szatana. Kolejna reedycja "Metal and Hell" została wydana w 2004 r. przez wytwórnię DBC (DBC017).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="313691" url="https://pl.wikipedia.org/wiki?curid=313691" title="Ostatni tabor">
Ostatni tabor

Ostatni tabor / Noce Szatana – pierwsze oficjalnie zarejestrowane utwory zespołu Kat, które znalazły się na debiutanckim singlu wydanym w 1985 r. przez wytwórnię Tonpress. Autorem tekstów obu utworów był Robert Millord (pod pseudonimem Robert Lor), jeden z członków polskiego zespołu Mech (wówczas pod nazwiskiem Robert Milewski). Wykonanie koncertowe utworu "Ostatni tabor" zostało zarejestrowane w filmie Piotra Łazarkiewicza Fala, będącym dokumentem z Festiwalu Muzyków Rockowych w Jarocinie w 1985 roku. Utwory "Ostatni tabor" i "Noce Szatana" w cyfrowej wersji znalazły się na zremasterowanej płycie Metal and Hell jako bonusy.
W 2004 r. Kat w nowym składzie nagrał ponownie utwór "Ostatni tabor", do którego został stworzony teledysk; wraz z odświeżonym utworem znalazł się na albumie koncertowym Somewhere in Poland, a także na płycie DVD o tym samym tytule.

</doc>
<doc id="313693" url="https://pl.wikipedia.org/wiki?curid=313693" title="Dygresja">
Dygresja

Dygresja, wtrącenie (z – odejście, rozejście się) – odejście od głównego tematu narracji lub wypowiedzi. Dygresja polega na okresowym wprowadzeniu wątków luźno lub wcale niezwiązanych z podstawową treścią utworu lub wypowiedzi.

</doc>
<doc id="313697" url="https://pl.wikipedia.org/wiki?curid=313697" title="Koniczyna łąkowa">
Koniczyna łąkowa

Koniczyna łąkowa, k. czerwona ("Trifolium pratense" L.), daw. konicz – gatunek rośliny z rodziny bobowatych. Występuje w całej Europie, w środkowej Azji oraz północnej Afryce. Została naturalizowana i jest uprawiana także w Australii i obydwu Amerykach. W Polsce jest rośliną pospolitą.
Biologia.
Bylina. Kwitnie od maja do września. Do powstania owocu niezbędne jest zapylenie krzyżowe. Dokonać go mogą tylko owady o długim aparacie gębowym, głównie trzmiele. Roślina miododajna. Inne owady nie mogąc dostać się do nektaru przez gardziel korony i długą jej rurkę często wygryzają z boku korony otwór i wypijają nektar nie dokonując zapylenia. Po przekwitnięciu okwiat zsycha się. Liczba chromosomów 2n=14.
Ekologia.
Siedlisko: Łąki kośne, przydroża, pola, jasne lasy, na żyznych glebach, miejsca trawiaste. Hemikryptofit. W klasyfikacji zbiorowisk roślinnych gatunek charakterystyczny dla klasy (Cl.) "Molinio-Arrhenatheretalia". Podgatunek nadmorski "T. pratense" ssp. "maritimum" (syn. "T. pratense" var. "villosum") jest gatunkiem charakterystycznym dla Cl. "Molinio-Arrhenatheretea", All. "Koelerion albescentis", Ass. "Trifolio-Anthyllidetum maritimae". Nasiona rozsiewane są przez wiatr.

</doc>
<doc id="313700" url="https://pl.wikipedia.org/wiki?curid=313700" title="Niedźwiedź (powiat limanowski)">
Niedźwiedź (powiat limanowski)

Niedźwiedź – wieś w Polsce, położona w województwie małopolskim, w powiecie limanowskim, w gminie Niedźwiedź.
W latach 1833–1919 Niedźwiedź posiadał prawa miejskie.
W latach 1975–1998 miejscowość należała administracyjnie do województwa nowosądeckiego. Obecnie miejscowość jest siedzibą gminy Niedźwiedź.
Położenie.
Niedźwiedź jest wsią letniskową położoną w Gorcach, w dolinie potoku Porębianka pomiędzy wzniesieniami Potaczkowej (746 m n.p.m.) i Witowa (723 lub 720 m n.p.m.).
Geneza wsi.
Etymologia słowa.
Najstarsza wzmianka o potoku Porębianka, pojawia się już w źródłach z 1254 i figuruje w kodeksie małopolskim (zapisanym w języku starogermańskim) pod nazwą "Mezweza" (co by mogło wskazywać na to, że pierwotnie wieś się rozciągała szerzej). W późniejszym czasie pojawia się nazwa "Miedźwiedza" lub "Miedżwiedźa".
Historia.
Według Jana Długosza wieś została ulokowana w 1398 w oparciu o system łanów leśnych. Niedźwiedź przez wiele lat był własnością Ratułdów, wchodząc w skład starostwa nowotarskiego. Po jego podziale w XVII w. wieś zaliczała się do tzw. klucza wielkoporębskiego, zarządzanego przez Lubomirskich z Wiśnicza. Otwarli oni tutaj w 1608 swoją papiernię, która działała aż do 1730.
Pierwszy kościół Niedźwiedź zawdzięczał Sebastianowi Lubomirskiemu, który miał ufundować go w 1593 r. W 1605 nastąpiło erygowanie parafii. J. Łepkowski i J. Jerzmanowski w połowie wieku XIX pisali o Niedźwiedziu, iż ten kościół miał „...drewniany, r. 1606 wystawiony przez Sebastyana Lubomierskiego hrabiego na Wiśniczu, kasztelana wojnickiego, sandomierskiego, spiskiego i dobczyckiego starosty (…) R. 1695 spalił się kościół i tegoż roku nowy z drzewa stawiać poczęto. Znajduje się przy kościele, między metrykami, spis wydatków na stawianie nowéj świątyni, zkąd się wiele ciekawych wiadomości dowiedziéć można”.
Budowę nowej świątyni, również drewnianej, przeprowadzono w latach 1696–1699. Kościół, konstrukcji zrębowej, otoczony był sobotami i kryty gontem. Rzeźbami ozdobił wnętrze W. Gliński z Zembrzyc. Główny ołtarz kościoła, w stylu manierystycznym, z obrazem św. Rodziny, pochodził z I połowy XVII w. Sprowadzono go tu z kościoła św. Anny w Krakowie. Jeden z bocznych ołtarzy, późnobarokowy, namalowany przez Franciszka Lekszyckiego, przedstawiał św. Antoniego Padewskiego. Ponadto w wyposażeniu była barokowa ambona i sześć barokowych posągów przedstawiających świętych, pochodzących z XVIII i XIX w. W 1850 r. dobudowano do kościoła wieżę, która służyła jako dzwonnica. Kościół otaczały lipy zasadzone tutaj w 1933 r.
W drewnianym kościele św. Sebastiana dnia 1 listopada 1875 r. został ochrzczony Franciszek Salezy Smaciarz, który później pod pseudonimem Władysław Orkan został pisarzem - piewcą Gorców i jego ludu. Na cmentarzu parafialnym w Niedźwiedziu spoczywają jego żona i córka.
3 września 1939 r. wkraczające oddziały Wehrmachtu zabiły 4 mieszkańców, spaliły 10 budynków mieszkalnych i gospodarczych.
Drewniany kościół św. Sebastiana spłonął nocą 6 czerwca 1992 r. Nie został odbudowany.
Obecnie siedzibą parafii jest nowy kościół parafialny, poświęcony w 1997 r.
Turystyka.
Szlaki turystyczne.
 – na Turbacz, prowadzi obok Muzeum Biograficznego Władysława Orkana, "Orkanówki".
Atrakcje turystyczne.
Najważniejszy zabytek Niedźwiedzia – drewniany kościół pod wezwaniem św. Sebastiana, zbudowany w latach 1695–1699 - pozostał tylko na kartach historii. Obecnie na jego miejscu stoi drewniano-murowana kaplica pw. św. Sebastiana.
Warto również zobaczyć wieżę z 1850 r. i urokliwe domy podcieniowe z przełomu XVIII i XIX w.
Od 2002 na rynku w Niedźwiedziu stoi pomnik Władysława Orkana, przeniesiony tu z rynku w Nowym Targu.

</doc>
<doc id="313703" url="https://pl.wikipedia.org/wiki?curid=313703" title="Unia Chrześcijańsko-Demokratyczna (Niemcy)">
Unia Chrześcijańsko-Demokratyczna (Niemcy)

Unia Chrześcijańsko-Demokratyczna Niemiec (niem. "Christlich Demokratische Union Deutschlands" – "CDU") – niemiecka partia polityczna, założona po II wojnie światowej. Partia określa się mianem centroprawicowej, nawiązuje do konserwatyzmu i chrześcijaństwa. CDU nie istnieje w Bawarii, ponieważ w tym kraju związkowym działa partia o podobnym charakterze, CSU. Na szczeblu ogólnokrajowym partie te współdziałają, występując jako CDU/CSU; mimo to każde z ugrupowań zachowuje swoją własną strukturę. Tworzą wspólną frakcję w niemieckim parlamencie i nie prowadzą przeciwko sobie żadnych działań. Połączenie CDU i CSU nazywane jest powszechnie "Unią".
Historia.
Korzenie CDU sięgają Partii Centrum, założonej w 1870 r., w celu promowania interesów niemieckich katolików. Ugrupowanie to odegrało ważną rolę, uczestnicząc w większości rządów ostatnich lat Cesarstwa Niemieckiego oraz w czasie Republiki Weimarskiej. Została jednak rozwiązana w 1933 roku.
CDU została założona po II wojnie światowej przez byłych członków Partii Centrum, jednak jej głównym celem było zjednoczenie nie tylko katolików, ale również protestantów we wspólnym wyznaniowym i konserwatywnym ugrupowaniu. Jej pierwszym liderem, jak również kanclerzem Niemiec był Konrad Adenauer. CDU była partią dominującą na niemieckiej scenie politycznej w latach 1949–1963. W 1963 Ludwig Erhard zastąpił Adenauera na stanowisku kanclerza i szefa partii. Później miała miejsce recesja roku 1966. Doprowadziła ona do utraty przez CDU części zwolenników, co zmusiło ją do zawiązania koalicji z socjaldemokratyczną SPD. Kanclerzem został Kurt Georg Kiesinger z CDU.
Jednakże w 1969 SPD utworzyła koalicję z kolei z FDP, a Unia utraciła swą dominującą pozycję na następne 13 lat. W tym czasie partyjni ideolodzy stworzyli nowe ekonomiczne i dotyczące spraw polityki zagranicznej, wytyczne. W 1982 roku FDP zawiązała koalicję z CDU. Kanclerzem został Helmut Kohl. W drugiej połowie lat 80. XX wieku partia utraciła część poparcia na rzecz nowej, skrajnie prawicowej partii "Die Republikaner". CDU odzyskała jednak dawną popularność wraz z rokiem 1989 i upadkiem Muru Berlińskiego.
Polityka partii z lat 80. XX wieku ukierunkowana była na zjednoczenie Niemiec (co ostatecznie udało się zrealizować w 1990 r.). W 1990 roku CDU połączyła się ze swoim wschodnioniemieckim odpowiednikiem o tej samej nazwie. Sukcesami partii były również działania na rzecz poprawy stosunków z sąsiadami, głównie z Francją oraz Polską (Kohl spotykał się m.in. z Mitterrandem i Mazowieckim). W 1990 roku miały miejsce wybory w zjednoczonych już Niemczech – Kohl ponownie został kanclerzem, jednak CDU utraciła wiele ze swojej popularności z powodu ekonomicznej recesji w byłym NRD i wzrostu podatków na Zachodzie. Jednak Unia odniosła ponowne zwycięstwo w wyborach w 1994 roku.
Zasłużony dla partii Kohl był jednak zamieszany w afery finansowe, co znacznie popsuło reputację partii. Był on jej przewodniczącym do czasu porażki w wyborach z 1998 roku, kiedy zastąpił go Wolfgang Schäuble. Ten jednak zrezygnował z przywództwa w 2000, na skutek skandalu finansowego w łonie CDU. Jego następczynią została Angela Merkel. W wyborach 1998 roku CDU uzyskała 28,4% głosów (CSU – 6,7%), a w 2002 – 29,5% (CSU – 9.0%). Unia odniosła zwycięstwo w wyborach 2005 roku, jednak nie na tyle wysokie, aby rządzić samodzielnie. Z tego powodu powstała tzw. wielka koalicja, utworzona z SPD. Problemem było to, iż oba ugrupowania domagały się fotela kanclerza. Po trzech tygodniach negocjacji ustalono, iż Merkel zostanie kanclerzem, a SPD otrzyma 8 z 16 stanowisk ministerialnych. Umowa koalicyjna została podpisana 14 listopada. Merkel została wybrana kanclerzem przez większość deputowanych (397 do 217) nowo zebranego Bundestagu 22 listopada 2005.
Program.
Zgodnie ze stroną internetową Unii, jest ona ugrupowaniem bazującym na chrześcijaństwie, wprowadzającym w życie zasady chadeckie i dążącym do „zjednoczenia katolików i protestantów, konserwatystów i liberałów, propagatorów chrześcijańskich idei społecznych oraz mężczyzn i kobiety z różnych regionów, klas społecznych i tradycji demokratycznych”. Członkowie CDU wierzą, iż ludzkość odpowiedzialna jest wobec Boga za podtrzymywanie chrześcijańskich ideałów i dbałość o stan środowiska naturalnego. Partia opowiada się również za popieraniem wolności i godności wszystkich osób, włączając w to równość praw kobiet i mężczyzn, w tym także niepełnosprawnych. W kwestiach gospodarczych, partia ma program socjalliberalny, opowiada się za utrzymaniem podatków dochodowych progresywnych, dotacjami ze strony państwa dla kultury, edukacji itd. Chce jednak zmian w systemie rent i zasiłków. CDU opowiada się za wolnością ekonomiczną i prorynkową Unią Europejską, popierając integrację europejską. Jednakże silnie sprzeciwia się członkostwu Turcji w UE. Zdaniem kierownictwa partyjnego kraj ten nie byłby w stanie zagwarantować przestrzegania praw człowieka względem mniejszości chrześcijańskiej zamieszkującej jego tereny.
Tradycyjnie, pośród zwolenników CDU wyróżnić można trzy orientacje ideowe, przez długi czas posiadające mniej więcej podobne wpływy w partii:
We wszystkich tych orientacjach mocno zarysowany był antymarksizm. W ostatnich latach orientacja liberalna najwyraźniej stała się najsilniejsza. Wśród członków partii obecni są też zwolennicy małżeństw par homoseksualnych. W roku 2017 Angela Merkel wyraziła zgodę posłom na głosowanie w Bundestagu zgodnie z własnym sumieniem w sprawie „Małżeństw dla wszystkich” przez co ustawa weszła w życie. Główni przeciwnicy CDU na niemieckiej scenie politycznej to socjaldemokraci z SPD, postkomuniści z Die Linke. oraz lewicowy Sojusz 90/Zieloni. W roku 2017 do Bundestagu dostał się nowy rosnący w sile przeciwnik liderki CDU Angeli Merkel Alternatywa dla Niemiec – partia o profilu eurosceptycznym i anty-imigranckim. Liberalna FDP postrzegana jest jako naturalny partner koalicyjny dla Unii (choć w przeszłości bywało inaczej, kiedy to CDU miała wizerunek ugrupowania bardziej konserwatywnego w kwestiach gospodarczych). Partia zawierała jednak koalicje ze swoimi głównymi przeciwnikami: Socjaldemokratyczną Partią Niemiec oraz Zielonymi.
Struktura wewnętrzna.
Członkowie.
CDU liczy sobie członków. Przed 1966 rokiem liczbę członków podawano szacunkowo. Później dane zaczęto podawać na 31 grudnia roku poprzedniego.
Bastiony partyjne.
Tradycyjnymi terenami, w których pozycja CDU jest silna są wiejskie lub katolickie regiony, takie jak Eifel, Münster, Sauerland, Fulda, Szwabia, Emsland, Nordfriesland, Pomorze Przednie, jak również obszary Saksonii, Eichsfeld, Taunus oraz mniejsze miasta, takie jak Baden-Baden, Konstancja i Pforzheim. Małym poparciem partia cieszy się w Bremie, Brandenburgii i Wschodnim Berlinie. Niemniej jednak CDU uzyskała większość absolutną podczas ostatnich wyborów w mieście Hamburg, które było tradycyjnym bastionem socjaldemokratów.
Stosunki z CSU.
Siostrzana partia CSU działa tylko na terenie Bawarii. Razem z nią CDU tworzy wspólną grupę w Bundestagu. Nazywana jest ona CDU/CSU, lub (nieformalnie) "„Unią”". Jej podstawą jest porozumienie międzypartyjne nazywane "Fraktionsvertrag". Młodzieżówka jest wspólna dla obu ugrupowań. Jest to Junge Union.
W sprawach wagi państwowej i ogólnopaństwowych wyborów CDU i CSU ściśle ze sobą współpracują i wzajemnie koordynują poczynania, jednak pozostają prawnie i organizacyjnie oddzielnymi partiami. Różnice pomiędzy CDU i bardziej konserwatywną CSU czasem doprowadzają do spięć. Najpoważniejsze miało miejsce w 1976 roku, kiedy to CSU pod przywództwem Franza Josefa Straußa zakończyło sojusz z CDU podczas konferencji partyjnej w Wilbad Kreuth. Decyzja ta została wkrótce potem zmieniona, zaraz po tym jak CDU zagroziła desygnowaniem kandydatów konkurencyjnych względem CSU w Bawarii.
Relacje pomiędzy CDU a CSU są historycznie paralelne do dawnych niemieckich partii chadeckich – katolickiej Partii Centrum i Bawarskiej Partii Ludowej jako jej lokalnego wariantu.

</doc>
<doc id="313704" url="https://pl.wikipedia.org/wiki?curid=313704" title="Świetlik łąkowy">
Świetlik łąkowy

Świetlik łąkowy ("Euphrasia rostkoviana" Hayne) – gatunek rośliny należący do rodziny zarazowatych. W innych systematykach zaliczany jest do rodziny trędownikowatych. Inna nazwa zwyczajowa: świetlik lekarski, nazwy ludowe: ptasie oczka, złodziej mleczny. Występuje na całym obszarze Europy, w Polsce jest rośliną pospolitą.
Naukowa nazwa gatunkowa upamiętnia Friedricha W. Rostkoviusa, lekarza i botanika ze Szczecina.
Biologia i ekologia.
Roślina jednoroczna. Jest półpasożytem, z korzeni innych roślin za pomocą ssawek pobiera wodę wraz z solami mineralnymi. Kwitnie od czerwca do października, jest owadopylny lub samopylny. Występuje na łąkach, pastwiskach, torfowiskach, na obrzeżach lasów, w zaroślach, nad rowami. Lubi wilgotną, lekko bagienną glebę. W klasyfikacji zbiorowisk roślinnych gatunek charakterystyczny dla klasy (Cl.) "Molinio-Arrhenatheretea".
Zmienność.
Tworzy mieszańce z świetlikiem wyprężonym i ś. zwartym.

</doc>
<doc id="313710" url="https://pl.wikipedia.org/wiki?curid=313710" title="Edward Masry">
Edward Masry

Edward L. Masry (ur. 29 lipca 1932 w Patterson, New Jersey, zm. 5 grudnia 2005) – prawnik amerykański, adwokat.
Życiorys.
Był najmłodszym z czworga rodzeństwa, od 1940 mieszkał wraz z rodziną w Kalifornii. W latach 1952-1954 służył w armii USA podczas wojny koreańskiej. Studiował następnie nauki prawne na kilku uczelniach - University of Califonia w Santa Barbara, University of California w Los Angeles i University of Southern California w Los Angeles; w 1960 w Loyola Law School (przy Loyola Marymount University w Los Angeles) obronił doktorat praw. Został przyjęty do kalifornijskiej palestry i rozpoczął prywatną praktykę. Po przyjęciu na wspólnika Jamesa Vititoe jego firma prawnicza nosi od 1982 nazwę Masry and Vititoe.
Rozgłos przyniosła mu w latach 90. sprawa skażenia wody pitnej w mieście Hinkley (południowa Kalifornia) przez przedsiębiorstwo Pacific Gas and Electric Company; wywalczył z pomocą inspiratorki sprawy i swojej późniejszej asystentki Erin Brockovich odszkodowanie w wysokości ponad 330 milionów dolarów (1996). Zdarzenie to zostało przedstawione w głośnym filmie "Erin Brockovich" (2000) w reżyserii Stevena Soderbergha, który przyniósł Oscara za rolę tytułową Julii Roberts; postać Masry'ego odtwarzał brytyjski aktor Albert Finney.
Od 2000 Edward Masry pełnił mandat radnego w mieście Thousand Oaks, przez pewien czas był burmistrzem. Działał w licznych organizacjach humanitarnych. Został laureatem szeregu nagród i wyróżnień za wkład w ochronę środowiska naturalnego, m.in. nagrodą rządu Izraela w 2002. Był dwukrotnie żonaty (pierwsze małżeństwo z Jacqueline Wilson, zawarte w 1964, zakończyło się rozwodem; w 1992 poślubił Joette Levinson), miał pięcioro dzieci (troje z pierwszego małżeństwa, dwoje z drugiego).

</doc>
<doc id="313711" url="https://pl.wikipedia.org/wiki?curid=313711" title="Flintstonowie">
Flintstonowie

Flintstonowie, pierwotnie w Polsce pod tytułem Między nami jaskiniowcami (ang. "The Flintstones") – amerykański serial animowany opowiadający o przygodach 2 rodzin jaskiniowców: Flintstonów i Rubble’ów. Serial jest oparty na sitcomie "The Honeymooners" – pierwowzorze polskich "Miodowych lat".
Na podstawie serialu wydano grę wideo ".
Fabuła.
Akcja serialu toczy się w prehistorycznym mieście o nazwie Skalisko. Głównymi bohaterami filmu są: rodzina Flintstonów – Fred, pracownik kamieniołomu, jego żona Wilma, córka Pebbles, ich „psozaur” Dino, i rodzina Rubble’ów – Barney, Betty, ich syn Bamm-Bamm oraz ich „hopagur” o imieniu Hoppy.

</doc>
<doc id="313712" url="https://pl.wikipedia.org/wiki?curid=313712" title="Amur czarny">
Amur czarny

Amur czarny ("Mylopharyngodon piceus") – gatunek słodkowodnej ryby z rodziny karpiowatych (Cyprinidae), jedyny przedstawiciel rodzaju "Mylopharyngodon".
Występowanie.
Chiny i Tajwan oraz południowa część dorzecza Amuru. Aklimatyzowany w dorzeczu Wołgi, Dunaju, w północnej części zlewiska Morza Czarnego oraz w Ameryce Płn.
Zasiedla spokojne i głębokie wody płynące oraz jeziora o podłożu mulistym lub piaszczystym. Jest mało wrażliwy na zmiany temperatury wody.
Opis.
Osiąga 80 cm długości (największy osobnik 148 cm i 39,5 kg masy ciała). Ciało walcowate, wydłużone, brzuch zaokrąglony. Pysk tępy, pomiędzy otworami nosowymi lekko wgłębiony, oczy małe, otwór gębowy lekko dolny. Łuski duże 39–42 wzdłuż wyraźnie zaznaczonej linii bocznej. 1 lub 2 szeregi (4–5 lub 1,4–4,1) masywnych zębów gardłowych służących do miażdżenia muszli mięczaków. W płetwie grzbietowej 9, a w odbytowej 10 promieni, wszystkie promienie są miękkie.
Ubarwienie grzbietu ciemne, prawie czarne, boki nieco jaśniejsze, brzuch brudnobiały o słabym, srebrzystym połysku. Wszystkie płetwy ciemnoszare.
Odżywianie.
Żywi się głównie ślimakami z rodzaju "Viviparus". Zjada również owady wodne.
Rozród.
O rozrodzie amura czarnego nic nie wiadomo oprócz tego, że ikra swobodnie unosi się w toni wodnej.
Znaczenie gospodarcze.
W Azji poławiany na dużą skalę. Hodowany w stawach.

</doc>
<doc id="313715" url="https://pl.wikipedia.org/wiki?curid=313715" title="Ctenopharyngodon">
Ctenopharyngodon



</doc>
<doc id="313719" url="https://pl.wikipedia.org/wiki?curid=313719" title="3dfx Interactive">
3dfx Interactive



</doc>
<doc id="313721" url="https://pl.wikipedia.org/wiki?curid=313721" title="3DFX">
3DFX



</doc>
<doc id="313722" url="https://pl.wikipedia.org/wiki?curid=313722" title="Ajax">
Ajax



</doc>
<doc id="313723" url="https://pl.wikipedia.org/wiki?curid=313723" title="5 (liczba)">
5 (liczba)

Warunek podzielności zapisanej w systemie dziesiętnym liczby przez 5 to, aby ostatnia cyfra była zerem lub piątką.
5 jest trzecią liczbą pierwszą, drugą liczbą Fermata i elementem ciągu Fibonacciego, a także najmniejszą trzecią liczbą trójki pitagorejskiej.
5 w kalendarzu.
Zobacz też co wydarzyło się w 5 roku n.e.
Religia a liczba 5.
5 w chrześcijaństwie.
Katolicyzm

</doc>
<doc id="313726" url="https://pl.wikipedia.org/wiki?curid=313726" title="Bajt kwantowy">
Bajt kwantowy



</doc>
<doc id="313727" url="https://pl.wikipedia.org/wiki?curid=313727" title="Robert Gajda">
Robert Gajda

Robert Gajda (ur. 28 maja 1890 w Lipinach, zm. 20 kwietnia 1952 w Borowej Wsi) – polski ksiądz, kompozytor i muzyk.
Święcenia kapłańskie przyjął 12 lipca 1914 w Pradze. Ukończył studia kontrapunktyczne w Państwowym Konserwatorium we Wrocławiu. Był duszpasterzem w Lublińcu i Królewskiej Hucie. Od 1931 r. pełnił funkcje proboszcza w parafii Wełnowiec.
Od roku 1946 był proboszczem w Borowej Wsi, gdzie pełnił swą posługę do śmierci. Był rzeczoznawcą organowym, duszpasterzem organistów, wykładowcą w Szkole Muzyki Kościelnej im. św. Grzegorza w Katowicach, członkiem Komisji Muzyki Kościelnej oraz Zrzeszenia Księży Muzyków, założycielem Związku Polskich Chórów Kościelnych Diecezji Katowickiej. Dorobek ks. Gajdy to liczne utwory o charakterze religijnym i świeckim. Jest autorem czterech podręczników.

</doc>
<doc id="313732" url="https://pl.wikipedia.org/wiki?curid=313732" title="Gdzie jest Nemo?">
Gdzie jest Nemo?

Gdzie jest Nemo? (ang. "Finding Nemo") – amerykański film animowany z 2003 roku produkcji Pixara oraz Walt Disney Pictures w reżyserii Andrew Stantona i Lee Unkricha. Film wyprodukowany za pomocą grafiki i animacji komputerowej otrzymał nagrodę Oscara za najlepszy film animowany 2003 roku. Jego kontynuacją jest film "Gdzie jest Dory?" z 2016 roku.
Opis fabuły.
Film opowiada o porwaniu małej rybki o imieniu Nemo. Jego tata Marlin wyrusza na poszukiwania synka, razem z Dory – niebieską rybą chorą na zanik pamięci krótkotrwałej. Marlin i Dory spotykają różne niebezpieczeństwa, a i Nemo w akwarium nie ma łatwego życia.
Nagrody.
Film otrzymał Oscara w kategorii najlepszy długometrażowy film animowany, miał również nominacje w kategoriach najlepszy scenariusz oryginalny, najlepsza muzyka oraz najlepszy montaż dźwięku. Dostał również 2 nominacje do MTV Movie Awards w kategoriach najlepszy film i najlepsza rola komediowa (Ellen DeGeneres).
Kontynuacja.
17 lipca 2012 roku Pixar potwierdził produkcję kontynuacji zatytułowanej "Gdzie jest Dory?". Premiera sequelu miała miejsce 8 czerwca 2016 roku.

</doc>
<doc id="313734" url="https://pl.wikipedia.org/wiki?curid=313734" title="Nicolas Edme Restif de La Bretonne">
Nicolas Edme Restif de La Bretonne

Nicolas Edme Restif de La Bretonne (ur. 23 października 1734 – 3 lutego 1806) – francuski pisarz epoki ancien régime’u, libertyn.
Życiorys.
Młodość.
Restif przyszedł na świat w rodzinie bogatego chłopstwa, jako syn Edme Restifa oraz Marii Doudeuine. Został ochrzczony imionami Nicolas Anne Edme, przez niemal całe życie wykorzystując wyłącznie pierwsze i trzecie, w późniejszych latach przyjmując przydomek de la Bretonne.
Pochodząc z rodziny wielodzietnej nie miał możliwości pozostać na rodzinnym gospodarstwie. Rodzice zadbali jednak o początki jego wykształcenia; w wieku pięciu lat rozpoczął naukę w szkole parafialnej w Sacy. Mimo to wszelkich podstaw nauczył się od przyrodniego rodzeństwa. Mając lat jedenaście został wysłany do szkoły w Vermenton, gdzie przeżył swoją pierwszą miłość, która ukształtowała światopogląd prezentowany w późniejszych latach. W październiku 1746 roku Restif został wysłany do Paryża, gdzie miał dołączyć do chłopięcego chóru; ta przygoda trwała zaledwie rok.
Restif napisał swoje pierwsze dzieło mając lat szesnaście; już wtedy było utrzymane w libertyńskiej konwencji. Wywołało ono oburzenie u jego rodziny; w ramach kary Nicolas został dany pod opiekę drukarzowi, z którego żoną nawiązał później romans.
Dorosłość.
Nicolas wyprowadził się z domu drukarza w maju 1755 roku, będąc wyzwolonym w jego zawodzie. Po awanturze pomiędzy nim a Founierami ostatecznie wyjechał z Auxerre cztery miesiące później.
Znalazłszy się w Paryżu podjął pracę w drukarni. Tam też poznał swoją następną miłość, piętnastoletnią Zefirę; zmarła w roku 1758, wyczerpana porodem. Ich dziecko, Zefiriettę, oddał pod opiekę jej babce.
Parę tygodni później Restif był już żonaty; jego wybranka okazała się jednak oszustką, bowiem w kwietniu 1759 roku Nicolas zastał swoje mieszkanie ograbione, z pozostawioną krótką notką pożegnalną. W kolejnym związku również mu się nie powiodło, gdyż Sofronia została zamordowana podczas napadu rabunkowego. Następne małżeństwo, zawarte w kwietniu 1760 roku okazało się trwałe, choć nieszczęśliwe. Pierwsza córka Restifa z prawego łoża została ochrzczona imieniem matki – Agnes. Kilka lat później jednak żona stała się dla Nicolasa ciężarem, wobec czego po raz kolejny podjął libertyński tryb życia.
Poznawszy kolejną kobietę, tym razem wyższego stanu niż on, zabiegając o jej względy postanowił podjąć karierę pisarską (o której wcześniej nie myślał). Już w październiku 1767 roku jego pierwsza książka ukazała się w sprzedaży. Niemal w tym samym czasie zbiegło się rozstanie z Agnes (nierównoznaczne z rozwodem), rzecz jasna w stanie wielkiej nienawiści.
Pierwszy literacki sukces Nicolas osiągnął w 1768 roku, dziełem „Stópka Fanchetty”. Jego pozycję na paryskim rynku umocniła wydana rok później książka „Pornograf”. Przez lata 70. poświęcił się wyłącznie pisaniu, odnosząc mniejsze lub większe sukcesy, jednocześnie nawiązując wiele nietrwałych romansów – po rozstaniu z Agnes nigdy jednak nie zdecydował się na stały związek. Mieszkając w odosobnieniu zdziwaczał, prowadził ekscentryczny tryb życia i ukrywał przed znajomymi swój adres. Z czasem zaczął kreślić na murach ważne dla siebie sentencje oraz wydarzenia z własnego życia, jednak w drugiej połowie XIX w. napisy owe zatarły się bezpowrotnie.
Starość.
W czasach rewolucyjnych Restif nie odegrał znaczącej roli; całkowicie poświęcił się spisywaniu swych dziejów, opatrzonych tytułem „Pan Mikołaj, czyli serce ludzkie odsłonięte”. Niemal pięciotysięcznostronicową powieść drukował we własnym domu. Jako że lektura ta nie cieszyła się wielkim zainteresowaniem, w chwili śmierci pisarza po jego domu poniewierały się stosy niesprzedanych tomów.
Niegdyś uznany i rozchwytywany, w 1794 roku musiał po raz kolejny podjąć pracę w drukarni. Pod koniec XVIII wieku zdecydował się napisać parodię jednej z powieści Markiza de Sade, „Anty-Justynę”, jednak jedna z jego ostatnich publikacji pogrążyła go w opinii przemijającego geniusza.
Zmarł w nędzy i zapomnieniu 3 lutego 1806 roku.
Twórczość.
Nicolas Edme Restif de la Bretonne był jednym z najpłodniejszych twórców – nie tylko w czasach ancien regime’u, lecz w historii w ogóle – napisał ponad dwieście tomów powieści obyczajowych, wśród których krytycy dostrzegli zarówno dzieła wybitne, jak i żenująco słabe. W każdym z nich pojawiały się elementy libertyńskie, zaś „Anty-Justyna” została uznana za najbardziej gorszącą książkę w dziejach i przez długi czas była zakazana.
Restif słynie także z wiarygodności. „Pan Mikołaj” opatrzony jest dokładnymi datami, które po weryfikacji z innymi źródłami okazują się prawdziwe. Bezpośredniość, z jaką opisywał własne życie intymne, przyczyniła się do posądzania pisarza o naturę ekshibicjonistyczną. Sportretował ponadto wiele osób ze swojego najbliższego otoczenia (chociażby wszystkie kochanki), podając niekiedy ich prawdziwe nazwiska, co okazało się przyczyną wytoczenia mu wielu spraw sądowych.
Oto niektóre publikacje pisarza:
Znaczenie w literaturze.
Pomimo tego, że Nicolas w ostatnich latach swojego życia był wyłącznie pośmiewiskiem, ponad sto lat od jego śmierci doceniono twórczość Restifa. Jego dzieła okazały się nieocenionym źródłem informacji o obyczajach XVIII-wiecznej Francji, nie tylko stanu trzeciego (z którego twórca „Pornografa” pochodził), lecz ogółu ówczesnej społeczności. Literat szczególnie w „Panu Mikołaju” oraz „Nocach Paryskich” wykazał się umiejętnością obserwacji i analizy zachowań, obecnie stanowiących podstawę informacji o światopoglądzie ludności z czasów ancien regime’u.
Niektóre z jego prac okazały się przydatne w seksuologii, jednak nie w porównywalnym stopniu co dzieła Markiza de Sade. Tak czy inaczej zarówno przez krytykę jego czasów, jak i obecną, jest uznawany za jedną z najwybitniejszych postaci literatury XVIII-wiecznej Francji.
We Francji nadal jest popularny, w XX wieku dokonano adaptacji filmowych jego literatury.

</doc>
<doc id="313737" url="https://pl.wikipedia.org/wiki?curid=313737" title="XEmacs">
XEmacs

XEmacs - edytor tekstu, który jest oparty na edytorze GNU Emacs. Poprzez zastosowanie GUI w X Window jest on bardziej przyjazny dla użytkownika od swego poprzednika. Jednak od wersji 22 również GNU Emacs posiada GUI, które oparte jest na bibliotece GTK. Istnieje wiele wersji edytora XEmacs na różne odmiany UNIX-a, a także na platformę Windows oraz OS X.

</doc>
<doc id="313749" url="https://pl.wikipedia.org/wiki?curid=313749" title="Jerzy Kaczkowski">
Jerzy Kaczkowski

Jerzy Kaczkowski (ur. 16 maja 1938 w Warszawie, zm. 14 lipca 1988 tamże) – polski sztangista, brązowy medalista mistrzostw świata.
Kariera.
Startował w wadze lekkociężkiej (do 82,5 kg). Największy sukces w karierze osiągnął w 1965 roku, kiedy zdobył brązowy medal na mistrzostwach świata w Teheranie. W zawodach tych wyprzedzili go jedynie inny Polak, Norbert Ozimek oraz Aleksandr Kidajew z ZSRR. Był to jego jedyny medal wywalczony na międzynarodowej imprezie tej rangi. W 1964 roku uczestniczył w igrzyskach olimpijskich w Tokio, gdzie zajął czwarte miejsce z wynikiem 457,5 kg (145 kg + 135 kg + 177,5 kg). Walkę o podium przegrał tam z Węgrem Győző Veresem o 10 kg.
Pięciokrotny mistrz oraz dziesięciokrotny rekordzista Polski w wadze lekkociężkiej i półciężkiej.
Po zakończeniu kariery w 1968 roku został trenerem w warszawskiej Legii, klubie, z którym był związany przez całą sportową karierę. Jego najwybitniejszym wychowankiem jest Jacek Gutowski.

</doc>
<doc id="313754" url="https://pl.wikipedia.org/wiki?curid=313754" title="Stadion Olimpijski w Berlinie">
Stadion Olimpijski w Berlinie

Stadion Olimpijski w Berlinie (niem. "Olympiastadion Berlin") – stadion sportowy (piłkarsko–lekkoatletyczny) zlokalizowany w berlińskiej dzielnicy Charlottenburg, na którym rozgrywane są mecze Pucharu Niemiec oraz Bundesligi.
Historia.
Obiekt powstał w latach 1934–1936 w miejscu Deutsches Stadion. Nowy stadion wybudowano z myślą o Letnich Igrzyskach Olimpijskich w 1936 r. Projektantem areny był Werner March.
W 1936 projekt został ukończony i na nowo oddanym stadionie odbyły się Igrzyska Olimpijskie. Podczas II wojny światowej obiekt ucierpiał w niewielkim stopniu, zaś po wojnie służył jako główna kwatera brytyjskich wojsk okupacyjnych.
Oprócz zastosowania jako stadion lekkoatletyczny, "Olympiastadion" cechują również silne tradycje piłkarskie. Był, i jest obecnie, obiektem klubu Bundesligi Hertha BSC. Na Mistrzostwach Świata w 1974 r. rozegrano tutaj 3 mecze. Po renowacji w 2004 służy jako obiekt piłkarski dla zespołu Hertha BSC oraz pole do gry w futbol amerykański klubu Berlin Thunder, grającego w NFL Europa.
W czasie Mistrzostw Świata w 2006 r. rozegrano tutaj 6 meczów, w tym finał. Po przebudowie według projektu biura GMP ostateczna pojemność stadionu wynosi 74 228 miejsc, co stawia go na trzecim miejscu w Niemczech za Signal Iduna Park w Dortmundzie oraz Allianz Arena w Monachium. 
W 2009 r. na stadionie odbyły się 12. mistrzostwa świata w lekkiej atletyce.
Mecze.
Na stadionie są rozgrywane mecze Bundesligi oraz nieprzerwanie od 1985 finały Pucharu Niemiec. W 2013 stadionowi został przyznany tytuł do organizacji Finału Ligi Mistrzów UEFA w 2015 r.
Koncerty.
W 2008 odbył się jeden z największych koncertów amerykańskiej piosenkarki Madonny w ramach jej trasy koncertowej Sticky &amp; Sweet Tour. Natomiast w 2009 swój jeden z największych koncertów podczas trasy promującej album "Sounds of the Universe" zagrała brytyjska grupa Depeche Mode (koncert został wyprzedany, obejrzało go ponad 70 tys. osób).
Msze papieskie.
Dwukrotnie na Stadionie Olimpijskim odbyły się msze pod przewodnictwem papieża: w 1996 mszę sprawował Jan Paweł II, a w 2011 – pochodzący z Niemiec – Benedykt XVI.

</doc>
<doc id="313756" url="https://pl.wikipedia.org/wiki?curid=313756" title="Pistolet FEG Tokagypt 58">
Pistolet FEG Tokagypt 58

FEG Tokagypt 58 – węgierski pistolet samopowtarzalny, wersja radzieckiego pistoletu TT.
Historia.
W drugiej połowie lat 50. XX wieku władze Egiptu zamówiły duże ilości krótkiej broni palnej na Węgrzech. Wśród zamówionej broni znalazły się pistolety TT. Egipcjanie zażądali jednak dostosowania tego pistoletu do zasilania nabojem 9 × 19 mm Parabellum i wyposażenia go w bezpiecznik nastawny (oryginalny TT był zasilany amunicją 7,62 × 25 mm i nie posiadał żadnego bezpiecznika).
Pracownicy biura projektowego zakładów Fémáru Fegyver és Gépgyár w Budapeszcie szybko dokonali niezbędnych modyfikacji. Pistolet TT wyposażono w nową lufę i magazynek. W tylnej części, na lewej stronie szkieletu umieszczono skrzydełko bezpiecznika. Pistolet został wyposażony w nowe okładki chwytu obejmujące chwyt także od tyłu i zdecydowanie poprawiające ergonomię broni. Zmodernizowany pistolet otrzymał nazwę "Tokagypt" pochodzącą od słów Tokariew i Agypt (węg. "Egyiptom").
Produkcję nowego pistoletu rozpoczęto w 1958 roku. Ponieważ armia egipska zrezygnowała z wprowadzenia Tokagypta 58 na uzbrojenie zakupione egzemplarze znalazły się na uzbrojeniu egipskiej policji. Po dostarczeniu kilku partii pistoletów kontrakt został zerwany przez stronę egipską.
W latach 60. pistolety Tokagypt trafiły do Syrii i Libanu. Egzemplarze dostarczone do tych krajów były pozbawione oznaczeń producenta. Na zamkach tych pistoletów znajdowały się jedynie napisy "Firebird" lub "Super 12" (liczba 12 była umieszczona w okręgu). W następnych latach pozbawione oznaczeń Tokagypty były powszechnie używane przez bojowników palestyńskich. Pistolety Tokagypt były też używane przez terrorystów niemieckiej grupy Baader-Meinhof.
Od lat 90. pistolety Tokagypt są sprzedawane na rynku cywilnym w zestawach zawierających wymienną lufę i magazynek na amunicję 7,62 mm.
Opis.
Pistolet Tokagypt 58 działa na zasadzie krótkiego odrzutu lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia ruchomy łącznik. Mechanizm spustowo-uderzeniowy kurkowy bez samonapinania (SA). Tokagypt posiada bezpiecznik nastawny umieszczony w tylnej części chwytu pistoletowego, po lewej stronie szkieletu. Bezpiecznik blokuje szynę spustową. Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. Tokagypt posiada stałe przyrządy celownicze składające się z muszki i szczerbinki. Magazynek 7-nabojowy, jednorzędowy.

</doc>
<doc id="313757" url="https://pl.wikipedia.org/wiki?curid=313757" title="Famicom">
Famicom



</doc>
<doc id="313763" url="https://pl.wikipedia.org/wiki?curid=313763" title="Gary McAllister">
Gary McAllister

Gary McAllister (ur. 25 grudnia 1964 w Motherwell) – szkocki piłkarz, grający na pozycji pomocnika.
Kariera.
Swoją karierę rozpoczął w klubie Motherwell, strzelając 8 bramek w 70 meczach. W 1985 roku w półfinale Pucharze Szkocji przeciw Celtikowi Glasgow zachwycił menedżera Leicester City Gordona Milne’a. Podpisał więc kontrakt z tym klubem razem z kolegą z Motherwell Ally Mauchlen, za łączną sumę 250 000 funtów w 1985 roku.
McAllister następnie grał w takich klubach jak Leeds United, Coventry City oraz Liverpool. Trafił również do grona reprezentantów Szkocji, którzy zagrali ponad 50 razy w reprezentacji. McAllister zagrał w niej 57 razy i zdobył 5 bramek. Był uczestnikiem Mistrzostw Świata we Włoszech w 1990 oraz Mistrzostw Europy w Szwecji w 1992 i w Anglii w 1996.
Pomimo że grał krótko w zespole Liverpoolu, odgrywał znaczącą rolę w zespole Gérarda Houlliera, który zdobył 3 trofea w latach 2000-2001. Gary znany był też z bardzo dobrego wykonywania stałych fragmentów gry. Świecił również przykładem dla młodych graczy The Reds.
McAllister po odejściu z Liverpoolu został grającym menedżerem w jednym z jego poprzednich klubów - Coventry City, jednak niedługo potem zrezygnował z tej funkcji z powodu choroby żony. Pod koniec stycznia 2008 powrócił do futbolu i objął funkcję szkoleniowca Leeds United. 21 grudnia został jednak zwolniony ze swojej posady, zastąpił go Simon Grayson.

</doc>
<doc id="313767" url="https://pl.wikipedia.org/wiki?curid=313767" title="Brudzeń Duży">
Brudzeń Duży

Brudzeń Duży – wieś w Polsce położona w województwie mazowieckim, w powiecie płockim, w gminie Brudzeń Duży. Jest siedzibą gminy Brudzeń Duży.
W latach 1975–1998 miejscowość administracyjnie należała do województwa płockiego.
Położenie.
Brudzeń Duży położony jest nad Skrwą Prawą, 20 km na północny zachód od Płocka.
Wieś graniczy z wsią Bądkowo Kościelne, a zabudowania tych dwóch miejscowości tworzą całość.
Brudzeń Duży położony jest na historycznej ziemi dobrzyńskiej.
Transport.
Przez Brudzeń przebiega droga wojewódzka nr 559 łącząca Płock z Lipnem.
Oprócz autobusów PKS, kursuje również linia autobusowa nr 103 "Komunikacji Miejskiej Płock".
Sport.
Zespół piłkarski LKS Wisła Główina-Sobowo

</doc>
<doc id="313770" url="https://pl.wikipedia.org/wiki?curid=313770" title="Wyścig Liege-Bastogne-Liege">
Wyścig Liege-Bastogne-Liege



</doc>
<doc id="313771" url="https://pl.wikipedia.org/wiki?curid=313771" title="Moreno Argentin">
Moreno Argentin

Moreno Argentin (ur. 17 grudnia 1960 w San Dona di Piave) – włoski kolarz szosowy, trzykrotny medalista mistrzostw świata.
Kariera.
Argentin był zawodowcem w latach 1980-1994 i ze swoimi 86 zwycięstwami zalicza się do najlepszych kolarzy lat 80. XX w. Największe sukcesy odnosił w jednodniowych klasykach. W latach 1985-1987 trzy razy z rzędu wygrał wyścig Liège-Bastogne-Liège, dorzucając czwarte zwycięstwo w 1991 roku. Wygrał też Trofeo Matteotti i Giro della Romagna w 1982 roku, Coppa Sabatini w latach 1983 i 1990, Giro del Veneto w latach 1984 i 1988, Settimana Internazionale di Coppi e Bartali w latach 1984 i 1992, Post Danmark Rundt w 1985 roku, Giro della Provincia di Reggio Calabria w 1988 roku, Ronde van Vlaanderen w 1990 roku, La Flèche Wallonne w latach 1990, 1991 i 1994, a w 1994 roku był też najlepszy w Giro del Trentino. Nigdy jednak nie wygrał najważniejszego włoskiego klasyku - Mediolan-San Remo. W 1982 roku zajął w nim trzecie miejsce, a dziesięć lat później był drugi.
W większych, wielodniowych wyścigach, jako specjalista od sprintów nie odnosił tak spektakularnych zwycięstw. jednak w trakcie swojej kariery wygrał 13 etapów na Giro d’Italia i 2 etapy na Tour de France. W klasyfikacji Giro najlepsze wyniki osiągał w latach: 1984 roku był trzeci, a dziewięć lat później szósty w klasyfikacji generalnej. W TdF tylko raz dotarł do mety - w 1991 roku zajął 59. miejsce. W 1987 roku wziął udział w Vuelta a España, ale wycofał się po piętnastym etapie.
Pierwszy medal na międzynarodowej imprezie wywalczył w 1985 roku, kiedy podczas mistrzostw świata w Giavera del Montello zajął trzecie miejsce w wyścigu ze startu wspólnego. W zawodach tych wyprzedzili go jedynie Holender Joop Zoetemelk oraz Amerykanin Greg LeMond. Na rozgrywanych rok później mistrzostwach świata w Colorado Springs w tej samej konkurencji był najlepszy. W wyścigu ze startu wspólnego zdobył także srebrny medal podczas mistrzostw świata w Villach w 1987 roku, gdzie lepszy okazał się tylko Irlandczyk Stephen Roche.
Nigdy nie wystąpił na igrzyskach olimpijskich. W 1994 roku zakończył karierę.

</doc>
<doc id="313784" url="https://pl.wikipedia.org/wiki?curid=313784" title="Gorzechowo">
Gorzechowo

Gorzechowo – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.
Transport.
Przez Gorzechowo przebiega droga powiatowa łącząca Siecień ze Strupczewem oraz drogi doprowadzające do Rokicia, Brudzenia Dużego oraz Żernik.

</doc>
<doc id="313785" url="https://pl.wikipedia.org/wiki?curid=313785" title="Zebrzydowice (Rybnik)">
Zebrzydowice (Rybnik)

Zebrzydowice () – dzielnica Rybnika, położona na zachodzie miasta, licząca ok. 3,3 tys. mieszkańców. Dzielnica została włączona w granice miasta w roku 1973 z gminy Jejkowice.
Historia.
Zebrzydowice swoją nazwę zawdzięczają dawnym właścicielom tej miejscowości – rodzinie Zebrzydowskich. Przypuszcza się, że ten sam ród był również w posiadaniu innych Zebrzydowic – położonych w okolicach Cieszyna. W XVII wieku wioskę przejął niejaki Jan Niewiadomski. Niewyjaśniona pozostaje przyczyna zmiany właściciela Zebrzydowic: w grę wchodzi między innymi oddanie ich za długi karciane.
Mieszkańcy Zebrzydowic chodzili na niedzielne msze do kościołów rybnickich, ostatnim z nich był kościół św. Józefa na Smolnej. Później zaś związali się z parafią w Jejkowicach. Gdy po drugiej wojnie powstał tam nowy kościół, zlokalizowano go niedaleko granicy z Zebrzydowicami. Obecnie znajduje się on w granicach administracyjnych Zebrzydowic.
W 1908 roku rybnicki działacz narodowy, Alojzy Prus, nabył tzw. "zebrzydowicki zameczek". Stał się on wkrótce miejscem spotkań politycznych, a także kulturalnych polskich działaczy z całego powiatu rybnickiego. Pod jego wpływem powstawały w Zebrzydowicach organizacje i stowarzyszenia o charakterze narodowym, jak "Towarzystwo Polek", oddział Polskiej Organizacji Wojskowej Górnego Śląska itd. "Manifest polskości" miał miejsce także w tamtejszej szkole. W 1920 roku zebrzydowickie dzieci odmówiły nauki w języku niemieckim. Po plebiscycie w 1922 roku wieś włączono do Polski. Od 1973 r. Zebrzydowice są dzielnicą Rybnika.
Sport.
Jedna z pierwszych organizacji sportowych powstała w Zebrzydowicach już w 1908 roku był to oddział Polskiego Towarzystwa Gimnastycznego "Sokół" - Towarzystwo Gimnastyczne „Sokół” w Zebrzydowicach. Prezesem organizacji był początkowo Wincenty Świench, a naczelnikiem Józef Jasicki.
Zabytki.
W dzielnicy znajdują się:

</doc>
<doc id="313786" url="https://pl.wikipedia.org/wiki?curid=313786" title="Bratobójczy ogień">
Bratobójczy ogień

Bratobójczy ogień () – termin zapożyczony z nomenklatury United States Army, oznaczający przypadkowy ostrzał własnych (lub sojuszniczych) sił i środków. Jego przyczyną może być omyłkowa identyfikacja celów jako wrogie lub wypadek związany z niską celnością (uderzenie skierowane w stronę przeciwnika trafia we własne pozycje). Cechą charakterystyczną jest zamiar wyrządzenia szkody rzekomemu przeciwnikowi. Świadomy ostrzał sojusznika (zdrada) oraz nieszczęśliwe wypadki związane z bronią nie są klasyfikowane jako bratobójczy ogień.
W czasach Układu Warszawskiego w nomenklaturze armii USA i armii Wielkiej Brytanii tego typu wypadki były określane jako "blue-on-blue" (ang. "niebiescy na niebieskich"), gdy wypadek dotyczył wojsk NATO (oznaczanych na mapach sztabowych kolorem niebieskim).
Nazewnictwo.
Niektórzy stosują określenie "bratobójczy ogień" (ang. "fratricide") argumentując, że "przyjazny ogień" to niestosowny eufemizm, co wyjaśnione zostało w aforyzmie „nie ma nic przyjacielskiego w byciu zastrzelonym przez swoich” (oryg.: "There’s nothing friendly about getting shot by your own side"). Termin "przyjacielski ogień" powstał dla odróżnienia od terminu wrogi ogień (ang. "enemy fire"). Obydwa terminy służą jedynie identyfikacji źródła ataku, a nie jego charakteru.
Klasyfikacja.
Przypadki związane z przyjacielskim ogniem są umieszczane w dwóch kategoriach:
Wizje artystyczne.
Omyłkowy ostrzał jest jednym z tematów filmu "Szalona odwaga".

</doc>
<doc id="313789" url="https://pl.wikipedia.org/wiki?curid=313789" title="Pistolet Deringer">
Pistolet Deringer



</doc>
<doc id="313795" url="https://pl.wikipedia.org/wiki?curid=313795" title="Grimoire">
Grimoire

Grymuar (starofr. "gramaire", fr. "grimoire", śrdwłac. "grammatica") – księga wiedzy magicznej, szczególnie bardzo stara. Najczęściej przez grymuary rozumie się księgi magiczne pisane od średniowiecza do XVIII wieku włącznie, dla nowszych dzieł okultystycznych nazwę tę stosuje się raczej przenośnie, dla starszych raczej błędnie. Etymologia słowa "grimoire" wywodzi się z francuskiego, co oznacza "księga czarodziejska" oraz "nieczytelne pismo". Grymuary zawierają skrótową wiedzę astrologiczną, listy aniołów i demonów, zbiory zaklęć, wskazówki do wyrabiania talizmanów i przywoływania bytów duchowych i eterycznych (salamander, ondyn itp.).
Przez wieki dokonywano licznych fałszerstw i zmian tekstów grymuarów, co tłumaczy się odmienną strukturą wiedzy ezoterycznej. Do najbardziej znanych należą (tytuły ulegają licznym odmianom):
Grymuary napisane w XIX wieku: 

</doc>
<doc id="313801" url="https://pl.wikipedia.org/wiki?curid=313801" title="Anioł Rafał">
Anioł Rafał

Anioł Rafał (, , cs. "Angieł Rafaił") – w tradycji żydowskiej i chrześcijańskiej jeden z najwyższych rangą aniołów; jego imię oznacza „Bóg uzdrawia”. Należy do grona aniołów stworzonych przez Boga w pierwszym dniu tworzenia świata.
W Biblii.
Archanioł Rafał występuje w deuterokanonicznej Księdze Tobiasza, gdzie pod ludzką postacią, przybierając imię Azariasz, ofiarowuje młodemu Tobiaszowi wędrującemu z Niniwy do Raga w Medii swoje towarzystwo i opiekę, chroniąc go przed demonami, a po powrocie uzdrawiając jego ojca. Przeprowadza go szczęśliwie wśród różnych przygód aż do Persji, gdzie mieszka krewny rodziny, który od starego Tobiasza (ojca) pożyczył niegdyś znaczną sumę pieniędzy. Archanioł nie tylko doprowadza Tobiasza do celu podróży, ale też nakłania krewnego by oddał dług, a Tobiaszowi własną córkę Sarę za żonę, którą archanioł uwalnia od złych mocy. Po szczęśliwym zakończeniu podróży Rafał wyjawił młodzieńcowi i jego ojcu, kim jest: "Ja jestem Rafał, jeden" "z siedmiu aniołów, którzy stoją w pogotowiu i wchodzą przed majestat Pański" (Tob 12, 15).
Inne zapisy jego imienia to Rafael, Repha'el, Israfel, Israfil i Sarafiel.
W apokryfach.
W Księdze Enocha, tekście uważanym za kanoniczny przez Żydów i chrześcijan w kościołach ortodoksyjnych Erytrei i Etiopii, Rafał jest wskazany jako jeden z "opiekunów". Jest przewodnikiem po Szeolu.
W judaizmie.
Zgodnie z kabałą jest jednym z trzech aniołów, którzy odwiedzili Abrahama (Rdz 18).
W islamie.
Hadis wymienia Rafaela (zwanego po arabsku „Israfel” lub „Israfil”) jako anioła, który zadmie w róg, aby ogłosić, że nadchodzi Dzień Sądu. Tradycja islamska mówi, że Rafael jest mistrzem muzyki, który śpiewa na chwałę Boga w ponad 1000 różnych językach.
Historia kultu.
Na synodzie w Laodycei (363–364) papież Zachariasz postanowił, że chrześcijanie nie powinni wymieniać w modlitwach innych imion archaniołów jak tylko Michała, Gabriela i Rafała. Było to możliwe, bo ich imiona pojawiają się w kanonie. Kanon 35 Soboru w Laodycei zakazywał kultu innych aniołów, nazywając go bałwochwalstwem. Postanowienie powtórzyły synody w Rzymie w 492 i 745. "" (2002) potwierdziło kult archaniołów Michała, Rafała i Gabriela. 
W XV wieku mnich Amadeusz z Portugalii (zm. 1482) opisał siedmiu archaniołów, z których jednego nazwał Rafałem.
Uznaje go Kościół łaciński, Kościół prawosławny, Kościół koptyjski ortodoksyjny, Etiopski Kościół Ortodoksyjny, Kościół melchicki, anglikanie i wielu metodystów.
Liturgia.
W Kościele prawosławnym archanioł Rafał wspominany jest 8 listopada (21 listopada według kalendarza gregoriańskiego) (Sobór Arcystratega Michała i Niebieskich Sił Bezcielesnych).
Kościół rzymskokatolicki wspomina Rafała wraz z aniołem Gabrielem i archaniołem Michałem 29 września, nadając temu dniu rangę święta. Zgodnie z tradycją chrześcijańską zaliczony został do grona trzech archaniołów o szczególnym znaczeniu.
Do reformy kalendarza kościelnego (14 lutego 1969) dokonanego na Soborze Watykańskim II Rafał, podobnie jak pozostali dwaj archaniołowie, miał osobne święto – 24 października. 
Kościoły starokatolickie, mariawickie i tradycjonaliści katoliccy obchodzą wspomnienie św. Rafała Archanioła 24 października.
Patronat.
Kościół rzymskokatolicki czci go jako patrona aptekarzy, chorych, lekarzy, doradców, farmaceutów, emigrantów, pielgrzymów, podróżujących, uciekinierów, wędrowców, żeglarzy, policjantów i terapeutów, młodzieży. Jest patronem miłości. Jest uzdrowicielem chorób i pomocnikiem w smutku, wypędza złe duchy. Uzdrawia ludzi chorych fizycznie, psychicznie, emocjonalnie lub duchowo. Pomaga zwalczyć uzależnienia, doprowadzić do miłości. Leczy zwierzęta i Ziemię, jest patronem działających na rzecz ochrony środowiska.
Ikonografia.
W sztuce wschodniej archanioł przedstawiany jest jako typowy anioł. Jest młodzieńcem bez zarostu, w tunice i chlamidzie lub przeważnie białej szacie. W dłoniach zazwyczaj trzyma berło i glob. Jest często przedstawiany z naczyniem leczniczym w dłoni. W ikonografii rzadko występuje sam. Zwykle wraz z archaniołami Gabrielem i Michałem w okresie wczesnochrześcijańskim i wczesnośredniowiecznym występuje jako postać asystująca przy tronie Chrystusa lub towarzysząca Mu oraz jako obrońca i stróż przeciwko demonom i innym nieszczęściom. Przeważnie archaniołowie przedstawiani są w takich scenach jak Narodzenie Chrystusa oraz Sąd Ostateczny. Pojawia się też w towarzystwie Tobiasza niosącego rybę złowioną w Tygrysie. Trzyma go prawą ręką, w lekko uniesionej lewej ręce trzyma naczynie z lekarstwami.
W sztuce zachodniej atrybutami Rafała są krzyż i laska pielgrzyma. Może to być kaduceusz, symbol zawodu lekarza. Jest przedstawiany jako trzymający dzban z olejem do namaszczenia (uzdrowienie duszy przez sakrament spowiedzi) lub rybę (symbol duszy).
Przedstawiono go na bizantyjskim fresku w kościele San Angelo Carmelitano w Palermo wraz z pozostałymi sześcioma archaniołami. Przy przedstawieniu znajdowało się słowo "medicus", czyli "lekarz".
Okultyzm.
Wzmianka o siedmiu archaniołach pojawiła się w talizmanach z VIII lub IX wieku przypisywanych Auriolusowi, „słudze Bożemu” z północno-zachodniej Hiszpanii. Modlił się do „wszystkich patriarchów Michała, Gabriela, Cecitiela, Uriela, Rafała, Ananiela, Marmoniela”.
Okultyści czasami kojarzą archaniołów na sposób kabalistyczny z różnymi porami roku lub żywiołami, czasem kolorami i planetami. W niektórych systemach magii ceremonialnej opartych na Kabale czterej główni archaniołowie (Gabriel, Michael, Rafael i Uriel) są przywoływani jako strzegący czterech stron świata. Według Rudolfa Steinera cztery archanioły rządzą porami roku. Rafał to wiosna. Jego kolorem jest zielony.
Hermetyczny Zakon Złotego Brzasku w mniejszym rytuale pentagramu podaje inwokację ze słowami: „Przede mną Rafael; Za mną Gabriel; Po mojej prawej stronie Michał; Po mojej lewej ręce Auriel [Uriel]”.

</doc>
<doc id="313803" url="https://pl.wikipedia.org/wiki?curid=313803" title="Sebastian Colloredo">
Sebastian Colloredo

Sebastian Colloredo (ur. 9 września 1987 w Gemona del Friuli) – włoski skoczek narciarski, reprezentant klubu G.S. Fiamme Gialle.
Pierwszy skok oddał w 1993. W 2004 był 8. na mistrzostwach świata juniorów w Strynie, a rok później w Rovaniemi zajął 10. lokatę. Jego najlepszy wynik w Pucharze Świata to ósme miejsce w Lillehammer (3 grudnia 2006). W 2006 startował na igrzyskach olimpijskich w Turynie, nie odniósł jednak większych sukcesów (27. miejsce na skoczni normalnej, 36. na skoczni dużej i 11. w drużynie z Andreą Morassim, Alessio Bolognanim i Davide Bresadolą).
23 listopada 2012 podczas pierwszego w historii mieszanego konkursu drużynowego, inaugurującego sezon 2012/2013 Pucharu Świata w skokach narciarskich Sebastian Colloredo wraz z Eleną Runggaldier, Andreą Morassim i Evelyn Insam zajęli trzecie miejsce, przegrywając z Norwegami i Japończykami.
Jego rekord życiowy wynosi 221 m, a ustanowił go w treningu przed kwalifikacjami do konkursu indywidualnego w Planicy w 2017 i jest byłym rekordem Włoch.
Po sezonie 2018/2019 zakończył karierę sportową.

</doc>
<doc id="313806" url="https://pl.wikipedia.org/wiki?curid=313806" title="Grymuar">
Grymuar



</doc>
<doc id="313807" url="https://pl.wikipedia.org/wiki?curid=313807" title="Harold Perrineau Jr.">
Harold Perrineau Jr.

Harold Perrineau Jr. (Harold Williams, ur. 7 sierpnia 1963 w Nowym Jorku) – amerykański aktor. Występował w serialu telewizyjnym "Zagubieni", gdzie kreuje postać Michaela Dawsona.
Studiował muzykę i teatr w konserwatorium w Shenandoah.
Nagrał piosenkę "Stay Strong", z której dochód ze sprzedaży na iTunes zostanie przekazany fundacji "Bob Woodruff Family Fund for Traumatic Brain" zbierającej pieniądze na rzecz rannych żołnierzy.

</doc>
<doc id="313808" url="https://pl.wikipedia.org/wiki?curid=313808" title="Automatyczna regulacja wzmocnienia">
Automatyczna regulacja wzmocnienia

Automatyczna regulacja wzmocnienia, ARW (ang. "automatic gain control", AGC) – układ samoczynnie regulujący współczynnik wzmocnienia napięciowego wzmacniacza, szeroko stosowany np. w odbiornikach radiowych i telewizyjnych.
Działanie ARW w odbiornikach radiowych polega na zmianie punktu pracy elementu wzmacniającego (lampy lub tranzystora) o zmiennym nachyleniu charakterystyki. W przypadku pogarszania się jakości odbioru sygnału nadawanego punkt pracy przesuwa się w kierunku większego nachylenia charakterystyki, a w przypadku polepszenia się odbioru sygnału nadawczego – w kierunku mniejszego nachylenia charakterystyki. Zmiany jakości odbieranego sygnału spowodowane są zmianami warunków rozchodzenia się fal elektromagnetycznych.

</doc>
<doc id="313812" url="https://pl.wikipedia.org/wiki?curid=313812" title="Kobierniki (województwo mazowieckie)">
Kobierniki (województwo mazowieckie)

Kobierniki – wieś w Polsce położona w województwie mazowieckim, w powiecie płockim, w gminie Stara Biała.
Wieś szlachecka położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.
Urodził się tu Bronisław Chojnacki (ur. 14 grudnia 1895, zm. 6 lutego 1955 w Sierpcu) – polski nauczyciel, działacz społeczny, polityk, poseł na Sejm w II RP.

</doc>
<doc id="313815" url="https://pl.wikipedia.org/wiki?curid=313815" title="Malcolm David Kelley">
Malcolm David Kelley

Malcolm David Kelley (ur. 12 maja 1992 w Bellflower) – amerykański raper, piosenkarz, autor tekstów i aktor. 
Odtwórca roli Waltera „Walta” Lloyda (syna Michaela Dawsona) w pierwszym sezonie serialu ABC "Zagubieni" (2004–2009), za którą w 2006 otrzymał Young Artist Award.
Życiorys.
Urodził się w w Bellflower w Kalifornii. Spędził pierwsze 11 miesięcy swojego życia w kalifornijskim systemie opieki zastępczej i został adoptowany w 1993 przez Patricię i Gary’ego Kelleyów. Wychowywał się z siostrą Sydney. Był sam w domu, gdy dom jego rodziny w Kalifornii był celem próby włamania w 2010.
Mając 5 lat brał udział w reklamach, zanim dostał role w serialach telewizyjnych i filmach. Debiutował na kinowym ekranie jako 7–letni Antwone Quenton „Fish” Fisher w dramacie biograficznym Denzela Washingtona "Antwone Fisher" (2002). W kwietniu 2006 na łamach magazynu „Teen People” znalazł się na liście 20. nastolatków, którzy zmienią świat, odzwierciedlający jego pracę z grupą rzeczników maltretowanych i zaniedbywanych dzieci.
W 2012 Kelley i jego były kolega z planu serialu "Gigantic", Tony Oller, utworzyli popowy duet MKTO. Podpisali kontrakt z Columbia Records. W 2013 Kelley nagrał wspólnie z Celine Dion piosenkę „Save Your Soul” na płytę "Loved Me Back to Life". Ale ich wersja w duecie znalazła się tylko na winylowej wersji albumu.

</doc>
<doc id="313821" url="https://pl.wikipedia.org/wiki?curid=313821" title="Jowisz, Merkury i Cnota">
Jowisz, Merkury i Cnota

Jowisz, Merkury i Cnota () – obraz autorstwa Dossa Dossiego, znajdujący się w sali "Pod Planetami" w Zamku Królewskim na Wawelu.
Historia.
Obraz powstał około 1524 roku na zlecenie księcia Ferrary Alfonsa d’Este. W XVII wieku znajdował się w pałacu księcia Lodovica Widmanna w Wenecji, a w połowie XIX wieku w kolekcji wdowy po Michelangelu Barbinim. Następnie własność Daniela Penthera (wiedeńskiego malarza i kolekcjonera); w 1888 roku obraz zakupił Karol Lanckoroński. W czasie II wojny światowej obraz zarekwirowali Niemcy. Odzyskali go Amerykanie i przekazali do Kunsthistorisches Museum w Wiedniu. Przez lata ród Lanckorońskich herbu Zadora próbował odzyskać między innymi i ten obraz. Pod koniec 1999 sąd austriacki uznał prawa Lanckorońskich do utraconych dzieł. W roku 2002 dzieło zostało przekazane przez Karolinę Lanckorońską oraz Fundację Lanckorońskich Zamkowi Królewskiemu na Wawelu.
Kompozycja.
Akcja kompozycji rozgrywa się na obłoku. Znajdujący się za plecami malującego motyle Jowisza Merkury przytyka palec do ust, dając tym samym do wiadomości klęczącej za nim Cnocie, aby nie przeszkadzała malarzowi.

</doc>
<doc id="313828" url="https://pl.wikipedia.org/wiki?curid=313828" title="PZL I-22 Iryda">
PZL I-22 Iryda

PZL I-22 Iryda, PZL M93 Iryda, PZL M96 Iryda – polski dwumiejscowy, dwusilnikowy, samolot odrzutowy, górnopłat szkolno-bojowy.
Prace nad Irydą rozpoczęto w 1976 roku w ramach projektu opracowania następcy rodzimego samolotu szkolno-treningowego TS-11 Iskra. Program został opóźniony, częściowo ze względu na początkową niedostępność silników turboodrzutowych PZL K-15. Po raz pierwszy prototyp został oblatany 3 marca 1985 r. Polskie Siły Powietrzne otrzymały pierwsze Irydry z silnikiem K-15 w maju 1995 r. Dostawy samolotów były skomplikowane ze względu na spory dotyczące kosztów i osiągów, co doprowadziło do wielu zmian polityki i czasowego uziemienia samolotu; krytykę podsycił śmiertelny wypadek Irydy 24 stycznia 1996 r.
W 1996 roku podpisano umowę na modernizację istniejącego samolotu do nowego standardu, którego testy w locie rozpoczęto w następnym roku. Jednak stosunki między PZL Mielec a MON pogorszyły się do takiego stopnia, że wszczęto postępowanie prawne. Pod koniec lat 90. wycofano wsparcie rządu polskiego dla programu, a nieliczne egzemplarze dostarczonych samolotów trafiły do muzeów lotniczych lub magazynu. Mimo prób reaktywowania programu przez PZL Mielec nie wpłynęły żadne zamówienia na samolot od rządu polskiego lub klientów zagranicznych (choć przez pewien czas samolotem były zainteresowane Indie).
Historia.
W 1976 r. w Instytucie Lotnictwa rozpoczęto prace nad projektem wstępnym samolotu, mającego zastąpić TS-11 Iskra. Projekt wstępny zakończono w 1978, a samolot otrzymał oznaczenie I-22 Iryda. Funkcję Głównego Konstruktora pełnił inż. Ryszard Orłowski. W 1979 r. obowiązki Głównego Konstruktora samolotu przejął dr inż. Alfred Baron, a funkcję zastępcy głównego konstruktora do spraw awioniki i systemów elektrycznych inż. Krzysztof Kunachowicz.
W 1980 r. ostatecznie zatwierdzono projekt, a w dwa lata później w Mielcu rozpoczęto budowę prototypów. Pierwszy lot płatowca z silnikami SO-3W22 odbył się 3 marca 1985 (pilot doświadczalny inż Ludwik Natkaniec). W programie prób samolotu brali udział: Ludwik Natkaniec (szef zespołu pilotów), inż. Henryk Bronowicki, Zbigniew Nowakowski, mjr pil. Jerzy Bachta. Podczas prób flatterowych 30 stycznia 1987 r. zginął mjr pil. Jerzy Bachta (pośmiertnie awansowany do stopnia ppłk.). Niedługo później Głównym Konstruktorem został mgr inż. Włodzimierz Gnarowski, a jego zastępcą Jan Lewczuk.
22 grudnia 1992 oblatano wersję Iryda M93K, z silnikami PZL K-15, a 25 kwietnia 1994 M93V z silnikami Rolls Royce Viper 545. Oznaczenie samolotu zmieniono na PZL M93 „Iryda”. W maju 1994 zastosowano nową awionikę firmy Sagem. W 1997 powstała wersja M96, z przebudowanym skrzydłem (z klapami Fowlera i usterzeniem oraz awioniką firmy Sextant Avionique), którą oblatano 16 sierpnia 1997. Wszystkie pierwsze loty prototypów wykonał pilot doświadczalny Instytutu Lotnictwa, inż. Ludwik Natkaniec.
W ramach projektu budowy polskiego samolotu szkolno-bojowego zrealizowano największy w historii polskiej techniki lotniczej program badań zmęczeniowych głównych zespołów struktury nośnej samolotu.
Służba.
24 października 1992 roku, minister stanu w Kancelarii Prezydenta Lecha Wałęsy, Jerzy Milewski, minister przemysłu i handlu Wacław Niewiarowski, dowódca Wojsk Lotniczych i Obrony Powietrznej Jerzy Gotowała oraz zarządca komisaryczny PZL Mielec Stanisław Żmuda podpisali w Mielcu porozumienie o przekazaniu wojsku pierwszych dwóch egzemplarzy samolotu. W latach 1992–1996 w 58 lotniczym pułku szkolnym użytkowano 8 egzemplarzy samolotu Iryda. Łącznie na linii montażowej znalazło się 19 Iryd, ale nie wszystkie zostały ukończone.
Polski samolot był obiektem zainteresowania Indyjskich Sił Powietrznych, które poszukiwały nowej maszyny szkolno-treningowej z napędem odrzutowym. Indie miały bardzo dobre doświadczenia z eksploatacji samolotu TS-11 Iskra. Delegacja indyjskiego Ministerstwa Obrony pod przewodnictwem sekretarza stanu ds obrony Harina Pathaka, odwiedziła Polskę w dniach 5–9 lipca 2002 roku, wśród dyskutowanych tematów, była również poruszona kwestia potencjalnego transferu technologii produkcji polskiego samolotu do Indii.
Irydy muzealne.
Zezłomowany został jedynie egzemplarz do badań statycznych. Pozostałe trafiły do muzeów lotniczych lub magazynu.
Maszynę o numerze bocznym 301 przekazano w 2006 roku do Instytutu Technicznego Wojsk Lotniczych w Warszawie. Jest to jedyny w pełni sprawny i zdolny do lotu egzemplarz tego samolotu. Nie jest używany ze względu na brak zezwoleń i certyfikatów.
Maszyna o numerze 204 jest eksponowana w Muzeum Wojska Polskiego w Warszawie, zaś samolot z numerem 202 trafił na plac lotniska Radom-Sadków. Egzemplarz 0304 przekazano do skansenu Kutno-Sklęczki, 0302 do
Muzeum Broni w Witoszowie Górnym koło Świdnicy, samoloty 0105 i 0306 do Państwowej Wyższej Szkoły Zawodowej w Chełmie (jeden wystawiony jest na lotnisku Uczelni w Depułtyczach Królewskich pod Chełmem), 0401 znalazł się na wystawie w PZL Mielec, 0104 w Muzeum Sił Powietrznych przy LAW w Dęblinie, zaś 0406 w Centrum Szkolenia w Częstochowie (obecnie eksponat w jednostce w Łasku). Samolot o numerze 0305 znajduje się na ekspozycji zewnętrznej w Muzeum Lotnictwa Polskiego w Krakowie. W 22. Bazie Lotnictwa Taktycznego w Malborku znajduje się egzemplarz o numerze 0202.
Eksponowanych jest łącznie 10 lub 11 samolotów seryjnych i 4 prototypy.
Uzbrojenie.
Uzbrojeniem stałym samolotu I-22 było dwulufowe działko GSz-23Ł kalibru 23 mm zabudowane pod kadłubem. Zapas amunicji do działka wynosił 200 naboi.
Pod skrzydłami cztery belki UBP-I-22 o nośności 500 kg każda. Maksymalny udźwig samolotu z silnikami K-5 wynosi 1100–1200 kg, z silnikami K-15 – 1800 kg. Podwieszane mogły być bomby lotnicze P-50, FAB-100, OFAB-100M (pojedynczo lub po cztery na belce wielozamkowej MBD2-67U), FAB-250TS, FAB-250 M-46, ZAB-250-200, FAB-500-400, FAB-500 M-62, wyrzutnie npr S-5 kalibru 57 mm typu Mars-2 (4), Mars-4 (8), UB-16 (16) lub UB-32 (32 npr), wyrzutnie npr S-8 kalibru 82 mm typu B-8M (20npr), pociski powietrze-powietrze typu R-3S i R-60, zasobniki strzeleckie z działkami GSz-23 typu UPK-23-250, lub z karabinem maszynowym Zeus-1. Możliwe było także przenoszenie zasobnika rozpoznawczego Saturn.

</doc>
<doc id="313831" url="https://pl.wikipedia.org/wiki?curid=313831" title="Dosso Dossi">
Dosso Dossi

Dosso Dossi, właściwie Giovanni di Niccolò de Luteri (ur. 1490, zm. 1542) – renesansowy malarz z Ferrary, reprezentant szkoły ferraryjskiej z XVI w.
Życiorys.
Brakuje dokładnych informacji o młodości Dosso, nie ma nawet dokładnych źródeł o roku jego urodzenia. Pierwsze wzmianki o nim pochodzą z 1512 r., gdy artysta pracował w Mantui przy dekoracji pałacu Gonzagów. Później przeniósł się do Ferrary, gdzie działał przez większą część życia. Pracował na dworze d'Estich, gdzie współpracował z poetą Ariostem przy wymyślaniu rozrywek dla dworu. Ariosto wymienił go jako jednego z dziewięciu najwybitniejszych żyjących malarzy w swoim poemacie "Orland szalony". Pod koniec życia coraz częściej malował z młodszym, mniej uzdolnionym bratem Battistą, ale brakuje wystarczających danych, by stwierdzić indywidualny wkład brata w twórczość Dosso.
Twórczość.
Malował obrazy o tematyce mitologicznej i religijnej, portrety, obrazy ołtarzowe i dekoracje freskowe. Ogromny wpływ na jego twórczość miały obrazy Giorgionego i Tycjana, których mógł poznać osobiście na dworze Alfonsa d'Este – największego mecenasa sztuki ówczesnych czasów. Twórczość Dossiego charakteryzują bardzo osobiste nawiązania do świata fantastycznego, mnogość alegorii, bogactwo dobrze dobranych barw. Do swoich prac wprowadził pejzaż będący kontynuacją pasterskiej tradycji Giorgionego i Tycjana. Współcześni Dossiemu określali jego sztukę mianem ekscentrycznej i nieszablonowej.

</doc>
<doc id="313832" url="https://pl.wikipedia.org/wiki?curid=313832" title="Giovanni di Niccolò de Luteri">
Giovanni di Niccolò de Luteri



</doc>
<doc id="313833" url="https://pl.wikipedia.org/wiki?curid=313833" title="Ben Bot">
Ben Bot

Bernard Rudolf (Ben) Bot, (ur. 21 listopada 1937 w Dżakarcie) – holenderski polityk, prawnik i dyplomata, w latach 2003–2007 minister spraw zagranicznych.
Życiorys.
Absolwent prawa na Uniwersytecie w Lejdzie (1961). Kształcił się także w Haskiej Akademii Prawa Międzynarodowego, a następnie w Harvard Law School w Cambridge, działającej w ramach Uniwersytetu Harvarda.
Pracował w holenderskim ministerstwie spraw zagranicznych od 1963 do końca 2002. W latach 1964–1970 był drugim sekretarzem w stałym przedstawicielstwie Holandii przy Wspólnotach Europejskich. Następnie pełnił funkcję pierwszego radcy w ambasadzie w Buenos Aires w Argentynie (do 1973) i pierwszego sekretarza oraz szefa sekcji konsularnej w ambasadzie w Berlinie Wschodnim w Niemieckiej Republice Demokratycznej. W okresie od 1976 do 1982 był urzędnikiem w MSZ w Hadze, później do 1986 był zastępcą stałego przedstawiciela przy Sojuszu Północnoatlantyckim w Brukseli.
Od 1986 do 1989 zajmował stanowisko ambasadora Holandii w Turcji. Następnie do 1992 pełnił funkcję sekretarza generalnego ministerstwa spraw zagranicznych. W 1992 został mianowany stałym przedstawicielem Holandii (w randze ambasadora) przy Unii Europejskiej w Brukseli. Sprawował tę funkcję przez ponad dziesięć lat do końca 2002. Następnie odszedł z dyplomacji, zostając partnerem w przedsiębiorstwie konsultingowym.
Członek Apelu Chrześcijańsko-Demokratycznego. 3 grudnia 2003, po wyborze Jaapa de Hoop Scheffera na stanowisko sekretarza generalnego NATO, Ben Bot został powołany na urząd ministra spraw zagranicznych w drugim rządzie premiera Jana Petera Balkenende. Pełnił tę funkcję do 22 lutego 2007, kiedy to nowym ministrem w kolejnym gabinecie został Maxime Verhagen. Od 4 do 31 grudnia 2003 był też przewodniczącym OBWE. Po odejściu z rządu powrócił do działalności w branży doradczej.

</doc>
<doc id="313834" url="https://pl.wikipedia.org/wiki?curid=313834" title="Ian Somerhalder">
Ian Somerhalder

Ian Joseph Somerhalder (ur. 8 grudnia 1978 w Covington) – amerykański aktor telewizyjny i producent filmowy, model.
Największy rozgłos uzyskał dzięki roli wampira Damona Salvatore w serialu "Pamiętniki wampirów" ("The Vampire Diaries").
Życiorys.
Wczesne lata.
Urodził się jako drugie z trójki dzieci Edny, masażystki, i Roberta Somerhaldera, niezależnego wykonawcy budowy McMahonów. Wychowywał się ze starszym bratem Robertem i młodszą siostrą Robyn. Uczęszczał do Mandeville High School, szkoły publicznej w Mandeville, w stanie Luizjana. Ukończył St. Paul’s School w rodzinnym Covington w Luizjana. W wieku 10 lat rozpoczął karierę modela w agencji Ford. W wieku od 10 do 13 lat prezentował się na pokazie letnim w Nowym Jorku, Paryżu, Mediolanie i Londynie. Reklamował bieliznę projektantów, takich jak Calvin Klein, Dolce &amp; Gabbana, Versace, Guess i Gucci. Podpisał kontrakt z agencją DNA Models. W wieku 17 lat zdecydował się na aktorstwo.
Kariera.
Po gościnnym występie w serialu "Miasto na luzie" ("The Big Easy", 1997) wystąpił w komedii Woody'ego Allena "Celebrity" (1998) u boku Melanie Griffith, Kennetha Branagha, Winony Ryder, Charlize Theron i Leonarda DiCaprio. 
Był obsadzony także w serialach: CBS "Nowe wcielenie" ("Now and Again", 1999) z Erikiem Close, "Młodzi Amerykanie" ("Young Americans", 2000) z Kate Bosworth, CBS ' ("C.S.I.: Crime Scene Investigation", 2002), NBC "Prawo i bezprawie" ("Law &amp; Order: Special Victims Unit", 2003) i CBS ' ("CSI: Miami", 2003).
Sympatię telewidzów zdobył rolą Adama Knighta w serialu Warner Bros. "Tajemnice Smallville" ("Smallville", 2004) i jako Boone Carlyle, przyrodni brat Shannon Rutherford w serialu ABC "Zagubieni" ("Lost", 2004–2007). W telefilmie przygodowym "Marco Polo" (2007) wcielił się w tytułową postać historycznego weneckiego kupca i podróżnika. 
W 2005 wystąpił na off-Broadwayu jako Matt w komedii "Dog Sees God: Confessions of a Teenage Blockhead" z Elizą Dushku.
W latach 2009-2017 grał główną rolę w serialu The Vampire Diaries jako Damon Salvatore.
Życie prywatne.
26 kwietnia 2015 poślubił aktorkę Nikki Reed. 25 lipca 2017 urodziła się ich córka Bodhi Soleil Reed Somerhalder.

</doc>
<doc id="313835" url="https://pl.wikipedia.org/wiki?curid=313835" title="PZL M-93 Iryda">
PZL M-93 Iryda



</doc>
<doc id="313836" url="https://pl.wikipedia.org/wiki?curid=313836" title="PZL M-96 Iryda">
PZL M-96 Iryda



</doc>
<doc id="313837" url="https://pl.wikipedia.org/wiki?curid=313837" title="I-22">
I-22



</doc>
<doc id="313839" url="https://pl.wikipedia.org/wiki?curid=313839" title="M-93">
M-93



</doc>
<doc id="313841" url="https://pl.wikipedia.org/wiki?curid=313841" title="M-96">
M-96



</doc>
<doc id="313843" url="https://pl.wikipedia.org/wiki?curid=313843" title="Jozias van Aartsen">
Jozias van Aartsen

Jozias Johannes van Aartsen (ur. 25 grudnia 1947 w Hadze) – holenderski polityk i urzędnik państwowy, w latach 2006–2008 lider Partii Ludowej na rzecz Wolności i Demokracji (VVD), od 1994 do 1998 minister rolnictwa, w latach 1998–2002 minister spraw zagranicznych, burmistrz Hagi.
Życiorys.
Kształcił się na wydziale prawa Vrije Universiteit Amsterdam, jednak studiów nie ukończył. Zaangażował się w działalność polityczną w ramach Partii Ludowej na rzecz Wolności i Demokracji, w 1970 został etatowym pracownikiem VVD. Był zatrudniony we frakcji tego ugrupowania w Tweede Kamer oraz jako dyrektor związanej z nią fundacji. Od 1979 do 1983 kierował biurem sekretarza generalnego ministerstwa spraw wewnętrznych, następnie był zastępcą sekretarza generalnego tego resortu (do 1985) i sekretarzem generalnym (do 1994).
Z rekomendacji swojego ugrupowania wchodził w skład rządów Wima Koka. Od sierpnia 1994 do sierpnia 1998 sprawował urząd ministra rolnictwa, po czym do lipca 2002 pełnił funkcję ministra spraw zagranicznych. W 1998, 2002 i 2003 wybierany na posła do Tweede Kamer. W latach 2003–2006 przewodniczył klubowi deputowanych Partii Ludowej na rzecz Wolności i Demokracji, a od 2004 był jednocześnie liderem tego ugrupowania. W 2006 w roli tej został zastąpiony przez Marka Rutte.
W marcu 2008 Jozias van Aartsen objął urząd burmistrza Hagi. Sprawował go do marca 2017. W tym samym roku został czasowo królewskim komisarzem dla prowincji Drenthe, od 2017 do 2018 był pełniącym obowiązki burmistrza Amsterdamu.
W 2002 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="313844" url="https://pl.wikipedia.org/wiki?curid=313844" title="Zygmunt Luksemburczyk">
Zygmunt Luksemburczyk



</doc>
<doc id="313847" url="https://pl.wikipedia.org/wiki?curid=313847" title="Ferenc Somogyi">
Ferenc Somogyi

 
Ferenc Somogyi [] (ur. 1 września 1945 w Hartkirchen) – węgierski polityk, dyplomata, minister spraw zagranicznych Węgier.
Jest członkiem Węgierskiej Partii Socjalistycznej, od 2004 do 2006 sprawował funkcję ministra spraw zagranicznych Węgier. Poprzednio był zastępcą ambasadora Węgier przy Organizacji Narodów Zjednoczonych w latach 80., w czasie rządów komunistycznych. Pod koniec 2007 został powołany na stanowisko ambasadora w Stanach Zjednoczonych.

</doc>
<doc id="313850" url="https://pl.wikipedia.org/wiki?curid=313850" title="Urząd Patentowy Rzeczypospolitej Polskiej">
Urząd Patentowy Rzeczypospolitej Polskiej

Urząd Patentowy Rzeczypospolitej Polskiej – centralny organ administracji rządowej utworzony 28 grudnia 1918 r., właściwy w sprawach z zakresu własności przemysłowej. Zadania i organizacja UPRP zostały określone w ustawie z dnia 30 czerwca 2000 r. Prawo własności przemysłowej (art. 259-2651).
Siedziba Urzędu Patentowego RP znajduje się przy al. Niepodległości 188/192 w Warszawie.
Zadania Urzędu.
Do zadań Urzędu Patentowego należy w szczególności:
Budżet, zatrudnienie i wynagrodzenia.
Wydatki i dochody Urzędu Patentowego RP są realizowane w części 61 budżetu państwa. Główne źródło dochodów stanowią wpływy z tytułu opłat za zgłoszenia i ochronę własności przemysłowej.
W 2017 wydatki Urzędu wyniosły 57,26 mln zł, a dochody 75,96 mln zł. Przeciętne zatrudnienie w przeliczeniu na pełne etaty wyniosło 522 osoby, a średnie miesięczne wynagrodzenie brutto 6309 zł.
W ustawie budżetowej na 2018 wydatki Urzędu Patentowego zaplanowano w wysokości 55,7 mln zł, a dochody 68 mln zł.

</doc>
<doc id="313851" url="https://pl.wikipedia.org/wiki?curid=313851" title="Małe Ciche">
Małe Ciche

Małe Ciche – wieś podhalańska w Polsce położona w województwie małopolskim, w powiecie tatrzańskim, w gminie Poronin. W latach 1975–1998 miejscowość administracyjnie należała do województwa nowosądeckiego.
Położenie miejscowości.
Małe Ciche znajduje się około 5 kilometrów na południe od Poronina i 3 kilometry na wschód od Murzasichla (ścieżką przez las). Położone jest na obszarze Pogórza Bukowińskiego, na wysokości około 830–860 m n.p.m., tuż pod Tatrami, w dolinie Filipczańskiego Potoku. W grzbiecie Zgorzeliskowego Działu wznoszącym się od północno-wschodniej strony nad Małym Cichem wyróżniają się wierzchołki Wierch Zgorzelisko (1106 m) i Zadni Wierch (1062 m), pomiędzy którymi znajduje się duża Polana Zgorzelisko.
Opis miejscowości.
Miejscowość zamieszkana jest przez około 850 mieszkańców. We wsi znajduje się drewniany kościół św. Józefa z końca lat 60. XX wieku, należący do parafii w Małym Cichem prowadzonej przez dominikanów.
W roku 2005 we wsi oddano do użytku Stację Narciarską z Małego Cichego na polanę Zgorzelisko.

</doc>
<doc id="313856" url="https://pl.wikipedia.org/wiki?curid=313856" title="Clark">
Clark

Miejsca w USA.
Miejscowości w USA:
Gminy w USA:
Hrabstwa w USA:
Inne miejsca:

</doc>
<doc id="313860" url="https://pl.wikipedia.org/wiki?curid=313860" title="Ursula Plassnik">
Ursula Plassnik

Ursula Plassnik, (ur. 23 maja 1956 w Klagenfurt am Wörthersee) – austriacka polityk, prawniczka i dyplomata pochodzenia słoweńskiego, minister spraw zagranicznych w latach 2004–2008, posłanka do Rady Narodowej XXIII i XXIV kadencji.
Życiorys.
Pochodzi z austriackiego regionu Karyntia, dorastała w rodzinie Słoweńców karynckich. Od 1971 do 1972 była studentką Foxcroft School w Middleburgu w stanie Wirginia. W 1977 ukończyła prawo na Uniwersytecie Wiedeńskim, a w 1980 studia podyplomowe w Kolegium Europejskim w Brugii.
Od 1980 zatrudniona w ramach Ministerstwa Spraw Zagranicznych, obejmowała różne stanowiska w ramach austriackiej dyplomacji. W 1997 została poproszona przez wicekanclerza Wolfganga Schüssela, aby została szefem jego gabinetu. W 2000 odrzuciła propozycję pracy w Radzie Europy, pozostając w Austrii i obejmując stanowisko szefa urzędu kanclerza w pierwszym rządzie Wolfganga Schüssela. Pełniła tę funkcję do stycznia 2004, kiedy to została mianowana ambasadorem Austrii w Szwajcarii.
20 października 2004 objęła stanowisko ministra spraw zagranicznych w drugim rządzie Wolfganga Schüssela. Zastąpiła Benitę Ferrero-Waldner, która została komisarzem europejskim. 1 marca 2007 w rządzie Alfreda Gusenbauera przeszła na funkcję ministra spraw zagranicznych i europejskich. 2 grudnia 2008 na stanowisku zastąpił ją Michael Spindelegger.
W 2006 i 2008 z ramienia Austriackiej Partii Ludowej była wybierana na posłankę do Rady Narodowej. W 2011 była wśród kandydatów na sekretarza generalnego Organizacji Bezpieczeństwa i Współpracy w Europie. Objęcie tej funkcji stało się niemożliwe ze względu na sprzeciw Turcji. W tym samym roku powołana na ambasadora Austrii we Francji, placówkę tę objęła w sierpniu 2011.
Odznaczona Wielką Złotą na Wstędze Odznaką Honorową za Zasługi dla Republiki Austrii, Krzyżem Wielkim Orderu Zasługi Republiki Włoskiej oraz Krzyżem Wielkim Orderu Gwiazdy Polarnej.

</doc>
<doc id="313861" url="https://pl.wikipedia.org/wiki?curid=313861" title="Smocza Jama w Krakowie">
Smocza Jama w Krakowie



</doc>
<doc id="313862" url="https://pl.wikipedia.org/wiki?curid=313862" title="Kalendarium historii radia">
Kalendarium historii radia

Historia radia na świecie – kalendarium
Louis de Broglie:

</doc>
<doc id="313864" url="https://pl.wikipedia.org/wiki?curid=313864" title="Suche (Laliki)">
Suche (Laliki)

Suche – część wsi Laliki w Polsce, położona w województwie śląskim, w powiecie żywieckim, w gminie Milówka.
W latach 1975–1998 Suche administracyjnie należało do województwa bielskiego.
Nieopodal niego znajduje się Szklanówka.

</doc>
<doc id="313866" url="https://pl.wikipedia.org/wiki?curid=313866" title="Roraima">
Roraima



</doc>
<doc id="313868" url="https://pl.wikipedia.org/wiki?curid=313868" title="Paź królowej">
Paź królowej

Paź królowej ("Papilio machaon") – gatunek motyla dziennego z rodziny paziowatych (Papilionidae). Ma żółte ubarwienie skrzydeł z czarnymi i niebieskimi wzorami. Zamieszkuje całą Europę, Azję i północną Afrykę.
Występują następujące podgatunki pazia królowej:
Łacińska nazwa rodzajowa oznacza „motyl” i pochodzi być może od francuskiego "papilion" () lub od wyspy Pafos, a łaciński epitet gatunkowy pochodzi od postaci z mitologii greckiej – Machaona.
Wygląd.
Ciało smukłe, mała głowa. Czułki są zakończone niewielkim zgrubieniem – (buławką). Na przednich nogach posiada długie włoski, skrzydła są opatrzone ogonkami. Długość skrzydła samców to ok. 3,4 cm. Skrzydła są żółte, z czarnymi i niebieskimi wzorami, dwiema czerwonymi kropkami przy końcu wewnętrznej ich krawędzi. Ich rozpiętość to 60-80 mm. Motyle pokolenia wiosennego są jasnożółte, pokolenia późnoletniego - większe i ciemniejsze. Dymorfizm płciowy niewyraźny. Jajeczka są kuliste, składane pojedynczo rozwijają się 8-10 dni.
Występowanie.
W Polsce występują dwa pokolenia: I w maju, II w sierpniu. Gatunek prawie kosmopolityczny, występuje na większości terytorium Europy i Azji. Zasiedla także północną Afrykę. W Polsce żyje wszędzie, z wyjątkiem wysokich gór. Młoda gąsienica jest czarna z czerwonymi brodawkami i dużą plamą na grzbiecie. Z biegiem czasu staje się zielona, ma czarne pierścienie, na każdy znajduje się sześć pomarańczowych plam.
Środowisko.
Otwarte tereny, od wybrzeży morskich, po góry do wysokości 2000 m. Na wyższych stanowiskach występuje głównie podczas lata. Preferuje wówczas suche i nasłonecznione stoki oraz skałki. Często spotykany w ogrodach w których rosną rośliny z rodziny baldaszkowatych (np. marchew zwyczajna, koper, kminek).
Tryb życia i odżywianie się imago.
Jedno pokolenie na północy Europy rozwija się między czerwcem a sierpniem. Podczas gorącego lata, na południu kontynentu występują z reguły dwie, a w północnej Afryce nawet trzy generacje. Dojrzały motyl żyje kilka tygodni, ginie zwykle po zapłodnieniu i złożeniu jaj. Imago pobiera mało pokarmu, zjada małe ilości nektaru i rosy. Zdarza się, że paź królowej siada na solniskach czy odchodach zwierzęcych, aby pobrać substancje mineralne.
Tryb życia i odżywianie się gąsienicy.
Dwa pokolenia: od maja do czerwca i od sierpnia do września. Przemiana od gąsienicy do poczwarki trwa 6-7 tygodni, a rozwój poczwarki 2-24 tygodnie. Zimuje poczwarka. Gąsienice pazia królowej zjadają liście roślin baldaszkowatych, takich jak dzika i ogrodowa marchew, koper, biedrzeniec, kminek i pietruszka. Żywią się również rutą zwyczajną ("Ruta graveolens"), dyptamem jesionolistnym ("Dictamnus albus"), goryszem błotnym ("Peucedanum palustre"), goryszem sinym ("Peucedanum cervaria"), goryszem pagórkowatym ("Peucedanum oreoselinum"), przewiercieniem sierpowatym ("Bupleurum falcatum L."), sierpnicą pospolitą ("Falcaria vulgaris Bernh.").
Gęstość zasiedlenia.
Był niegdyś bardzo licznym motylem (jego gąsienice żerują na bardzo pospolitych roślinach baldaszkowatych), ale wskutek nowoczesnego rolnictwa i działalności kolekcjonerów, w niektórych miejscach niemal wyginął.
Filatelistyka.
Poczta Polska wyemitowała 14 października 1967 r. znaczek pocztowy przedstawiający pazia królowej o nominale 20 gr, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r.. Kolejny raz paź królowej pojawił się na znaczku w serii "Motyle z kolekcji Instytutu Zoologii PAN w Warszawie", wyemitowanej 16 listopada 1991. Autorem projektu znaczka o nominale 1000 zł był Ovidiu Oprescu. Wydrukowano 2.500.000 sztuk. Znaczek pozostawał w obiegu do 15 stycznia 1994.

</doc>
<doc id="313870" url="https://pl.wikipedia.org/wiki?curid=313870" title="Kochanowski">
Kochanowski



</doc>
<doc id="313873" url="https://pl.wikipedia.org/wiki?curid=313873" title="Gerd Müller">
Gerd Müller

Gerhard „Gerd” Müller (ur. 3 listopada 1945 w Nördlingen, zm. 15 sierpnia 2021 w Wolfratshausen) – niemiecki piłkarz, występował na pozycji środkowego napastnika. W latach 1966–1974 reprezentant Niemiec, złoty medalista Mistrzostw Świata 1974 i Mistrzostw Europy 1972, brązowy medalista Mistrzostw Świata 1970. Król strzelców Mistrzostw Świata 1970 i Mistrzostw Europy 1972.
Przez większą część kariery był związany z Bayernem Monachium, z którym kilkukrotnie sięgał po mistrzostwo Niemiec, Puchar Niemiec i Puchar Europy Mistrzów Klubowych. Grając w barwach tego klubu w Bundeslidze i Pucharze Niemiec ustanowił liczne, w większości do dziś niepobite rekordy, jak np. najskuteczniejszego zawodnika w historii Bundesligi (365 goli) i w historii Pucharu Niemiec (78 goli). Wielokrotnie też, w rozgrywkach ligowych, w Pucharze Niemiec i w Pucharze Europy Mistrzów Klubowych, zostawał królem strzelców. 
Müller został laureatem wielu prestiżowych wyróżnień, m.in. Złotej Piłki w 1970 roku, Europejskiego Złotego Buta w 1970 i w 1972 oraz Orderu zasługi FIFA w 1998 roku. Znalazł się także na sporządzonej w 2004 liście FIFA 100. Z powodu nieprzeciętnych osiągnięć nadano mu przydomek "Bomber der Nation" (pol. „Bombowiec narodu”). Uważany jest za jednego z najlepszych napastników w historii piłki nożnej.
Życie prywatne.
Gerd Müller urodził się 3 listopada 1945 w Nördlingen, ówcześnie leżącym w amerykańskiej strefie okupacyjnej Niemiec. Był najmłodszym z pięciorga dzieci Johanna Heinricha Müllera (zm. 1963) i Christiny Karoline z domu Jung (zm. 1983).
W październiku 1965 poznał w Monachium młodszą o cztery lata Ursulę „Uschi” Ebenböck. Kilka lat później Uschi została zarówno jego żoną, jak i menedżerką. Miał z nią urodzoną w 1971 córkę Nicole.
Kariera piłkarska.
Kariera klubowa.
Gerd Müller karierę seniorską rozpoczął w lipcu 1963 w klubie TSV 1861 Nördlingen, w którym przez poprzednie trzy lata grał na poziomie juniorskim. W lipcu następnego roku został piłkarzem Bayernu Monachium. W barwach tego klubu Müller czterokrotnie został mistrzem Niemiec (lata 1969, 1972, 1973 i 1974), czterokrotnie zdobywał Puchar Niemiec (lata 1966, 1967, 1969 i 1971), trzykrotnie Puchar Europy Mistrzów Klubowych (lata 1974, 1975 i 1976), a także jednokrotnie Puchar Interkontynentalny (w 1976 roku) i Puchar Zdobywców Pucharów (w 1967 roku).
Jako zawodnik Bayernu Müller strzelił łącznie 398 bramek w 453 meczach. W największym stopniu osiągnięcie to wypracował podczas występów w Bundeslidze, w której w 427 spotkaniach zdobył 365 goli. W rozgrywkach ligowych siedmiokrotnie zostawał królem strzelców (lata 1967, 1969, 1970, 1972, 1973, 1974 i 1978), ponadto cztery razy uzyskiwał ten tytuł w Pucharze Europy Mistrzów Klubowych (lata 1973, 1974, 1975 i 1977) i trzy razy w Pucharze Niemiec (lata 1967, 1969 i 1971). Podczas gry w Bundeslidze i Pucharze Niemiec Gerd Müller ustanowił liczne rekordy, z których większość przetrwała do dziś, m.in. najskuteczniejszego zawodnika w historii (365 goli), najskuteczniejszego zawodnika w historii w meczach wyjazdowych przeciwko jednej drużynie (11 goli w meczu przeciwko FC Schalke 04), najskuteczniejszego zawodnika w historii z dwoma i więcej golami w jednym meczu (87 meczów) oraz najskuteczniejszego zawodnika w historii Pucharu Niemiec (78 goli). 
W 1979 odszedł z Bayernu Monachium i wyjechał do Stanów Zjednoczonych, gdzie najpierw – w okresie od lipca 1979 do grudnia 1980 – grał w klubie Fort Lauderdale Strikers występującym w North American Soccer League (NASL), a następnie – od stycznia 1981 do czerwca 1982 – był piłkarzem drużyny Smiths Brothers Lounge. 
Kariera reprezentacyjna.
12 października 1966 Gerd Müller zadebiutował w reprezentacji Niemiec meczem z Turcją w Ankarze. Karierę reprezentacyjną zakończył po meczu finałowym Mistrzostw Świata 1974, w którym zdobył zwycięską bramkę. Müller dla drużyny narodowej strzelił ogółem 68 goli w 62 meczach, co czyni go drugim najskuteczniejszym strzelcem w historii niemieckiej reprezentacji, po Miroslavie Klose.
Z niemiecką drużyną narodową Müller został brązowym medalistą Mistrzostw Świata 1970 oraz zwycięzcą Mistrzostw Europy 1972 i Mistrzostw Świata 1974. Na dwóch z tych imprez zdobył ponadto tytuł króla strzelców: na Mundialu w 1970 roku (10 goli w turnieju finałowym; łącznie na swoich dwóch mundialach, w 1970 i w 1974 roku, strzelił 14 bramek, dzięki czemu przez 32 lata był na szczycie listy najlepszych strzelców mistrzostw świata) i na Euro w 1972 (4 gole w turnieju finałowym; w całym turnieju, łącznie z rundą kwalifikacyjną, strzelił 16 bramek w 12 meczach).
Po zakończeniu kariery.
Gerd Müller zakończył karierę w 1982. Jeszcze jako czynny piłkarz, w listopadzie 1981 razem z przyjacielem Hansim Huberem kupił restaurację „The Ambry” w Fort Lauderdale, gdzie wówczas mieszkał wraz z rodziną. Restauracja została przemianowana przez nowych właścicieli na „Gerd Müller’s Ambry”. Müller współprowadził ją do 1984 roku, kiedy to z powodu tęsknoty żony za ojczyzną zdecydował o powrocie do Niemiec, do Monachium. Restauracja pod pierwotną nazwą istnieje do dziś (stan na 2019 rok).
Po przyjeździe ze Stanów Zjednoczonych Müller grał w tenisa, a także uczestniczył w sesjach autografowych i imprezach organizowanych od czasu do czasu przez Bayern Monachium. Zmagał się ponadto z problemami natury zawodowej oraz osobistej i popadł w alkoholizm. Pomogli mu wówczas dawni koledzy z Bayernu, m.in. Uli Hoeneß i Franz Beckenbauer, przekonując do podjęcia leczenia odwykowego, które przeszedł na przełomie 1991 i 1992 roku. W styczniu 1992 zatrudnił się jako asystent trenera napastników i bramkarzy drugiej drużyny Bayernu Monachium, prowadzonej przez Hermanna Gerlanda i Mehmeta Scholla.
Po 2010 pojawiły się u niego oznaki choroby Alzheimera, a informacja o tym, że Müller cierpi na to schorzenie trafiła do publicznej wiadomości jesienią 2015. W związku z chorobą pod koniec 2014 zrezygnował z pracy w Bayernie, zaś na początku 2015 roku zamieszkał w domu opieki w Wolfratshausen. W 2020 roku stan jego zdrowia znacznie się pogorszył. Zmarł 15 sierpnia 2021 w wieku 75 lat. Urna z jego prochami została złożona w kolumbarium cmentarza w Straßlach-Dingharting.
Sukcesy.
Niemcy.
Mistrzostwa świata
Mistrzostwa Europy
Upamiętnienie.
Na cześć Gerda Müllera w 2008 roku zmieniono nazwę stadionu klubu TSV 1861 Nördlingen: z "Rieser Sportpark" na "Gerd-Müller-Stadion".
Multimedia.
Na początku października 2009 roku została wprowadzona na rynek przeglądarkowa gra komputerowa "Gerd Müller’s PerfectGoal", która powstała we współpracy z Gerdem Müllerem.

</doc>
<doc id="313874" url="https://pl.wikipedia.org/wiki?curid=313874" title="Kalendarium historii radiofonii w Polsce">
Kalendarium historii radiofonii w Polsce

Historia radiofonii w Polsce – kalendarium.
Wstęp.
Pierwsza stała stacja radiofoniczna na świecie zaczęła nadawać w Pittsburghu (USA) w dniu 2 listopada 1920. Pierwsza w Europie odezwała się Moskwa, było to 22 marca 1922. Zanim 18 kwietnia 1926 pojawiła się pierwsza oficjalna stacja radiowa w Polsce Warszawa, w Europie radiofonię wprowadziło już 17 krajów, między innymi Niemcy, gdzie w 1924, we Wrocławiu zaczęła nadawać pierwsza stacja na obecnym terytorium Rzeczypospolitej Polskiej – Schlesische Funkstunde. Rozwój radiofonii w Polsce był opóźniony w stosunku do krajów przodujących w tej dziedzinie. Lata 20. XX wieku, okres powstawania radiofonii w Europie, był dla Polski czasem odbudowy struktur państwowych i gospodarki po ponad stuletniej niewoli i zawieruchach I wojny światowej. Biorąc pod uwagę te fakty, nie było to duże opóźnienie. Swoje radiofonie później od Polski uruchomiły m.in. Rumunia, Portugalia, Bułgaria, Luksemburg, Grecja.
II wojna światowa.
1940-1944 – w Generalnym Gubernatorstwie Polakom skonfiskowano odbiorniki radiowe, aby w ten sposób uniemożliwić antyniemieckim rozgłośniom radiowym oddziaływanie na ludność polską. Posiadanie odbiornika radiowego i słuchanie audycji radiowych groziło śmiercią lub obozem koncentracyjnym.

</doc>
<doc id="313876" url="https://pl.wikipedia.org/wiki?curid=313876" title="Roraima (stan)">
Roraima (stan)

Roraima (wym. []) – jeden z 26 stanów Brazylii, położony w Regionie Północnym. Od północy graniczy z Wenezuelą, od wschodu z Gujaną, od południa graniczy z brazylijskimi stanami Amazonas i Pará.
Największe miasta w stanie Roraima.
Największe miasta w stanu Roraima według liczebności mieszkańców (stan na 2013 rok):

</doc>
<doc id="313877" url="https://pl.wikipedia.org/wiki?curid=313877" title="Herb Mołdawii">
Herb Mołdawii

Herb Mołdawii przedstawia brązowego orła mającego na piersi tarczę herbową z mołdawskim turem. Orzeł według autora herbu ma wskazywać na romańskie pochodzenie Mołdawian. W dziobie orzeł trzyma krzyż, w heraldycznie prawostronnej łapie dzierży gałązkę, a w lewostronnej berło. Jest to oficjalny herb Mołdawii, który znajduje się także na mołdawskiej fladze.
Herb Hospodarstwa Mołdawskiego przedstawiał bawolą głowę z gwiazdą między rogami, po bokach której umieszczone są słońce i półksiężyc. Po raz pierwszy herb ten został użyty na monetach i pieczęci hospodara Piotra I Muszata w 1387 r. Herb ten stał się symbolem Hospodarstwa Mołdawskiego i był w użyciu do 1858 r. Wszedł też do herbu Zjednoczonych Księstw Mołdawii i Wołoszczyzny (1859-1866), był też jednym ze składników wielopolowego herbu państwa rumuńskiego w latach 1866–1947. Obecnie funkcjonuje w herbach Republiki Mołdawii (od 1990 r.) i Rumunii (od 1992 r., jako symbol zachodnich ziem historycznej Mołdawii wchodzących od 1866 r. w skład Rumunii).

</doc>
<doc id="313879" url="https://pl.wikipedia.org/wiki?curid=313879" title="New Zealand Kennel Club">
New Zealand Kennel Club

New Zealand Kennel Club – nowozelandzki związek kynologiczny zajmujący się rodowodami psów i ich rejestracją na terenie Nowej Zelandii. Organizacja powstała w 1886. Związek zajmuje się również tresurą psów, zapewnianiem sędziów na pokazy psów oraz organizacja konkursów z udziałem psów.

</doc>
<doc id="313883" url="https://pl.wikipedia.org/wiki?curid=313883" title="Chazar">
Chazar



</doc>
<doc id="313885" url="https://pl.wikipedia.org/wiki?curid=313885" title="Gjirokastër">
Gjirokastër



</doc>
<doc id="313886" url="https://pl.wikipedia.org/wiki?curid=313886" title="Landkreis Bad Doberan">
Landkreis Bad Doberan

Landkreis Bad Doberan – były niemiecki powiat leżący w północnej części landu Meklemburgia-Pomorze Przednie. Jego północną granicę stanowił brzeg Morza Bałtyckiego, od wschodu graniczył z powiatem Nordvorpommern, od południa z powiatem Güstrow, a od zachodu z powiatem Nordwestmecklenburg. W północnej części powiatu znajdował się Rostock (miasto na prawach powiatu) rozciągające się w kierunku północnego wschodu.
Przez południową część powiatu przepływała rzeka Warnow.
Jedną z atrakcji turystycznych powiatu była wąskotorowa kolejka parowa "Bäderbahn Molli", biegnąca z Kühlungsborn do Bad Doberan.
W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Rostock.
Podział administracyjny.
W skład powiatu wchodziły:
Gminy:
Związki gmin:

</doc>
<doc id="313888" url="https://pl.wikipedia.org/wiki?curid=313888" title="Prawosławni">
Prawosławni



</doc>
<doc id="313891" url="https://pl.wikipedia.org/wiki?curid=313891" title="São Paulo (stan)">
São Paulo (stan)

São Paulo (wym. []) – jest jednym z 26 stanów Brazylii, położonym w południowo-wschodniej części kraju. Od północy graniczy ze stanami Rio de Janeiro i Minas Gerais, od południa ze stanem Paraná, od zachodu ze stanem Mato Grosso do Sul, wschodnią granicę stanowi Ocean Atlantycki. Mieszkańcy stanu nazywani są "paulistas".
São Paulo ma największą liczbę mieszkańców oraz najlepiej rozwinięte przemysł i gospodarkę w kraju. Jest najbogatszym stanem Brazylii.
Stan ma największe w Brazylii PKB, które stanowi 33,9% PKB krajowego. Ponadto ma trzeci pod względem wysokości wskaźnik rozwoju społecznego, drugie pod względem wysokości PKB na mieszkańca, drugi najniższy współczynnik umieralności niemowląt i czwarty najniższy odsetek analfabetów spośród wszystkich stanów Brazylii.
Według spisu ludności z 2013 roku stan São Paulo, liczący 645 miast ("municípios"), zamieszkuje 43 663 669 osób. Najludniejszym miastem jest stołeczne São Paulo (11,8 mln mieszkańców), a najmniejszym - Borá (805 osób).
Największe miasta w stanie São Paulo.
Największe miasta w stanu São Paulo według liczebności mieszkańców (stan na 2013 rok):

</doc>
<doc id="313892" url="https://pl.wikipedia.org/wiki?curid=313892" title="Integryzm">
Integryzm

Integryzm (z łaciny "integer" – nietknięty, cały) – zachowawczy nurt w katolicyzmie, niechętny procesom modernizacyjnym w Europie w II poł. XIX w., mający na celu obronę tradycyjnej dogmatyki i nauczania Kościoła katolickiego.
Charakterystyka.
Integryzm oznacza postawę przeciwną osłabianiu tzw. tradycji katolickiej ("depositum fidei") oraz dostosowywaniu prawd wiary i (propagowanego przez modernistów) sposobu ich nauczania dostosowanego do okoliczności wynikłych z laicyzacji świata współczesnego dokonanej w wyniku przyjęcia zasady rozdziału państwa od Kościoła. Termin oznacza też działania i poglądy tych środowisk katolickich, które bronią postaw tradycjonalistycznych, w szczególności wyrażonych w naukach papieży: bł. Piusa IX i św. Piusa X.
Integryzm wywodzi się z ultramontanizmu i został zapoczątkowany przez Piusa IX, który opublikował encyklikę "Quanta cura" (8 XII 1864). Do encykliki został dołączony "Syllabus Errorum", czyli zbiór najważniejszych błędów, jakie popełniali katolicy aprobujący liberalizm.
Rozwój modernizmu przyczynił się do ożywienia nurtu. Wyrazem tego była publikacja dekretu wydanego przez Święte Oficjum pod nazwą "Lamentabili sane exitu" (1907), gdzie napiętnowano modernistyczne twierdzenia. Niebawem Pius X opublikował encyklikę "Pascendi Dominici Gregis" (8 IX 1907), gdzie w syntetyczny sposób potępił modernistyczne błędy. Nadto w 1910 wprowadzono przysięgę antymodernistyczną.
W II poł. XX w. pojęcia integryzm zaczęto używać w negatywnym kontekście i jest ono traktowane jako synonim fundamentalizmu religijnego.

</doc>
<doc id="313895" url="https://pl.wikipedia.org/wiki?curid=313895" title="Harold Cardinal">
Harold Cardinal

Harold Cardinal (ur. 27 stycznia 1945, zm. 3 czerwca 2005) – kanadyjski Indianin Kri (Cree), absolwent Uniwersytetu Harvarda, prawnik, wykładowca i publicysta, przywódca tubylczy, negocjator i polityk, wieloletni przewodniczący Indian Association of Alberta (Indiańskiego Stowarzyszenia Alberty) i lider Assembly of First Nations (Zgromadzenia Pierwszych Narodów) – największej indiańskiej organizacji w Kanadzie.
Życiorys.
Pochodził z północnoamerykańskiego plemienia Kri (Cree) z rezerwatu Sucker Creek Cree Reserve w kanadyjskiej prowincji Alberta. Już jako młody chłopak zaangażował się w działalność w obronie Indian (zwanych w Kanadzie Pierwszymi Narodami), Inuitów i Metysów, występując w przemówieniach i publikacjach przeciwko rządowym propozycjom zmierzającym do asymilacji tubylczej ludności Kanady. W wieku 23 lat ten śmiały, inteligentny i dowcipny działacz został najmłodszym pochodzącym z wyboru szefem Indian Association of Alberta (Indiańskiego Stowarzyszenia Alberty). Przewodniczącym IAA był aż przez dziewięć kadencji.
Rozgłos zyskał w 1969, gdy oskarżył ówczesnego premiera Pierre Trudeau i ministra do spraw Indian Jeana Chretiena (później także premiera) o próbę "eksterminacji" Pierwszych Narodów przez proponowane w tzw. "White Paper" (Białej Karcie) zmiany w kanadyjskiej Ustawie o Indianach (m.in. odebranie tubylczym ludom Kanady odrębnego statusu prawnego i przekazanie nadzoru nad nimi władzom prowincji). Uważał, że forsowane przez rząd federalny ograniczenie praw tubylców doprowadzi do ich kulturowego ludobójstwa. "Historia Indian Kanady jest wstydliwą kroniką braku troski i deptania przez białego człowieka praw tubylców" – napisał w wydanej w tym samym roku głośnej wówczas książce "Unjust Society" (Niesprawiedliwe społeczeństwo). "Pokolenia Indian wzrastały za skórzaną kurtyną braku zainteresowania, ignorancji i – zbyt często – zwykłych uprzedzeń" – brzmiała jego śmiała diagnoza. Dzięki "Unjust Society" wielu białych Kanadyjczyków po raz pierwszy usłyszało mocny tubylczy głos w sprawie istotnych lecz nie dyskutowanych wówczas publicznie problemów społecznych i etnicznych kraju. Jego atak na dwulicowość polityki rządu federalnego w Ottawie był tym bardziej bezprecedensowy, że nastąpił zaledwie w dziesięć lat po przyznaniu kanadyjskim Indianom prawa głosu.
Jego słowa stały się hasłem dla całego pokolenia tubylczych działaczy, a jego inteligencja i dalekowzroczność nadały mu kierunek i przewodnictwo. "Został naszym rzecznikiem. Sprawił, że zyskaliśmy dumę" – wspominał później Phil Fontaine, Krajowy Wódz Zgromadzenia Pierwszych Narodów (AFN) – największej tubylczej organizacji w Kanadzie, niegdyś – młody indiański student zafascynowany Cardinalem. Efektem jego działalności było na początku lat 70. podjęcie przez władze negocjacji z Pierwszymi Narodami i polityczne odrodzenie Indian Kanady – taki też tytuł "The Rebirth of Canada's Indian" miała jego druga książka, wydana w 1977. Cardinal był również jednym z autorów wspólnej odpowiedzi Stowarzyszenia Indian Alberty (IAA) i 42 tubylczych społeczności całego kraju na "Białą Kartę" – opublikowanego w 1970 r. dokumentu "Citizen's Plus"', znanego także jako "The Red Paper" (Czerwona Karta).
W 1977 został jednym z pierwszych Kanadyjczyków tubylczego pochodzenia, pełniących rządową funkcję – regionalnym dyrektorem ds. Indian w Albercie, a następnie konsultantem Pierwszych Narodów z północnej części tej prowincji. Jego kariera rządowa była dość krótka i kontrowersyjna. Później brał udział w tworzeniu ogólnokrajowej organizacji tubylczej National Indian Brotherhood (Krajowego Braterstwa Indian), poprzedniczki Assembly of First Nations (Zgromadzenia Pierwszych Narodów), jako wiceprzewodniczący AFN reprezentując na początku lat 80. kanadyjskie Pierwsze Narody na konferencjach opracowujących kształt nowej Konstytucji Kanady, w tym zapisy o prawach tubylczych. Od 1982 był też wodzem rodzinnej społeczności Kri – Sucker Creek Indian Band z Alberty. 
Wniósł znaczący wkład w działalność Royal Commission on Aboriginal Peoples (Królewskiej Komisji ds. Ludów Tubylczych). Od 1983 wielokrotnie występował też w imieniu Prairie Treaty Nations Alliance (Preryjnego Sojuszu Narodów Traktatowych), reprezentującego Pierwsze Narody z prowincji Alberta, Saskatchewan i Manitoba, w negocjacjach dotyczących tubylczych praw ziemskich i traktatowych (był m.in. wiceprzewodniczącym Sojuszu). Zabiegał wówczas o uznanie ich suwerenności i o potwierdzenie obowiązywania historycznych traktatów zawartych z brytyjską Koroną i rządem Kanady. Niepowodzenie rozmów w sprawie renegocjacji historycznego "Traktatu nr 8" w 1984 (mimo początkowych sukcesów) skłoniło go do osobistej refleksji, dalszego poszukiwania wiedzy u tradycyjnej starszyzny tubylczej i rozpoczęcia formalnych studiów.
W połowie lat 80., już jako czterdziestolatek i znany działacz tubylczy, rozpoczął studia prawnicze. Był wykładowcą na Saskatchewan University, gdzie sam wcześniej studiował prawo, a następnie na University of Alberta. Ukończył też wydział prawa na Harvard University, a na dzień przed śmiercią otrzymał tytuł doktora prawa University of British Columbia (specjalizował się m.in. w relacjach między prawem ludu Kri i prawem państwowym Kanady). 4 listopada 2004, tuż przed ukończeniem 60 lat, został przyjęty do korporacji prawników Alberty. Zmarł kilka miesięcy później na raka płuc.
Uznawał niezmiennie, że podstawą w relacjach ludów tubylczych z władzami Kanady powinny być duch i litera dawnych traktatów, potwierdzających jego zdaniem suwerenność obu stron. Zdaniem wielu tubylczych działaczy z Kanady opisana przez niego "skórzana kurtyna" – choć osłabiona zębem czasu i staraniami kanadyjskich Pierwszych Narodów – wciąż istnieje. W 2000 r. ubiegał się bez powodzenia o mandat w Izbie Gmin z ramienia Partii Liberalnej, przestrzegając przed odzyskującą popularność sympatią społeczną dla polityki asymilacji. "Sprawił, że władze przyznały się do rasizmu i dyskryminacji, ale nadal doświadczamy tego na co dzień" – powiedziała po jego śmierci Beverley Jones, przewodnicząca Stowarzyszenia Tubylczych Kobiet Kanady.
Wszystkie sześcioro dzieci Cardinala, który nie ustawał w podkreślaniu roli edukacji dla przyszłości kanadyjskich Indian, ukończyło studia, a jego żona doktoryzowała się w dziedzinie oświaty. 
W swoim bogatym życiu osiągnął "potrójną koronę" – doktora, adwokata i wodza Indian. Był laureatem licznych nagród i wyróżnień, w tym honorowego doktoratu w dziedzinie prawa University of Alberta (1999) i National Aboriginal Achievement Award (NAAA - Krajowej Nagrody za Osiągnięcia Tubylcze) za całokształt swojej działalności (2001).

</doc>
<doc id="313896" url="https://pl.wikipedia.org/wiki?curid=313896" title="Jawornik (województwo małopolskie)">
Jawornik (województwo małopolskie)

Jawornik – wieś w Polsce, położona w województwie małopolskim, w powiecie myślenickim, w gminie Myślenice. Zamieszkuje ją ponad 3060 mieszkańców (Dane z 2015 roku; źródło: Gazeta Myślenicka).
Położenie.
Jawornik położony jest w górnym biegu potoku Głogoczówka, w dolinie, której północne zbocza tworzy Pasmo Bukowca (455 m), a południowe Pasmo Barnasiówki zwane też Pasmem Dalina (566 m). Obydwa te pasma według Jerzego Kondrackiego, autora regionalizacji fizycznogeograficznej Polski należą do Pogórza Wielickiego.
Sąsiaduje z wsiami: Rudnik, Bęczarka, Krzyszkowice, Polanka i Bysina.
Przez miejscowość przechodzi łącząca Kraków z Zakopanem droga krajowa nr 7 (fragment międzynarodowej trasy E77), stanowiąca na tym odcinku część Zakopianki oraz droga wojewódzka nr 955 na odcinku Jawornik – Sułkowice.
Opis miejscowości.
Jawornik jest największą wsią w gminie. W Jaworniku funkcjonuje parafia Podwyższenia Krzyża Świętego.
W latach 1954–1960 wieś należała i była siedzibą władz gromady Jawornik, po jej zniesieniu w gromadzie Myślenice. W latach 1975–1998 miejscowość administracyjnie należała do województwa krakowskiego.
Historia.
4 kwietnia 1944 Gestapo wraz z żandarmerią i policją spacyfikowali wieś. Śmierć w wyniku akcji poniosło 12 osób, 2 zostały ciężko ranne. Niemcy spalili 13 budynków.
28 maja 2010 roku opadająca woda po powodzi, odsłoniła niemieckie i rosyjskie pojazdy wojskowe z czasów II wojny światowej.

</doc>
<doc id="313899" url="https://pl.wikipedia.org/wiki?curid=313899" title="Clark (New Jersey)">
Clark (New Jersey)

Clark – miejscowość w hrabstwie Union w stanie New Jersey w USA. Miejscowość została nazwana na cześć, Abrahama Clarka sygnatariusza deklaracji niepodległości kolonii angielskich w Ameryce Północnej z 4 lipca 1776 roku. Według danych z 2010 roku Clark zamieszkiwało niespełna 15 tys. osób.

</doc>
<doc id="313902" url="https://pl.wikipedia.org/wiki?curid=313902" title="Leszek II Czarny">
Leszek II Czarny



</doc>
<doc id="313906" url="https://pl.wikipedia.org/wiki?curid=313906" title="Emil Ochyra">
Emil Ochyra

Emil Antoni Ochyra (ur. 12 lipca 1936 w Rozborzu koło Przeworska, zm. 26 maja 1980 w Warszawie) – polski szermierz, szablista, mistrz świata i medalista olimpijski.
Trzykrotny olimpijczyk: podczas igrzysk w Rzymie zdobył srebrny medal drużynowo (wraz z M. Kuszewskim, J. Pawłowskim, A. Piątkowskim, W. Zabłockim i R. Zubem); na olimpiadzie w Tokio zajął 5. miejsce indywidualnie, a wraz z drużyną w składzie: J. Pawłowski, A. Piątkowski, W. Zabłocki i R. Zub trzecie drużynowo (brązowy medal). W Meksyku w 1968 drużyna szablistów z Ochyrą zajęła 5. miejsce.
Czterokrotny drużynowy mistrz świata w szabli: 1959, 1961, 1962 i 1963. Indywidualnie był wicemistrzem świata w 1961.
Trzykrotnie był mistrzem Polski, w 1959, 1960 i 1964.
Występował w barwach KS Warszawianka.

</doc>
<doc id="313907" url="https://pl.wikipedia.org/wiki?curid=313907" title="Biozgodność">
Biozgodność

Biozgodność – cecha substancji lub materiału warunkująca jego prawidłowe działanie w żywym organizmie. Materiał o dużej biozgodności powinien charakteryzować się następującymi cechami:

</doc>
<doc id="313909" url="https://pl.wikipedia.org/wiki?curid=313909" title="Giovanni da Dondi">
Giovanni da Dondi

Giovanni da Dondi (ur. 1318 w Chioggii, zm. 22 czerwca 1389 w Abbiategrasso) – włoski lekarz i astronom. 
Życiorys.
Profesor astronomii na Uniwersytecie w Padwie. Autor traktatu "Tractatus Astarii" (1364), będącego pierwszym znanym dziełem opisującym mechanizm zegarowy. Skonstruował zegar pokazujący godziny, dni, miesiące, pozycje Księżyca, Słońca i planet.

</doc>
<doc id="313913" url="https://pl.wikipedia.org/wiki?curid=313913" title="Dożywocie (komedia)">
Dożywocie (komedia)

Dożywocie — komedia Aleksandra Fredry napisana w latach 1834-1835, wystawiona we Lwowie 12 czerwca 1835. Przedstawia pogoń za pieniędzmi prowadzącą do zejścia na niewłaściwą drogę. Sztuka wartka w intrydze, żywa w dialogach; autor przedstawia Polskę w XIX wieku odwołując się do postaci z epoki szlacheckiej (tzw. "kontuszowej"), umieszczając akcję w oberży, gdzie w sposób naturalny obserwować można relacje międzyludzkie. Komedia zbudowana jest z trzech aktów, pisana wierszem.
Przegląd treści.
Fredro tematem uprzywilejowanym czynił szczęśliwą miłość i związki rodzinne w przeciwieństwie do współczesnej mu romantycznej koncepcji miłości: tragicznej, niemożliwej do spełnienia. "Dożywocie" również przedstawia zwycięską miłość: szczere uczucie pokonuje wszystkie przeciwności - opór rodziny, intrygi i komplikacje finansowe. Leon i Rózia są przykładem pary romantycznych kochanków, którym na przeszkodzie staje brak pieniędzy.
Lichwiarz Łatka, który kupił pod innym nazwiskiem dożywotnie dochody młodego utracjusza, Leona Birbanckiego, stara się jak najdłużej utrzymać go przy dobrym zdrowiu, nakazując nawet swojemu słudze, Filipowi, opiekę nad nim. Jednocześnie próbuje on pozbyć się dożywocia namawiając innego lichwiarza Jana Twardosza na jego kupno. Sprawy nie ułatwia sam Birbancki, który zabawia się na nocnych hulankach, co staje się przyczyną pogorszenia stanu jego zdrowia. W oberży przebywa również zrujnowany szlachcic Orgon, który w celu ratowania majątku ma zamiar oddać swoją córkę Rózię za żonę Łatce. Pojawia się jednak problem, ponieważ Róża nie chce wyjść za mąż za Łatkę, zwłaszcza, że z wzajemnością zakochana jest w Leonie. Ojciec nie zgadza się na jej małżeństwo z Birbanckim z powodów materialnych, co staje się przyczyną próby samobójczej Leona. Przy tej okazji wychodzą na jaw machinacje Łatki. Po wielu perypetiach Łatka rezygnuje z małżeństwa i za pół ceny odsprzedaje dożywocie samemu Leonowi (transakcja zawarta zostaje "in spe" gdyż Leon z braku gotówki jedynie obiecuje spłatę dopiero po upływie roku).
Nawiązania.
Łatka, obok bohaterów "Zemsty", Papkina i Cześnika, występuje w jednoaktówce Mariana Hemara "Dawny spór" przedstawiającej zakończenie sporu Fredry z Goszczyńskim.

</doc>
<doc id="313916" url="https://pl.wikipedia.org/wiki?curid=313916" title="Roger Milla">
Roger Milla

Roger Milla (właśc. Albert Roger Mooh Miller, ur. 20 maja 1952 w Jaunde) – kameruński piłkarz, który grał na pozycji napastnika. Posiada także obywatelstwo francuskie.
Kariera.
Roger Milla to jedna z pierwszych i najbardziej rozpoznawalnych afrykańskich gwiazd piłkarskich na arenie międzynarodowej, porównywany do gwiazd europejskich czy południowoamerykańskich. Ten międzynarodowy poziom osiągnął dopiero po skończeniu 38 lat, czyli w wieku, którym piłkarze są zwykle już po zakończeniu kariery. Pierwszym klubem Milli był Eclair Douala, do którego trafił w 1965 roku w wieku 13 lat. W 1971 roku został zawodnikiem Léopards Duala, w którym występował do 1974 roku. Dwukrotnie zdobył z nim mistrzostwo Kamerunu (1972, 1973). Następnie został zawodnikiem Tonnerre Yaoundé, z którym w sezonie 1974/1975 wygrał Afrykański Puchar Zdobywców Pucharów (finał 1976).
W 1977 roku wyjechał do Francji grać w Valenciennes FC, w którym występował do 1979 roku. Następnym klubem w karierze Milli było AS Monaco, z którym w sezonie 1979/1980 zdobył Puchar Francji. Ten sukces powtórzył Puchar Francji: rok później w barwach Bastii, w której występował do 1984 roku. Następnymi klubami w karierze Milli były: AS Saint-Étienne (1984-1986), Montpellier HSC (1986-1989), JS Saint-Pierroise (1989-1990), kameruński Tonnerre Jaunde (1990-1994) i indonezyjskie kluby: Pelita Jaya (1994-1995) oraz Putra Samarinda, w której Milla w 1996 roku w wieku 44 lat zakończył piłkarską karierę.
Reprezentacja.
Milla zaliczył pierwszy występ w reprezentacji Kamerunu w roku 1973 przeciwko Zairowi. Reprezentował swój kraj na mistrzostwach świata w Hiszpanii w 1982. Po raz pierwszy zrezygnował z występów w drużynie narodowej w 1987 roku i przeniósł się na wyspę Reunion, by tam kończyć karierę. Jednakże w 1990 Milla otrzymał telefon od prezydenta Kamerunu, Paula Biyi, który namówił Millę na powrót do reprezentacji. Milla się zgodził, w związku z czym pojechał na swój drugi w karierze mundial – MŚ 1990 we Włoszech. Milla stał się jedną z głównych gwiazd turnieju. We Włoszech zdobył 4 bramki, każde ich zdobycie celebrując charakterystycznym tańcem przy narożniku boiska, zaczynając w ten sposób swoistą modę na celebrowanie strzelonego gola w niepowtarzalny dla każdego piłkarza sposób. Dwie z tych bramek zdobył w dogrywce meczu z Kolumbią, które dały awans Kamerunowi do ćwierćfinału. Kamerun stał się pierwszą afrykańską drużyną, która awansowała w mistrzostwach świata tak daleko (potem powtórzył ten sukces Senegal na MŚ w 2002 oraz Ghana na MŚ w 2010). Milla powrócił jeszcze na mistrzostwa świata w 1994 roku w wieku 42 lat. Na MŚ w USA Kamerun odpadł w fazie grupowej, Milla zdobył jednak honorowego gola w meczu z Rosją, bijąc swój własny rekord jako najstarszy strzelec gola w turnieju mistrzostw świata.
Ponadto Milla z reprezentacją dwukrotnie zdobył Puchar Narodów Afryki (1984, 1988), grał w finale tego turnieju (1986) oraz startował na igrzyskach olimpijskich 1984 w Los Angeles.
Mundial 1990.
Roger Milla w wieku 38 lat stał się jedną z głównych gwiazd turnieju. We Włoszech zdobył 4 bramki, każde ich zdobycie celebrując charakterystycznym tańcem przy narożniku boiska, zaczynając w ten sposób swoistą modę na celebrowanie strzelonego gola w niepowtarzalny dla każdego piłkarza sposób. Dwie z tych bramek zdobył w dogrywce meczu z reprezentacją Kolumbii, które dały awans reprezentacji Kamerunu do ćwierćfinału, czym samym jego reprezentacja stała się pierwszą afrykańską drużyną, która awansowała w mistrzostwach świata tak daleko (potem powtórzył ten sukces reprezentacja Senegalu na Mundialu 2002, reprezentacja Ghany na Mundialu 2010 oraz reprezentacja Maroka na Mundialu 2022).
Mundial 1994.
W 1994 roku Roger Milla w wieku 42 lat wystąpił na trzecim w swoim karierze mundialu rozgrywanym w Stanach Zjednoczonych, co czyniło go przez 20 lat najstarszym graczem w historii mundialu (rekord pobity na Mundialu 2014 przez kolumbijskiego bramkarza Faryda Mondragóna – 43 lata, 3 dni). Dnia 28 czerwca 1994 roku podczas meczu z reprezentacją Rosji rozgrywanym na Stanford Stadium w Palo Alto strzelił dla swojej drużyny gola, co czyni go najstarszym strzelcem w historii mundialu, jednak jego drużyna przegrała ten mecz 1:6. Po tym turnieju Milla zakończył reprezentacyjną karierę.
Po zakończeniu kariery.
Roger Milla po zakończeniu kariery zasiadał w sztabie szkoleniowym francuskiego Montpellier HSC, a w latach 2007-2011 trenował kameruński Tonnerre Jaunde, którego w latach 2011-2012 był dyrektorem sportowym. Roger Milla obecnie jest ambasadorem ds. Afryki. W 2004 roku został wybrany przez Pelégo na listę FIFA 100 (100 najlepszych żyjących piłkarzy w historii), a w 2007 roku najlepszym afrykańskim piłkarzem 50-lecia.
W 2010 roku wystąpił w reklamie Coca-Coli promującej Mundial 2010, w której zasiadał na stadionie pijąc reklamowany produkt, a we fragmencie filmu z Mundialu 1990 wykonywał taniec po zdobyciu bramki.

</doc>
<doc id="313917" url="https://pl.wikipedia.org/wiki?curid=313917" title="Leopold I (król Belgii)">
Leopold I (król Belgii)



</doc>
<doc id="313918" url="https://pl.wikipedia.org/wiki?curid=313918" title="Leopold II (król Belgii)">
Leopold II (król Belgii)



</doc>
<doc id="313919" url="https://pl.wikipedia.org/wiki?curid=313919" title="Albert I (król Belgii)">
Albert I (król Belgii)



</doc>
<doc id="313920" url="https://pl.wikipedia.org/wiki?curid=313920" title="Leopold III (król Belgii)">
Leopold III (król Belgii)



</doc>
<doc id="313921" url="https://pl.wikipedia.org/wiki?curid=313921" title="Albert II (król Belgii)">
Albert II (król Belgii)



</doc>
<doc id="313922" url="https://pl.wikipedia.org/wiki?curid=313922" title="Ligny-Haucourt">
Ligny-Haucourt



</doc>
<doc id="313924" url="https://pl.wikipedia.org/wiki?curid=313924" title="Laicyzm">
Laicyzm

Laicyzm (z fr. "laïcisme") – koncepcja związana z zasadą rozdziału państwa od Kościoła i braku wpływów religijnych na sprawy państwowe.
Laickość (z fr. "laïcité") gwarantuje prawo do swobodnego wyznawania religii i wszystkie wyznania traktuje jako równe. Nie zapewnia jednak specjalnego statusu dla religii – religie powinny podlegać takim samym prawom jak inne sfery życia i nie stać ponad prawem.
Laickość a laicyzm.
Zdaniem niektórych autorów istnieje różnica między "laicyzmem" a "laickością". Laicyzm to pogląd, który nie zapewnia swobodnej wolności religijnej; wolność religijną zapewnia tylko laickość, bo nie zabiera głosu na temat wartości poszczególnych poglądów (jest neutralna światopoglądowo w przeciwieństwie do ustroju, gdzie panuje religia państwowa i do ustroju, gdzie panuje laicyzm).
Korzenie laicyzmu.
Laicyzm wywodzi się m.in. z Republiki Francuskiej, która jest państwem laickim, co wyrażono w czołowym miejscu konstytucji: "„La France est une République, une, indivisible, laïque et sociale.”" Rząd francuski nie ma prawa uznać żadnej religii (inaczej sprawę uregulowano w odzyskanej od Niemców Alzacji). Może jedynie uznać organizacje religijne według kryteriów prawnych, które nie dotykają jednak kwestii religijnych.
Laickość jest akceptowana we Francji przez wszystkie większe wyznania poza grupami tradycjonalistycznych katolików, dążących do przywrócenia sytuacji, w której katolicyzm miał status religii państwowej.
Korzenie laicyzmu mogą leżeć w kulturze francuskiej religijności. We Francji mieszkańcy uznają religię za sprawę prywatną, z którą publiczne obnoszenie się jest generalnie widziane jako nietakt. Urzędnicy publiczni winni zachować dystans pomiędzy polityką i religią, a ostentacyjne eksponowanie symboli religijnych może być zabronione. We Francji kwestia ta była przedmiotem burzliwej debaty publicznej. Zastanawiano się, czy publiczne obnoszenie się z symbolami religijnymi (hidżab, turban Sikhów, krzyże, Gwiazdy Dawida, jarmułki) powinny zostać zakazane na terenie szkół publicznych. Ostatecznie, po długiej debacie, taki zakaz wprowadzono.

</doc>
<doc id="313925" url="https://pl.wikipedia.org/wiki?curid=313925" title="Baudouin I">
Baudouin I



</doc>
<doc id="313926" url="https://pl.wikipedia.org/wiki?curid=313926" title="Popielów">
Popielów



</doc>
<doc id="313929" url="https://pl.wikipedia.org/wiki?curid=313929" title="Jaskinia Niedźwiedzia (Sudety)">
Jaskinia Niedźwiedzia (Sudety)

Jaskinia Niedźwiedzia – najdłuższa jaskinia całych Sudetów, położona w Masywie Śnieżnika, w dolinie Kleśnicy, w pobliżu wsi Kletno. Odkryta podczas eksploatacji kamieniołomu marmuru w 1966 roku, w obrębie wzniesienia Stroma (1166 m n.p.m.).
Historia.
Odkrycie.
Jaskinię odkryto 14 października 1966 roku podczas eksploatacji wyrobiska „Kletno III” przez Bystrzyckie Zakłady Kamienia Budowlanego wydobywające w tej okolicy marmur metodą odkrywkową. Około godziny 13.00 wykonano odstrzał, po którym odsłonił się dwumetrowy otwór o soczewkowatym kształcie. Wiertacz strzałowy Roman Kińczyk z Lądka-Zdroju wraz z jednym z pracujących tu więźniów zajrzeli pierwsi do otworu jaskini i znaleźli w nim kości. Duża ilość szczątków nasunęła odkrywcom przypuszczenie o zbiorowym grobie. Powiadomiono natychmiast kierownictwo zakładu i geologa z pobliskiego uzdrowiska. Trzy dni później dokonano pierwszych fachowych oględzin. Łączną długość korytarzy i sal na dwóch poziomach oszacowano na ok. 200 m. Liczne kości stwierdzone w namuliskach okazały się szczątkami prehistorycznych ssaków.
W tej sytuacji decyzją Ministra Budownictwa i Materiałów Budowlanych przerwano eksploatację kamieniołomu, a teren przekazano do dyspozycji naukowców. W 1967 r. Instytut Geograficzny Uniwersytetu Wrocławskiego opracował plan badań jaskini. Kierownictwo badań objął ówczesny rektor Uniwersytetu Wrocławskiego, prof. dr Alfred Jahn. Latem 1967 r. prowadzone były wykopaliska paleontologiczne. 4 grudnia grupa grotołazów z Akademickiego Klubu Turystycznego we Wrocławiu pod kierownictwem dr. Mariana Puliny przekopała korytarz prowadzący do dalszych ciągów jaskiniowych o bardzo bogatej i barwnej szacie naciekowej. Łączna długość korytarzy, których wysokość sięga 15 m, wyniosła wówczas ok. 400 m.
W latach 1968–1969 prowadzono dalszą eksplorację, w trakcie której odkryto tzw. „Stare piętro wrocławskie”, położone za Salą Blokową oraz silnie naruszone tektonicznie partie z Korytarzem Wodnym. Po przekopaniu namuliska w Sali Lwa Jaskiniowego łączna długość dostępnych korytarzy jaskini wzrosła do ok. 800 m, zaś różnica poziomów do ok. 50 m.
W grudniu 2011 roku, w Korytarzu Kryształowym, członkowie Sekcji Grotołazów Wrocław oraz Sekcji Speleologicznej Niedźwiedzie z Kletna odkryli nowe partie jaskini (Gang Zdzicha). W kwietniu 2012 roku odkryta została kontynuacja Gangu Zdzicha obfitująca w bardzo trudne do pokonania zaciski. 2 maja 2012 roku dokonano kolejnego, spektakularnego odkrycia – po przejściu skrajnie trudnego zacisku (Gilotyna) znaleziona została ogromna sala o długości około 115 m, szerokości około 30 m i wysokości do 30 m, którą nazwano "Salą Mastodonta". Występują w niej wielkie i różnorodne formy naciekowe: stalaktyty, stalagmity, stalagnaty, żyrandole, kopuły, kaskady i draperie. 8 września 2012 roku zostały odkryte dalsze, położone na południe od Sali Mastodonta partie, których długość przekracza 1000 metrów. Jaskinia posiada w dalszym ciągu olbrzymi potencjał eksploracyjny. Podczas praktycznie każdego wejścia speleolodzy znajdują w jaskini nowe korytarze. Badania geofizyczne pozwalają przypuszczać, że możliwa jest kontynuacja ciągów Jaskini Niedźwiedziej pod kopułą Śnieżnika Kłodzkiego aż na stronę Republiki Czeskiej, do Doliny Morawy.
Opis jaskini.
Otwór wejściowy na wysokości 800 m n.p.m. Rozłożone horyzontalnie korytarze mają łączną długość około 4,5 km i rozwinęły się na 3 poziomach.
Jaskinia Niedźwiedzia jest najdłuższą i posiadającą największą deniwelację jaskinią Sudetów. Korytarze jaskini pokrywają liczne i zróżnicowane formy naciekowe – okazałe stalaktyty, stalagmity, stalagnaty, kaskady, kopuły, misy martwicowe oraz draperie naciekowe. Jaskinia uznawana jest za jedną z najpiękniejszych w Polsce.
W jaskini stwierdzono występowanie radonu (Rn) – promieniotwórczego gazu, który osiąga w niektórych miejscach stężenie do 4,16 kBq/m³. DNA organizmów z jaskiń jest narażone na większą częstotliwość mutacji. W innych jaskiniach stężenie radonu osiąga wartości 3 razy wyższe.
Kopalne szczątki zwierzęce.
W latach 1967–1970 w jaskini przeprowadzono szczegółowe badania archeologiczne eksplorując warstwę 10–15 cm namuliska znajdującego się w jaskini. Ogółem wydobyto 20 000 szczątków kostnych zwierząt plejstoceńskich, których analiza pozwoliła stwierdzić obecność takich gatunków jak niedźwiedź jaskiniowy, lew jaskiniowy, wilk szary, hiena jaskiniowa, lis, kuna oraz pomniejsze ssaki. Prawie 90% znalezionych szczątków należało do niedźwiedzia jaskiniowego, głównie samic. W jaskini wydobyto 5 prawie kompletnych czaszek i 18 czaszek zdekompletowanych w wyniku uszkodzeń, a także kompletny niedźwiedzi szkielet. Stosunek liczby samców do samic wynosił w całym wydobytym materiale średnio 0,86. Kolekcja szczątków niedźwiedzia jaskiniowego jest najbogatszą tego typu znalezioną na terenie Polski.
Zbiory szczątków zwierzęcych wykopanych w Jaskini Niedźwiedziej przechowywane są w Zakładzie Paleozoologii Uniwersytetu Wrocławskiego, a niewielka część tego materiału znajduje się również w zbiorach Muzeum w Kłodzku oraz eksponowana jest w budynku ekspozycyjnym przylegającym do jaskini oraz w samej jaskini.
Rezerwat.
Jaskinia Niedźwiedzia leży na terenie rezerwatu przyrody Jaskinia Niedźwiedzia (powierzchnia 89 ha), utworzonego w 1977 w celu ochrony jaskini, lasu rosnącego w otulinie oraz zjawisk krasowych.
Rezerwat porasta bór bukowo-świerkowy z domieszką jodły i modrzewi oraz roślinami wapieniolubnymi w runie, takimi jak tojad smukły, ostróżka wyniosła, sesleria tatrzańska, driakiew lśniąca i inne.
Udostępnianie.
Partie środkowe (około 700 m) są dostępne dla turystów od 1983 roku, a ich największą atrakcją są nacieki wewnątrz jaskini. Dolne partie zostały po raz pierwszy zaprezentowane szerszej publiczności dzięki powstaniu filmu w 2003 r.
Jaskinia jest czynna przez cały rok oprócz poniedziałków i czwartków (w czwartki czynna od maja do sierpnia). Czas zwiedzania jaskini wynosi ok. 45 minut.

</doc>
<doc id="313932" url="https://pl.wikipedia.org/wiki?curid=313932" title="Popielów (województwo mazowieckie)">
Popielów (województwo mazowieckie)

Popielów – wieś w Polsce położona w województwie mazowieckim, w powiecie węgrowskim, w gminie Liw.
W latach 1975–1998 miejscowość położona była w województwie siedleckim.
Wierni kościoła rzymskokatolickiego należą do parafii św. Leonarda w Liwie.

</doc>
<doc id="313936" url="https://pl.wikipedia.org/wiki?curid=313936" title="Jorge Valdano">
Jorge Valdano

Jorge Alberto Francisco Valdano Castellanos (ur. 4 października 1955 w Las Parejas w prowincji Santa Fe) – argentyński piłkarz grający na pozycji napastnika.
Przez wielu nazywany "Filozofem Futbolu".
Kariera piłkarska.
Jorge Valdano rozpoczął karierę piłkarską w wieku 16 lat w drużynie Newell’s Old Boys, gdzie w 1971 przeszedł na zawodowstwo. W 1975 odszedł do hiszpańskiego Deportivo Alavés, drużyny Segunda División, w której barwach grał do 1979 roku. Jego dobra gra, zwróciła uwagę wysłanników silniejszego Realu Saragossa, gdzie trafił w 1979. Pięć lat później, w 1984 roku, odszedł do Realu Madryt. Jego karierę piłkarską zakończyła choroba – wirusowe zapalenie wątroby na którą zapadł w 1988 roku. 
Bezpośrednio po jej zakończeniu został komentatorem sportowym oraz trenerem juniorów Realu Madryt.
Kariera trenerska.
W sezonie 1991/1992 został trenerem drużyny CD Tenerife, którą najpierw uratował przed spadkiem z ligi, a później zakwalifikował do Pucharu UEFA. 
W 1995 wrócił do Realu Madryt, tym razem jako trener pierwszej drużyny, sprowadzając ze sobą pomocnika Fernando Redondo. W pierwszym sezonie, odzyskał Mistrzostwo Hiszpanii i pokonał FC Barcelonę (5-0), rewanżując się za identyczną porażkę rok wcześniej. Z klubu został zwolniony w styczniu 1996, po domowej porażce z Rayo Vallecano. Następnie w 1997 został trenerem Valencii CF, ale nie odniósł z nią sukcesów. 
Od lipca 2000 roku, po wygranej Florentino Pereza w wyborach na prezydenta klubu, został mianowany dyrektorem sportowym Realu Madryt. Ze stanowiska ustąpił w czerwcu 2005. W czerwcu 2009, wraz z ponownym przybyciem Florentino Péreza na stanowisko prezesa Realu Madryt, ponownie objął tę funkcję. W maju 2011 roku ponownie został zdymisjonowany.
Kariera reprezentacyjna.
Zdobywca tytułu Mistrza Świata w Meksyku w 1986 roku. Na turnieju tym zdobył łącznie cztery gole, w tym jeden w finale przeciwko NRF.
Był członkiem kadry na Mistrzostwach Świata w Hiszpanii 1982 i Copa America 1975.
Łącznie w reprezentacji Argentyny zagrał 22 razy strzelając 7 goli.
Po zakończeniu kariery.
Obecnie Valdano jest cenionym dziennikarzem. Oprócz komentowania spotkań, pisze również artykuły min. dla The Guardian w czasie Mistrzostw Świata 2018.
W swoim dorobku ma też jedną książkę "Sueños de fútbol" ("Marzenia o futbolu").

</doc>
<doc id="313939" url="https://pl.wikipedia.org/wiki?curid=313939" title="Joop Zoetemelk">
Joop Zoetemelk

Hendrik Gerardes Jozef „Joop” Zoetemelk (ur. 3 grudnia 1946 w Hadze) – holenderski kolarz szosowy i torowy, mistrz olimpijski i mistrz świata, zwycięzca Tour de France i Vuelta a España.
Kariera.
Pierwszy międzynarodowy sukces w karierze Joop Zoetemelk osiągnął w 1967 roku, kiedy zajął drugie miejsce w klasyfikacji generalnej Scottish Milk Race. Na rozgrywanych rok później igrzyskach olimpijskich w Meksyku wspólnie z René Pijnenem, Janem Krekelsem i Fedorem den Hertogiem zdobył złoty medal w drużynowej jeździe na czas.
Karierę zawodową Zoetemelk rozpoczął w 1970 i jeszcze w tym samym roku zajął 2. miejsce w Tour de France. Wynik ten powtórzył jeszcze w latach 1971, 1976, 1978, 1979 i 1982. Zwyciężył w 1980. Brał udział w 16 edycjach Tour de France i za każdym razem kończył wyścig, wjeżdżając na Pola Elizejskie w Paryżu; jest to niepobity dotąd rekord. Łącznie przez 22 dni żółtą koszulkę lidera i wygrał w sumie 10 etapów w Wielkiej Pętli. Jego największymi rywalami u szczytu kariery byli Belg Eddy Merckx i Francuz Bernard Hinault.
W 1979 zwyciężył również w klasyfikacji generalnej Vuelta a España po dwóch etapowych zwycięstwach. W tym samym wyścigu w 1971 szósty w klasyfikacji generalnej i pierwszy w klasyfikacji górskiej. Wygrywał także jednodniowe klasyki, między innymi: Paryż-Nicea (1974, 1975, 1979), Paryż-Tours (1977 i 1979) i Amstel Gold Race (1987).
W 1985 zdobył złoty medal w wyścigu ze startu wspólnego zawodowców na mistrzostwach świata w Giavera del Montello. W zawodach tych bezpośrednio wyprzedził Grega LeMonda z USA oraz Włocha Moreno Argentina. Dokonał tego w wieku 38 lat.
Jego syn - Karl Zoetemelk również był kolarzem.

</doc>
<doc id="313940" url="https://pl.wikipedia.org/wiki?curid=313940" title="4 (liczba)">
4 (liczba)

4. dniem w roku jest 4 stycznia, a 4. miesiącem w roku jest kwiecień; zobacz 4 rok n.e.
Matematyka.
Liczba 4 jest:
Warunek podzielności zapisanej w systemie dziesiętnym liczby przez 4 to, aby liczba utworzona z ostatnich dwóch cyfr była podzielna przez 4.
Kultura.
W chrześcijaństwie:
W Azji:

</doc>
<doc id="313944" url="https://pl.wikipedia.org/wiki?curid=313944" title="3 (liczba)">
3 (liczba)

3 jest jedyną liczbą, która jest sumą liczb naturalnych mniejszych od niej tzn. 1+2=3 
Cechą podzielności przez 3 liczby zapisanej w systemie dziesiętnym jest podzielność sumy jej cyfr przez 3, np. 
123456789 → 1+2+3+4+5+6+7+8+9 = 45; 45 : 3 = 15; 15 → 1+5 = 6
45 → 4+5 = 9
Liczby 45, 9 i 6 są podzielne przez 3, więc liczba 123456789 jest podzielna przez 3.
3 jest drugą liczbą pierwszą, najmniejszą liczbą pierwszą i nieparzystą równocześnie, najmniejszą spośród wszystkich liczb bliźniaczych, pierwszą liczbą Fermata oraz pierwszą liczbą Mersenne’a.
3 w kulturze.
Chrześcijaństwo:
3 w kalendarzu.
3. dniem w roku jest 3 stycznia. Zobacz też, co wydarzyło się w 3 roku n.e. oraz 3 roku p.n.e.
3. miesiącem w roku jest marzec.

</doc>
<doc id="313945" url="https://pl.wikipedia.org/wiki?curid=313945" title="Jean-Marie Pfaff">
Jean-Marie Pfaff

Jean-Marie Pfaff (ur. 4 grudnia 1953 w Lebbeke) – belgijski piłkarz, grający na pozycji bramkarza, reprezentant kraju.
Kariera piłkarska.
Jean-Marie Pfaff karierę rozpoczął w juniorach Eendracht Aalst. W 1965 roku przeszedł do juniorów KSK Beveren, gdzie w 1973 roku podpisał profesjonalny kontrakt. Z tym klubem zdobył mistrzostwo kraju w sezonie 1978/1979 oraz Puchar Belgii w sezonie 1977/1978, a także w tym samym roku zdobył nagrodę Belgijskiego Złotego Buta. W klubie występował do 1982 roku, rozgrywając w Eerste klasse 276 meczów.
W 1982 roku został zawodnikiem Bayernu Monachium, z którym trzykrotnie wygrał Bundesligę (1985, 1986, 1987) oraz dwukrotnie sięgnął po Puchar Niemiec (1984, 1986). W 1987 roku został wybrany najlepszym bramkarzem świata. Łącznie w Bundeslidze rozegrał 156 meczów.
W 1988 roku wrócił do ojczyzny i przeniósł się do Lierse SK, a potem grał w tureckim Trabzonsporze, gdzie w 1990 roku zakończył karierę.
Jean-Marie Pfaff został uznany za jednego ze 100 najlepszych żyjących piłkarzy FIFA w 2004 roku.
Kariera reprezentacyjna.
Jean-Marie Pfaff w reprezentacji Belgii zadebiutował 22 maja 1976 roku na stadionie Heysel w Brukseli w przegranym 1:2 meczu eliminacyjnym Euro 1976 z reprezentacją Holandii. Grał z reprezentacją na mundialu 1982 w Hiszpanii oraz mundialu 1986 w Meksyku (4. miejsce), a także na Euro 1980 (wicemistrzostwo) i Euro 1984.
Ostatni mecz w reprezentacji Belgii rozegrał 23 września 1987 roku na Stadionie Narodowym im. Wasyla Lewskiego w Sofii w przegranym 2:0 meczu eliminacyjnym Euro 1988 z reprezentacją Bułgarii. Łącznie w reprezentacji Belgii rozegrał 64 mecze.
Kariera trenerska.
Jean-Marie Pfaff w latach 1998–1999 trenował KV Oostende.
Życie prywatne.
Jean-Marie Pfaff mieszka w willowej miejscowości Brasschaat pod Anwerpią. Ma żonę Carmen (ur. 24 marca 1956), z którą wziął ślub 27 czerwca 1974 roku oraz trzy córki: Debby (ur. 30 maja 1975), Kelly (ur. 26 lipca 1977) i Lindsey (ur. 4 października 1978) oraz sześcioro wnucząt.
Jego dom jest pod stałą obserwacją kamer wideo. Obraz z domu Pfaffów, reality show zatytułowany "De Pfaffs" codziennie ogląda ok. 2,5 miliona mieszkańców Belgii i Holandii. Pfaffowie zajmują się również produkcją i sprzedażą win. Gospodynią w domu Pfaffów jest Polka, Halina Żukowska.

</doc>
<doc id="313946" url="https://pl.wikipedia.org/wiki?curid=313946" title="Arthur Conrad">
Arthur Conrad

Arthur Albin Conrad (ur. 26 czerwca 1910 w Deuben, zm. 17 września 1948 w Hameln) - zbrodniarz hitlerowski, członek załogi obozu koncentracyjnego Ravensbrück.
Urodzony w Deuben, od listopada 1933 członek SS, a od 10 września 1939 także Waffen-SS. Dowódca plutonu egzekucyjnego w obozie Ravensbrück od marca 1942 do końca kwietnia 1945. Conrad był bezpośrednio odpowiedzialny za bezprawne rozstrzeliwanie więźniów obozu.
Skazany na karę śmierci w piątym procesie personelu Ravensbrück przed brytyjskim Trybunałem Wojskowym w Hamburgu. Wyrok wykonano przez powieszenie 17 września 1948.

</doc>
<doc id="313947" url="https://pl.wikipedia.org/wiki?curid=313947" title="2 (liczba)">
2 (liczba)

Warunek podzielności zapisanej w systemie dziesiętnym liczby przez 2 to, aby miała ona ostatnią cyfrę 0, 2, 4, 6 lub 8. Jest to jedyna parzysta liczba pierwsza.
Historia.
Symbol dwa używany współcześnie wywodzi się od hinduskich Braminów, którzy zapisywali dwójkę jako dwa poziome odcinki (taki kształt tego symbolu został przyjęty w Chinach i do dziś jest tam używany; łatwo też zauważyć analogię do rzymskiego symbolu II). W hinduskim państwie Gupta odcinki odwrócono o 45 stopni, czasami również górny odcinek skracano i zaginano ku środkowi dolnego odcinka. W Nagari, dla przyspieszenia zapisu, górny odcinek zaczęto łączyć z dolnym. Współczesny kształt otrzymujemy przywracając dolny odcinek do pozycji poziomej, ale górny pozostawiając jako krzywą łączącą się z odcinkiem dolnym.
Dwa w kalendarzu.
2. dniem w roku jest 2 stycznia. Zobacz też co wydarzyło się w 2 roku n.e.
2. miesiącem w roku jest luty.

</doc>
<doc id="313951" url="https://pl.wikipedia.org/wiki?curid=313951" title="Clarksburg">
Clarksburg

Miejscowości w USA:
Gminy w USA:
Zobacz też:

</doc>
<doc id="313953" url="https://pl.wikipedia.org/wiki?curid=313953" title="Strzelba Browning A-5">
Strzelba Browning A-5

Browning A-5 (Auto-5) – strzelba samopowtarzalna skonstruowana przez Johna Mosesa Browninga.
W 1900 roku John Moses Browning opatentował zaprojektowaną przez siebie strzelbę samopowtarzalną. Była to pierwsza udana broń tego rodzaju. Początkowo Browning planował sprzedać patent na tę konstrukcję zakładom Winchester Repeating Arms Company. Jednak kiedy okazało się, że proponują one tylko jednorazową zapłatę za patent i nie chcą zagwarantować udziału w zyskach z produkcji tej konstrukcji, Browning postanowił poszukać innego producenta.
Ostatecznie produkcję nowej strzelby rozpoczęły w 1903 roku belgijskie zakłady Fabrique Nationale d'Armes de Guerre (FN). W latach 1905-1948 strzelba A-5 była produkowana także w zakładach Remington jako Model 11.
Do lat 40. był to najpopularniejszy model strzelby samopowtarzalnej. Później z rynku zaczęły strzelbę A-5 wypierać nowsze konstrukcje. Obecnie strzelba A-5 jest produkowana przez F.N. Custom Gun Shop, oddział zakładów FN produkujący broń na indywidualne zamówienie.
Opis.
Strzelba Browning A-5 jest bronią samopowtarzalną. Zasada działania oparta o długi odrzut lufy. Mechanizm spustowy kurkowy umożliwia strzelanie ogniem pojedynczym. Zasilanie ze stałego, rurowego magazynka podlufowego o pojemności 4 naboi. Kolba i łoże drewniane.

</doc>
<doc id="313963" url="https://pl.wikipedia.org/wiki?curid=313963" title="Parszowice">
Parszowice

Parszowice (niem. "Porschwitz") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Nazwa.
W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w zlatynizowanej staropolskiej formie "Porschewicz".
Zabytki.
Do wojewódzkiego rejestru zabytków wpisane są:

</doc>
<doc id="313966" url="https://pl.wikipedia.org/wiki?curid=313966" title="Limouzinière">
Limouzinière



</doc>
<doc id="313967" url="https://pl.wikipedia.org/wiki?curid=313967" title="Lion-d'Angers">
Lion-d'Angers



</doc>
<doc id="313968" url="https://pl.wikipedia.org/wiki?curid=313968" title="Lesboeufs">
Lesboeufs



</doc>
<doc id="313969" url="https://pl.wikipedia.org/wiki?curid=313969" title="Ludwik (król Hiszpanii)">
Ludwik (król Hiszpanii)



</doc>
<doc id="313970" url="https://pl.wikipedia.org/wiki?curid=313970" title="Chamis">
Chamis



</doc>
<doc id="313971" url="https://pl.wikipedia.org/wiki?curid=313971" title="Clarkson">
Clarkson

Clarkson to:
Osoby:
Miejscowości w USA:
Gminy w USA:
Inne:

</doc>
<doc id="313972" url="https://pl.wikipedia.org/wiki?curid=313972" title="Izabela II">
Izabela II



</doc>
<doc id="313978" url="https://pl.wikipedia.org/wiki?curid=313978" title="Nacjonalizacja przemysłu w Polsce">
Nacjonalizacja przemysłu w Polsce



</doc>
<doc id="313981" url="https://pl.wikipedia.org/wiki?curid=313981" title="Loeuilly">
Loeuilly



</doc>
<doc id="313982" url="https://pl.wikipedia.org/wiki?curid=313982" title="Sznurówka">
Sznurówka



</doc>
<doc id="313983" url="https://pl.wikipedia.org/wiki?curid=313983" title="Sznurowadło">
Sznurowadło

Sznurowadła, zwane też sznurówkami – cienkie sznurki używane w butach w celu uniknięcia spadania ich ze stóp lub do wiązania gorsetu.
Sznurowadła płaskie lub okrągłe plecione są głównie z bawełny lub poliestru, różnej długości i grubości. 
Końcówka sznurowadła to metalowa lub wykonana z tworzywa sztucznego skuwka sznurowadła lub aglet. Samo sznurowanie polega na łączeniu dwóch brzegów (lub ich zbliżenie) poprzez przewlekanie sznurka przez dziurki lub haczyki
Historia.
Umocowywanie obuwia przy pomocy sznurków znane było już 2 tysiące lat p.n.e. w Mezopotamii, gdzie noszono skórzane sandały przywiązywane do kostki przy pomocy rzemieni. Podobne obuwie występowało też w Starożytnej Grecji i Rzymie. W średniowiecznej Europie popularniejsze od sznurków czy rzemieni były wstążki, sprzączki, ozdobne klamry, później buty były także wsuwane, spinane lub zapinane na guzik.
Współczesne sznurowadła opatentował w 1790 roku angielski wynalazca Harvey Kennedy. W 1840 roku pojawiły się buty z dziurkami wzmocnionymi metalowymi pierścieniami, co w połączeniu ze skuwkami znacznie ułatwiło przewlekanie sznurówek.
Sznurowadła nie cieszyły się większą popularnością aż do XX wieku.

</doc>
<doc id="313985" url="https://pl.wikipedia.org/wiki?curid=313985" title="Enzo Francescoli">
Enzo Francescoli

Enzo Francescoli Uriarte (ur. 12 listopada 1961 w Montevideo) – urugwajski piłkarz, grający na pozycji napastnika bądź ofensywnego pomocnika.
Francescoli znany jako "El Principe" (po hiszpańsku) albo "Le Prince" (po francusku), co znaczy "Książę."
Życiorys.
Urodził się w Montevideo, w rodzinie o włoskich korzeniach. 
Już od najmłodszych lat był przesiąknięty futbolem, w wolnych chwilach uganiał się za futbolówką w dziecięcych zespołach Club Cadys Real – klubu, który działał w jego najbliższym sąsiedztwie.. 
Kariera klubowa.
Francescoli zadebiutował w zawodowym futbolu jako gracz urugwajskiej drużyny Wanderers. W 1983 roku przeszedł z Montevideo Wanderers do argentyńskiego River Plate, gdzie grał do 1986 roku. Kolejne przystanki w jego karierze to: Matra Racing Paryż (1986–1989), Olympique Marsylia (1989–1990), Cagliari Calcio (1990–1993), Torino Calcio (1993–1994) i ostatecznie ponownie River Plate, w którym w 1997 zakończył sportową karierę. 
Kariera reprezentacyjna.
Grał w reprezentacji Urugwaju na Mistrzostwach Świata w Meksyku w 1986 oraz Mistrzostwach Świata we Włoszech w 1990. Oprócz występów na Mistrzostwach Świata ma w dorobku 3 triumfy w Copa América w 1983, 1987 i 1995 roku. W reprezentacji Urugwaju Francescoli rozegrał 74 mecze strzelając 19 bramek. 

</doc>
<doc id="313986" url="https://pl.wikipedia.org/wiki?curid=313986" title="Zielone Mazowsze">
Zielone Mazowsze

Zielone Mazowsze – ekologiczna organizacja pozarządowa, zarejestrowana jako stowarzyszenie w 1994 w Warszawie. Do jesieni 2015 roku Zielone Mazowsze było organizatorem Warszawskiej Masy Krytycznej.
Historia.
W latach 1990–1994 znana jako warszawska grupa Federacji Zielonych. 
Od 2004 r. Zielone Mazowsze ma status organizacji pożytku publicznego. 
W 2007 r. stowarzyszenie zostało uhonorowane uchwałą Rady m.st. Warszawy XI/350/2007, jako pierwsza w historii miasta organizacja pozarządowa otrzymując Nagrodę Miasta Stołecznego Warszawy.
W 2015 r. działania Zielonego Mazowsza na rzecz wytyczania brakujących przejść dla pieszych w Warszawie zostały wyróżnione nagrodą w międzynarodowym konkursie wizjonerów ruchu pieszego Walking Visionaries Awards.
W 2016 r. stowarzyszenie otrzymało nagrodę Miasto i Transport 2016 za działania w ramach projektu „Razem bez barier”.
Działalność.
Zajmuje się przede wszystkim promocją zrównoważonego transportu, czyli modelem rozwoju przestrzeni miejskiej i infrastruktury transportowej ogólnokrajowej, która umożliwia sprawne poruszanie się bez konieczności degradacji środowiska i przestrzeni. Przejawia się to w lobbowaniu na rzecz ścieżek rowerowych, respektowania praw pieszych oraz sprawnego systemu komunikacji miejskiej i kolejowej - m.in. poprzez zgłaszanie uwagi i wniosków do projektowanych inwestycji komunikacyjnych na różnych etapach ich przygotowania. 
W przypadkach nieuwzględnienia wniosków złożonych w ramach konsultacji społecznych organizacja czasem korzysta z prawa odwołania w postępowaniu administracyjnym lub sądowym, co bywa postrzegane jako blokowanie inwestycji. 
W przypadku niektórych inwestycji drogowych dążą do całkowitego usunięcia ich poza teren miasta Warszawy. Należą do nich autostrada A2 do Warszawy, Ekspresowa Obwodnica Warszawy oraz część wylotowych tras ekspresowych planowanych w ramach budowy Warszawskiego Węzła Drogowego.
Współpraca.
Zielone Mazowsze jest zrzeszone w sieci Miasta dla rowerów, działającej na rzecz rozwoju ruchu rowerowego w miastach, i Koalicji Klimatycznej. Jest także członkiem Europejskiej Federacji Pasażerów.
Projekty.
Jedną z najbardziej znanych akcji Zielonego Mazowsza był organizowany do września 2016 r. comiesięczny przejazd rowerzystów po ulicach Warszawy, znany jako Warszawska Masa Krytyczna. Demonstracja na rzecz traktowania rowerów jako równouprawnionych uczestników ruchu, zarówno pod względem prawa jak i infrastruktury, ruszała w ostatni piątek każdego miesiąca o 18:00 z Placu Zamkowego. Od października 2016 r. wydarzenie zmieniło formułę na organizowane kilka razy w roku podczas szczególnych okazji.
Inne stałe projekty i programy, prowadzone przez stowarzyszenie, to:

</doc>
<doc id="313987" url="https://pl.wikipedia.org/wiki?curid=313987" title="Strzelba Browning 125">
Strzelba Browning 125

Browning 125 – strzelba skonstruowana przez Johna Mosesa Browninga. Pierwsza masowo produkowana dubeltówka z lufami umieszczonymi jedna nad drugą (tzw. bok). Browning 125 był ostatnią seryjnie produkowaną bronią skonstruowaną przez Johna Browninga przed śmiercią w 1926 roku.

</doc>
<doc id="313990" url="https://pl.wikipedia.org/wiki?curid=313990" title="Chaldejczyk">
Chaldejczyk



</doc>
<doc id="313992" url="https://pl.wikipedia.org/wiki?curid=313992" title="Clarkston">
Clarkston

Clarkston to:
Miejscowości w USA:
Miejscowości w Szkocji:

</doc>
<doc id="313994" url="https://pl.wikipedia.org/wiki?curid=313994" title="Orange (sieć telefonii komórkowej)">
Orange (sieć telefonii komórkowej)



</doc>
<doc id="313996" url="https://pl.wikipedia.org/wiki?curid=313996" title="Zrównoważony transport">
Zrównoważony transport

Transport zrównoważony – ujęcie transportu w perspektywie długoterminowej stabilności ekologicznej i ekonomicznej, zgodnie z nurtem szans na przetrwanie ("sustainability"). Wiąże się z promocją transportu efektywnego, spełniającego oczekiwania społeczeństwa i wydajnego ekonomicznie, a jednocześnie minimalizującego nie najlepszy lub wręcz szkodliwy wpływ środków transportu na zdrowie publiczne, środowisko przyrodnicze, gospodarkę i urbanistykę. Skupia się zarówno na kontroli emisji szkodliwych związków występujących w spalinach, jak również (w dłuższej perspektywie czasowej) na przejściu ze środków transportu opartych na spalaniu paliw kopalnych do pojazdów wykorzystujących energię odnawialną. Transport zrównoważony zakłada także zmniejszenie skali i skutków zdominowania przestrzeni (szczególnie miejskiej) przez indywidualny transport samochodowy – czego konsekwencją jest m.in. eksurbanizacja, wielkie parkingi oraz samochody zajmujące chodniki i inną przestrzeń dla pieszych.
Kierunki rozwoju zrównoważonego transportu.
Proponowane kierunki rozwoju zrównoważonego transportu to przede wszystkim: promocja i rozbudowa transportu publicznego i komunikacji rowerowej, promowanie pieszych podróży i grupowych dojazdów, budowa systemów Parkuj i Jedź, oraz edukacja mieszkańców w zakresie zanieczyszczeń i transportu drogowego. Wszystkie te działania mają na celu ograniczanie popytu na nieefektywny samochodowy transport indywidualny. Zmniejszą one również zjawisko korków drogowych znacznie bardziej efektywnie niż budowa nowych dróg, zgodnie m.in. z paradoksem Braessa i paradoksem Downsa-Thomsona.
Definicja OECD.
Jedną z definicji zrównoważonego transportu sformułowano w OECD w 1996 r. W 1994 roku rozpoczęto projekt "Environmentally Sustainable Transport" (EST), promujący i wspierający badania oraz działania w tym obszarze. Częścią projektu była wspólna praca przedstawicieli wszystkich państw OECD nad opracowaniem jednoznacznej i szeroko akceptowanej definicji i koncepcji zrównoważonego transportu. Definicja zrównoważonego transportu opracowana na konferencji w Vancouver w roku 1996:
Termin „zrównoważony transport” w tej definicji nie odnosi się do procesu, ale stanu jaki należałoby osiągnąć. A w związku z użyciem w angielskiej wersji definicji terminu ‘transportation’, podkreślono także, że chodzi nie tylko o czynność związaną z przemieszczaniem osób lub towarów, rozumianą po angielsku jako ‘transport’, ale o szeroki aspekt transportowania, czyli ‘transportation’, związany z infrastrukturą i produkcją środków transportu oraz paliw.
Zrównoważony transport w UE.
Zrównoważony system transportowy w Unii Europejskiej po raz pierwszy dokładnie określiła w 2000 roku grupa ekspertów Komisji Europejskiej w dokumencie "Defining an environmentally sustainable transport system". Definicję tę przyjęto rok później praktycznie bez zmian w Rezolucji Kwietniowej Komisji Ministrów Transportu Unii Europejskiej. Według ekspertów Komisji Europejskiej zrównoważony system transportowy to taki, który:
Zrównoważony transport w Polsce.
W Polsce definicyjne rozważania dotyczące zrównoważonego transportu przedstawiła w 1999 roku Fundacja Instytut na rzecz Ekorozwoju w dokumencie "Alternatywna Polityka Transportowa według Zasad Zrównoważonego Rozwoju". Zgodnie z tym dokumentem system transportowy powinien się rozwijać według zasad zrównoważonego transportu. Zasady te zostały dostosowane i zredukowane dla potrzeb tego sektora do pięciu reguł:
Te zasady wymagają, by decyzja o każdej podróży zapadła po znalezieniu odpowiedzi na następujące pytania:
Sieć infrastruktury transportowej, zasoby floty przewozowej, zapotrzebowanie energetyczne i inne elementy systemu transportowego powinny być kształtowane w sposób uwzględniający odpowiedzi na tak postawione pytania, tym samym ograniczając transportochłonność gospodarki do możliwie najniższego poziomu.

</doc>
<doc id="313997" url="https://pl.wikipedia.org/wiki?curid=313997" title="Clarksville">
Clarksville

Miejscowości w USA:
Gminy w USA:
Zobacz też:

</doc>
<doc id="313998" url="https://pl.wikipedia.org/wiki?curid=313998" title="Jan Czepułkowski">
Jan Czepułkowski

Jan Czepułkowski (ur. 17 lipca 1930 w Mołodecznie, zm. 26 stycznia 2016 w Warszawie) – polski sztangista, medalista mistrzostw świata i Europy, olimpijczyk.
Kariera.
Pierwszy sukces w karierze osiągnął w 1956 roku, kiedy podczas mistrzostw Europy w Helsinkach zdobył brązowy medal w wadze średniej. Na rozgrywanych rok później mistrzostwach Europy w Katowicach był drugi w wadze lekkiej. W tym samym roku wywalczył również brązowy medal na mistrzostwach świata w Teheranie, przegrywając tylko z Wiktorem Buszujewem z ZSRR i Iwanem Abadżiewem z Bułgarii. Zdobył także brązowy medal na mistrzostwach Europy w Warszawie w 1959 roku. W 1956 roku wystartował na igrzyskach olimpijskich w Melbourne, gdzie zajął szóste miejsce w wadze lekkiej z rezultatem 360 kg w trójboju.
Trzykrotnie zdobywał mistrzostwo Polski: w latach 1954 i 1955 w wadze lekkiej (do 67,5 kg), a także w 1958 roku w wadze średniej (75 kg).
Reprezentował AZS Warszawa.
Zmarł 26 stycznia 2016 roku.

</doc>
<doc id="314001" url="https://pl.wikipedia.org/wiki?curid=314001" title="101 (ujednoznacznienie)">
101 (ujednoznacznienie)



</doc>
<doc id="314004" url="https://pl.wikipedia.org/wiki?curid=314004" title="Zasada 3R">
Zasada 3R

Zasada 3R: Reduce, Reuse, Recycle "ang.", promuje zdrowy dla środowiska styl życia, konsumpcji dóbr i traktowania odpadów. Spolszczone: zasada 3 U: Unikaj kupowania zbędnych rzeczy, Użyj powtórnie, Utylizuj.
Pierwszy czasownik (ogranicz) przypomina o możliwości zmniejszenia ilości generowanych odpadów poprzez ograniczenie konsumpcji niepotrzebnych produktów – unikaj kupowanie zbędnych lub niepotrzebnych rzeczy, unikaj towarów nadmiernie opakowanych (niepotrzebnie nadmiernie opakowanych).
Drugi (użyj ponownie) przypomina o możliwości powtórnego wykorzystania produktów powszechnie uznanych za jednorazowe, co zmniejsza skalę zanieczyszczeń środowiska, powstałych zarówno wskutek efektów ubocznych produkcji jak i akumulacji śmieci. Odnosi się do propozycji ponownego, wielokrotnego wykorzystania towarów, czasem w zupełnie nowym przeznaczeniu.
Wreszcie ostatni czasownik (oddaj do odzysku/recykluj) mówi co należy zrobić w sytuacji, gdy nie można zrezygnować z produktu, a powstałego z niego odpadu nie da się wykorzystać ponownie: należy go wrzucić do odpowiedniego pojemnika celem ponownego wykorzystania w produkcji.
Kolejność czasowników nie jest w tym zwrocie przypadkowa. Największe korzyści dla środowiska niesie "ograniczanie" nadmiernej konsumpcji oraz "wielokrotne użycie" – czyli jak najpóźniejsze uznanie produktu za odpad. Wreszcie ich racjonalne "przetwarzanie" pomaga ograniczyć obciążenia środowiska związane z pozyskaniem produktu z surowców pierwotnych i wspomnianą wcześniej akumulacją śmieci.

</doc>
<doc id="314007" url="https://pl.wikipedia.org/wiki?curid=314007" title="Clarke">
Clarke

Osoby:
Hrabstwa w USA:

</doc>
<doc id="314008" url="https://pl.wikipedia.org/wiki?curid=314008" title="Mario Kempes">
Mario Kempes

Mario Alberto Kempes (ur. 15 lipca 1954 w Bell Ville) – argentyński piłkarz i trener grający na pozycji napastnika.
Kariera.
Kempes rozpoczynał karierę w klubie Instituto Atlético Central Córdoba, w którym grał do roku 1973. Następnie przeszedł do wyżej notowanego Rosario Central. Z czasów gry w hiszpańskim klubie Valencia CF (do którego przeszedł w 1977) pochodzi jego przezwisko – "Matador". W barwach Valencii dwukrotnie zdobył tytuł Pichichi dla najlepszego strzelca Primera División, strzelając odpowiednio 24 i 28 goli w latach 1976–1977 oraz 1977–1978. W zespole z Walencji grał do 1981 (w 1980 zdobywając z tym zespołem PEZP i Superpuchar Europy), kiedy to wrócił na pół sezonu do Argentyny do zespołu Club Atlético River Plate. W 1982 ponownie znalazł się w kadrze Valencii, z którą tym razem nie zdobył żadnych trofeów. Lata 1984–1986 to gra w niżej notowanym Hérculesie Alicante. W 1986 przeniósł się do Austrii do zespołu First Vienna FC.
W kolejnych latach grał w zespołach: VSE Sankt Pölten (1987–1990) i Kremser SC (1990–1992). W 1995 grał w chilijskim klubie CD Fernández Vial. Oficjalnie karierę zakończył w 1996. W 1978 został wybrany Najlepszym Piłkarzem Ameryki Południowej. Kempes został uznany za jednego ze 100 najlepszych żyjących piłkarzy FIFA.
Reprezentacja.
Podczas piłkarskiej kariery, Kempes zagrał w 43 meczach w reprezentacji Argentyny i strzelił 20 goli. Zagrał na 3 turniejach Mistrzostw Świata: w 1974, w 1978 oraz w 1982. Na MŚ w 1978 zdobył z Argentyną mistrzostwo świata oraz tytuł króla strzelców strzelając 6 goli.
Trener.
Po zakończeniu kariery piłkarskiej Kempes został trenerem. Był szkoleniowcem pięciu drużyn: Pelita Jaya, KS Lushnja, Mineros Guayana, The Strongest oraz Independiente Petrolero.

</doc>
<doc id="314012" url="https://pl.wikipedia.org/wiki?curid=314012" title="Karabin maszynowy M85">
Karabin maszynowy M85

M85 – amerykański czołgowy karabin maszynowy kalibru 12,7 mm.
Historia.
Od 1933 roku na uzbrojeniu US Armed Forces znajdował się wkm M2. Była to dobra broń (M2 nadal znajduje się na uzbrojeniu), ale z powodu dużych wymiarów komory zamkowej M2 nie nadawał się do montażu w ciasnych wnętrzach pojazdów pancernych.
Kiedy w latach 60. XX wieku postanowiono wyposażyć czołgi M60 w wieżyczkę dowódcy z zamocowanym wewnątrz wkm-em kalibru 12,7 mm pojawiła się konieczność opracowania nowego wielkokalibrowego karabinu maszynowego.
Nowa broń miała być pod każdym względem lepsza od starego M2. Miała mniejszą masę, a dzięki specjalnemu mechanizmowi istniała możliwość zmiany szybkostrzelności z 500-600 strz/min (strzelanie do celów naziemnych) na 1000-1100 strz/min (strzelanie do celów powietrznych). Poza wersją czołgową powstała także wersja montowana na trójnogu M3 oznaczona jako M85C.
W praktyce okazało się, że nowy karabin maszynowy jest znacznie mniej niezawodny od M2. Bardzo podatny okazał się zwłaszcza mechanizm zmiany szybkostrzelności. Spowodowało to że M85 był używany wyłącznie jako uzbrojenie pojazdów pancernych. Poza czołgami M60 był montowany w maszynach inżynieryjno-drogowych M728 i amfibiach LVTP7. Po wycofaniu w latach 90. z uzbrojenia czołgów M60 i zastąpieniu M85 montowanych w amfibiach wkm-ami M2HB, M85 został wycofany z uzbrojenia armii amerykańskiej.
Opis.
M85 był bronią samoczynną. Zasada działania oparta o krótki odrzut lufy. Mechanizm spustowy umożliwiał tylko ogień ciągły. Zasilanie taśmowe (taśma rozsypna M15A2). Możliwe zasilanie prawo- lub lewostronne. Broń strzela wyłącznie ogniem ciągłym z zamka otwartego. M85 posiadał lufę szybkowymienną.

</doc>
<doc id="314020" url="https://pl.wikipedia.org/wiki?curid=314020" title="Ještěd HS134">
Ještěd HS134



</doc>
<doc id="314022" url="https://pl.wikipedia.org/wiki?curid=314022" title="Patois">
Patois



</doc>
<doc id="314029" url="https://pl.wikipedia.org/wiki?curid=314029" title="Giampietro Savegnago">
Giampietro Savegnago

Giampietro Savegnago (ur. 1953 w Cornedo we Włoszech, zm. 3 marca 2013) 8 "Dan " aikido. Dyrektor Europejskiej Unii Aikido.
Życiorys.
Od 16 roku życia uprawiał sztuki walki, na początku kendo, judo i karate. W 1971 roku rozpoczął naukę aikido u mistrza G. Fillipiniego w Mediolanie. W 1973 roku spotkał w Mediolanie "shihana" Hirokazu Kobayashi, którego uczniem postanowił zostać. Towarzyszył mu we wszystkich stażach w Europie i co roku wyjeżdżał na kilka miesięcy do Japonii by towarzyszyć mistrzowi w czasie jego japońskich podróży. Pozostał jego uczniem przez ostatnie 25 lat życia.
Od wypadku na motocyklu, mistrz Savegnago prowadził treningi poruszając się na jednej nodze (zamiast drugiej miał protezę, czego większość obserwatorów nie zauważała).
Savegnago nauczał aikido we Włoszech, w Niemczech, we Francji, na Węgrzech oraz w Polsce. 
Swój pierwszy staż Savegnago poprowadził w Polsce w Szczecinie w 1984 roku, od tamtej pory regularnie prowadził staże w Polsce.
W roku 2009 miała miejsce 25 rocznica współpracy shihana Jacka Wysockiego i mistrza Savegnago. Mistrz odznaczony został złotą odznaką honorową Gryfa Zachodniopomorskiego za swój wkład w rozwój regionu.

</doc>
<doc id="314030" url="https://pl.wikipedia.org/wiki?curid=314030" title="George William Russell">
George William Russell

George William Russell, pseud. Æ (ur. 10 kwietnia 1867 w Lurgan w hrabstwie Armagh, zm. 17 lipca 1935 w Bournemouth w hrabstwie Dorset) – irlandzki poeta, malarz, mistyk, filozof i publicysta, założyciel irlandzkiego ruchu teozoficznego. Obok W.B.Yeatsa i Lady Gregory jedna z najważniejszych postaci literackiego Odrodzenia Irlandzkiego.
Pierwsze swe prace teozoficzne (pod wpływem mistyki indyjskiej) podpisywał jako "Aeon" i następnie pisze pod pseud. Æ.
Działalność publicystyczno-polityczna.
Urodził się w Lurgan, ale od jedenastego roku życia mieszkał w Dublinie. Po ukończeniu wieczorowych kursów w Szkole Sztuk Pięknych (z wykształcenia był malarzem) pracował w dublińskim domu towarowym. W stolicy Zielonej Wyspy zainteresował się polityką i wkrótce stał się jednym z pierwszych Irlandczyków głośno domagających się reformy rolnej. Intensywnie działał w "Irlandzkim Stowarzyszeniu Rolniczym", był bliskim współpracownikiem ludowego polityka Horace'a Plunketta od 1897, a w latach 1905-1923 był redaktorem naczelnym pisma "The Irish Homestead" ("Irlandzka Zagroda"). Po powstaniu Wolnej Irlandii w latach (1923-1930) redagował czysto polityczny magazyn "The Irish Statesman" ("Irlandzki mąż stanu"). Pod koniec życia napisał rozprawę polityczno-ekonomiczną "The National Being" (1917) ("Byt Narodowy"), bardzo cenioną przez koła finansowe i do dziś tłumaczoną na wiele języków. Od połowy lat 20. wygłaszał odczyty w Stanach Zjednoczonych.
Działalność literacka.
Sławę uzyskał jako głęboki liryk i mistyk, autor poezji: "Dry Still Waters" (1906), "Collected Poems" (1916) oraz prozy: "Imaginations and Reveries" (1915), "The Candle of Vision" (1919) i in. 
Równolegle z zainteresowaniami politycznymi rozwijała się twórczość poetycka i dramaturgiczna Russella. Jeszcze jako student zainteresował się literaturą i filozofią, głównie staroindyjską. W 1886 roku był jednym w założycieli "Towarzystwa Teozoficznego" w Dublinie, a kilka lat później zadebiutował jako poeta tomikiem "Homeward Songs by the Way", w którym umiejętnie połączył hinduski mistycyzm z mitologią celtycką. Wówczas też przyjął pseudonim Æ, którym podpisywał każdą kolejną pracę (od słowa greckiego "æon" – wiek). Do 1934 roku opublikował dwanaście tomików wierszy, którymi zdobył uznanie irlandzkiej publiczności i krytyki. Wprawdzie polski historyk literatury angielskiej Roman Dyboski scharakteryzował poezje Russella dość chłodno, słowami: "mało efektowna pod względem merytorycznym i retorycznym, styl bezpretensjonalny, ton spokojny", ale zaraz przytoczył słowa laureata literackiej Nagrody Nobla z 1923 roku i jednego z najbliższych przyjaciół Æ – W.B.Yeatsa, który powiedział, że w wierszach Russella "żarzy się pożerający ogień ciągłej ekstazy duchowej". I rzeczywiście, źródłem jego twórczości były "Upaniszady", księgi wschodu i przyroda, a każdy wiersz, jak pisał Dyboski, to "wykład mistycznego panteizmu" i "wyraz kultu ziemi".
Russell był również sprawnym dramaturgiem (pisał sztuki do Abbey Theatre), a także zajmował się teorią literatury. Wydał bardzo cenione teksty estetyczne – "Przebudzenie ognia" ("Awaking of Fires"), "Kapłan czy bohater?" ("Priest or hero?") i "Pieśń i jej źródła".
Rozpoczęte w "The Candle of Vision" (1919) badania krytyczne nad własną twórczością i rozwojem swych poglądów mistycznych prowadzi w dalszym ciągu w ("Song and its Fountains" (1932)) oraz rozprawy krytyczno-literackie, które zebrał w opublikowanym w 1915 roku tomie "Rojenia i marzenia" ("Imaginations and Reveries").
Brał udział w odrodzeniu celtyckim i należy do założycieli teatru irlandzkiego. Wydał nadto poezje: "Voices of the Stones" (1925), "Midsummer Eve" (1928), "Vale and Other Poems" (1931) i in., studia polityczno-ekonomiczne: "Cooperation and Nationality" (1912), "The National Being" (1917) i in.

</doc>
<doc id="314031" url="https://pl.wikipedia.org/wiki?curid=314031" title="Actitis hypoleucos">
Actitis hypoleucos



</doc>
<doc id="314058" url="https://pl.wikipedia.org/wiki?curid=314058" title="Machina (czasopismo)">
Machina (czasopismo)

Machina – czasopismo muzyczne, miesięcznik, wydawane w latach 1995–2002 oraz ponownie od 2006. W maju 2011 czasopismo przekształcono w tygodnik wydawany w wersji elektronicznej, któremu towarzyszył serwis internetowy. Na początku 2012 markę „Machina” zredukowano do samego serwisu internetowego.
Założycielem i jednym z pomysłodawców Machiny był Marek Kościkiewicz, muzyk De Mono. Pierwszym redaktorem naczelnym był Andrzej Sienkiewicz, następnie Bogna Świątkowska, a w ostatnich miesiącach przed pierwszym rozwiązaniem w 2002 – Marcin Prokop. Do współpracowników Machiny należeli Grzegorz Brzozowicz, Paweł Dunin-Wąsowicz, Bartek Chaciński, Wojciech Radomski, Bartek Winczewski, Rafał Bryndal, Daniel Wyszogrodzki, Tomasz Słoń czy Kazik Staszewski. 
Pismo, które wyróżniało się elegancką szatą graficzną, początkowo uznawano za polski odpowiednik magazynu „Rolling Stone”. „Machina” określała się jako pismo popkulturowe, poza muzyką zajmowała się tematyką filmu, książek i komiksów. W dziedzinie muzyki specjalizowała się w rocku alternatywnym oraz w tzw. nowych brzmieniach, pogardliwie traktując klasykę rocka. W latach 1997–2000 do każdego numeru dołączano płyty kompaktowe, podjęto także próby wydawania płyt pod szyldem Machiny.
W połowie 2005 prawa do numeru kupiła Platforma Mediowa Point Group. Numer „zerowy” nowej Machiny został wydany 3 lutego 2006. Umieszczenie na jego okładce piosenkarki Madonny przypominającej Matkę Boską z Dzieciątkiem Jezus wywołało skandal i oburzenie środowisk katolickich oraz Rady Etyki Mediów. Osobą odpowiedzialną za koordynowanie prac związanych z realizacją projektu był Tomasz Biedrzycki, wcześniej dyrektor wydawniczy miesięcznika teatralnego „Foyer” (Trojan Press). Stanowisko redaktora naczelnego powierzono Piotrowi Metzowi. W maju 2012 Metz odszedł z redakcji. Do współpracowników należeli: Ewelina Puścizna, Sławomir Belina, Robert Laska. We wrześniu 2014 Machina wróciła jako multimedialna platforma kierowana do odbiorców polskich i amerykańskich.

</doc>
<doc id="314062" url="https://pl.wikipedia.org/wiki?curid=314062" title="Pasta">
Pasta



</doc>
<doc id="314074" url="https://pl.wikipedia.org/wiki?curid=314074" title="Kobayashi">
Kobayashi

Osoby o nazwisku Kobayashi:

</doc>
<doc id="314077" url="https://pl.wikipedia.org/wiki?curid=314077" title="Różnicowy GPS">
Różnicowy GPS

DGPS (ang. "Differential Global Positioning System") – technika pomiarów GPS pozwalająca na uzyskanie większej dokładności niż przy standardowym pomiarze jednym odbiornikiem. Metoda ta polega na wykorzystaniu stacji bazowej (tzw. referencyjnej) – odbiornika ustawionego w dokładnie wyznaczonym punkcie (np. przez pomiar geodezyjny), który wyznacza na bieżąco poprawki różnicowe dla poszczególnych satelitów, co pozwala na wyeliminowanie większości błędów (gdyż błędy obserwowane na małym obszarze są skorelowane). Drugi odbiornik (ruchomy) musi mieć możliwość odbioru tych poprawek, np. przez łącze satelitarne, VHF, GPRS/WLAN. Poprawki są transmitowane w formacie RTCM, CMR lub innym. System ten można stosować zarówno w czasie rzeczywistym, jak i przez późniejsze przetworzenie danych.
Metoda ta pozwala na osiągnięcie dokładności rzędu 0,5-2 m. Stosowana jest w rolnictwie precyzyjnym i dynamicznym pozycjonowaniu statku, geodezji i nawigacji.
Błędy eliminowane przez pomiar DGPS:
Błędy, których DGPS nie eliminuje:
GBAS (Ground Based Augmentation System) oraz GRAS (Ground-based Regional Augmentation System).
Są to zwykle systemy DGPS na małą skalę, gdy nadajnik korekt znajduje się na ziemi. Zasięg działania takiego systemu zazwyczaj jest ograniczony do 20 km od nadajnika. Przykładem jest amerykański LAAS (ang. "Local Area Augmentation System"), którego dokładność ma w przyszłości pozwolić na automatyczne lądowanie samolotów sterowanych wyłącznie przez autopilota.
SBAS (Satellite Based Augmentation System).
Istnieją również systemy różnicowe o dużym zasięgu używające satelitów geostacjonarnych. Przykładami są europejski EGNOS (ang. "European Geostationary Navigation Overlay Service"), czy też amerykański WAAS (ang. "Wide Area Augmentation System"). Niskie położenie nad horyzontem w przypadku satelitów geostacjonarnych jest źródłem ograniczonej widoczności tych satelitów w przypadku poruszania się w terenie zabudowanym bądź górzystym. Rozwiązaniem tego problemu ma być system SISNeT, którego zadaniem będzie dostarczenie poprawek różnicowych do odbiornika GPS z wykorzystaniem sieci Internet (poprzez GPRS/3G lub WLAN).

</doc>
<doc id="314078" url="https://pl.wikipedia.org/wiki?curid=314078" title="DGPS">
DGPS



</doc>
<doc id="314086" url="https://pl.wikipedia.org/wiki?curid=314086" title="Orne">
Orne



</doc>
<doc id="314091" url="https://pl.wikipedia.org/wiki?curid=314091" title="Święty Włodzimierz">
Święty Włodzimierz



</doc>
<doc id="314092" url="https://pl.wikipedia.org/wiki?curid=314092" title="Tyson Beckford">
Tyson Beckford

Tyson Craig Beckford (ur. 19 grudnia 1970 w Nowym Jorku) – amerykański model, aktor i producent filmowy. Intrygujące rysy twarzy zawdzięcza swym bardzo mieszanym korzeniom afroamerykańsko-jamajsko-chińskim. Obok Marcusa Schenkenberga stał się jednym z najlepiej zarabiających mężczyzn w zawodzie modela.
Życiorys.
Wczesne lata.
Urodzony w Bronksie, wychowywał się w Rochester i na Jamajce. Jego ojciec Lloyd Beckford to Jamajczyk, a matka Hillary Dixon Hall ma pochodzenie chińskie i afroamerykańskie. Jego babka ze strony matki pochodzi z Panamy. Uczęszczał do Pittsford Mendon High School.
Jako nastolatek był członkiem gangu i był oskarżony o kradzieże i handel narkotykami.
Kariera.
W 1991 dostrzegł go redaktor magazynu zajmującego się hip-hopem „The Source”. Doprowadziło to do podpisania kontraktu z agencją modelek w Nowym Jorku. Beckford jako model zaczął brać udział w sesjach zdjęciowych dla fotografów mody takich jak Herb Ritts i Bruce Weber. W 1993 został zatrudniony do kampanii linii Polo firmy Ralph Lauren.
Uczestniczył również w kampanii marki Calvin Klein i Tommy’ego Hilfigera. W 1995 amerykański kanał telewizji kablowej VH1 przyznał mu tytuł Modela Roku oraz znalazł się też na liście najpiękniejszych ludzi świata magazynu „People”. Wystąpił także w teledysku do piosenki Toni Braxton „Un-Break My Heart” (1996). 
Telewidzom stał się znany, po tym pojawił się w talk-show NBC "The Tonight Show" z Jay Leno, "The Magic Hour" z Magic Johnsonem, programie Keenen Ivory Wayansa, Mad TV, Entertainment Tonight, VH1, a także reklam dla dżinsów Polo. Związał się z Nous Model Management w Los Angeles oraz Independent Models w Londynie. 
Był na okładkach magazynów: „Men’s Health” (w maju 1998), „Playgirl” (we wrześniu 1999), „Attitude” (we wrześniu 2012) „Uptown” (we wrześniu 2013) „Riphort” (w październiku 2014) i „Esquire” (w listopadzie 2018).
7 kwietnia 2017 w Rio All Suite Hotel and Casino w Las Vegas wystąpił gościnnie w rewii striptizerów Chippendales.
Życie prywatne.
Z nieformalnego związku ze stylistką April Roomet (1997-99) ma syna Jordana (ur. 1998).
7 czerwca 2005 został ranny po wypadku samochodowym w Secaucus (New Jersey).
Był związany z modelką chińskiego pochodzenia Audrey Quock, Tatyaną Ali, Bridget Hall (1996), Nikki Giavasis (2001–2002), Tiffany Limos (2002), Alicią Hall (2005), raperką Foxy Brown (2005), Imogen Thomas (2007), Shaniną Shaik (2008−2012), CariDee English (2008–2010), Paige Butcher (2009) i Berniece Julien (2009).
Linki zewnętrzne.
 

</doc>
<doc id="314097" url="https://pl.wikipedia.org/wiki?curid=314097" title="Slick Rick">
Slick Rick

Slick Rick, właściwie Richard Walters (ur. 14 stycznia 1965 w Londynie) – amerykański raper pochodzenia brytyjskiego. Rozpoznawalny po przepasce na jednym oku i charakterystycznej barwie głosu. W 1990 roku został skazany na 6 lat więzienia, za próbę zamordowania własnego kuzyna. Podczas przepustek nagrał 2 albumy (1991 i 1994) i udzielał się w nagraniach innych artystów.

</doc>
<doc id="314101" url="https://pl.wikipedia.org/wiki?curid=314101" title="Flaga Inowrocławia">
Flaga Inowrocławia



</doc>
<doc id="314106" url="https://pl.wikipedia.org/wiki?curid=314106" title="Vittorino da Feltre">
Vittorino da Feltre

Vittorino da Feltre (ur. około 1378 lub, co mniej prawdopodobne, 1373 w Feltre – zm. 2 lutego 1446 w Mantui), włoski humanista i nauczyciel. Jego prawdziwe imię brzmiało Vittorino Ramboldini.
Do założenia szkoły w Mantui.
Syn Bruta Ramboldiniego, notariusza, ale znany raczej pod wziętym od miejsca narodzin imieniem da Feltre. W 1396 wstąpił na uniwersytet w Padwie, gdzie uczęszczał na wykłady Gasparina da Barizza i Giovanniego da Ravenna z gramatyki i literatury łacińskiej; studiował też filozofię i być może teologię. Jako student utrzymywał się z korepetycji. Po uzyskaniu doktoratu studiował matematykę u Pelcaniego da Parma, służąc czasowo jako "famulus" w gospodarstwie domowym profesora. Wkrótce sława Vittorina jako nauczyciela matematyki przerosła sławę mistrza. Spędził też osiemnaście miesięcy studiując grekę u Guarina z Werony, swego kolegi z Uniwersytetu Padewskiego, najwybitniejszego wtedy nauczyciela greki w Italii. Otworzył następnie w Padwie prywatną szkołę, a w 1422, po rezygnacji Gasparina da Barizza, otrzymał katedrę retoryki w uniwersytecie. Mniej więcej po roku, rozczarowany niemoralnością panującą w mieście i niemożnością utrzymania uczniów w ryzach przeniósł się do Wenecji, gdzie ponownie zorganizował prywatną szkołę.
Szkoła w Mantui.
Tego samego roku (1423) został zaproszony przez Gianfrancesco Gonzaga, margrabiego Mantui do podjęcia nauczania jego dzieci (była wśród nich Cecylia Gonzaga, zakonnica, później jedna z najbardziej oświeconych kobiet swoich czasów). Przyjął zaproszenie, ale stawiając warunek, że będzie mógł otworzyć całą szkołę przy dworze i przyjmować też innych uczniów; Jego imię kojarzy się przede wszystkim z tą szkołą: uczył w niej nie tylko dzieci margrabiego i wpływowych rodzin, ale też wiele dzieci z ubogich rodzin, traktując je wszystkie w jednaki sposób. Uczył nie tylko przedmiotów humanistycznych, ale też kładł duży nacisk na edukację religijną i fizyczną.
Szkoła przejęła willę stanowiącą przedtem dom wypoczynkowy Gonzagów – Vittorino planował przekształcić ją w idealną szkołę (nawiązując przy tym do ducha platonizmu, zob. też miasto idealne). Ze względu na urokliwe otoczenie i panującą wewnątrz atmosferę, dom nazywano Casa Gioiosa (Domem Radości). Wszyscy nauczyciele mieszkali w obrębie szkoły, a Vittorino próbował uczynić ją tak przyjemną i miłą jakim jest doskonały dom rodzinny. Nauki w niej dawane były nowego, humanistycznego typu, ale zachowywały pełnię chrześcijańskiego charakteru i ducha. Uczono tam w typowy dla renesansu rozległego zestawu przedmiotów, łacińskiej i greckiej literatury, arytmetyki, geometrii, algebry, dialektyki, etyki, astronomii, historii, muzyki i wymowy – wszystko przez najlepszych wyspecjalizowanych nauczycieli. Uczniowie odbywali też pewne formy ćwiczeń fizycznych – zgodnie z renesansowym zamiłowaniem do harmonii ciała i ducha, dostosowanych do potrzeb uczniów, ale często też do ich własnych gustów. Były też pewne ćwiczenia ogólne, obowiązkowe niezależnie od pogody. Tak jak we wszystkich dziedzinach Vittorino uczył ich posługując się przykładem, uczestnicząc samemu w ćwiczeniach poza budynkiem. Jako świecki katolik dążył też do rozwoju życia religijnego swoich wychowanków, przez ćwiczenia duchowe, modlitwę i codzienne uczestnictwo we Mszy świętej.
Wiele z jego metod to metody nowatorskie, w szczególności indywidualny kontakt między nauczycielem a uczniem i przystosowanie nauczania do potrzeb i możliwości konkretnego dziecka. Był pierwszym przedstawicielem nowożytnej pedagogiki, rozwiniętej w epoce odrodzenia. Wielu spośród najwybitniejszych uczonych XV-wiecznych, m.in. Guarino da Verona, Poggio Bracciolini czy Francesco Filelfo, wysłało swoich synów na naukę do Vittorina da Feltre.
Nie pozostawił traktatów pedagogicznych – znamy jedynie jego krótki młodzieńczy traktat o ortografii łacińskiej i osiem listów. Żyje jednak jako skuteczny reformator edukacji, wychowawca Italii i współtwórca idei humanizmu – jako szlachetna postać kształtująca nowe idee człowieka wolnego, wszechstronnego i samoświadomego.

</doc>
<doc id="314107" url="https://pl.wikipedia.org/wiki?curid=314107" title="Vittorino Ramboldini">
Vittorino Ramboldini



</doc>
<doc id="314108" url="https://pl.wikipedia.org/wiki?curid=314108" title="Szymborze">
Szymborze

Szymborze – część miasta Inowrocław, dawniej wieś. Miejsce urodzenia Jana Kasprowicza.
W niedzielę wielkanocną odbywają się w niej tzw. przywołówki. 
Dom Jana Kasprowicza, a raczej odbudowany budynek na miejscu starej chaty, znajduje się przy ulicy Wielkopolskiej. Zabytek stanowi kościół św. Antoniego Padewskiego z 1937 r.
Zabudowania dzielnicy to domki jednorodzinne. Przez osiedle przechodzi tzw. Magistrala węglowa. Po wybudowaniu jej na Szymborzu planowano budowę stacji kolejowej; ostatecznie jednak powstała ona 2 km dalej na Rąbinku.
W czasie okupacji niemieckiej, przed 1945 Niemcy dla Szymborza używali nazwy "Therwingen".

</doc>
<doc id="314111" url="https://pl.wikipedia.org/wiki?curid=314111" title="Autostrada D1 (Czechy)">
Autostrada D1 (Czechy)

Autostrada D1 (czes. "dálnice D1") także "Brněnská dálnice" (autostrada brneńska) – najdłuższa czeska autostrada o planowanej długości 376,5 km, łącząca pośrednio Pragę, Brno i Ostrawę z polską autostradą A1 w Gorzyczkach koło Wodzisławia Śląskiego. Ukończenie budowy całej autostrady jest planowane na rok 2025.. Razem z polską A1 utworzy autostradowe połączenie Pragi z Gdańskiem.
W Czechosłowacji autostrada D1 była najważniejszą autostradą w kraju. Planowano, iż połączy główne miasta leżące na linii wschód-zachód:
Po podziale Czechosłowacji plany zostały zmienione i postanowiono, że autostrada D1 na poprzednio planowanej trasie zostanie zakończona w Lipníku nad Bečvou. Śladem planowanej czechosłowackiej D1 w stronę Żyliny poprowadzi autostrada D49 (od węzła Hulín na wschód). Postanowiono również, że projektowana i prawie już gotowa autostrada D47 po zakończeniu budowy otrzyma oznakowanie D1. Autostrada D1 jest płatna praktycznie na całym odcinku. Z opłaty wyłączono jedynie odcinek na obwodnicy Brna i Ostrawy.
Odcinek między miejscowościami Měřínem i Velké Meziříčí został zbudowany jako potencjalna droga startowa dla samolotów wojskowych w przypadku wojny. Odcinek nie posiada środkowego pasa dzielącego. Jest wyposażony w dwa miejsca do przechowywania samolotów oraz potężniejszy most nad drogą gminną.
Historia.
Prace nad projektem autostrady Praga-Brno rozpoczęto w latach 30. XX wieku. Prace budowlane ruszyły na początku 1939 i pomimo okupacji niemieckiej trwały z różnym natężeniem do 1942, gdy ostatecznie przerwała je wojna. Po zakończeniu wojny w 1945 wznowiono budowę autostrady, ale wstrzymano ją ponownie po 1948, gdyż nowy komunistyczny rząd Czechosłowacji nie był wtedy zainteresowany budową autostrad – wszelkie prace nad autostradą ustały w 1950. Budowę autostrady wznowiono 8 września 1967.
W czasie Protektoratu autostradę w Czechach Środkowych budowano w innej trasie. Do dziś dnia są widoczne fragmenty poprzedniej trasy, m.in. niedokończony Most Borovski częściowo zalany przez zaporę wodną Švihov.
Pierwszy odcinek (Spořilov – Mirošovice) oddano do użytku 12 lipca 1971. Odcinek Praga – Brno ukończono w 1980, a odcinek do Vyškova (odbicie D46, kier. Ołomuniec) w 1992. Następne odcinki do Hulina (odbicie D49, kier. Żylina) otwarto do 2010.
Wschodni odcinek Ostrawa-Svinov (Rudná) – Ostrawa-Hrušov (Místecká) – Bohumín o długości 17,2 km, będący w budowie od 15 marca 1999, został oddany do użytku 1 grudnia 2007 roku. Odcinek Bílovec – Ostrawa Rudná o długości 11,7 km: otwarto do ruchu 6 maja 2008 roku. 25 listopada 2008 oddano do użytku fragment trasy pomiędzy węzłami Lipník nad Bečvou (D35, kier. Ołomuniec i Hradec Králové) i Bělotín (D48, kier. Frydek-Mistek i Cieszyn) o długości 15,4 km wybudowany jako sześciopasmowy (dwie jezdnie po trzy pasy ruchu + pas awaryjny w każdą stronę) ze względu na spodziewane natężenie ruchu kołowego. 16 września 2009 dokończono odcinek Mořice – Kroměříž-západ. 25 listopada 2009 roku oddano do użytku dwa odcinki Bělotín – Hladké Životice o długości 18,1 km, oraz Hladké Životice – Bílovec o długości 11,7 km. Odcinek Bělotín – Hladké Životice wybudowano najpierw w tzw. półprofilu, drugą jezdnię otwarto w sierpniu 2010 roku. Tym samym Ostrawa uzyskała połączenie drogowe z Pragą poprzez autostradę i drogi szybkiego ruchu (obecnie D35 i D46) wiodące przez Ołomuniec.
Planowane.
W 2021 roku miała się rozpocząć budowa ostatniego odcinka D1:
Trasy europejskie.
Autostrada D1 jest częścią kilku tras europejskich:

</doc>
<doc id="314112" url="https://pl.wikipedia.org/wiki?curid=314112" title="Læsø">
Læsø

Læsø – duńska wyspa, największa wyspa położona w cieśninie Kattegat. Znajduje się prawie dokładnie pomiędzy portami Frederikshavn i Göteborg.
Krótki opis.
Powierzchnia wyspy to 114 km² (długość 21 km, szerokość 12 km), w roku 2017 zamieszkiwały ją 1793 osoby.
Administracyjnie wyspa tworzy samodzielną gminę Læsø, a jej największą miejscowością jest Byrum liczące 438 mieszkańców (2017 r.).
W latach 1300–1550 wyspa słynęła z produkcji soli. Doprowadziło to do wylesienia Læsø. Obecnie wznawia się wydobywanie soli na małą skalę, jako atrakcję turystyczną.
Znane osoby.
Na Læsø w 1988 r. zmarł duński pisarz Christian Kampmann.

</doc>
<doc id="314116" url="https://pl.wikipedia.org/wiki?curid=314116" title="Laso">
Laso



</doc>
<doc id="314117" url="https://pl.wikipedia.org/wiki?curid=314117" title="Laeso">
Laeso



</doc>
<doc id="314118" url="https://pl.wikipedia.org/wiki?curid=314118" title="Laesoe">
Laesoe



</doc>
<doc id="314125" url="https://pl.wikipedia.org/wiki?curid=314125" title="Order Wielkiej Księżny Olgi-Heleny">
Order Wielkiej Księżny Olgi-Heleny



</doc>
<doc id="314127" url="https://pl.wikipedia.org/wiki?curid=314127" title="Adolf Daab">
Adolf Daab

Adolf Daab (ur. 28 kwietnia 1872 w Warszawie, zm. 27 stycznia 1924 w Paryżu) – warszawski przedsiębiorca budowlany pochodzenia niemieckiego, działacz społeczności luterańskiej, społeczny i sportowy, radny Warszawy.
Wywód genealogiczny.
XVI wiek.
Najstarsze zachowane zapiski o przodkach Adolfa Daaba pochodzą z 1538 z księgi sądowej miasteczka Groß-Bieberau na terenie księstwa Hessen-Darmstadt (patrz Hesja-Darmstadt), w Hesji.
Protoplastą rodu był Hans Daub (ok. 1510 Groß-Bieberau – po 1540 Groß-Bieberau). Był on nazywany „Jankiem Gołębiarzem” (od nazwiska, wywodzącego się ze staroniemieckiej formy słowa 'gołąb') lub „Jankiem Starym Młynarzem”.
Jego syn, również Hans, zapisany w księgach parafialnych już jako Hans Daab, ożeniony był z Elisabeth (Elsa) Mögel.
Na podstawie lektury książki "1200 Jahre Groß-Bieberau" wydanej tam w 1987 wiadomo, że ród Daab jest najstarszym rodem w mieście. Miał on (w 1987) ponad 400-letnią tradycję. Była to rodzina chłopsko-rzemieślnicza. Do dzisiaj część przedstawicieli rodu trudni się rzemiosłem.
XIX wiek.
W XIX wieku niektórzy członkowie rodziny Daabów, przybyli do Królestwa Polskiego w poszukiwaniu pracy. Protoplastą rodu Daab w Królestwie Polskim był dziadek Adolfa Daaba.
Johann Sebastian Daab (2 stycznia 1794 Ueberau (ob. część Reinheim) – (28 grudnia 1853 Bednary-Kolonia k. Sochaczewa), żonaty z Anne Elisabeth Katharina Rothenhäuser (ur. 1789 w Reinheim – ? Bednary-Kolonia).
Sebastian Daab był wiejskim mistrzem stolarskim w okolicy Sochaczewa. Do Królestwa Polskiego przybył w grudniu 1838 z żoną i 8 dzieci. Był wśród nich Johann Philipp Daab, ojciec Adolfa. Z czasem Johann Phillipp Daab przeniósł się do Warszawy, gdzie został właścicielem kamienicy przy ul. Wilczej. W tej właśnie kamienicy urodził się później Adolf Daab.
W sumie do Warszawy przeniosło się trzech braci Daabów. Zapoczątkowali oni 3, żyjące do dziś w Warszawie, linie tego rodu. Byli to:
XX wiek.
Po doświadczeniach Warszawy podczas II wojny światowej część potomków wyżej wymienionych braci przeniosła się w inne rejony Polski m.in. do Łodzi, Torunia i na Śląsk, gdzie żyją do dziś. Część w latach PRL wyjechała do Niemiec, powołując się na pochodzenie przodków.
Poza Polską ludzi wywodzących się z tego rodu spotkać można do dziś w Niemczech (gł. powiat Darmstadt-Dieburg), Francji (głównie w Alzacji i Lotaryngii), w USA (np. miasto Millstadt, stan Illinois) oraz w Szwajcarii (np. miejscowość Balsthal, w niemieckojęzycznym kantonie Solura niem. "Solothurn").
We wstępie do wspomnień Adolfa Daaba zatytułowanych "W Warszawie i na Krymie" opracowanych przez Tadeusza Stegnera czytamy:
Sam Adolf Daab o rodzicach tak pisze:
Dalej pisze:
Ojciec Adolfa Daaba urodził się w miasteczku Reinheim, w Hesji-Darmstadt. Zmarł natomiast w 1890 w Warszawie. Matka jego, Kristina z domu Uhle, urodziła się w miasteczku Fürfeld w Hesji Nadreńskiej, w dzisiejszym kraju związkowym Nadrenia-Palatynat. Zmarła w 1912 w Warszawie.
Pochówku Jana Filipa Daaba 22 października 1890 dokonał pastor Juliusz Bursche, wówczas proboszcz pomocniczy parafii Św. Trójcy.
Jan Filip Daab został pochowany w al. 22a nr 42, nieopodal leży jego brat Ludwik Fryderyk Daab (al. 22a nr 44).
Adolf Daab był najmłodszym dzieckiem swoich rodziców. Dzieci te rodziły się w latach 1849–1872. Adolf Daab miał trzech braci:
oraz cztery siostry:
Działalność zawodowa.
Adolf Daab był udziałowcem Towarzystwa Akcyjnego Zakładów Przemysłowych Budowlanych „Fr. Martens i A. Daab”, założonych w 1866 przy ul. Hożej w Warszawie. Firma ta istniała do 1946. Jej nazwa pochodzi od nazwiska przybyłego z Danii pierwszego właściciela Fryderyka Martensa (1839–1899) i późniejszego udziałowca Adolfa Daaba.
"De facto" w 1899 Fryderyk Martens przekazał zarząd nad firmą swojemu synowi Karolowi Henrykowi Martensowi (1868–1948) i jego wspólnikowi oraz przyjacielowi Adolfowi Daabowi. Nazwa firmy nie uległa zmianie ze względu na rozpoznawalną już wówczas markę.
Zakład wybudował wiele obiektów przemysłowych, publicznych i prywatnych na terenie Warszawy i Królestwa Polskiego, m.in. budynki parafii ewangelicko-augsburskiej (kamienica czynszowa z dwoma oficynami przy ul. Kredytowej 4, nieistniejący już dom parafialny od strony pl. Małachowskiego, gmach Gimnazjum Męskiego im. Mikołaja Reja).
Ponadto przedsiębiorstwo to wybudowało:
Działalność w warszawskiej Parafii Ewangelicko-Augsburskiej Św. Trójcy.
Daab był osobą głęboko religijną przywiązaną do wyznania luterańskiego, stąd jego zaangażowanie w działalność społeczną w warszawskim zborze ewangelicko-augsburskim. W 1903, mając 31 lat, został najmłodszym członkiem Kolegium Kościelnego (ob. Rada Parafialna).
Przez 20 lat (1903–1921) był członkiem kolegium kościelnego warszawskiej Parafii Ewangelicko-Augsburskiej Św. Trójcy i przewodniczącym wydziału administracyjnego tej parafii.
Uroczystość konfirmacji Adolfa Daaba (w języku niemieckim),odbyła się 2 października 1887 r. Obrzędu tego dokonał pastor Henryk Leopold Bartsch (1832-1899), wówczas II pastor zboru Ewangelicko-Augsburskiego w Warszawie. Konfirmację w języku polskim wprowadzono w zborze warszawskim dopiero po 1888 r.
Rodzina.
Adolf Daab ożenił się 16 października 1897 z koleżanką z dzieciństwa, Rozalią Anną Knittel (1868–1938), używającą imienia Anna („Niulcia”). Była ona wówczas wdową po Janie Powarowie, Rosjaninie (zm. 1895), z zawodu księgarzu. Anna Knittel Powarow była wyznania ewangelicko-reformowanego. Adolf i Anna mieli cztery córki:
Adolf Daab usynowił także dwóch pasierbów:
W latach 1889–1892 Adof Daab praktykował w firmie budowlanej Roberta Karstensa. Następnie odbywał służbę wojskową w Symferopolu (w latach 1892–1897) jako żołnierz armii carskiej. Podczas pobytu na Krymie pisał pamiętnik (1895–1896). Chociaż w domu posługiwał się językiem polskim, w pamiętniku brak odniesień do polskiej literatury (np. "Sonetów krymskich" Adama Mickiewicza). Trzeba pamiętać, że uczył się w szkole rosyjskiej, a wychował w domu niemieckim.
Z czasem dał się poznać jako osoba zaangażowana w działalność patriotyczną. Jego własny dom był już ze wszech miar polski.
Wspomnienia "W Warszawie i na Krymie" zostały opublikowane dopiero w 1996, „"za zgodą pani Anny Kuester, wnuczki Adolfa Daaba, która udostępniła przechowywane przez nią wspomnienia dziadka"” (T. Stegner we wstępie do ww. wspomnień A. Daab).
Śmierć i pogrzeb.
Adolf Daab zmarł 27 stycznia 1924 na raka w Paryżu, dokąd wyjechał na leczenie. Uroczysty pogrzeb odbył się na cmentarzu ewangelicko-augsburskim w Warszawie 21 lutego 1924.
Adolf Daab pochowany jest na cmentarzu ewangelicko-augsburskim w Warszawie przy ul. Młynarskiej, w al. 2 nr 10.

</doc>
<doc id="314130" url="https://pl.wikipedia.org/wiki?curid=314130" title="Diecezja ryska">
Diecezja ryska



</doc>
<doc id="314131" url="https://pl.wikipedia.org/wiki?curid=314131" title="Biskupstwo ryskie">
Biskupstwo ryskie



</doc>
<doc id="314133" url="https://pl.wikipedia.org/wiki?curid=314133" title="Arcybiskupstwo ryskie">
Arcybiskupstwo ryskie



</doc>
<doc id="314134" url="https://pl.wikipedia.org/wiki?curid=314134" title="Biskupstwo sambijskie">
Biskupstwo sambijskie



</doc>
<doc id="314137" url="https://pl.wikipedia.org/wiki?curid=314137" title="Diecezja szczecińsko-kamieniecka">
Diecezja szczecińsko-kamieniecka



</doc>
<doc id="314138" url="https://pl.wikipedia.org/wiki?curid=314138" title="Biskupstwo szczecińsko-kamienieckie">
Biskupstwo szczecińsko-kamienieckie



</doc>
<doc id="314140" url="https://pl.wikipedia.org/wiki?curid=314140" title="Arcybiskupstwo szczecińsko-kamienieckie">
Arcybiskupstwo szczecińsko-kamienieckie



</doc>
<doc id="314142" url="https://pl.wikipedia.org/wiki?curid=314142" title="Bojszowy">
Bojszowy

Bojszowy (niem. "Boischow") – wieś w Polsce, położona w województwie śląskim, w powiecie bieruńsko-lędzińskim, siedziba gminy Bojszowy, na Górnym Śląsku. Graniczy z gminą Oświęcim, Tychami i gminą Miedźna.
Nazwa.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Boyssowy". Następnie miejscowość leżała w północno-wschodniej części księstwa pszczyńskiego.
Nazwę miejscowości w zlatynizowanej staropolskiej formie "Boyschow" wymienia w latach 1470–1480 Jan Długosz w księdze Liber beneficiorum dioecesis Cracoviensis, a jako właściciela podaje Piroszka Bojszowskiego.
Historia.
W 1368 r. Bojszowy (wymienione jako "Boyschow") zostały drogą wymiany przekazane przez Jana I Raciborskiego – księcia opawsko-raciborskiego rycerzowi Bierawie oraz jego małżonce Katarzynie, w zamian za wieś Leszczyny.
W XV w. nastąpił trwały podział na Bojszowy Dolne i Górne. W 1765 r. w wyniku wojen śląskich Prus z Austrią miejscowość znalazła się w granicach państwa pruskiego, a w 1922 stały się częścią państwa polskiego.
W latach 1973–1977 miejscowość była częścią gminy Bojszowy (obejmującej 7 sołectw: Bojszowy, Jankowice, Jedlina, Międzyrzecze, Nowe Bojszowy, Studzienice i Świerczyniec). W latach 1977–1991 dzielnica Tychów. Od 2 kwietnia 1991 r. ponownie w reaktywowanej gminie Bojszowy (nie obejmującej już Jankowic i Studzienic).
W latach 1954–1972 wieś należała i była siedzibą władz gromady Bojszowy. W latach 1975–1998 miejscowość administracyjnie należała do województwa katowickiego.
Religia.
We wsi funkcjonuje rzymskokatolicka parafia Narodzenia św. Jana Chrzciciela.

</doc>
<doc id="314143" url="https://pl.wikipedia.org/wiki?curid=314143" title="Włodzimierz I Święty">
Włodzimierz I Święty



</doc>
<doc id="314145" url="https://pl.wikipedia.org/wiki?curid=314145" title="Magnavox Odyssey²">
Magnavox Odyssey²



</doc>
<doc id="314146" url="https://pl.wikipedia.org/wiki?curid=314146" title="Nicky Pastorelli">
Nicky Pastorelli

Nicky Pastorelli (ur. 11 kwietnia 1983 w Hadze) – holenderski kierowca wyścigowy.
Kariera.
Karierę jak większość kierowców rozpoczął od kartingu w którym ścigał się do roku 2000. Wtedy to wystartował w Formule Arcobaleno League, a dwa lata później zdobył mistrzowski tytuł w Formule Renault 2000.
W 2003 roku Nicky wystartował w Europejskiej Formule 3000 i zadziwił wielu swoimi bardzo dobrymi występami w pierwszym roku startów w tej serii. W kolejnym sezonie zdobył już tytuł mistrzowski serii startując w czołowym zespole Draco Junior Team.
Uzyskiwane wyniki sprawiły, że Pastorelli został zaproszony w grudniu 2004 roku na testy w zespole Walker Racing startującym w serii Champ Car oraz w styczniu 2005 w zespole Formuły 1 Minardi. W sezonie 2005 był oficjalnym kierowcą testowym zespołu Jordan Grand Prix w Formule 1.
W 2006 roku startował bez większego powodzenia w serii Champ Car World Series w barwach zespołu Rocketsports Racing, zajmując w klasyfikacji końcowej sezonu 17. miejsce.
W sezonie 2008 startował w American Le Mans Series w zespole VICI Racing ścigającym się w klasie GT2 samochodem Porsche 997 GT3-RSR.

</doc>
<doc id="314151" url="https://pl.wikipedia.org/wiki?curid=314151" title="Adolfo Bioy Casares">
Adolfo Bioy Casares

Adolfo Bioy Casares (ur. 15 września 1914 w Buenos Aires, zm. 8 marca 1999) – argentyński pisarz, krytyk literacki i eseista.
Oryginalny twórca, w swoich utworach podejmujący tematy psychologiczne i filozoficzne, często przy tworzeniu fabuły korzystający z motywów fantastycznych czy też sensacyjnych. Przyjaciel i współpracownik Borgesa – pod pseudonimem Honorio Bustos Domecq wspólnie opublikowali kilkadziesiąt tekstów o wydźwięku satyrycznym (polski zbiór "Kroniki Bustosa Domecqa") oraz pastiszujących konwencję kryminału (polski wybór "Sześć zagadek dla don Isidra Parodiego"). W Polsce wydano także kilka samodzielnych książek Bioy Casaresa. W 1990 został uhonorowany Nagrodą Cervantesa.
Jego żoną była Silvina Ocampo.

</doc>
<doc id="314155" url="https://pl.wikipedia.org/wiki?curid=314155" title="Piotr Chmielewski">
Piotr Chmielewski

Piotr Chmielewski (ur. 18 września 1970 w Lublinie) – polski kolarz, uczestnik mistrzostw świata i olimpijczyk.
Najważniejsze osiągnięcia wśród amatorów:
Najważniejsze osiągnięcia wśród zawodowców:

</doc>
<doc id="314159" url="https://pl.wikipedia.org/wiki?curid=314159" title="Skala Antoniadiego">
Skala Antoniadiego

Skala Antoniadiego – pięciostopniowa skala opisująca przejrzystość nieba, zaproponowana przez astronoma francuskiego (pochodzenia greckiego) Eugeniosa Antoniadiego, używana często przez astronomów amatorów.
Kolejne punkty skali to:

</doc>
<doc id="314165" url="https://pl.wikipedia.org/wiki?curid=314165" title="Berliner Ensemble">
Berliner Ensemble

Berliner Ensemble (Zespół Berliński) – zespół teatralny w Berlinie założony i kierowany przez Bertolta Brechta, od 19 marca 1954 r. mający siedzibę w budynku Theater am Schiffbauerdamm – budynku teatralnym we wschodniej części miasta, położonym nad Sprewą niedaleko mostu Weidendammer Brücke i reprezentacyjnej Friedrichstraße. Budynek w stylu neobarokowym został wzniesiony według projektu architekta Heinricha Seelinga i oddany do użytku w listopadzie 1892 r.
Zespół Berliner Ensemble został założony przez Brechta w listopadzie 1949 r. po jego decyzji o osiedleniu się w NRD. W skład zespołu weszli aktorzy, którzy uczestniczyli w prapremierze sztuki Brechta „Matka Courage i jej dzieci”. W latach 1949–1954 zespół występował w budynku Deutsches Theater przy Schumannstraße 12/13, niedaleko obecnej siedziby.
Po śmierci Brechta w 1956 r. zespołem kierowała do 1971 Helene Weigel, żona Brechta i współzałożycielka BE. Następnie dyrektorami byli w kolejności:
W 1992 r. teatr został przekształcony z teatru państwowego w spółkę dotowaną przez rząd. 
W 1952 r. teatr wystąpił gościnnie w Polsce (w Warszawie, Łodzi i Krakowie).

</doc>
<doc id="314168" url="https://pl.wikipedia.org/wiki?curid=314168" title="Baudouin I Koburg">
Baudouin I Koburg



</doc>
<doc id="314173" url="https://pl.wikipedia.org/wiki?curid=314173" title="Warkały (powiat olsztyński)">
Warkały (powiat olsztyński)

Warkały (dawniej )– wieś na Warmii w Polsce położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość należała administracyjnie do województwa olsztyńskiego.
Warkały położone są we wschodniej części gminy Jonkowo. Najbliższa wieś to Giedajty, oddalone o ok. 2 km w kierunku zachodnim. Od centrum Olsztyna wieś oddalona jest o ok. 12 km, natomiast do zachodnich granic admisnistracyjnych miasta odległość ta wynosi ok. 4,5 km. Odległość od siedziby gminy to ok. 5 km. We wsi znajdują się m.in.: zakład produkcji stolarki okiennej, podłóg drewnianych, warsztaty samochodowe, ferma drobiu, stacja paliw, firmy handlowe (części samochodowe, pasze), znana firma szkoleniowo-doradcza, oddział firmy spedycyjnej.
Wieś jest obsługiwana przez pojazdy PKS w Olsztynie, PKS Ostróda oraz PKS Iława. Przewoźnicy ci umożliwiają mieszkańcom Warkał m.in. dojazd do Olsztyna, Ostródy, Zalewa, Miłakowa czy Morąga. Przez teren wsi biegną także trasy linii obsługiwanych przez prywatnych przewoźników. Jedna z linii umożliwia dojazd do siedziby gminy, Jonkowa. Przez teren wsi przebiega droga wojewódzka nr 527.
Warkały zlokalizowane są na obrzeżu Łąk Warkalsko-Trojańskich, które są bogatym kompleksem przyrodniczym, miejscem występowania torfów wysokich i niskich, żółwia błotnego, żurawia. W granicach wsi znajduje się Obszar Natura 2000 – PLH 280039 "Jonkowo – Warkały" (pow. 226,5 ha), jako teren ochrony siedliskowej występowania torfowisk przejściowych, wysokich, trzęsawisk, borów i lasów bagiennych.
Historia.
Wieś lokowana w 1345 r., kiedy to biskup warmiński Herman z Pragi, za zgodą kapituły warmińskiej, wydał w Ornecie przywilej Prusowi "Succule" na założenie wsi Grunewalt (Grünewald), na 30 włókach na prawie chełmińskim w pobliżu jeziora zwanego wtedy "Rauxscowe". Proponowana nazwa wsi Grunewalt nie przyjęła się i z biegiem czasu została zastąpiona nazwą "Warkallen". Pierwszy sołtys Prus "Succule" otrzymał 30 łanów ziemi. 35 lat później (1380 r.) ówczesny sołtys Warkał zwrócił się z prośbą o odnowienie dokumentu lokacyjnego. Najprawdopodobniej było to spowodowane zniszczeniami, do jakich doszło w czasie najazdu litewskiego. W XV wieku Warkały ponownie zostały splądrowane. Tym razem było to spowodowane wojną głodową oraz wojną trzynastoletnią. W 1513 r. ponownie wystawiono odnowiony przywilej lokacyjny. 22 stycznia 1517 sołtysowi Hansowi Krulke nadano przywilej na dotychczasowe 30 łanów. Dokumenty kapitulne wydane trzy lata później mówiły jednak, iż wówczas w Warkałach znajdowało się 21 łanów opuszczonych. Akcja ponownego zagospodarowania wsi dobiegła końca w 1550, gdy trzy ostatnie puste łany otrzymał Jan Resik. Wcześniej nowymi posiadaczami łanów stali się Hans Krulke i Tomasz Kruel.
4 marca 1541 zezwolono na budowę karczmy w Warkałach. W drugiej połowie XVII wieku poza wspomnianą karczmą we wsi znajdowało się jeszcze sześć zagród. W 1673 Warkały zamieszkiwało 38 osób. W 1820 liczba ta wzrosła o prawie stu mieszkańców, a w 1858 wyniosła już 236 osób. Spis urzędowy z 3 grudnia 1861 wykazał, że wieś posiadała 684 hektary ziemi, z czego lasy stanowiły niespełna 3,5%. Liczba mieszkańców wynosiła wówczas 276 osób. 78 lat później zwiększyła się do 313.
Zgodnie z danymi z 2009 wieś Warkały liczyła 419 mieszkańców. W wyborach samorządowych w 2006 w okręgu wyborczym nr 6 do Rady Gminy Jonkowo, obejmującym wieś Warkały, do głosowania uprawnionych było 291 wyborców.
W listopadzie 2012 otwarto nowy publiczny żłobek (dla dzieci w wieku 1-3 lat) w budynku po byłej szkole podstawowej.
Polityka i administracja.
Wieś Warkały stanowi okręg wyborczy nr 6 w wyborach do Rady Gminy Jonkowo. W okręgu tym wybiera się jednego radnego. W wyborach samorządowych w 2006 mandat radnego zdobył Waldemar Remiszewski (KWW Wspólna Gmina Jonkowo), uzyskując 111 głosów (67,68%). W kadencji 2002-2006 wieś reprezentowała Mirosława Szymaniewicz (KWW Wspólna Gmina), która w 2006, startując z list KWW Wspólny Samorząd Gminy Jonkowo, uzyskała 29,27% głosów.
Frekwencja wyborcza w 2002 wyniosła 64,56% (drugi wynik spośród dwunastu okręgów na terenie gminy), a w 2006 56,70% (trzeci rezultat).
Stanowisko sołtysa wsi zajmowała Barbara Kather, później Beata Jabłońska.
Kultura.
We wsi funkcjonuje świetlica wiejska pod patronatem Gminnego Ośrodka Kultury w Jonkowie. Jej siedziba mieści się w budynku dawnej szkoły podstawowej. Na terenie wsi swoją siedzibę ma Stowarzyszenie Rozwoju Wsi Warkały i Okolic „Nasza Szkoła”. Wspólnie ze świetlicą wiejską realizuje ono corocznie od 2007 projekt w ramach „Pożytecznych Wakacji”, konkursu organizowanego przez Fundację Wspomagania Wsi. Głównym celem projektu jest zapewnienie dzieciom i młodzieży letniego wypoczynku na terenie wsi.

</doc>
<doc id="314175" url="https://pl.wikipedia.org/wiki?curid=314175" title="Moracz">
Moracz

Moracz (niem. "Moratz") − wieś sołecka w Polsce, położona w województwie zachodniopomorskim, w powiecie goleniowskim i w gminie Przybiernów, przy drodze Przybiernów–Golczewo, nad rzeką Wołczenicą.
W latach 1954-1968 wieś należała i była siedzibą władz gromady Moracz, po jej zniesieniu w gromadzie Przybiernów. W latach 1975–1998 miejscowość administracyjnie należała do województwa szczecińskiego.
Zobacz też: Moraczewo

</doc>
<doc id="314176" url="https://pl.wikipedia.org/wiki?curid=314176" title="Team Lotus">
Team Lotus

Team Lotus – zespół i konstruktor wyścigowy, założony przez Colina Chapmana jako siostrzana firma Lotus Cars.
Lotus brał udział w takich seriach, jak Formuła 1, Formuła 2, Formuła Ford, Formuła Junior, Indianapolis 500 czy 24h Le Mans. W Formule 1 Lotus zdobył sześć tytułów w klasyfikacji kierowców, a siedem w klasyfikacji konstruktorów. Pod przewodnictwem Chapmana Lotus wprowadził wiele innowacji, takich jak monocoque czy „wing car”, ważnych nie tylko dla Formuły 1, ale i dla całego sportu motorowego. Innowacje te prowadziły jednak często do problemów technicznych oraz wypadków, w tym śmiertelnych; żartowano, że nazwa „Lotus” to skrót od „Lot of Trouble, Usually Serious” („Dużo Problemów, Zwykle Poważnych”). Założyciel zmarł w roku 1982, a Lotus rozpadł się w 1995 roku. W 2010 roku za sprawą grupy 1Malaysia nazwa Lotus wróciła do Formuły 1. W latach 2012–2015 pod nazwą „Lotus” w Formule 1 startował dawny zespół Renault.
Początki.
W 1952 roku Colin Chapman założył wspólnie z Michaelem Allenem w brytyjskiej miejscowości Hornsey fabrykę samochodów sportowych, Lotus Engineering Ltd.. Samochody, takie jak Mk 6 (1953) czy Mk 8 (1954), odniosły sukces. W 1954 roku z Lotus Engineering Ltd. utworzono podspółkę, Team Lotus, która miała być zaangażowana w sporty motorowe. Nazwę tę nadała żona Chapmana. W emblemacie, składającym się z brytyjskich kolorów wyścigowych: żółci i zieleni, znalazły się inicjały Chapmana, ACBC (od Anthony Colin Bruce Chapman). W 1957 roku samochody Lotus zadebiutowały w Formule 2. Kierowcami byli Cliff Allison i Reg Bricknell, którzy prowadzili modele Lotus 11 napędzane silnikami Coventry Climax. W roku 1958 Allison wygrał Lotusem 12 rundę Formuły 2 na torze Silverstone.
Formuła 1.
Debiut.
Chapman wystawił Lotusa z silnikiem Climax umieszczonym z przodu dla Cliffa Allisona i Grahama Hilla na sezon 1958 Formuły 1. Samochód ten miał klasyczne, zielone barwy, które Lotus utrzymał do roku 1968 włącznie. W swoim pierwszym sezonie Lotus zajął szóste miejsce w klasyfikacji konstruktorów dzięki trzem punktom Allisona, zdobytym za czwarte miejsce w Grand Prix Belgii.
W 1959 roku Lotus nadal korzystał z silników Climax umieszczonych z przodu. Z czwórki jeżdżących dla Lotusa kierowców tylko Innes Ireland zdołał wywalczyć punkty. 5 punktów Brytyjczyka dało Lotusowi czwarte miejsce w klasyfikacji konstruktorów.
Po 1959 roku zdecydowano, że silniki będą umieszczane w Lotusach nie z przodu, a centralnie. Firma mogła również rozszerzyć swoje możliwości dzięki przeniesieniu siedziby do Cheshunt.
W 1960 roku do Lotusa przyszedł Jim Clark, który był związany z zespołem aż do swojej śmierci w 1968 roku. W barwach Lotusa w 1960 roku zadebiutował również John Surtees. Ten kierowca zdobył pierwsze w historii startów Lotusa pole position, co miało miejsce w Grand Prix Portugalii 1960. Również w 1960 roku Lotus osiągnął pierwsze podium w historii startów w Formule 1, dzięki drugiemu miejscu Innesa Irelanda w Grand Prix Holandii. Pierwsze zwycięstwo samochodem Lotus w Formule 1 odniósł Stirling Moss podczas Grand Prix Monako 1960, ale Moss nie był wtedy fabrycznym kierowcą Lotusa, a kierowcą zespołu Rob Walker Racing Team. Podczas Grand Prix Belgii w twarz Alana Staceya, jadącego z prędkością 200 km/h, uderzył ptak. Stacey na skutek tego wypadku zginął. Na koniec sezonu 1960 Lotus zajął drugie miejsce w klasyfikacji konstruktorów.
Lata 60.: Clark, Hill i Rindt.
Pierwsze zwycięstwo dla fabrycznego zespołu Lotusa odniósł Innes Ireland w roku 1961 podczas Grand Prix Stanów Zjednoczonych na torze Watkins Glen. Lotus ponownie był drugi w klasyfikacji konstruktorów.
W tym czasie Lotus przeniósł się do Hethel w hrabstwie Norfolk.
W sezonie 1962 jedynymi kierowcami zespołu byli Jim Clark i Trevor Taylor. Clark zdobył sześć pole positions, ale Lotus 24 okazał się stosunkowo zawodnym samochodem. Wprawdzie Clark wygrał trzy wyścigi sezonu i przed ostatnim wyścigiem, Grand Prix RPA, miał jeszcze szansę na mistrzostwo, ale odpadł z tego wyścigu na skutek wycieków oleju, i mistrzem został Graham Hill. Lotus ponownie był drugi w klasyfikacji konstruktorów. 22 grudnia 1962 roku dwukrotny motocyklowy mistrz świata Gary Hocking zmarł na skutek wypadku Lotusa 24 w niewliczanym do mistrzostw Formuły 1 Grand Prix Natalu.
Jeszcze w 1962 roku Lotus wprowadził innowacyjny model 25. Był to pierwszy samochód w historii Formuły wykorzystujący monocoque. Zarówno Lotus, jak i Jim Clark zdobyli tytuły w swoich klasyfikacjach, zdobywając maksymalną liczbę punktów – 54. W sezonie 1963 Clark nie stanął na podium jedynie w Grand Prix Monako. Model 25 okazał się tak skuteczny, ponieważ kratownica przestrzenna została zastąpiona przez odpowiednio ukształtowane płaszczyzny z blachy aluminiowej wzmocnione stalowymi przegrodami, służącymi równocześnie jako punkty mocowania zawieszenia i silnika. Samochód był przez to lżejszy i sztywniejszy.
W sezonie 1964 kolegą zespołowym Clarka był Peter Arundell, który popełniał jednak wiele błędów technicznych. Clark miał szansę na tytuł jeszcze przed ostatnim wyścigiem sezonu, Grand Prix Meksyku. Jednakże w wyścigu tym zaznał problemów z silnikiem, przez co dojechał do mety na piątym miejscu. Ostatecznie mistrzem świata został John Surtees, a Clark ukończył sezon na trzecim miejscu w klasyfikacji kierowców.
W sezonie 1965 Clark wygrał sześć wyścigów: Grand Prix RPA oraz pięć wyścigów z rzędu: od Grand Prix Belgii do Grand Prix Niemiec. Nie wygrał jedynie odbywającego się pomiędzy Grand Prix RPA a Grand Prix Belgii wyścigu o Grand Prix Monako, co było spowodowane uczestnictwem brytyjskiego kierowcy w zawodach Indianapolis 500, które wygrał. Mimo faktu, iż Clark nie ukończył trzech ostatnich wyścigów sezonu 1965 Formuły 1, to ponownie zdobył największą możliwą do zdobycia liczbę punktów (54).
Na sezon 1966 ciało zarządzające Formułą 1, CSI, zwiększyło dozwoloną pojemność silników do trzech litrów. Wciąż dostarczająca Lotusowi silniki firma Climax nie rozwijała tych silników, przez co ich klienci – w tym Lotus – otrzymali na nowy sezon niekonkurencyjne silniki. Wskutek tego Chapman próbował namówić Forda na dostawę dla Lotusa silników Cosworth, ale firma nie była skłonna w roku 1966 wydać stu tysięcy funtów na rozwój silników. Lotus postanowił więc skorzystać z silników BRM, które napędzały pojazdy brytyjskiego konstruktora od Grand Prix Włoch. Samochód Clarka napędzały nietypowe, wysokie silniki H16 o pojemności 3 litrów, a pojazd Arundella silniki V8 o pojemności 2 litrów. Jedyne zwycięstwo z silnikiem H16 Clark odniósł w Grand Prix Stanów Zjednoczonych. Sporo awarii w trakcie sezonu spowodowało, że Clark ukończył sezon na szóstym miejscu w klasyfikacji sezonu 1966.
Na sezon 1967 do Lotusa wrócił Graham Hill. W pierwszych dwóch wyścigach sezonu samochody Lotus były napędzane przez jednostki BRM (w Grand Prix RPA przez silniki 3.0 H16, a w Grand Prix Monako przez jednostki 2.0 V8). Od Grand Prix Holandii jednostki napędowe Lotusa stanowiły silniki Ford DFV 3.0 V8. W tym samym wyścigu zadebiutował nowy model Lotusa, 49. Clark wygrał ten wyścig, podobnie jak Grand Prix Wielkiej Brytanii, Stanów Zjednoczonych (w wyścigu tym Lotus odniósł pierwsze podwójne zwycięstwo) i Meksyku. W Grand Prix Włoch Clark prowadził do ostatniego okrążenia, kiedy to skończyło mu się paliwo. Ostatecznie Clark mimo problemów technicznych w kilku wyścigach nawiązał walkę z kierowcami Brabhama – Dennym Hulmem i Jackiem Brabhamem, ale sezon ukończył na trzecim miejscu w klasyfikacji kierowców, za Nowozelandczykiem i Australijczykiem.
Sezon 1968 rozpoczął się od Grand Prix RPA, w którym podwójne zwycięstwo odniósł Lotus. Było to jednocześnie ostatnie zwycięstwo Jima Clarka w Formule 1. 7 kwietnia 1968 roku Clark, jadący Lotusem, zginął podczas wyścigu Formuły 2 na torze Hockenheimring. Podczas treningów do zawodów Indianapolis 500 kierowca Lotusa, Mike Spence, źle wszedł w zakręt i uderzył w betonową ścianę. Wskutek tego zdarzenia złamało się prawe przednie zawieszenie, przez co Spence został uderzony kołem w głowę, które zerwało również kask. Na skutek tego wydarzenia Spence zmarł po czterech godzinach w szpitalu. W Grand Prix Monako na samochodach Lotus pojawiły się reklamy papierosów Gold Leaf; był to pierwszy przypadek sponsoringu w Formule 1. Ponadto w tym samym wyścigu samochód Lotus 49 pojawił się w wersji „B”, która była wyposażona w przedni i tylny spojler, co również było pierwszym takim rozwiązaniem w Formule 1. Wyścig ten wygrał kierowca Lotusa, Graham Hill. W następnej eliminacji sezonu, Grand Prix Belgii spojlery zastosowały Ferrari i Brabham. W Grand Prix Stanów Zjednoczonych w barwach Lotusa w Formule 1 zadebiutował Mario Andretti, zdobywając od razu pole position do tego wyścigu. Ostatecznie mistrzem świata sezonu 1968 został Graham Hill, a Lotus zdobył tytuł w klasyfikacji konstruktorów.
Na sezon 1969 Jackiego Olivera zastąpił Jochen Rindt. W Grand Prix Hiszpanii na skutek słabego mocowania tylnego spojlera obaj kierowcy fabrycznego zespołu Lotusa mieli wypadki, ale nic poważnego im się nie stało. Zespoły postanowiły zastąpić wysokie tylne spojlery niskimi. W klasyfikacji kierowców po sezonie Rindt był czwarty, a Hill siódmy. Team Lotus zajął natomiast w klasyfikacji konstruktorów trzecie miejsce, za Matrą i Brabhamem.
W sezonie 1970 kierowcą numer jeden w Lotusie był Jochen Rindt, a jego partnerem zespołowym został John Miles. W Grand Prix Hiszpanii wprowadzono Lotusa 72, który był bardzo innowacyjnym samochodem i brał udział w zawodach Formuły 1 do roku 1975. Pierwsze zwycięstwo w sezonie Rindt odniósł w trzecim wyścigu sezonu, Grand Prix Monako. Wprawdzie Jack Brabham prowadził przez większą część tego wyścigu, ale popełnił błąd, dzięki czemu wyprzedził go Rindt. Następnie Rindt wygrał cztery wyścigi z rzędu: Grand Prix Holandii, Francji, Wielkiej Brytanii i Niemiec. Przed Grand Prix Włoch Rindt wysoko ustawił przełożenia w samochodzie, dzięki czemu jego samochód mógł osiągnąć 330 km/h. Na piątym okrążeniu ostatniej części treningów, przed zakrętem Parabolica, Lotus Rindta gwałtownie skręcił w lewo i uderzył w barierę. Na skutek tego wypadku Rindt zmarł w szpitalu, nie odzyskawszy przytomności. Austriak był bardzo popularnym kierowcą i jego śmierć przygnębiła wiele osób. Włoski sąd uznał później, że przyczyną śmierci Rindta były źle zainstalowane bariery, chociaż wypadek został zainicjowany przez awarię wału hamulcowego w samochodzie. Rindt pewnie prowadził w mistrzostwach, a jedynym kierowcą, który mógł jeszcze zdobyć tytuł, był Jacky Ickx, jednakże musiał wygrać trzy pozostałe wyścigi. W Grand Prix Stanów Zjednoczonych wygrał jednak kierowca Lotusa, Emerson Fittipaldi, i pośmiertnie mistrzem świata został Jochen Rindt. Lotus w tym samym roku został mistrzem w klasyfikacji konstruktorów, uzyskawszy 59 punktów.
Lata 70.: Fittipaldi i Andretti.
W sezonie 1971 kierowcami Lotusa byli Emerson Fittipaldi i Reine Wisell. Wyniki były stosunkowo słabe, a Lotus po raz pierwszy od 1960 roku nie wygrał wyścigu. Chapman wystawił w trzech wyścigach model 56B, w którym eksperymentował z turbiną gazową. Ostatecznie w sezonie Lotus zdobył 21 punktów, co dało piąte miejsce w klasyfikacji konstruktorów.
Na sezon 1972 samochody Lotus zostały przemalowane z barwy czarno-złote, zgodne z barwami papierosów John Player Special. Fittipaldi uzyskał 61 punktów, co dało mu tytuł mistrza świata. Zespołowi koledzy Fittipaldiego: David Walker (10 wyścigów) oraz Ronnie Peterson (2 wyścigi) nie zdobyli ani punktu, jednak mimo to Lotus zdobył również tytuł w klasyfikacji konstruktorów. Fittipaldi, mając 25 lat i 303 dni, został najmłodszym mistrzem świata Formuły 1 w historii; rekord ten pobił w 2005 roku Fernando Alonso.
W sezonie 1973 mistrzem świata został Jackie Stewart z Tyrrella. Fittipaldi uzyskał drugie miejsce w klasyfikacji kierowców, a Peterson – trzecie. Lotus zdołał jednak ponownie wywalczyć tytuł mistrzowski w klasyfikacji konstruktorów.
Przed sezonem 1974 Fittipaldi odszedł do McLarena, a jego miejsce zajął Jacky Ickx. Coraz mniej udany okazywał się model 72, więc Colin Chapman zastosował w kilku wyścigach Lotusa 76. Konstrukcja ta okazała się jednak niezbyt udana, i zespół wrócił do modelu 72. Peterson wygrał trzy wyścigi i w klasyfikacji kierowców uplasował się na piątym miejscu, Ickx natomiast na dziesiątym. Zespół zajął czwarte miejsce w klasyfikacji konstruktorów.
W sezonie 1975 nadal korzystano z Lotusa 72, ale kierowcy zespołu zdobyli nim jedynie 9 punktów, co dało Lotusowi siódme miejsce w klasyfikacji. W sezonie 1976 postanowiono więc użyć nowego samochodu, Lotusa 77. Peterson nie był jednak zadowolony z samochodu i opuścił zespół po pierwszym wyścigu sezonu, a zastąpił go Gunnar Nilsson. Zespołowym partnerem Nilssona był na ogół Mario Andretti. Kierowca ten odniósł zwycięstwo w deszczowym Grand Prix Japonii, które było pierwszą wygraną kierowcy Lotusa od Grand Prix Włoch 1974. Lotus zajął w sezonie czwartą pozycję w klasyfikacji kierowców.
Przed sezonem 1977 Chapman zlecił Peterowi Wrightowi i Tony’emu Ruddowi zbudowanie nowego samochodu. Samochód, oznaczony symbolem 78, w założeniu miał przepuszczać pod podwoziem jak najmniej powietrza, by optymalnie trzymać się drogi. Był więc w związku z tym wyposażony w dodatkowe małe skrzydełka, przez co nazywano go potocznie „wing carem”. Konstrukcja samochodu była rewolucyjna, ale sam samochód był zawodny, wskutek czego żaden kierowca Lotusa nie zdołał zdobyć tytułu mistrza świata: Andretti był trzeci, a Nilsson ósmy. Ponadto Lotus zajął drugie miejsce w klasyfikacji konstruktorów.
Przed sezonem 1978 do zespołu wrócił Ronnie Peterson. Sezon ten był zdominowany przez Team Lotus. W Grand Prix Belgii zadebiutował Lotus 79. Model ten, podobnie jak poprzednik stosował nowatorskie rozwiązania. Chapman stwierdził, że by samochód lepiej trzymał się nawierzchni, należy odpowiednio wyprofilować spód samochodu. W Grand Prix Włoch Peterson wziął udział w karambolu i uderzył w bandę, na skutek czego jego pojazd zapalił się. James Hunt, Clay Regazzoni i Patrick Depailler zdołali uwolnić Szweda, ale doznał on poważnych obrażeń nóg. W szpitalu szpik kostny dostał się do krwiobiegu Petersona, który zmarł na zatorowość płucną. Na dwa ostatnie wyścigi sezonu miejsce Petersona zajął Jean-Pierre Jarier. Dwa pierwsze miejsca w klasyfikacji kierowców sezon zajęli kierowcy Lotusa: Andretti przed Petersonem, a Lotus został mistrzem w klasyfikacji konstruktorów.
W sezonie 1979 głównym sponsorem zespołu została firma Martini, a Lotus wrócił do tradycyjnych, zielonych barw. Kierowcami byli Mario Andretti oraz Carlos Reutemann. W trzech wyścigach sezonu Andretti wypróbował Lotusa 80, który nie okazał się jednak konstrukcją zbyt udaną. Inne zespoły z powodzeniem zaczęły kopiować rozwiązanie stosowane w modelu 78. Lotus ukończył sezon na czwartym miejscu, a po sezonie Martini wycofało się ze sponsorowania zespołu.
Sezon 1980 był jeszcze mniej udany. Andretti zdobył jedynie jeden punkt za szóste miejsce w Grand Prix Stanów Zjednoczonych, a nowy kierowca zespołu, Elio de Angelis, zdobył jedno miejsce na podium, co miało miejsce w Grand Prix Brazylii. Ostatecznie Lotus ukończył sezon na piątym miejscu w klasyfikacji konstruktorów.
Lata 80.: era turbo.
W sezonie 1981 Andrettiego zastąpił Nigel Mansell. Brytyjczyk był kierowcą testowym Lotusa w poprzednim sezonie, wziął także udział w trzech Grand Prix. W tym samym roku wyprodukowano kolejny innowacyjny model, Lotus 88. Model ten składał się z dwóch podwozi, dzięki czemu lepiej wchodził w zakręty. Samochód został uznany za nielegalny i nie wziął udziału w żadnym wyścigu. W sezonie ścigały się więc Lotus 81B i Lotus 87, a kierowcy uzyskali nimi łącznie 22 punkty, co dało Lotusowi siódmą pozycję w klasyfikacji konstruktorów.
W sezonie 1982 wystawiono Lotusa 91, pierwszy samochód Formuły 1 wyposażony w system aktywnego zawieszenia. De Angelis triumfował w tamtym roku w Grand Prix Austrii, gdzie miał zaledwie 5 setnych sekundy przewagi nad Keke Rosbergiem. Sezon 1982 Lotus kończył na piątej pozycji, z 30 punktami. W grudniu tego roku, w wieku 54 lat, na atak serca zmarł Colin Chapman, założyciel i szef zespołu. Nowym szefem Lotusa został Peter Warr.
W 1983 roku zatrudniono nowego projektanta, Gérarda Ducarouge'a. W połowie sezonu zrezygnowano z wolnossących jednostek Forda na rzecz turbodoładowanych silników Renault. Lotus-Renault uzyskał w sezonie 11 punktów i ósmą pozycję w klasyfikacji zespołów.
W sezonie 1984 kierowcami zespołu nadal byli de Angelis i Mansell. W wyścigu o Grand Prix Stanów Zjednoczonych Mansell startował z pole position. Na 64 okrążeniu zepsuła mu się jednak skrzynia biegów. Brytyjczyk popchał samochód do mety, po czym upadł z wyczerpania. Ostatecznie w wyścigu tym Brytyjczyk był szósty, a de Angelis trzeci. Na koniec sezonu Lotus uzyskał trzecie miejsce.
Przed sezonem 1985 Mansell odszedł do Williamsa, a w Lotusie zastąpił go przybyły z Tolemana młody Brazylijczyk, Ayrton Senna. Lotus uzyskał 71 punktów; więcej punktów wcześniej brytyjski zespół zdobył w 1978 roku. Niemniej jednak dorobek ten wystarczył na czwarte miejsce w klasyfikacji konstruktorów.
W sezonie 1986 partnerem Senny w zespole został Johnny Dumfries. Ponownie pojawiły się problemy z niezawodnością samochodu. Z 58 punktami Lotus zajął trzecie miejsce w klasyfikacji konstruktorów.
Po sezonie 1986 firma John Player &amp; Sons wycofała się ze sponsorowania zespołu. Nowym sponsorem została firma R. J. Reynolds Tobacco Company, która planowała reklamować papierosy Camel, wskutek czego Lotusy otrzymały żółte malowanie. Zrezygnowano także z silników Renault na rzecz jednostek Hondy. Wskutek umowy między Hondą a Lotusem drugim kierowcą zespołu został promowany przez japoński koncern Satoru Nakajima. Ducarouge skonstruował model 99T. Senna wygrał dwa wyścigi: w Monako i Detroit. W sumie w sezonie 1987 Lotus uzyskał 64 punkty i trzecie miejsce w klasyfikacji konstruktorów.
W sezonie 1988 nowym kierowcą został mistrz świata Nelson Piquet, który zastąpił odchodzącego do McLarena Sennę. Piquet nie wygrał wyścigu, a trzykrotnie zdobył trzecie miejsce. Lotus zdobył w sezonie łącznie 23 punkty, co dało mu piąte miejsce.
Po sezonie 1988 FIA zabroniła stosowania jednostek turbodoładowanych. Wskutek tego Lotus zrezygnował z jednostek Hondy, zastępując je silnikami Judd. Zrezygnowano także z systemu aktywnego zawieszenia, uznając je za zbyt kosztowne. Nowe jednostki napędowe okazały się stosunkowo słabe i zawodne. Ani Piquet, ani Nakajima nie zdołali choćby raz stanąć na podium, ponadto czterokrotnie kierowcy nie zakwalifikowali się do wyścigu. Lotus zdobył 15 punktów i szóste miejsce w klasyfikacji sezonu 1989. Po sezonie Ducarouge'a zastąpił Frank Dernie, a szefem zespołu w miejsce Warra został Rupert Manwaring.
Na sezon 1990 zaangażowano nowych kierowców: Martina Donnelly’ego i Dereka Warwicka, bowiem Piquet odszedł do Benettona, a Nakajima do Tyrrella. Użyto nowego modelu – 102, który był stosowany do roku 1992. Zrezygnowano również z silników Judd, a zastąpiono je jednostkami Lamborghini. Silniki te jednak także były zawodne i słabe, efektem czego Lotus zdobył tylko 3 punkty. Co więcej, podczas kwalifikacji do Grand Prix Hiszpanii Donnelly miał bardzo groźny wypadek, podczas którego wyleciał z samochodu. Brytyjczyk przeżył, ale nigdy już nie ścigał się w Formule 1. Na dwa ostatnie wyścigi sezonu Donnelly’ego zastąpił Johnny Herbert. Po sezonie Camel wycofał się ze sponsorowania zespołu.
Lata 90.: koniec.
Na sezon 1991 Team Lotus postanowił wrócić do silników Judd. Początkowo w sezonie tym kierowcami zespołu byli Mika Häkkinen i Julian Bailey. W połowie sezonu Baileya zastąpił Herbert. Najbardziej udanym wyścigiem dla zespołu było w tamtym sezonie Grand Prix San Marino, kiedy to Häkkinen był piąty, a Bailey szósty. 3 punkty zdobyte za to osiągnięcie okazały się jedynymi zdobytymi przez kierowców Lotusa w sezonie 1991, dając zespołowi dziesiąte miejsce.
W sezonie 1992 po raz pierwszy od roku 1983 Lotus zdecydował się na korzystanie z silników Forda. Utrzymano dotychczasowy skład kierowców (Häkkinen, Herbert). Mimo napiętego budżetu Lotus zdobył 13 punktów, co dało piąte miejsce w klasyfikacji konstruktorów.
Przed sezonem 1993 Häkkinena, odchodzącego do McLarena, zastąpił Alessandro Zanardi. Po Grand Prix Belgii Włocha, który miał wtedy wypadek, do końca sezonu zastąpił Pedro Lamy. W całym sezonie Lotus uzyskał 12 punktów i szóstą lokatę w klasyfikacji konstruktorów.
Na sezon 1994 Lotus zapewnił sobie silniki Mugen Honda. Kierowcami byli początkowo Herbert i Lamy. Podczas testów na torze Silverstone samochodowi Lamy'ego urwał się tylny spojler. Portugalczyk z prędkością 270 km/h wyleciał z toru, przeskoczył siatkę otaczającą tor i rozbił się na podziemnym przejściu dla widzów, na skutek czego trafił do szpitala. Do zespołu wrócił więc Zanardi. W Grand Prix Hiszpanii zadebiutował nowy samochód zaprojektowany przez Chrisa Murphy’ego, Lotus 109. Model ten nie był tak przestarzałą konstrukcją, jak poprzednik – Lotus 107, ale nie spełnił pokładanych w nim nadziei. Ponadto coraz gorsza stawała się sytuacja finansowa zespołu. Z tego powodu w Grand Prix Belgii wystartował kierowca, który zapłacił za start – Philippe Adams. Do Grand Prix Włoch Herbert startował z czwartej pozycji, ale na starcie zderzył się z nim Eddie Irvine. Herbert zdołał wystartować zapasowym samochodem, ale na 13 okrążeniu zepsuł mu się silnik. Dzień po wyścigu zespół na skutek długów został przejęty przez zarząd komisaryczny. Pod koniec sezonu szef zespołu, Tom Walkinshaw, nie odnowił z Herbertem kontraktu, wskutek czego kierowca odszedł do Ligiera, a później do Benettona. Zastąpił go Mika Salo. W październiku zespół stał się własnością brata Jamesa Hunta, Davida. Ostatecznie zespół nie zdobył w sezonie 1994 ani jednego punktu.
Mimo złej sytuacji finansowej Chris Murphy rozpoczął prace nad nowym modelem zespołu na sezon 1995, oznaczonym numerem 112. Jednakże 17 stycznia 1995 roku David Hunt zamknął siedzibę zespołu z powodu dużego zadłużenia oraz braku sponsorów. Prawa do stosowania nazwy Lotus nabył za 1,2 miliona dolarów Keith Wiggins, szef zespołu Pacific Grand Prix, wskutek czego oficjalna nazwa zespołu brzmiała Pacific Team Lotus. O powiązaniach z Lotusem świadczyły zielony pas na samochodzie oraz logo Lotusa. Samochody Pacific napędzane były w sezonie 1995 przez silniki Forda, a kierowcami byli Bertrand Gachot, Giovanni Lavaggi, Jean-Denis Délétraz i Andrea Montermini. Zespół nie zdołał jednak wywalczyć ani punktu. Jako że Pacific wycofał się z Formuły 1 po sezonie 1995, nazwa Lotus na 15 lat zniknęła z Formuły 1.
2010: powrót.
W 2009 roku FIA otworzyła nabór na nowe zespoły Formuły 1 na sezon 2010. Rząd Malezji zdecydował się na reaktywację zespołu Lotus w celu promowania firmy Proton. Zespół ten był wynikiem porozumienia spółki 1Malaysia z rządem Malezji i konsorcjum innych malezyjskich przedsiębiorców, takich jak Proton, Sepang International Circuit, Tune Group czy Naza Motors. Szefem zespołu został Tony Fernandes, a dyrektorem technicznym – Mike Gascoyne.
Zespół, startujący z malezyjską licencją i mający siedzibę w Norfolk, zapewnił sobie silniki Cosworth. Kierowcami zostali Fin Heikki Kovalainen oraz włoski weteran Jarno Trulli. Testerem został Fairuz Fauzy. Nowy model został oznaczony T127. Samochód, zaprezentowany 15 lutego 2010 roku, został pomalowany w tradycyjne zielono-żółte barwy.
W 2010 roku Lotus nie zdobył ani punktu. Najlepszym rezultatem było dwunaste miejsce Kovalainena w Grand Prix Japonii.
Po zerwaniu kontraktu z Cosworthem, nowy model, T128, był napędzany silnikami Renault. Kolejną zmianą na sezon 2011 była nazwa zespołu. W 2010 roku zespół używał nazwy „Lotus Racing”, ale na 2011 rok Fernandes wykupił prawa do nazwy „Team Lotus”, nawiązując do historycznej nazwy. Proton, właściciel Lotus Cars, podjął postępowanie sądowe w celu ochrony marki, ponieważ także postanowił zaangażować się w Formułę 1.
Istotnie, zespół Renault sprzedał swoje udziały spółce Genii Capital, a głównym sponsorem zespołu, nazwanego „Lotus Renault GP”, została firma Lotus Cars. Co więcej, zespół wykorzystał czarno-złote barwy, stosowane przez Team Lotus w latach 70. i 80. Mimo tego oficjalnym konstruktorem samochodu pozostało Renault.
Pomimo zmian sezon 2011 Lotus ponownie zakończył bez punktu, najlepiej kończąc wyścig na 13 miejscu.
W kwietniu 2011 roku Team Lotus zakupił Caterham Cars. W maju tego samego roku sąd uwzględnił prawo Fernandesa do używania nazwy „Team Lotus”. W listopadzie 2011 roku Team Lotus oficjalnie zmienił nazwę na Caterham. Ponadto Renault zmieniło nazwę na Lotus.
2012: Lotus F1 Team.
Nowy zespół – dawne Renault – został nazwany „Lotus F1 Team”. Samochód, zaprojektowany przez Jamesa Allisona, nazwano E20, ponieważ był to dwudziesty samochód Formuły 1 wyprodukowany w fabryce w Enstone, gdzie produkowano wcześniej Benettony i Renault. Szefem zespołu został Éric Boullier, a jako kierowców zatrudniono Kimiego Räikkönena i Romaina Grosjeana, którzy powrócili do Formuły 1 po dwóch latach przerwy.
Model E20 okazał się udaną konstrukcją. Räikkönen wygrał Grand Prix Abu Zabi, co było pierwszym zwycięstwem Lotusa od 25 lat. Kierowcy Lotusa zdobyli ponadto 10 miejsc na podium i w sumie 303 punkty, co dało zespołowi czwarte miejsce w klasyfikacji konstruktorów. Räikkönen natomiast został sklasyfikowany na trzecim miejscu w klasyfikacji kierowców. Z drugiej strony Grosjean był zaangażowany w trakcie sezonu w kilka kolizji, w tym w Grand Prix Belgii, po której został zawieszony na jeden wyścig.
W sezonie 2013 kierowcami zespołu nadal byli Räikkönen i Grosjean. W maju z zespołu odszedł James Allison, dyrektor techniczny zespołu, związany z zespołem z Enstone od 2000 roku, odpowiedzialny za projekt modeli E20 i E21. Allisona zastąpił Nick Chester. Ponadto pod koniec maja podano do wiadomości, że Lotus jest najbardziej zadłużonym zespołem w historii Formuły 1 ze stratą 56,8 miliona funtów za 2012 rok. Z powodu operacji kręgosłupa Räikkönen, uskarżający się na zaległości placowe, opuścił dwa ostatnie wyścigi sezonu; zastąpił go Heikki Kovalainen. Mimo tych problemów Lotus za sprawą Räikkönena wygrał Grand Prix Australii, zdobył 14 miejsc na podium i ponownie czwarte miejsce w klasyfikacji konstruktorów.
W sezonie 2014 doszło do wielu zmian regulaminowych, z czego najbardziej znaczącą był powrót jednostek turbodoładowanych, zniesionych po sezonie 1988. Przed sezonem w Lotusie doszło do ważnych zmian: Räikkönena zastąpił dysponujący finansowym wsparciem koncernu PDVSA Pastor Maldonado, a z funkcji szefa zespołu odszedł Éric Boullier (jego obowiązki przejęli Andrew Ruhan oraz właściciel zespołu, Gérard Lopez). W trakcie sezonu okazało się, że jednostki napędowe Renault są niekonkurencyjne w porównaniu do jednostek Mercedesa i słabsze od nich o kilkadziesiąt koni mechanicznych. Była to jedna z przyczyn niekonkurencyjności Lotusa E22, przez co kierowcy Lotusa zdobyli w sezonie tylko 10 punktów, najlepiej finiszując w wyścigu na ósmym miejscu. Brytyjski zespół postanowił o zakończeniu współpracy z Renault i przejściu na silniki Mercedesa od sezonu 2015.
Lotus E23 Hybrid okazał się bardziej udanym modelem aniżeli poprzednik; kierowcy brytyjskiego zespołu zdołali zdobyć punkty w 10 wyścigach, a Grosjean ponadto zdobył podium dla zespołu podczas Grand Prix Belgii. Pozwoliło to Lotusowi na zajęcie szóstego miejsca w klasyfikacji konstruktorów.
Sprzedaż zespołu.
W trakcie sezonu 2015 pogłębiły się problemy finansowe zespołu. Lotus nie regulował między innymi terminowo należnych podatków względem HMRC. Spowodowało to zainteresowanie Renault przejęciem zespołu. Producent ten po fali krytyki ze strony Red Bulla, obwiniającego Renault o niekonkurencyjność jednostek napędowych, rozważał kilka opcji, wliczając w to całkowite wycofanie się z Formuły 1 oraz przywrócenie fabrycznego zespołu. W przypadku drugiego wariantu była podawana możliwość zakupu Toro Rosso, Force India oraz Lotusa.
Istotnie, Renault podpisało pod koniec września list intencyjny w sprawie przejęcia Lotusa, a dwa miesiące później ogłosiło sfinalizowanie transakcji i powrót do Formuły 1 swojego zespołu fabrycznego od sezonu 2016. Kierowcami zespołu zostali Kevin Magnussen i Jolyon Palmer, którzy zastąpili odpowiednio Pastora Maldonado oraz przechodzącego do Haasa Romaina Grosjeana.
Prywatne zespoły.
Wiele prywatnych zespołów korzystało z samochodów Lotusa. Najlepsze wyniki osiągali kierowcy zespołu Rob Walker Racing Team, którzy w latach 1960, 1961 oraz 1968 wygrywali wyścigi pięciokrotnie. Ponadto punkty samochodami Lotus uzyskiwały również British Racing Partnership, Siffert Racing Team, Reg Parnell Racing oraz Team Rebaque. Ostatnim prywatnym zespołem korzystającym z samochodów Lotus był Rebaque w 1979 roku.
Innowacje techniczne.
Colin Chapman wielokrotnie swoimi innowacjami rewolucjonizował sport motorowy.
Już pierwszy model Lotusa w Formule 1 – 12 – miał innowacyjne rozwiązania. Na jego tylne zawieszenie składały się kolumny Chapmana, czyli kolumny MacPhersona wraz ze sprzęgłem Cardana. Model ten miał niewielką masę i zredukowany opór aerodynamiczny, a pozycja kierowcy była tak niska, jak to możliwe.
W 1962 roku w wyścigach Formuły 1 zadebiutował Lotus 25. Samochód ten jako pierwszy w historii nie stosował kratownicy przestrzennej, a konstrukcję kadłubową, jako że układ rur zastąpiono płaszczyznami z blachy aluminiowej wzmocnionymi stalowymi przegrodami, służącymi jednocześnie jako punkty mocowania zawieszenia i silnika. Takie rozwiązanie spowodowało znacznie większą sztywność nadwozia oraz jego mniejszą masę. Ostatnie samochody Formuły 1, które nie stosowały takiej konstrukcji, to Brabham BT26A i Matra MS84 z 1969 roku.
Pierwszym samochodem Formuły 1, w którym w celu poprawy trakcji zastosowano zintegrowane z nadwoziem spojlery, był Lotus 49, który zadebiutował w 1967 roku. Ponadto model ten zapoczątkował powszechne do dziś w Formule 1 rozwiązanie, które polega na wykorzystaniu centralnie umieszczonego silnika jako części nośnej podwozia.
Lotus 72, zaprezentowany w 1970 roku, stanowił źródło inspiracji dla innych projektantów przez wiele następnych lat. Miał nietypowe na owe czasy nadwozie w kształcie klina, z którym zintegrowano spojlery. Tarczowe hamulce w celu zmniejszenia masy nieresorowanej i stosowania bardziej miękkich opon zostały umieszczone wewnątrz nadwozia. Pojedyncza chłodnica wody umieszczona na nosie została zastąpiona dwiema chłodnicami znajdującymi się w bocznych sekcjach, co poprawiło rozkład masy i aerodynamikę samochodu. Zawieszenie samochodu opierało się na drążkach skrętnych i miało zapobiegać niestabilnemu zachowaniu się samochodu podczas przyspieszania i hamowania.
Kolejnym innowacyjnym modelem Lotusa był 56B. Samochód ten był rozwinięcięm modelu startującego w zawodach Indianapolis 500. W modelu tym Chapman eksperymentował z turbiną gazową Pratt &amp; Whitney. Innowacyjnym rozwiązaniem zastosowanym w tym modelu był napęd 4WD. Powodowało to lepsze rozłożenie energii podczas przyspieszania, ale samochód był za to podsterowny. Próbowano temu zaradzić poprzez przekazanie większej mocy na tylne koła, co nie dało jednak spodziewanych rezultatów. Problemem była też masa samochodu, spowodowana między innymi dużym zbiornikiem paliwa. Rozwiązanie z napędem 4WD nie przyjęło się w Formule 1, ale było popularnym rozwiązaniem w rajdach samochodowych.
W latach 1977–1979 Lotus używał samochodu 78, zwanego „wing car”. Chapman wiedział, że by samochód dobrze trzymał się drogi, musi uzyskać jak najlepszy efekt przypowierzchniowy, a by do tego doszło, samochód musi przepuszczać pod spodem tak mało powietrza, jak to możliwe. Zamontował więc dodatkowe małe skrzydełka. To rozwiązanie jednak nie odniosło oczekiwanych rezultatów.
Lotus 79, który pojawił się w 1978 roku, był więc kolejnym samochodem, w którym Chapman chciał uzyskać efekt przypowierzchniowy. Tym razem samochód nie był wyposażony w skrzydełka, a miał odpowiednio wyprofilowaną podłogę – tak, by wytworzyć podciśnienie pomiędzy podwoziem samochodu a nawierzchnią toru. W związku z tym Chapman tak ukształtował podłogę, by wraz z płaszczyzną nawierzchni stanowiła przewężenie podobnie jak w zwężce Venturiego. Przepływ powietrza pod samochodem przez to przewężenie powodował powstawanie podciśnienia, co przysysało samochód do podłoża, zwiększało przyczepność opon i pozwalało szybciej wchodzić w zakręty bez spadku osiągów na prostych odcinkach. Lotus zrezygnował z symetrycznych zbiorników paliwa po bokach samochodu, zastępując je jednym zbiornikiem umieszczonym za kabiną kierowcy, przez co należało przesunąć fotel kierowcy do przodu. Model 79 miał wyjątkowo wąski kadłub ze stopu aluminium oraz odejmowane elementy boczne, w których znajdowały się chłodnice wody i oleju.
Na sezon 1981 FISA wprowadziła w regulaminie zapis regulujący minimalny prześwit na poziomie 6 cm. Miało to zwolnić samochody na zakrętach poprzez zmniejszenie docisku tworzonego przez efekt przypowierzchniowy. Jako pierwszy z tym problemem poradził sobie Brabham, stosując zawieszenie hydropneumatyczne, regulujące prześwit na jednym i tym samym poziomie. Lotus zastosował inne rozwiązanie: skonstruował model 88, który składał się z dwóch podwozi. Rozwiązanie to zostało uznane za niezgodne z przepisami, a Lotus 88 nigdy nie wziął udziału w wyścigu.
Inne serie.
Lotus brał udział nie tylko w zawodach Formuły 1, ale i w innych seriach wyścigowych, szczególnie w latach 60.
Po raz pierwszy w zawodach Indianapolis 500 samochody Lotus wzięły udział w 1963. Kierowcami byli Dan Gurney i Jim Clark. Lotusy 29 były słabsze od amerykańskich konkurentów, ale mimo to Clark ukończył zawody na drugim miejscu, za Parnellim Jonesem. W 1964 roku Clark ruszał do wyścigu z pole position, ale odpadł z powodu awarii zawieszenia. W 1965 roku Clark, startujący z drugiej pozycji, wygrał wyścig. Było to pierwsze zwycięstwo w Indianapolis 500 samochodu z silnikiem umieszczonym centralnie. W 1966 roku Clark był drugi. W 1967 roku obaj kierowcy Lotusa (Graham Hill, Jim Clark) odpadli z powodu awarii tłoka. W zawodach z roku 1968 Graham Hill startował z drugiej pozycji, ale nie ukończył wyścigu. Ostatnim rokiem, w którym w zawodach Indianapolis 500 ścigał się Lotus, był rok 1969, ale Art Pollard nie dojechał w tym wyścigu do mety. Lotus powrócił do wyścigu Indianapolis 500 w roku 2012 w charakterze dostawcy silników, ale napędzane silnikami brytyjskiej firmy Dallary Jeana Alesiego i Simony de Silvestro odpadły z rywalizacji jako dwa pierwsze samochody
Lotus brał udział również w zawodach Formuły 2, Formuły Junior i Formuły Tasman. W roku 1958 Cliff Allison wygrał Puchar Narodów na Silverstone. W sezonie 1960 Formuły 2 Lotus wygrał sześć wyścigów – cztery zawody wygrał Innes Ireland, a po jednym wyścigu Trevor Taylor i Jim Clark. W 1965 roku Jim Clark wygrał 3 wyścigi Trophées de France, zostając mistrzem tej serii.
Lotus odnosił również zwycięstwa w takich seriach, jak Formuła Junior i Formuła Ford. Jim Clark trzykrotnie (1965, 1967, 1968) został mistrzem Formuły Tasman.
W 1963 roku Jack Sears wygrał Lotusem Cortiną zawody serii British Touring Car Championship. Wynik ten powtórzył w następnym roku Jim Clark.
Zespół Lotus od połowy lat 50. do połowy lat 60. brał udział w wyścigu 24h Le Mans, ale nigdy nie osiągał dobrych wyników. W 2013 roku Lotus powrócił do tego wyścigu, wystawiając model T128.
Wyniki.
Formuła 1.
"Tabela przedstawia wyniki kierowców fabrycznego zespołu Lotusa w Formule 1. Pogrubiona czcionka oznacza mistrzostwo świata."
Indianapolis 500.
"Tabela przedstawia wyniki wszystkich kierowców rywalizujących samochodami Lotus w wyścigu Indianapolis 500."

</doc>
<doc id="314181" url="https://pl.wikipedia.org/wiki?curid=314181" title="Nerw czaszkowy">
Nerw czaszkowy



</doc>
<doc id="314183" url="https://pl.wikipedia.org/wiki?curid=314183" title="Eschelbronn">
Eschelbronn

Eschelbronn – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Elsenztal. Leży ok. 15 km na południowy wschód od Heidelbergu.
Liczy 2510 mieszkańców (2010) i leży w północnym regionie Kraichgau w Parku Natury Neckartal-Odenwald na poziomie 150–265 m n.p.m.

</doc>
<doc id="314184" url="https://pl.wikipedia.org/wiki?curid=314184" title="Defibrylator">
Defibrylator

Defibrylator – urządzenie medyczne, służące do przeprowadzania zabiegu defibrylacji serca. Może zakończyć zaburzenia rytmu serca, takie jak migotanie komór lub częstoskurcz komorowy bez wyczuwalnego tętna. Defibrylatory są utrzymywane w gotowości do natychmiastowego użycia na oddziałach intensywnej terapii, na salach operacyjnych, w izbach przyjęć oraz w pojazdach służb ratowniczych.
Od lat 90. XX wieku defibrylatory w postaci automatycznych defibrylatorów zewnętrznych są coraz częściej dostępne w budynkach użyteczności publicznej, takich jak dworce kolejowe, lotniska i inne miejsca, do użytku przez laików.
Defibrylator zwiększa szanse na skuteczną resuscytację krążeniowo-oddechową, ale nie może jej zastąpić.
Zasada działania.
Defibrylator oddziałuje na mięsień sercowy impulsem/ impulsami prądu stałego o odpowiednio dużej energii (wyrażanej w dżulach). Celem defibrylacji jest wytłumienie chaotycznych impulsów elektrycznych, które przepływają przez serce i umożliwienie mu powrotu do normalnej, regularnej pracy. Ze względu na kształt fali energii dostarczanej przez defibrylator, wyróżnia się defibrylatory jednofazowe i dwufazowe. Zgodnie z wytycznymi Europejskiej Rady Resuscytacji z 2005, dotyczącymi strategii defibrylacji, zalecane są następujące wyładowania:
Budowa defibrylatora.
Typowy defibrylator składa się z dwóch elektrod oraz jednostki centralnej, która składa się z akumulatora, konwertera DC w celu stabilizacji napięcia, kondensatora i jednostki sterującej. Naładowany kondensator po naciśnięciu przycisku oddaje zmagazynowaną energię od 200 J. do 360 J do elektrod. Przy normalnych rezystancjach ciała między 50 Ω a 100 Ω natężenie prądu na krótko osiąga około 50 A.
Jednostka centralna, zależnie od producenta oraz klasy urządzenia, może znacznie różnić się wyglądem oraz funkcjami:
Urządzenia tego typu posiadają dwa główne typy elektrod:
Okres ważności elektrod to zwykle 12–36 miesięcy.
Okres ważności baterii w urządzeniach AED to 12–60 miesięcy.
Sytuacja AED w Polsce.
W Polsce, na wzór Stanów Zjednoczonych, wdraża się Programy powszechnego dostępu do defibrylacji z użyciem defibrylatorów typu AED w miejscach dużych skupisk ludzkich. Zgodnie z wytycznymi ILCOR/AHA/ERC defibrylatory powinny znajdować się wszędzie tam, gdzie nagłe zatrzymanie krążenia (NZK) wystąpiło przynajmniej raz w ciągu ostatnich 5 lat. Według PAD – Programu powszechnego dostępu do defibrylacji – rozmieszczenie urządzeń powinno umożliwić skorzystanie z ich pomocy w czasie poniżej 2 minut. W praktyce defibrylatory instalowane są zwykle w ośrodkach zdrowia, zakładach pracy, w szkołach, na lotniskach, dworcach kolejowych, w hotelach, domach pomocy społecznej, w centrach handlowych i pływalniach.
Program poprawy bezpieczeństwa mieszkańców zgodnie z wytycznymi PAD wprowadziło w 2007 roku miasto i gmina Trzebinia pod hasłem „Trzebinia Miastem Bezpiecznego Serca”. W ramach programu na terenie całej gminy w miejscach publicznych umieszczono 20 urządzeń AED.
W Krakowie w 2007 roku zorganizowano akcję Impuls życia, celem której było rozmieszczenie defibrylatorów w różnych punktach miasta. W ramach akcji pojawiło się 18 defibrylatorów. Do 2009 przeszkolono także około 4 tys. osób z zakresu pierwszej pomocy i użycia defibrylatora w razie konieczności.
Coraz więcej polskich miast realizuje założenia programu PAD, instalując publicznie dostępne defibrylatory AED. Przykładem jest Toruń, który w 2015 roku zakupił 10 takich urządzeń.
Program „Ratuj z sercem” inaczej zwany Mapą AED to wspierany przez POLKARD oraz Ministerstwa Zdrowia i Opieki Społecznej program Powszechnego dostępu do defibrylacji, którego celem jest odnalezienie istniejących w Polsce defibrylatorów i umieszczenie ich na jednej mapie. Program działa od 2009 roku i jego pierwsza część obejmowała swoim zasięgiem województwo śląskie.
Postępowanie podczas defibrylacji.
W przypadku przeprowadzenia defibrylacji z wykorzystaniem AED na schemat postępowania składają się:
Po defibrylacji należy obowiązkowo podjąć resuscytację (co najmniej uciski klatki piersiowej z częstotliwością 100–120/min). Defibrylacja wykonana w czasie do 1 minuty od utraty przytomności jest w 90% skuteczna, do 5 min – w 50%, a do 7 min – w 30%. W ciągu kilku minut migotanie komór przechodzi w asystolię, czyli brak czynności elektrycznej serca.
Defibrylacja jest zabiegiem medycznym, który znajduje zastosowanie jedynie w niektórych przypadkach arytmii. Wbrew powszechnej opinii, rytm zwany asystolią (wyglądem przypominający na wykresie EKG płaską linię) oraz aktywność elektryczną bez tętna (prawidłowa czynność elektryczna, ale bez przepływu krwi) nie poddają się defibrylacji.
Jedynymi rytmami poddającymi się defibrylacji są migotanie komór oraz częstoskurcz komorowy bez tętna.

</doc>
<doc id="314186" url="https://pl.wikipedia.org/wiki?curid=314186" title="Jerzy Pajączkowski-Dydyński">
Jerzy Pajączkowski-Dydyński

Jerzy Kazimierz Pajączkowski-Dydyński h. Lubicz (ur. 19 lipca 1894 we Lwowie, zm. 6 grudnia 2005 w Grange-over-Sands) – pułkownik dyplomowany piechoty Wojska Polskiego, superstulatek.
Życiorys.
Urodził się 19 lipca 1894 we Lwowie, w rodzinie Włodzimierza (1864–1943) i Wandy z Sękowskich h. Prawdzic (1865–1948), pochodzącej z rodziny ziemiańskiej z Wydrnej. Jego bratem był Stefan (1900–1978), także oficer Wojska Polskiego, artysta malarz, batalista i kostiumolog wojskowy. Po przeprowadzce do Sanoka, gdzie ojciec pod koniec 1901 został dyrektorem Szpitala Powszechnego rodzina Pajączkowskich początkowo najmowała mieszkanie na pierwszym piętrze willi dr Adolfa Bendla przy ulicy Jagiellońskiej (później, po rozbudowie, był to budynek szkolny), po czym zamieszkiwali we własnym domu przy stacji kolejowej Sanok Miasto.
W 1912 Jerzy Pajączkowski zdał z odznaczeniem egzamin dojrzałości w C. K. Gimnazjum Męskim w Sanoku (w jego klasie byli m.in. Ludwik Hellebrand, Jan Kosina, Mieczysław Krygowski, Józef Agaton Morawski, Tadeusz Remer, Zygmunt Vetulani). W tym samym roku rozpoczął studia prawnicze na Wydziale Prawa Uniwersytetu Jana Kazimierza we Lwowie. Będąc słuchaczem praw uchwałą Rady Miejskiej w Sanoku z 1912 został uznany przynależnym do gminy Sanok. Dwa lata później, po wybuchu I wojny światowej, w związku ze spodziewanym powołaniem do wojska przeniósł się na Uniwersytet Wiedeński. W szeregach armii Austro-Węgier służył od 1915 (w piechocie); od 1916 w stopniu sierżanta służył na froncie albańskim. Został mianowany podporucznikiem piechoty w rezerwie z dniem 1 stycznia 1917. Do 1918 formalnie pozostawał rezerwistą 45 pułku piechoty. Tuż przed końcem wojny trafił do niewoli włoskiej, ale zwolnienie uzyskał już w grudniu 1918, dzięki interwencji polsko-francuskiej misji wojskowej we Włoszech. Po krótkim pobycie we Francji powrócił do Polski z błękitną armią generała Józefa Hallera. Wstąpił do Wojska Polskiego i już jako porucznik uczestniczył w wojnie polsko-bolszewickiej.
W latach 1921–1923 był słuchaczem II Kursu Normalnego Wyższej Szkoły Wojennej w Warszawie. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 739. lokatą w korpusie oficerów piechoty, a jego oddziałem macierzystym był 2 pułk Strzelców Podhalańskich. Z dniem 1 października 1923 roku, po ukończeniu kursu i otrzymaniu dyplomu naukowego oficera Sztabu Generalnego przydzielony został do Oddziału Wyszkolenia Sztabu Dowództwa Okręgu Korpusu Nr X w Przemyślu, pozostając oficerem nadetatowym 2 pułku Strzelców Podhalańskich. 1 grudnia 1924 roku został mianowany majorem ze starszeństwem z dniem 15 sierpnia 1924 roku i 223. lokatą w korpusie oficerów piechoty. 26 kwietnia 1928 roku został przydzielony do 22 Dywizji Piechoty Górskiej w Przemyślu na stanowisko szefa sztabu. W czerwcu 1930 roku został przeniesiony do Oddziału IV Sztabu Głównego w Warszawie.
Jako przybranemu synowi Kazimiery wzgl. Katarzyny Dydyńskiej uchwałą Sądu Grodzkiego w Sanoku z dnia 28 lipca 1931 sprostowano jego nazwisko rodowe z Pajączkowski na Pajączkowski-Dydyński. Kazimiera Dydyńska była wnuczką Wincentego Morze i córką Edmunda Dydyńskiego.
W 1932 Jerzy Pajączkowski-Dydyński był autorem publikacji pt. "Plany operacyjne mocarstw centralnych przeciw Rosji". Ponadto był recenzentem publikacji niemieckich autorów z zakresu wojskowości.
26 stycznia 1934 roku otrzymał przeniesienie do 6 pułku Strzelców Podhalańskich w Samborze na stanowisko dowódcy batalionu. 27 czerwca 1935 roku został awansowany na podpułkownika ze starszeństwem z dniem 1 stycznia 1935 roku i 14. lokatą w korpusie oficerów piechoty. 4 lipca 1935 roku został przeniesiony do 34 pułku piechoty w Białej Podlaskiej na stanowisko zastępcy dowódcy pułku. Od lipca 1936 roku ponownie pełnił służbę w Oddziale IV Sztabu Głównego w Warszawie na stanowisku szefa Wydziału Zaopatrywania i Ewakuacji. 1 września 1939 roku został przydzielony do Oddziału IV Sztabu Naczelnego Wodza na stanowisko zastępcy szefa oddziału-szefa wydziału zaopatrywania. 18 września 1939 roku w Kutach przekroczył granicę z Rumunią, gdzie został internowany.
Następnie przedostał się do Francji, a w czerwcu 1940 roku do Anglii. Do końca wojny pełnił służbę w Polskich Siłach Zbrojnych na Zachodzie m.in. jako komendant polskiego garnizonu w Perth. Tłumaczył również na potrzeby armii polskiej brytyjskie regulaminy wojskowe. Po wojnie pozostał na emigracji; osiadł w szkockim mieście Edynburg, gdzie zamieszkał przy Torphin Road, a pracował jako ogrodnik. W 1964 roku Naczelny Wódz generał broni Władysław Anders awansował go na pułkownika.
Pajączkowski działał w środowiskach emigracyjnych, był m.in. jednym z założycieli Koła Wiedzy Wojskowej. W 1993 roku przeprowadził się do miasta Sedbergh (Cumbria). W 1994 zadeklarował uczestnictwo w działalności Towarzystwa Rozwoju i Upiększania Miasta Sanoka jako członek wspierający. Został członkiem honorowym Towarzystwa Przyjaciół Sanoka i Ziemi Sanockiej. Ostatnie lata życia spędził w domu opieki w Grange-over-Sands.
Był dwukrotnie żonaty: po raz pierwszy z Marią Lewandowską (1901–1945), poślubioną w Sanoku 24 kwietnia 1924, z którą miał syna Andrzeja, z drugą żoną Dorothy Mary Catterall (1905–1994), poślubioną w maju 1946, miał córkę Dorcas. Po śmierci Katarzyny Dydyńskiej (zm. 1947) został prawnym spadkobiercą modrzewiowego dworu w Strachocinie, gdzie w okresie II Rzeczypospolitej spędzał regularnie urlopy. Ponownie odwiedził to miejsce po nastaniu III Rzeczypospolitej, starając się jednocześnie o odzyskanie majątku. W Edynburgu zamieszkiwał przy Torphin Road. Podczas pobytu w tym mieście zmarł 2 czerwca 1978 jego brat, Stefan.
W lipcu 2005 skończył 111 lat. Zmarł 6 grudnia 2005.
Kuzynką Jerzego Pajączkowskiego-Dydyńskiego była Izabella Zielińska (1910–2017), polska stulatka.

</doc>
<doc id="314188" url="https://pl.wikipedia.org/wiki?curid=314188" title="Kip Carpenter">
Kip Carpenter

Kip Carpenter (ur. 30 kwietnia 1979 w Kalamazoo) – amerykański łyżwiarz szybki, brązowy medalista olimpijski.
Specjalizuje się w dystansach sprinterskich. Największy sukces w karierze odniósł na igrzyskach olimpijskich w Salt Lake City w 2002 roku, sięgając po brązowy medal na 500 m. W zawodach tych wyprzedzili go jedynie jego rodak Casey FitzRandolph oraz Japończyk Hiroyasu Shimizu. na tych samych igrzyskach zajął czwarte miejsce na dwukrotnie dłuższym dystansie, gdzie w walce o brąz lepszy okazał się inny reprezentant USA - Joey Cheek. Nigdy nie zdobył medalu na mistrzostwach świata, jego najlepszym wynikiem było zajęcie piątego miejsca na mistrzostwach świata w wieloboju sprinterskim w Nagano w 2004 roku oraz szóstego na dystansie 1000 m podczas rozgrywanych w tym samym roku mistrzostw świata na dystansach w Seulu.

</doc>
<doc id="314189" url="https://pl.wikipedia.org/wiki?curid=314189" title="Koło (parlament)">
Koło (parlament)

Koło – jedna z form zrzeszenia posłów i senatorów w polskim parlamencie.
Zgodnie z regulaminami Sejmu i Senatu, zarówno koło poselskie, jak i senackie musi liczyć co najmniej 3 członków. Posłowie wraz z senatorami mogą tworzyć wspólne koło parlamentarne.
Koło poselskie, w przeciwieństwie do klubu, nie może być reprezentowane w Konwencie Seniorów, chyba że w dniu rozpoczęcia kadencji Sejmu reprezentowało osobną listę wyborczą. Regulamin Sejmu i Senatu przewiduje także możliwość porozumienia kilku kół tak, by łączna liczba posłów wynosiła co najmniej 15 – wtedy możliwe jest wspólne reprezentowanie w Konwencie Seniorów. Parlamentarzysta może należeć tylko do jednego koła poselskiego, senackiego lub parlamentarnego.
Aktualne koła w polskim parlamencie.
W Sejmie IX kadencji aktualnie funkcjonuje siedem kół poselskich:
W Senacie X kadencji funkcjonuje pięć kół (trzy z nich to koła sejmowo-senackie):

</doc>
<doc id="314190" url="https://pl.wikipedia.org/wiki?curid=314190" title="Klub poselski">
Klub poselski



</doc>
<doc id="314191" url="https://pl.wikipedia.org/wiki?curid=314191" title="Vittorino de'Rambaldoni">
Vittorino de'Rambaldoni



</doc>
<doc id="314192" url="https://pl.wikipedia.org/wiki?curid=314192" title="Vittrorino z Feltre">
Vittrorino z Feltre



</doc>
<doc id="314195" url="https://pl.wikipedia.org/wiki?curid=314195" title="Sutsuzuki">
Sutsuzuki



</doc>
<doc id="314196" url="https://pl.wikipedia.org/wiki?curid=314196" title="Gonzagowie">
Gonzagowie

Gonzagowie – włoski ród arystokratyczny panujący w księstwie Mantui w latach 1328-1708.
Dzieje.
W 1328 r. Ludwik (wł. "Luigi") Gonzaga (zm. 1360 r.) objął władzę w Mantui jako kapitan generalny. W 1433 r. Gianfracesco Gonzaga otrzymał tytuł margrabiego Mantui, a w 1530 r. Fryderyk II Gonzaga otrzymał tytuł "księcia" Mantui. W 1531 rodzina drogą małżeństwa uzyskała markizat Montferratu (po wygasłej dynastii Paleologów).
Boczna linia Gonzagów z Mantui objęła księstwa Nevers i Rethel we Francji, kiedy Ludwik Gonzaga (wł. "Luigi", franc. "Louis") – młodszy syn Fryderyka II (1519-40) poślubił ich dziedziczkę. Ród Gonzaga-Nevers powrócił do Mantui i objął w niej rządy, gdy syn Luigiego Karol odziedziczył ją (razem z Monferratem) – wydarzenie to rozpoczęło wojnę o sukcesję mantuańską. Córka Karola I, który zdobył dla młodszej linii księstwo Mantui, w Polsce znana pod imieniem Ludwiki Marii, jako żona kolejno – Władysława IV i Jana II Kazimierza była królową Polski (1646-1667).
Przedstawiciele innej bocznej linii byli wpierw niezależnymi hrabiami, następnie książętami Guastalli. Pochodzili oni od Ferrantego, najmłodszego syna Franciszka II (1484-1519). Prawnuk Ferrantego, Ferdynand II, także odegrał ważną rolę w wojnie o sukcesję mantuańską.
Władcy Mantui z rodu Gonzagów.
Następnie księstwo Mantui przeszło do młodszej linii rodu Gonzaga-Nevers.
W 1708 zakończyło się panowanie Gonzagów, a Mantua przeszła w ręce Habsburgów.

</doc>
<doc id="314202" url="https://pl.wikipedia.org/wiki?curid=314202" title="Dzieci Beowulfa">
Dzieci Beowulfa

Dzieci Beowulfa – powieść science fiction Larry Nivena napisana w 1995 roku wspólnie z Jerry Pournellem i jako "Beowulf's Children", znane również w wydaniu brytyjskim pod tytułem "The Dragons of Heorot". W języku polskim wydana przez Rebis w 1999 roku, a przetłumaczył ją Jan Pyka.
Jest to drugi tom opisujący przygody ludzi na Avalonie, czwartej planecie w układzie Tau Ceti znajdującym się w odległości niecałych 12 lat świetlnych od Słońca w gwiadozbiorze Wieloryba. Poprzedni to "Dziedzictwo Heorotu".
24 lata po wylądowaniu ekspedycji i wygraniu krwawej wojny z grendelami ludzie opuszczają względnie bezpieczną wyspę Camelot i rozpoczynają kolonizację kontynentu.
Tytułowe dzieci Beowulfa to pokolenie potomków pierwszych osadników będące siłą napędową eksploracji.

</doc>
<doc id="314206" url="https://pl.wikipedia.org/wiki?curid=314206" title="Dziedzictwo Heorotu">
Dziedzictwo Heorotu

Dziedzictwo Heorotu (tytuł oryg. "The Legacy of Heorot") – powieść science fiction Larry Nivena, Jerry’ego Pournelle'a i napisana w 1987 roku. W języku polskim wydana przez Rebis w styczniu 1999 roku, a przetłumaczył ją Jan Pyka.
Jest to pierwszy tom opisujący przygody ludzi na Avalonie, czwartej planecie w układzie Tau Ceti, znajdującym się w odległości niecałych 12 lat świetlnych od Słońca w gwiazdozbiorze Wieloryba. Następny tom to "Dzieci Beowulfa".
Dwustu kolonistów przybyłych w stanie anabiozy w ciągu stuletniej podróży z Ziemi na statku kosmicznym "Geografic" osiedla się na Camelocie - idyllicznej wyspie w pobliżu głównego kontynentu. Nieoczekiwanie zostają zaatakowani przez niezwykłego drapieżnika. Stworzenie zbliżone budową do krokodyla, nazwane "Grendel", zabija i rani kilkunastu osadników nim dają oni radę go pokonać. Rozpoczyna się wojna z grendelami. 
Imiona Heorot i Grendel pochodzą ze staroangielskiego poematu heroicznego "Beowulf".

</doc>
<doc id="314213" url="https://pl.wikipedia.org/wiki?curid=314213" title="Promieniowanie mikrofalowe">
Promieniowanie mikrofalowe



</doc>
<doc id="314215" url="https://pl.wikipedia.org/wiki?curid=314215" title="Obiekt fizyczny">
Obiekt fizyczny



</doc>
<doc id="314218" url="https://pl.wikipedia.org/wiki?curid=314218" title="Układ (astronomia)">
Układ (astronomia)



</doc>
<doc id="314219" url="https://pl.wikipedia.org/wiki?curid=314219" title="Układ astronomiczny">
Układ astronomiczny



</doc>
<doc id="314224" url="https://pl.wikipedia.org/wiki?curid=314224" title="Collegium Gostomianum">
Collegium Gostomianum

Collegium Gostomianum – szkoła średnia w Sandomierzu, jedna z najstarszych w Polsce, funkcjonująca od 1602 roku. Pierwotnie kolegium jezuickie ufundowane przez Hieronima Gostomskiego i rodzinę Bobolów. Od 1773 roku, po likwidacji zakonu Jezuitów, szkoła świecka.
Historia.
Kolegium jezuickie 1602-1773.
Dawne kolegium jezuickie zostało ufundowane w 1602 roku przez wojewodę poznańskiego i kasztelana sandomierskiego Hieronima Gostomskiego. W połowie XVI w. Sandomierszczyzna była jednym z prężniejszych ośrodków innowierczych. Dość wspomnieć o arianach i akademii ariańskiej w Rakowie, drukarni w Baranowie Sandomierskim, kaplicach – zborach w Ublinku i Ujeździe. Jednocześnie w końcu tegoż stulecia zaznacza się wyraźny wpływ kontrreformacji, co było przyczynkiem do fundacji szkoły.
Gostomskiego w zamiarze budowy katolickiego kolegium popierał biskup krakowski Bernard Maciejowski, a pośredniczył w kontaktach Kacper Cichocki. Budynek szkoły został wzniesiony w latach 1604–1615. Budową kolegium kierował architekt zakonny ks. Michał Hintz. Prace przebiegały dość sprawnie i pierwszą część gmachu wykończono w 1609 roku. Po śmierci ojca, syn fundatora Jan Gostomski – starosta wałecki i dziedzic wielkiej fortuny – zapisał 7000 flor. płatnych po 1000 rocznie, które pozwoliły w 1610 roku pokryć dachem jedno skrzydło mające 20 sal i komnat oraz prowadzić budowę do roku 1615. W wykończonym pierwszym skrzydle w 1610 roku rozpoczyna się nauka w pierwszej z trzech klas gramatycznych – "infimiea," w następnych latach kolejno w gramatyki i "syntaxis". W 1615 roku otwarta zostaje "humaniora" z klasami poetyki i retoryki.
System nauki i program zatwierdzony był przez generała zakonu. W I klasie uczono języka łacińskiego, podstaw języka greckiego, gramatyki i ortografii języka polskiego. Nadmienić również należy, że do klasy pierwszej przyjmowano młodzież posiadającą umiejętność czytania i pisania, wraz z początkową znajomością łaciny po edukacji w szkołach parafialnych. Zależnie od poziomu i przygotowania młodzieży w kolejnych klasach uczono katechizmu, rachunków oraz wykładano dzieje świata starożytnego i chrześcijańskiego.
Pierwszym przełożonym kolegium jezuickiego w Sandomierzu był ks. prof. Sebastian Bobola (1586–1649). W 1630 roku przystąpiono do generalnej przebudowy klasztornego kościoła św. Piotra, który znajdował się w głównym kompleksie kolegium. W tym samym czasie, po przekazaniu bogatego księgozbioru przez ks. Cichockiego, w szkole powstaje biblioteka. W czasie wojen szwedzkich kolegium, jak i całe miasto, zostało zniszczone – spalono gmach szkolny i kościół św. Piotra. Odbudowa z braku środków ciągnęła się latami. Ostatecznie renowację kościoła zakończono w 1677 roku, a kolegium w 1685 roku. Pracami odbudowy kierował rektor ks. Stanisław Wdziemborski. Od północnej strony placu, w miejscu dzisiejszego obniżenia ogrodu, istniał od XVII wieku zwieńczony attyką barokowy budynek seminarium.
W 1712 roku otwiera swą działalność szkolna drukarnia. Była ona jedną z mniejszych jezuickich drukarni, ale do roku 1774 wydaje aż 167 pozycji. By ułatwić naukę młodzieży, w 1713 roku wydano podręczniki do nauki gramatyki języków niemieckiego i francuskiego, do teologii "„Modula theologiae”" Basenbauma, do geografii "„Europa w częściach świata najprzedniejsza”" Fr. Paprockiego, do historii „"Fax chronologica”" Masantiusa, "„Historia naturalis curiosa Regini Poloniae”" – dzieło Gabriela Rzączyńskiego. Drukowane są też podręczniki z ascetyki, liturgii i kaznodziejstwa, kazania Kowalickiego (1721,1725), Mruczyńskiego (1749,1752) i wiele innych pozycji.
Szkoła świecka po 1773 roku.
Po kasacie zakonu i majątków jezuitów w 1773 roku budynek kolegium przeznaczono na szkołę, niestety brak właściwej konserwacji i pielęgnacji doprowadza budynki do ruiny. Komisja Edukacji Narodowej poleca w 1787 roku architektowi Stanisławowi Zawadzkiemu dokonać pomiarów i lustracji obiektu. W okresie zaboru austriackiego do 1809 roku w kolegium mieści się szkoła nosząca nazwę gimnazjum, pięcioklasowa, z podobnym programem jak za czasów jezuitów; rektorem mianowanym przez komisję zostaje Michał Kubeszewski. Budynki mieszczące konwikty na terenie miasta przechodzą w ręce prywatne – po 1800 roli jeden z nich staje się własnością panów Kruzera i Dutreppiego. W czasie wojen napoleońskich podczas obstrzału artyleryjskiego, na przemian polskiego i austriackiego, w kolegium wybuchają pożary. Rabunek skarbca przy kościele św. Piotra, umieszczenie tam szpitala wojskowego w latach 1809–1813 dopełnia zniszczenia kościoła i południowego skrzydła kolegium. Budynek zniszczony pożarami, w latach 1820–1826, został odbudowany pod nadzorem Franciszka Reinsteina, z przeznaczeniem na siedzibę biskupią i szkołę wydziałową.
Niedokończone pomieszczenia przeznaczone na siedzibę władz diecezji niszczeją. W części mieszczącej drukarnię ulokowane zostaje więzienie liczące 200 aresztantów i mimo protestów rodziców uczącej się we wschodnim skrzydle młodzieży, więzienie funkcjonuje do 1825 roku. Po roku 1863 wykładowców polskich zastępują Rosjanie. Mimo oficjalnego zakazu używania języka polskiego w szkole, rozmowy między Polakami nadal są toczone w ojczystym języku. Wraz z wybuchem wojny rosyjsko-japońskiej ucisk władz rosyjskich nieco zmniejszył się, zwłaszcza po klęsce w Port Artur.
W II połowie XIX wieku rozebrano skrzydło południowe i kościół św. Piotra (wzmiankowany od 1166 roku), stojący na środku dziedzińca. Zachowało się najstarsze, wschodnie skrzydło, na skraju sandomierskiej skarpy, na której znajduje się całe stare miasto. Odrodzenie Polski po 1918 roku postawiło przed polską szkołą nowe wyzwania, np. marginalizacja zjawisk związanych z zaborami, likwidacja analfabetyzmu, wychowanie nowych obywateli. Gimnazjum sandomierskie reaktywowane przez Konsorcjum w 1915 roku bardzo żywo reagowało na zmieniającą się rzeczywistość. W 1916 roku powstaje, działająca do dziś, szkolna gazetka „Spójnia”, będąca pod stałym patronatem Aleksandra Patkowskiego – społecznika, podróżnika i pedagoga, zwanego „ojcem regionalizmu polskiego”. Pismo redagowane anonimowo przez uczniów, zawiera szereg odniesień do życia codziennego szkoły, ale również echa wydarzeń krajowych, a nawet sporów politycznych i filozoficznych.
Autorem pierwszego naukowego opracowania na temat Collegium był historyk sztuki i archeolog Witold Kieszkowski.
Popadający w ruinę obiekt poddano trwającemu kilkanaście lat generalnemu remontowi i oddano na siedzibę I LO w Sandomierzu w 2001 roku. W następnym roku do użytku oddano także salę gimnastyczną, zlokalizowaną w częściowo zrekonstruowanym południowym skrzydle.
W rankingu szkół średnich w 2006 roku liceum znalazło się na 4. miejscu w województwie świętokrzyskim i 125. w Polsce. W tym samym roku maturę w Collegium Gostomianum zdało 100% absolwentów, dzięki czemu szkoła znalazła się na 1. miejscu w województwie świętokrzyskim.
Od 2020 r. dyrektorem szkoły jest Joanna Pieronkiewicz-Szpernal, która wygrała konkurs na to stanowisko po przejściu na emerytuję dotychczasowego dyrektora Krzysztofa Zielińskiego. Pełnił on tę funkcję przez 15 lat.
Architektura.
Collegium Gostomianum liczy sobie 6 kondygnacji, w tym 3 poniżej poziomu gruntu. Budynek zachował pierwotny układ przestrzenny, dekorację sklepień oraz unikalną w skali kraju – eliptyczną klatkę schodową. Collegium Gostomianum to bezsprzecznie jeden z najważniejszych zabytków Sandomierza. Wzniesione w miejscu starej osady z parafią św. Piotra jest świadkiem intelektualnej przeszłości miasta. Kolegium było jedną z pierwszych szkół średnich nowego typu, jakie z powodzeniem wprowadzał między innymi zakon jezuitów nie tylko na obszarze Polski.
Projekt kolegium wykonano w Rzymie i przesłano do Sandomierza do realizacji. Na projekcie, w południowo-wschodnim narożniku projektowanej budowli linią przerywaną, taką, jaką zaznaczono rzut kościoła św. Piotra, wrysowano rzut budowli, w przestrzeni której mieści się „refektarz”. Rzut pokrywa się z pozostałościami murów zachowanych w różnej wysokości: ściana południowa zachowana jest tylko w poziomie piwnic, ściany wschodnia i zachodnia w poziomie suteren, natomiast ściana północna zachowała się niemal w pełnej wysokości wraz z kominem, na którym widnieją relikty dekoracji w postaci sgraffitowych bonii. Praktyką zakonu było utrzymywanie zespołów projektantów – architektów wykształconych w Rzymie, którzy wykonywali plany budowlane kościołów i klasztorów w oparciu o nadesłane informacje o warunkach terenowych. Taką praktykę zastosowano m.in. dla kolegiów w Nieświeżu, Lublinie czy Lwowie. Zakon utrzymywał także zespół budowniczych, którzy realizowali przygotowane projekty, kierując budową w terenie. „I projekt” zatytułowany „Collegii Sandomiriensis” przechowywany jest w Bibliotece Narodowej w Paryżu. Plan zawiera projekt kolegium składającego się z dwóch skrzydeł, flankujących od wschodu i od południa istniejący kościół św. Piotra.
Od zachodu, przed kościołem w linii budynku seminarium, wzniesiono figurę Franciszka Ksawerego, jezuity, patrona misji. Układ skrzydeł kolegium zakończonych formami pawilonowymi, obejmujący i otwierający się do głównego placu kościelnego, prezentuje pałacowo-rezydencjonalny typ architektury klasztornej. Zapoczątkował go Massimo Milanesi w niezrealizowanym projekcie dla kolegium w Jarosławiu (1576). W Sandomierzu elementem integrującym całość niezbyt regularnego założenia jest wysoka attyka. Późnorenesansowa attyka ma pewne analogie do wcześniejszej attyki dworu w Pabianicach, gdzie zastosowano podobny schemat kompozycyjny, z tym że w poszczególnych przęsłach znajdują się dwie lub trzy wnęki arkadowe. Wyjątkowość sandomierskiej attyki, w istocie schematycznej i prymitywnej, polega na zastosowaniu jej w gmachu klasztornym, jak i na pomysłowym ukryciu za jej potężnym fryzem kondygnacji użytkowej. Układ przestrzenny pomieszczeń skrzydła południowego sandomierskiego kolegium, tak w I, jak i w II projekcie z XVII w., nawiązuje do układów spotykanych w większości kolegiów jezuickich. Na parterze trakty komunikujące pomieszczenia skupione wokół dziedzińców zostały rozwiązane w formie arkadowych krużganków. Przestrzeń na piętrze ponad krużgankami wykorzystano na szereg pomieszczeń, tworząc na piętrze układ dwuipółtraktowy. W skrzydle wschodnim – szkolnym na wszystkich kondygnacjach zastosowano układ półtoratraktowy z korytarzem od strony zachodniej, czyli placu kościelnego.
Confraternitas Gostomianum.
Stowarzyszenie powstało w dniu 7 października 1990 roku podczas V Zjazdu Absolwentów Collegium Gostomianum. Jednym z inicjatorów jego powstania i pierwszym Kanclerzem Kapituły Stowarzyszenia był Zdzisław Trębski (matura 1954). Pierwsze posiedzenie prowadziła Wanda Madejczyk (matura 1946) – Prezes Klubu Miłośników Sandomierza w Warszawie. Najwyższą władzą Stowarzyszenia jest Walne Zgromadzenie Członków, które zwołuje Kapituła co najmniej jeden raz na pięć lat (zwyczajowo przyjęto, że jest to przy okazji Zjazdu Absolwentów). W okresach między zjazdami działalnością kieruje Kapituła Stowarzyszenia. Głównym celem Stowarzyszenia, zapisanym w Statucie jest rozwijanie i propagowanie inicjatyw, postaw i działań sprzyjających rozwojowi I Liceum Ogólnokształcącego w Sandomierzu.
Najbardziej spektakularnym wydarzeniem w dziejach szkoły był obchodzony w 2002 roku jubileusz 400-lecia jej powstania. Przewodniczącym Komitetu Organizacyjnego Obchodów był ówczesny Kanclerz „Confraternitas Gostomianum” prof. Stanisław Adamczak, rektor Politechniki Świętokrzyskiej w latach 2008–2016. Uroczystości zgromadziły wielu znakomitych gości i były połączone z VII Zjazdem Absolwentów, których przybyło do Sandomierza ponad tysiąc.
Na Walnym Zgromadzeniu Członków 22 lutego 2008 roku ustanowiono tytuł Honorowy Kanclerz, który jest przyznawany za szczególne zasługi w działalności Stowarzyszenia. Tytułem tym uhonorowano dotychczas następujące osoby:
Pomnik historii.
22 listopada 2017 roku decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
<doc id="314231" url="https://pl.wikipedia.org/wiki?curid=314231" title="Harvard">
Harvard

Miejscowości w USA:
Gminy w USA:
Osoby:
Inne:

</doc>
<doc id="314247" url="https://pl.wikipedia.org/wiki?curid=314247" title="Główina">
Główina

Główina – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego. 

</doc>
<doc id="314251" url="https://pl.wikipedia.org/wiki?curid=314251" title="Pomoc domowa (serial telewizyjny)">
Pomoc domowa (serial telewizyjny)

Pomoc domowa (ang. "The Nanny") – amerykański serial telewizyjny, realizowany w latach 1993-1999 przez sieć CBS. Nakręcono 146 odcinków. Serial w wersji oryginalnej emitowano w 90 krajach, w tym w Polsce w Polsacie, TVN 7, TV Puls i TV6. W kilkunastu krajach nakręcono też lokalne wersje tego serialu. W Polsce powstał na jego podstawie serial "Niania", emitowany przez TVN.
Fabuła serialu.
Roztargniona i sympatyczna Żydówka Francine „Fran” Fine straciła pracę w salonie sukien ślubnych. Jako akwizytorka kosmetyków trafiła do nowojorskiego domu owdowiałego cztery lata wcześniej, bogatego, katolickiego producenta teatralnego z Broadwayu, Maxwella Sheffielda. Przypadkowo stała się opiekunką trójki jego dzieci. Max jest Brytyjczykiem, przez co w oczach Fran jest zbyt poważny, powściągliwy i przewidywalny. Margaret „Maggie” jest starszą córką Maxwella. Przed pojawieniem się niani w domu, była cichą, ułożoną i nieśmiałą nastolatką, bez przyjaciółek ani chłopaka. Kolejnym dzieckiem jest Brighton. Jest on chłopcem, który straszył poprzedniczki Fran swoimi sztuczkami z „umieraniem”. Ciągle naśmiewał się ze swojej starszej siostry i dokuczał jej. Najmłodszym dzieckiem Maxwella i Sary jest Grace „Gracie”. To dziewczynka nieprzeciętnie mądra, która używa pojęć niezrozumiałych dla swojej rodziny. Uczęszcza na terapię do psychologa po tym jak straciła matkę, ale zakończyła ją, gdy nawiązała silną więź z Fran. Gdy w willi pojawia się pełna życia Fran Fine, dzieci oraz Max zmieniły się na lepsze.
W rezydencji pracował inteligentny, obdarzony specyficznym poczuciem humoru kamerdyner Niles, który w tej miłosnej sytuacji stał się nieocenionym sojusznikiem Fran. Szczerze nie znosił „C.C.” – egocentrycznej wspólniczki Maxwella oraz zapatrzonej w swego pracodawcę milionerki z wyższych sfer.
Matką Fran jest stereotypowa żydowska kobieta, Sylvia Rosenberg Fine, która posiada niepohamowany apetyt na bycie teściową Maxa, jedzenie i dyrygowanie swoją córką. Całość kolorowej historii dopełnia matka Sylvii, Yetta Rosenberg. Cierpi na demencję i mieszka w domu opieki. Niekiedy sądzi, że Niles to jej mąż, Fran jest od samego początku panią Sheffield, Brighton to Żyd "Shmuel" albo dwoje najmłodszych dzieci Maxwella pochodzi od Fran.

</doc>
<doc id="314253" url="https://pl.wikipedia.org/wiki?curid=314253" title="Homeostat">
Homeostat



</doc>
<doc id="314255" url="https://pl.wikipedia.org/wiki?curid=314255" title="Ruch millerowski">
Ruch millerowski



</doc>
<doc id="314256" url="https://pl.wikipedia.org/wiki?curid=314256" title="Zofia Orliczowa">
Zofia Orliczowa

Zofia Orliczowa z Krzysików, ps. „Krystyna”, „Zofia”, nazwiska przybrane "Krystyna Wyspiańska", "Zofia Majewska" (ur. 26 września 1898 w Fočy, Bośnia, zm. 5 listopada 1999 w Poznaniu) – nauczycielka, porucznik AK.
Życiorys.
Urodziła się w rodzinie Franciszka Krzysika, radcy wojewódzkiego we Lwowie, i Wincentyny Heleny z Falskich. Była siostrą Stanisława Krzysika (1895–1930), podpułkownika dyplomowanego piechoty Wojska Polskiego i Franciszka Krzysika (1902–1980), profesora Szkoły Głównej Gospodarstwa Wiejskiego w Warszawie.
Ukończyła gimnazjum klasyczne we Lwowie. W czasie wojny z Rosją zgłosiła się ochotniczo do służby pomocniczej dworca Lwów-Podzamcze. Po wojnie ukończyła studia w dziedzinie fizyki na Uniwersytecie Lwowskim i pracowała na tej uczelni jako asystentka w Instytucie Fizyki. Była również nauczycielką matematyki i fizyki w Gimnazjum Sióstr Notre-Dame we Lwowie.
W czasie II wojny światowej służyła w ZWZ-AK; była łączniczką Okręgu Lwowskiego, szefem łączności Okręgu Lwowskiego, sekretarką Stefana Balickiego (szefa oświaty Delegatury Rządu na Kraj w Okręgu Lwowskim). Uczestniczyła także w tajnym nauczaniu. 3 maja 1944 komendant Południowo-Wschodniego AK mianował ją podporucznikiem czasu wojny.
Po wojnie przebywała w Krakowie, ukrywając się przed represjami władz komunistycznych; została aresztowana w marcu 1948 i skazana na 12 lat więzienia za działalność w organizacji „Wolność i Niezawisłość” (WiN). Po rozpracowaniu jej osoby przez Urząd Bezpieczeństwa Publicznego została zatrzymana po tym, jak wydała ją nieświadomie siostra zakonna, którą o Orliczową zapytali dwaj funkcjonariusze przebrani za księży (wkrótce potem aresztowany został także zakonnik franciszkański o. Andrzej Deptuch, który przetrzymywał wcześniej skrzynkę kontaktową, porządkowaną przez Z. Orliczową) Została zwolniona w 1953, trzy lata później zrehabilitowana.
Od 12 lipca 1928 była żoną Władysława Orlicza, matematyka, profesora Uniwersytetu Lwowskiego i Poznańskiego, członka PAN.
Zmarła 5 listopada 1999 w Poznaniu. Pochowana 16 listopada 1999 w Alei Zasłużonych na Cmentarzu Junikowo w Poznaniu (pole AZ kwatera 2-L-07).

</doc>
<doc id="314260" url="https://pl.wikipedia.org/wiki?curid=314260" title="Południk 0">
Południk 0



</doc>
<doc id="314261" url="https://pl.wikipedia.org/wiki?curid=314261" title="Primera División">
Primera División

Primera División (zwana także La Liga Santander od nazwy sponsora) – najwyższa w hierarchii klasa męskich ligowych rozgrywek piłkarskich w Hiszpanii, będąca jednocześnie najwyższym szczeblem centralnym (I poziom ligowy), utworzona w 1929 i zarządzana przez Liga de Fútbol Profesional (LFP), a wcześniej przez Królewską Hiszpańską Federację Piłki Nożnej (RFEF). Zmagania w jej ramach toczą się cyklicznie (co sezon) i przeznaczone są dla 20 najlepszych krajowych klubów piłkarskich. Jej triumfator zostaje Mistrzem Hiszpanii, zaś najsłabsze drużyny są relegowane do Segunda División (II ligi hiszpańskiej).
Historia.
Mistrzostwa Hiszpanii w piłce nożnej rozgrywane są od 1929 roku. Niejednokrotnie zmieniał się format rozgrywek. W 1929 została założona Primera División, rozgrywki której wystartowały po raz pierwszy w sezonie 1929. Inną nazwą hiszpańskiej ligi jest La Liga. Na początku sezonu 2008/2009 Primera División zmieniła nazwę na Liga BBVA, ze względu na pozyskanie sponsora – banku BBVA. W 2016 skończyła się umowa banku BBVA z LFP, co spowodowało poszukiwania nowego sponsora. Został nim bank Santander, dzięki czemu liga otrzymała nazwę La Liga Santander.
System rozgrywek.
Obecny format ligi obowiązuje od sezonu 1929. Po przerwie spowodowanej działaniami wojennymi w latach 1936–1939, w sezonie 1939/1940 reaktywowano obecną formułę rozgrywek.
Rozgrywki składają się z 38 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 1997/1998 w lidze występuje 20 zespołów. W przeszłości liczba ta wynosiła od 10 do 22. Drużyna zwycięska za wygrany mecz otrzymuje 3 punkty (do sezonu 1993/1994 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Hiszpanii w piłce nożnej. Mistrz Hiszpanii, podobnie jak drużyna z drugiego i trzeciego miejsca zdobywa prawo gry w Lidze Mistrzów UEFA. Czwarta drużyna zdobywa prawo uczestniczenia w fazie Play-off Ligi Mistrzów. Piąta oraz szósta drużyna zdobywają możliwość gry w Lidze Europy UEFA. Również zwycięzca Pucharu Króla startuje w fazie grupowej Lidze Europy lub, w przypadku, w którym zdobywca krajowego pucharu zajmie miejsce w pierwszej czwórce – możliwość gry w eliminacjach do Ligi Europy otrzymuje również siódma drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Segunda División. Trzeci zespół od końca, po zakończeniu rozgrywek rozgrywa mecze barażowe z trzecim zespołem Segunda División o pozostanie w lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
W Primera División każdy zespół może zarejestrować do rozgrywek maksymalnie trzech piłkarzy spoza Unii Europejskiej. Jednak obcokrajowcem w lidze hiszpańskiej nie jest gracz będący obywatelem kraju członka bądź sygnatariusza Unii Europejskiej i Układu z Kotonu.
Statystyka.
Tabela medalowa.
Mistrzostwo Hiszpanii zostało do tej pory zdobyte przez 9 różnych drużyn.
"Stan po zakończeniu sezonu 2021/22."
Najlepsi strzelcy.
"Stan na 15 lutego 2023"
Zobacz też listę królów strzelców ligi hiszpańskiej – Trofeo Pichichi
Polacy w lidze hiszpańskiej:
"Stan na 19 marca 2023"
Najwięcej meczów.
"Stan na 22 grudnia 2021"
Prawa telewizyjne w Polsce.
Do końca sezonu 2025/2026 prawa telewizyjne do meczów Primera División posiadają telewizje Canal+ i Eleven. Ponadto, transmisje ze spotkań La Liga w Internecie oferują bukmacherzy Fortuna, Superbet oraz Betclic.

</doc>
<doc id="314262" url="https://pl.wikipedia.org/wiki?curid=314262" title="Primera Division">
Primera Division



</doc>
<doc id="314266" url="https://pl.wikipedia.org/wiki?curid=314266" title="Devan Nair">
Devan Nair

Chengara Veetil Devan Nair, C. V. Devan Nair (ur. 5 sierpnia 1923 w Malakka, Malezja, zm. 6 grudnia 2005 w Hamiltonie) – polityk singapurski, prezydent Singapuru w latach 1981-1985.
W wieku 10 lat przeniósł się wraz z rodziną do Singapuru. Uzyskał wykształcenie nauczycielskie. W czasie II wojny światowej walczył w szeregach armii malezyjskiej z wojskami japońskimi. Po wojnie zaangażował się w działalność związkową w Związku Zawodowym Nauczycieli, wstąpił również do komunistycznej Ligi Antybrytyjskiej. Za aktywność w ruchu niepodległościowym był dwukrotnie więziony przez władze brytyjskie. W 1954 był w gronie założycieli Partii Akcji Ludowej, kierowanej następnie przez Lee Kuan Yewa. W 1964 został wybrany do parlamentu Malezji.
Po separacji Singapuru od Malezji w sierpniu 1965 pozostał początkowo w Malezji, będąc jednym ze współtwórców Demokratycznej Partii Akcji. Pod koniec lat 60. powrócił do Singapuru i ponownie włączył się w działalność związkową; w latach 1969-1980 był sekretarzem generalnym Kongresu Związków Zawodowych Singapuru. W 1979 został wybrany do parlamentu singapurskiego (Zgromadzenia Ustawodawczego), z ramienia Partii Akcji Ludowej).
W październiku 1981, po śmierci Benjamina Shearesa, został jednogłośnie wybrany przez parlament na stanowisko prezydenta. Urząd ten w Singapurze ma charakter głównie ceremonialny. Pół roku przed upływem 4-letniej kadencji Nair ustąpił ze stanowiska w marcu 1985, w atmosferze konfliktu z premierem Lee Kuan Yewem, który oskarżał prezydenta m.in. o alkoholizm (czemu ten zdecydowanie zaprzeczał). Oficjalnie przyczyną rezygnacji były względy zdrowotne.
W 1995 Nair wyjechał do Kanady, gdzie spędził resztę życia. W kwietniu 2005 zmarła w wieku 80 lat jego żona Avadai Dhanam; odebrał wówczas kondolencje od swojego następcy na stanowisku szefa państwa, Wee Kim Wee, zmarłego zaledwie dwa tygodnie później. Sam Nair zmarł w grudniu 2005 w wieku 82 lat. Pozostawił czterech synów.

</doc>
<doc id="314267" url="https://pl.wikipedia.org/wiki?curid=314267" title="Chengara Veetil Devan Nair">
Chengara Veetil Devan Nair



</doc>
<doc id="314275" url="https://pl.wikipedia.org/wiki?curid=314275" title="Heinrich von Kleist">
Heinrich von Kleist

Heinrich von Kleist (ur. 18 października 1777, według niektórych źródeł 10 października, we Frankfurcie nad Odrą, zm. 21 listopada 1811 w Wannsee pod Berlinem) – niemiecki pisarz, dramaturg, poeta i publicysta oraz oficer armii pruskiej.
Życiorys.
Po śmierci swojego ojca w roku 1788, Heinrich von Kleist został wysłany do Berlina. W latach 1792–1799 służył w armii pruskiej. W tym czasie walczył przeciwko Francji. W 1795 r. został mianowany chorążym, a w 1797 roku podporucznikiem. Po wystąpieniu na własną prośbę z armii, w kwietniu 1799 roku zaczął studiować m.in. matematykę, fizykę i łacinę na Uniwersytecie Viadrina we Frankfurcie nad Odrą. W tym też roku poznał Wilhelminę von Zenge, córkę generała, z którą zaręczył się już na początku 1800 roku. Po zaledwie trzech semestrach nauki (1800) przerwał studia i został wolontariuszem w pruskim ministerstwie gospodarki w Berlinie. Krok ten spowodowany był m.in. wolą rodziny narzeczonej, aby został urzędnikiem państwowym.
W latach 1808–1810 redagował w Dreźnie pismo artystyczne "Phoebus", a także periodyk "Berliner Abendblatter".
Popełnił samobójstwo w pobliżu Wannsee w okolicach Berlina. Zastrzelił się wraz ze swoją przyjaciółką, Henriettą Vogel.
Twórczość.
Zasłynął głównie jako dramaturg, autor licznych sztuk, m.in.:
Uważany za twórcę niemieckiej nowelistyki psychologicznej, np.:
Kluczowym pismem teoretycznym Kleista jest "O teatrze marionetek".
Wybory polskie:

</doc>
<doc id="314276" url="https://pl.wikipedia.org/wiki?curid=314276" title="Michał Doliwo-Dobrowolski">
Michał Doliwo-Dobrowolski

Michał Doliwo-Dobrowolski (ur. 2 stycznia 1862 w Gatczynie, zm. 15 listopada 1919 w Heidelbergu) – elektrotechnik, elektryk i wynalazca pochodzenia polskiego; pionier techniki prądu trójfazowego.
Rodzina.
Urodził się w Gatczynie koło Sankt Petersburga jako syn polskiego szlachcica herbu Doliwa – Józefa Doliwy-Dobrowolskiego oraz Rosjanki Olgi Michajłownej z domu Jewreinow. 11 maja 1887 r. ożenił się z 22-letnią Greczynką Kornelią Tumbą. Mieli dwóch synów – 23 maja 1891 r. przyszedł na świat pierwszy syn Dymitr, a cztery lata później, 21 lutego 1895, drugi – Serge. W 1907 r. rozwiódł się, by po 5 miesiącach zawrzeć nowy związek małżeński z Hedwig Pallatschek (Jadwigą Polaczkówną).
Życiorys.
Średnią szkołę realną ukończył w Odessie (1878), gdzie mieszkał z rodzicami od 1872 roku. Od 1878 roku studiował na wydziale chemicznym Instytutu Politechnicznego w Rydze. W wieku 19 lat został relegowany z uczelni w ramach antypolskich represji po zamachu na cara Aleksandra II. Został wówczas wolnym słuchaczem na uniwersytetach w Petersburgu, Odessie i Noworosyjsku, a w 1883 roku wyjechał z rodzicami do Niemiec.
Studia kontynuował na politechnice w Darmstadt, najpierw na wydziale mechanicznym, a następnie na nowo utworzonym wydziale elektrotechnicznym, który ukończył w 1884 roku. Przez następne trzy lata był asystentem profesora elektrotechniki Erasmusa Kittlera, wykładał metalurgię i galwanoplastykę.
W 1888 roku skonstruował prądnicę trójfazowego prądu przemiennego, zrobił to na kilka miesięcy przed Nikola Teslą. W 1889 roku skonstruował trójfazowy silnik indukcyjny z wirnikiem klatkowym.
Na światowej Wystawie Elektrotechnicznej we Frankfurcie n. Menem (1891) zaprezentował wiele urządzeń pracujących w systemie trójfazowym. Największe zainteresowanie wzbudziła opracowana przez niego trójfazowa linia energetyczna o długości 175 km, napięciu 20 kV i sprawności 75%, z którą współpracował opracowany przez niego silnik trójfazowy o mocy ok. 74 kW (100 KM – największy wówczas na świecie).
Opracował pierwszą prądnicę prądu przemiennego 3-fazowego z wirującym polem magnetycznym. Uzyskał także kilka patentów na transformatory trójfazowe, przyrządy pomiarowe (np. fazomierz) i komory gasikowe w wyłącznikach wysokonapięciowych.
W latach 1894–1895 pracował nad generatorami dużej mocy dla hydroelektrowni. Opracował założenia techniczne pierwszej na świecie trójfazowej elektrowni wodnej na Renie w Rheinfelden, zbudowanej w 1895 roku. Współpracował przy projektowaniu elektrowni trójfazowych w Zabrzu i Chorzowie (1897).
W 1908 roku został mianowany dyrektorem berlińskiej fabryki aparatury elektrotechnicznej koncernu AEG.
Ostatnie dni życia Doliwo-Dobrowolski spędził w Klinice Uniwersyteckiej w Heidelbergu, gdzie starszy syn Dymitr był lekarzem. Zmarł 15 listopada 1919 r. i pochowany został na cmentarzu w Darmstadt.
Medal im. Michała Doliwo-Dobrowolskiego.
W dniu 2 stycznia 2007 roku Zarząd Główny SEP, na wniosek Oddziału Szczecińskiego oraz Centralnej Komisji Młodzieży i Studentów SEP, ustanowił Medal im. Michała Doliwo-Dobrowolskiego i powołał Ogólnopolski Komitet ds. medalu z siedzibą w Szczecinie.
Upamiętnienie.
29 maja 2001 r. Rada Miasta Szczecin na wniosek członków szczecińskiego oddziału Stowarzyszenia Elektryków Polskich nadała skwerowi ograniczonemu ulicami Generała Władysława Sikorskiego, Generała Józefa Bema i aleją Bohaterów Warszawy imię Michała Doliwo-Dobrowolskiego. 8 września 2001 r. na skwerze tym odsłonięto głaz z różowego granitu z tablicą pamiątkową. 10 czerwca 2022 r., także w Szczecinie, postawiono pierwszy na świecie pomnik poświęcony wynalazcy.

</doc>
<doc id="314281" url="https://pl.wikipedia.org/wiki?curid=314281" title="Ludwik Czyżewski">
Ludwik Czyżewski

Ludwik Czyżewski, ps. „Julian”, „Dalia”, „Wiktor”, „Franciszek”, „Beskid” (ur. 8 października 1892 w Wandolinie Wiszniowieckiej w powiecie rohatyńskim, zm. 25 marca 1985 we Wrocławiu) – pułkownik piechoty Wojska Polskiego, Korpusu Ochrony Pogranicza i Armii Krajowej, 3 maja 1972 roku mianowany przez Prezydenta RP na uchodźstwie generałem brygady.
Życiorys.
Urodził się w rodzinie Michała i Wiktorii z Zawistowskich. Był bratem Juliana Czyżewskiego. Od 1906 był członkiem „Filarecji”, redagował pismo „Iskry”. W 1911 zdał egzamin dojrzałości w C. K. Gimnazjum w Brzeżanach. Studiował medycynę we Lwowie, gdzie działał w Związku Walki Czynnej i Związku Strzeleckim. 1 października 1913 został powołany do służby w armii Austro-Węgier. Po wybuchu I wojny światowej walczył na froncie wschodnim i włoskim, jako dowódca kompanii. Jego oddziałem macierzystym był 100 Śląsko-Morawski pułk piechoty. W czasie służby w armii austro-węgierskiej awansował kolejno w korpusie oficerów rezerwy piechoty na stopień: podporucznika (1 września 1915) i porucznika (1 listopada 1917). W październiku 1918 stworzył w Lublanie oddział polski, na którego czele powrócił do Polski.
Od listopada 1918 w Wojsku Polskim, współtwórca 9 pułku piechoty (później 26 pułk piechoty) – dowódca kompanii, a potem batalionu. Kapitan z 1 czerwca 1919. Brał udział w działaniach pułku na Śląsku, a potem w wojnie polsko-bolszewickiej. W okresie październik 1920–1922 w MSWojsk. W 1922 na kursie dla oficerów sztabowych w Centrum Wyszkolenia Piechoty. W latach 1923–1924 dowódca baonu w 25 pułku piechoty. Major z 15 sierpnia 1924. W 1928 roku był kwatermistrzem 25 pułku piechoty. 31 marca 1930 roku został przeniesiony do Korpusu Ochrony Pogranicza na stanowisko dowódcy batalionu KOP „Bereźne”. Na podpułkownika został awansowany ze starszeństwem z dniem 1 stycznia 1931 roku w korpusie oficerów piechoty. 23 marca 1932 roku został przeniesiony z KOP do 2 pułku piechoty Legionów w Sandomierzu na stanowisko zastępcy dowódcy pułku. W 1935 roku objął dowództwo tego pułku i dowodził nim w kampanii wrześniowej 1939 roku. Na pułkownika był awansowany ze starszeństwem z dniem 1 stycznia 1937 roku w korpusie oficerów piechoty.
Po agresji III Rzeszy na Polskę, 5 września 1939 roku dowodził w bitwie pod Borową Górą. Walczył do 28 września w obronie Modlina. Po kapitulacji przebywał w obozie jenieckim w Działdowie, skąd zbiegł i ukrył się w Warszawie. Od lutego 1940 roku pełnił funkcję inspektora Komendy Głównej ZWZ, od 1942 roku Komendy Głównej Armii Krajowej. Od maja 1942 do marca 1943 roku był komendantem Okręgu Łódź AK, a od marca 1943 do lata 1944 roku komendantem AK Okręgu Lwów.
Po wojnie początkowo pracował jako nauczyciel w szkole w Adamkach w powiecie kaliskim. W 1946 roku ujawnił się i powrócił do rodowego nazwiska. Wyjechał do Wrocławia, gdzie pracował przy odbudowie ratusza, następnie w Książnicy-Atlas (przekształconej w 1951 w Wydawnictwo Kartograficzne) we Wrocławiu, przed przejściem na emeryturę w 1968 roku dyrektor placówki. Zmarł we Wrocławiu. Pochowany w grobowcu rodzinnym na Starym Cmentarzu w Piotrkowie Trybunalskim. 
Był mężem Stanisławy z Ostrowskich, ojcem Zofii i Zbigniewa. 
Autor wspomnień o obronie Modlina.
Upamiętnienie.
Generał Ludwik Czyżewski jest patronem Szkoły Podstawowej w Woli Krzysztoporskiej oraz Zespołu Szkół Ponadpodstawowych nr 1 w Bełchatowie.
Imieniem gen. Ludwika Czyżewskiego nazwano ulice w Bełchatowie, Bogdanowie, Łodzi, Piotrkowie Trybunalskim, Sandomierzu i Zakroczymiu.

</doc>
<doc id="314287" url="https://pl.wikipedia.org/wiki?curid=314287" title="Zoomorfizm">
Zoomorfizm

Zoomorfizm – w sztuce plastycznej przedstawianie w kształcie zwierząt (realnych lub fantastycznych) bóstw, pojęć abstrakcyjnych, zjawisk przyrody itp.
Starożytni Egipcjanie przedstawiali swoich bogów jako pół ludzi, pół zwierzęta (ciało człowieka i głowa zwierzęcia) lub stosowano atrybuty zwierzęce. Czczono także te zwierzęta, które symbolizowały bóstwa, np. jeżeli czczono Horusa, to także sokoły.
Ornament zawierający motywy zoomorficzne popularny był w sztuce Wikingów w IX-XI wieku.
W okresie renesansu i klasycyzmu motywy zoomorficzne często były częścią składową groteski, arabeski.

</doc>
<doc id="314288" url="https://pl.wikipedia.org/wiki?curid=314288" title="Pireus">
Pireus

Pireus (gr. Πειραιάς, "Pireas"; starogrecki / "katharewusa" Πειραιεύς, "Peiraieús", "Pireẹfs") – miasto portowe w Grecji, w administracji zdecentralizowanej Attyka, w regionie Attyka, w jednostce regionalnej Pireus, w południowo-zachodniej części aglomeracji ateńskiej. Siedziba i jedyna miejscowość gminy Pireus. W 2011 roku liczyło 163 688 mieszkańców.
Położenie.
Pireus leży na górzystym półwyspie, 8 km na płd.-zach. od Aten, najwyższą wznoszącą się tam górą jest Munichia (86,5 m), na której w okresie macedońskim znajdował się gród. Trzy okrągłe zatoki (Pireus, Zea i Munichia) stanowiły naturalne porty, które stanowiły podstawę morskiej potęgi starożytnych Aten.
Pireus antyczny.
Pireus był najważniejszym portem starożytnych Aten. Usytuowany w doskonale ufortyfikowanej naturalnej zatoce, dzielił się na trzy mniejsze porty: Kantharos, Zea i Munichia.
W czasach wczesnego antyku Pireus był kamienistą wyspą (Munichia – współcześnie Kastella), połączoną z lądem wąską, zalewaną przez morską wodę ścieżką, która w suchym okresie była wykorzystywana do pozyskiwania soli. Nazywała się Halipedon i jej podłoże pozwalało, mimo trudności, na jej przebycie.
Z biegiem czasu ląd się utwardził, ustało zalewanie wodą i we wczesnych czasach klasycznych przejście stało się bezpieczne. Temistokles przewidując odwetowy atak Persów, jeszcze przed bitwą pod Maratonem – w latach (493–492) p.n.e. rozpoczął budowę fortyfikacji Pireusu. Wtedy Pireus zwiększył swoje znaczenie i jako port o głębokiej wodzie, zastąpił dotychczasowy w Faleronie, stając się portem wojennym Aten (493 p.n.e.). Powstałe tam stocznie wybudowały flotę walczącą później pod Salaminą.
Fortyfikacje zostały ukończone w 460 p.n.e. przez Kimona i Peryklesa. Później Pireus był połączony z Atenami Długimi Murami, budowanymi w latach 461–457 p.n.e., dającymi bezpieczne połączenie między oboma miastami, wzdłuż obecnej ulicy Pireos ("Οδός Πειραιώς") i przebiegającej tędy naziemnie linii metra.
Przyległe do portu miasto na planie prostopadłych ulic otaczających port, hale kolumnowe i doki, zostało zaplanowane przez Hippodamosa z Miletu. Agora w Pireusie została później nazwana jego imieniem.
Podczas wojen peloponeskich Pireus był głównym portem Aten i podzielił ich los. Spartanie spalili Pireus i zburzyli mury. Dopiero po restaurowaniu demokracji Konon odbudował mury w 392 p.n.e.
Kolejne zniszczenia miały miejsce po zdobyciu Pireusu przez Sullę, gdy został opanowany przez Rzymian. Dzieła dokończyli Goci pod wodzą Alaryka w 395.
W okresie bizantyjskim port był wykorzystywany okresowo ze względu na dużą odległość od stolicy – Konstantynopola. W czasie okupacji tureckiej Pireus był opuszczony – była tam tylko komora celna i klasztor świętego Spirydona.
Część murów fortyfikacji Temistoklesa, otaczających linię brzegową, przetrwała w stanie częściowej ruiny, ale w bardzo dobrym stanie przyziemia, do dni dzisiejszych i są częścią promenady. Odkopano pozostałości "neos oikoi", w których były podczas zimy przechowywane triremy. Wykopaliska te są źródłem informacji o antycznej żegludze i budowie statków.
Pireus współczesny.
Wraz z powstaniem niepodległej Grecji i proklamowaniem Aten stolicą rozpoczął się gwałtowny rozwój miasta, powstało wiele okazałych budynków. Jednym z nich jest gmach teatru miejskiego, będący przykładem budownictwa klasycystycznego.
Pireus jest jednym z najważniejszych centrów przemysłowych współczesnej Grecji, największym jej portem, trzecim co do wielkości portem Morza Śródziemnego, a od roku 2019 także pierwszym pod względem przeładunków kontenerowych. Z Atenami łączy go linia metra i Pireus stanowi z nimi wspólny kompleks miejski. Liczba mieszkańców "demos" (gminy) Pireus (Δήμος Πειραιóς) wynosi 163 688 (2011).
Baseny portowe – Kantaros, położone w centrum miasta, stanowi największy z attyckich portów promowych, przyjmując największe jednostki i łącząc kontynent z Kretą, Cykladami, Dodekanezem i wieloma z południowych i północnych wysp Egejskich. We wschodniej części basenu portowego działa duży dworzec morski, obsługi połączeń międzynarodowych, głównie wycieczkowców. Zachodnia część portu, tj. zespół basenów zajmujący znaczną część przedmieść Drapetsona i Kieratsini, jest wykorzystywana do obsługi ładunków cargo. Z Drapetsony, lokalnymi promami, kursującymi non-stop, Pireus połączony jest z kolejnym, węzłowym portem promowym na sąsiedniej wyspie Salaminie. Ponadto istnieją mniejsze porty lokalne, nowy i aktualnie wciąż rozbudowywany, wielki port kontenerowy (aktualnie w gestii inwestora chińskiego) i porty wojenne (Zea i Munichia) oraz duże mariny sportowo-turystyczne. Największa z nich zlokalizowana jest obok słynnej hali sportowej w kształcie „spodka” SEF (Stadio Irinis kie Filias – Stadion Pokoju i Przyjaźni), położonej w Nowym Faleronie.
Przynależność administracyjna.
Pireus to nazwa jednej z jednostek municypalnych, leżącą na płd.-zach. od Aten, wchodzących w skład metropolii ateńskiej. Cztery pozostałe jednostek municypalne, które kiedyś były dzielnicami Pireusu, mają teraz własne samorządy i w Grecji, formalnie stanowią oddzielne miasta (podobnie jak każda z dzielnic Aten). Są to: Kieratsini-Drapetsona, Koridalos, Nikiea-Ajos Joanis Rendis i Perama. Liczba ludności tych siedmiu jednostek wynosi 448 997 (2011) i jest częścią ludności Wielkich Aten. Pireus był też stolicą Nomosu Pireusu, rozłożonej w południowej Attyce, na Wyspach Sarońskich, północnym Półwyspie Argolidzkim oraz wyspie Kithirze. Administracyjnie gmina Pireus należy do regionu Attyka.

</doc>
<doc id="314291" url="https://pl.wikipedia.org/wiki?curid=314291" title="Szakal">
Szakal

Szakal – nazwa kilku gatunków średniej wielkości drapieżników z rodzaju wilków. Szakale są mniejsze od wilków szarych, mają krótkie kończyny i bardziej wysmukły pysk. Żywią się drobnymi zwierzętami, padliną i roślinami. Najpospolitszym gatunkiem jest szakal złocisty, zamieszkujący północną Afrykę, Azję oraz południowo-wschodnią Europę.
Gatunki.
Nazwą „szakal” zwykle określane są tylko "C. adustus", "C. aureus" i "C. mesomelas".

</doc>
<doc id="314294" url="https://pl.wikipedia.org/wiki?curid=314294" title="Eldest">
Eldest



</doc>
<doc id="314295" url="https://pl.wikipedia.org/wiki?curid=314295" title="Autostrada D11 (Czechy)">
Autostrada D11 (Czechy)

Autostrada D11 (czes. "dálnice D11") także "Hradecká dálnice" (autostrada hradecka) – czeska autostrada łącząca Pragę przez Hradec Králové i Jaroměř. Do końca 2015 roku trasa między miastem Jaroměř a granicą z Polską była planowana jako droga ekspresowa R11. Od 1 stycznia 2016 roku odcinek ten jest częścią autostrady.
Pierwsze plany autostrady D11 pochodzą z 1938 roku. Myślano wtedy o drodze, która połączyłaby Wiedeń z Wrocławiem. W 1978 roku rozpoczęto prace na odcinku Praga – Jirny (8,3 km). Obecnie wybudowano 84 km autostrady z Pragi do Hradca Králové. W planach znajduje się doprowadzenie D11 do polskiej granicy i połączenie jej tam z polską drogą ekspresową S3.
Autostradę D11 oddawano sukcesywnie do użytku w latach:
Termin rozpoczęcia prac na pozostałych odcinkach nie jest znany. Zależy przede wszystkim od zapewnienia środków finansowych oraz uregulowania kwestii majątkowych. Do całkowitego ukończenia autostrady brakuje odcinków:

</doc>
<doc id="314302" url="https://pl.wikipedia.org/wiki?curid=314302" title="Droga ekspresowa R11 (Czechy)">
Droga ekspresowa R11 (Czechy)

Droga ekspresowa R11 (czes. "rychlostní silnice R11") – dawniej projektowana droga ekspresowa w Czechach łącząca Jaroměř z Polską (projektowana S3). Od 1 stycznia 2016 jest częścią autostrady D11.

</doc>
<doc id="314306" url="https://pl.wikipedia.org/wiki?curid=314306" title="Wzmocnienie pozytywne">
Wzmocnienie pozytywne

Wzmocnienie pozytywne - każdy efekt będący wynikiem reakcji (zachowania) organizmu, który powoduje że dana reakcja (zachowanie) będzie występować w przyszłości częściej niż do tej pory.
Wzmocnienie pozytywne nie jest synonimem nagrody; nagroda bywa wzmocnieniem pozytywnym.
Wzmocnienie pozytywne jest jednym z głównych pojęć na jakich opiera się eksperymentalna analiza zachowania. Składa się też na terminologię szerszego paradygmatu badawczego jakim jest behawioryzm. Stanowi konsekwencję poprzedniego zachowania, które zachęca do jego powtarzania. Jest ono definiowane jako bodźce, które zwiększają prawdopodobieństwo poprzedzającej je reakcji.

</doc>
<doc id="314312" url="https://pl.wikipedia.org/wiki?curid=314312" title="Wzmocnienie negatywne">
Wzmocnienie negatywne

Wzmocnienie negatywne – w warunkowaniu oznacza sytuację w której po bodźcu warunkowym nie pojawia się stosowane dotychczas wzmocnienie pozytywne zwane po prostu wzmocnieniem. Najczęściej służy do wytworzenia odruchu negatywnego, powstrzymującego zwierzę od reakcji na wcześniej utrwalony bodziec warunkowy. Wzmocnienie negatywne bywa stosowane w procesie wygaszania dla porównania jego właściwości z warunkowaniem albo w procesie różnicowania. W środowisku naturalnym warunkowanie negatywne pozwala zwierzęciu uczyć się metodą prób i błędów i zmniejszać stopień generalizacji elementów otoczenia.
Osobna nazwa dla sytuacji gdy nie stosuje się wzmocnienia (stosuje się wzmocnienie negatywne) podkreśla odmienność warunków eksperymentu a równocześnie ułatwia i upraszcza opis przez usunięcie sformułowań typu: nie dmuchano psu w ucho, automat nie wrzucił porcji pokarmu do miseczki, itd. Te szczegóły wynikają z opisu pozytywnego (dodatniego) warunkowania wstępnego.
Określenie warunkowanie negatywne nie mówi nic na temat charakteru wcześniej stosowanego wzmocnienia. Charakter ten jednak jest istotny dla uzyskanych wyników i ma wpływ na zachowanie organizmu poddawanego eksperymentowi. W przypadku stosowanego wcześniej wzmocnienia o charakterze przyjemnym np. podawania pokarmu, przy zastosowaniu wzmocnienia negatywnego po kilku próbach zwierzę przestaje reagować i obojętnieje.
Jeśli jednak stosowane wcześniej wzmocnienie miało charakter nieprzyjemny (np. dmuchanie w ucho, szok prądowy) wykształcona pierwotnie reakcja nie ma tendencji zanikania, utrzymuje się stale i będzie wykonywana praktycznie zawsze.
Zapala się lampka, jakiś mechanizm unosi psu łapę po czym następuje dmuchnięcie mu w ucho (jako wzmocnienie o charakterze nieprzyjemnym). Po kilku takich operacjach, zwierzę czynnie przeciwstawia się zgięciu łapy, napinając mięśnie prostowniki. Stosując w powyższym eksperymencie wzmocnienie negatywne, czyli zaprzestając dmuchania psu w ucho, uzyskamy wyprost kończyny po każdym zapaleniu się lampki.
Ten eksperyment ponadto pokazuje, że brak widocznej reakcji (tu: zgięcia łapy), jest w rzeczywistości efektem innej reakcji przeciwstawnej, związanej z procesem hamowania fizycznego (napięcie odpowiednich mięśni) lub psychicznego (wolicjonalnego – "nie zrobię tego").
Zgodnie z definicją zawartą w "Psychologii" pierwszą z opisanych sytuacji należy interpretować jako karę, bowiem obserwujemy spadek liczby wykonywanych przez zwierzę reakcji. W drugim przypadku mamy zaś do czynienia z nagrodą, gdyż reakcja stale jest powtarzana.

</doc>
<doc id="314320" url="https://pl.wikipedia.org/wiki?curid=314320" title="Kirk Johnson">
Kirk Johnson

Kirk Johnson (ur. 29 czerwca 1972) – kanadyjski bokser wagi ciężkiej. W 2002 roku walczył z Johnem Ruizem o mistrzostwo świata wagi ciężkiej WBA.

</doc>
<doc id="314325" url="https://pl.wikipedia.org/wiki?curid=314325" title="Goatse">
Goatse



</doc>
<doc id="314326" url="https://pl.wikipedia.org/wiki?curid=314326" title="Materiały funkcjonalne">
Materiały funkcjonalne

Materiały funkcjonalne – materiały o funkcjach innych niż konstrukcyjne. Do materiałów funkcjonalnych zaliczamy:
Jako podgrupę materiałów funkcjonalnych uznaje się także materiały inteligentne.

</doc>
<doc id="314336" url="https://pl.wikipedia.org/wiki?curid=314336" title="ZigZap">
ZigZap

ZigZap – stacja telewizyjna adresowana do młodzieży w przedziale wiekowym 6–16 lat, dostępna na cyfrowej platformie satelitarnej Cyfra+. Na antenie kanału zobaczyć było można zarówno seriale animowane, jak i seriale aktorskie oraz autorskie programy twórców stacji. Canal+ Cyfrowy, w związku z zakończeniem emisji MiniMaxa, uruchomił 20 grudnia 2003 roku również osobną telewizję "MiniMini+" dla najmłodszych widzów. Od 1 września 2001 roku w godzinach 20:00–00:00 lub 21:00–01:00 na częstotliwości ZigZapa nadawał kanał Hyper, poświęcony seriom anime oraz grom komputerowym. 1 października 2011 roku ZigZap zmienił swoją nazwę na "TeleTOON+".
Pasmo dla starszych widzów.
1 września 2008 na ZigZapie powstało pasmo przeznaczone dla starszych widzów telewizji, podczas którego emitowane są tylko programy aktorskie. Początkowo nadawało ono od 17:30 aż do końca programu, czyli 21:00 i miało oddzielne od reszty ZigZapa logo. 1 grudnia logo to zostało przeniesione także do tradycyjnego ZZ, a pasmo z serialami aktorskimi skróciło godziny emisji (oprócz piątków) i nadawało od 18:00, jednak 22 czerwca 2009 zostało ponownie skrócone. Emisja trwała od 19:30, a poszczególne seriale, które dotychczas nadawano w paśmie zostały rozmieszczone w czasie dnia w innych godzinach. W przerwach pomiędzy serialami emitowane były teledyski.
O.TV.
Od 6 października 2009 na antenie ZigZapa było emitowane pasmo O.TV Jerzego Owsiaka. Pasmo było emitowane w godzinach od 19:30 do 21:00. Pasmo zostało zdjęte z anteny 29 października 2010.

</doc>
<doc id="314340" url="https://pl.wikipedia.org/wiki?curid=314340" title="Piotrków Tryb.">
Piotrków Tryb.



</doc>
<doc id="314349" url="https://pl.wikipedia.org/wiki?curid=314349" title="Henk Wisman">
Henk Wisman

Henk Wisman (ur. 19 maja 1957 w Amsterdamie), holenderski trener piłkarski. W latach 2005-06 był selekcjonerem reprezentacji Armenii.

</doc>
<doc id="314360" url="https://pl.wikipedia.org/wiki?curid=314360" title="Efekt synergiczny">
Efekt synergiczny



</doc>
<doc id="314361" url="https://pl.wikipedia.org/wiki?curid=314361" title="Neokolonializm">
Neokolonializm

Neokolonializm – kontynuacja lub ponowne narzucenie imperialistycznych rządów przez państwo (zazwyczaj byłe mocarstwo kolonialne) nad innym niepodległym państwem (zazwyczaj byłą kolonią). 
Neokolonializm przyjmuje formę imperializmu ekonomicznego, globalizacji, imperializmu kulturowego i pomocy warunkowej w celu wywarcia wpływu lub kontroli nad krajem rozwijającym się, w miejsce wcześniejszych metod charakterystycznych dla kolonializmu: bezpośredniej kontroli militarnej lub pośredniej kontroli politycznej (hegemonii).
Od przejawów globalizacji i pomocy rozwojowej neokolonializm różni się tym, że zazwyczaj skutkuje relacją zależności, podporządkowanem lub zobowiązaniem finansowym wobec państwa oferującego pomoc warunkową, stanowiącą formę praktyki neokolonialnej. Może to skutkować nadmiernym stopniem kontroli politycznej lub spiralnym zadłużeniem, funkcjonalnie imitując relacje tradycyjnego kolonializmu. Neokolonializm często dotyka wszystkich poziomów społeczeństwa, tworząc systemy, które są niekorzystne dla lokalnych społeczności, jak np. neokolonialna nauka.
Charakterystyka terminu.
Pojęcie zostało wprowadzone oraz scharakteryzowane przez Kwame Nkrumaha, działacza politycznego, myśliciela i pierwszego prezydenta Ghany. W swojej książce "Neo-Colonialism: the Last Stage of imperialism," określił istotę neokolonializmu, jako sytuację, w której państwo teoretycznie niepodległe i posiadające wszystkie zewnętrzne oznaki międzynarodowej suwerenności, jest w rzeczywistości gospodarczo i politycznie zależne oraz kontrolowane z zewnątrz. 
Termin rozwijany był następnie przez zachodnich filozofów, takich jak Jean-Paul Sartre (w artykule "Colonialism and Neocolonialism," 1964), czy Noam Chomsky (w książce "The Washington Connection and Third World Facism," 1979). 
Po raz pierwszy, termin neokolonializm, użyty został w kontekście dalszych ekonomicznych i kulturowych relacji państw europejskich z ich byłymi koloniami, które zostały wyzwolone po II wojnie światowej. Na konferencji Narodowego Związku Sił Ludowych (U"nion Nationale des Forces Populaires," UNFP) w 1962 roku, Mehdi Ben Barka, marokański polityk i późniejszy przewodniczący Konferencji Trójkontynentalnej, użył terminu "al-isti'mar al-jadid" (arabski: الاستعمار الجديد "nowy kolonializm"), aby opisać trendy polityczne w Afryce we wczesnych latach sześćdziesiątych.الاستعمار الجديد عبارة عن سياسة تعمل من جهة على منح الاستقلال السياسي، وعند الاقتضاء إنشاء دول مصطنعة لا حظ لها في وجود ذاتي، ومن جهة أخرى، تعمل على تقديم مساعدات مصحوبة بوعود تحقيق رفاهية تكون قواعدها في الحقيقة خارج القارة الإفريقية.
Neokolonializm to polityka, która funkcjonuje z jednej strony poprzez przyznawanie niepodległości politycznej, a w razie potrzeby tworzenie sztucznych państw, które nie mają szans na suwerenność, a z drugiej strony poprzez udzielanie "pomocy", której towarzyszą obietnice osiągnięcia dobrobytu, choć w rzeczywistości jej bazy znajdują się poza kontynentem afrykańskim.
Mehdi Ben Barka w "al-Ikhtiar ath-Thawri fi l-Maghrib" (Maj, 1962)Nkrumaha w swoim pamflecie "Neo-Colonialism, the Last Stage of Imperialism", napisał, że nadana przez niego nazwa, jest silnie związana z samym pojęciem kolonializmu. W jego miejsce, jako głównego instrumentu imperializmu, rozwinął się neokolonializm, który również jest próbą eksportu społecznych konfliktów krajów kapitalistycznych w miejsca, które były od nich zależne. Jej celem jest wykorzystywanie potęgi finansowej krajów rozwiniętych w taki sposób, aby zubażać kraje mniej rozwinięte.
Założenia.
Neokolonializm rozwinął się po rozpoczęciu demontażu kolonializmu i terytorialnych imperializmów, wraz z umacnianiem się monopolistycznego kapitalizmu przemysłowego. W przeciwieństwie do zależności kolonialnych opartych na eksploatowaniu terytorium i kultury kolonii przez mocarstwo, natura neokolonializmu kształtującego się w systemie kapitalizmu postindustrialnego, jest ekonomiczna. 
Rezultatem neokolonializmu jest to, że zagraniczny kapitał nie jest wykorzystywany do pomocy rozwojowej dla mniej rozwiniętych części świata, a do ich wyzysku. Inwestycje, w ramach neokolonializmu, zwiększają, a nie zmniejszają, przepaść między bogatymi i biednymi krajami świata. 
Metody i forma zależności neokolonialnej mogą przybierać różne kształty. W skrajnym przypadku państwo, chcące sprawować kontrolę nad rządem innego kraju może garnizonować na jego terytorium swoje wojska. Częściej jednak kontrola neokolonialna sprawowana jest za pomocą środków ekonomicznych lub monetarnych. Państwo neokolonialne może być zobowiązane do przyjmowania dóbr wytworzonych przez imperialistyczne mocarstwo, z wyłączeniem konkurencyjnych produktów z innych miejsc, co prowadzi do powstania monopolu i uzależnienie państwa od swojego eksportera. Przejawem kontroli nad polityką rządu w państwie neokolonialnym mogą być płatności na poczet kosztów funkcjonowania mocarstwa, przez zapewnienie urzędnikom państwowym stanowisk, na których mogą kształtować politykę państwa zależnego. Kontrola może być również monetarna, przejawiająca się znaczącym wpływem na wymianę zagraniczną poprzez narzucenie systemu bankowego kontrolowanego przez mocarstwo imperialne.
Tam, gdzie istnieje neokolonializm, władzą sprawującą kontrolę jest często państwo, które wcześniej rządziło danym terytorium, ale nie zawsze tak jest. W przypadku Wietnamu Południowego dawnym mocarstwem imperialnym była Francja, ale neokolonialna kontrola nad państwem była tam sprawowana przez Stany Zjednoczone. Państwo nie musi być także jedynym podmiotem kreującym neokolonialne zależności. Możliwym jest, że sprawowanie kontroli przez konsorcjum interesów finansowych, których nie można utożsamiać z żadnym konkretnym państwem. Przykładem jest kontrola Konga przez wielkie międzynarodowe koncerny finansowe.

</doc>
<doc id="314368" url="https://pl.wikipedia.org/wiki?curid=314368" title="Jérôme Rothen">
Jérôme Rothen

Jérôme Rothen (ur. 31 marca 1978 w Châtenay-Malabry – francuski piłkarz występujący na pozycji pomocnika.
Kariera klubowa.
Jérôme Rothen zawodową karierę rozpoczynał w 1997 roku w drugoligowym SM Caen. W pierwszym sezonie występów Francuz pełnił tam rolę rezerwowego, jednak grywał dosyć regularnie. W kolejnych rozgrywkach Rothen miał już zapewnione miejsce w podstawowej jedenastce. Był jedną z najważniejszych postaci w drużynie, która zajęła piątą lokatę w ligowej tabeli. W sezonie 1999/2000 Jérôme także znajdował się w grupie zawodników, którzy stanowili o sile Caen. Rozegrał 38 meczów w Ligue 2, jednak nie pomógł swojemu zespołowi w wywalczeniu awansu do pierwszej ligi. Łącznie w barwach Caen Rothen wystąpił w 98 pojedynkach drugiej ligi.
Latem 2000 roku podpisał kontrakt z Troyes AC, w którym zadebiutował w rozgrywkach Ligue 1, a także w Pucharze UEFA. W ekipie prowadzonej przez Alaina Perrina francuski zawodnik bez problemów wywalczył sobie miejsce w wyjściowym składzie. W linii pomocy występował między innymi u boku takich zawodników jak Szwajcar Fabio Celestini i Algierczyk Rafik Saïfi. W Troyes Jérôme grał jednak tylko przez półtora sezonu. W czasie pobytu na Stade de l’Aube rozegrał 46 spotkań, w których cztery razy wpisał się na listę strzelców.
W zimowym okienku transferowym sezonu 2001/2002 przeszedł do broniącego się przed spadkiem do drugiej ligi AS Monaco. Zespół z Księstwa zdołał utrzymać się w najwyższej klasie rozgrywek w kraju, a w kolejnych sezonach radził już sobie znacznie lepiej. W rozgrywkach 2002/2003 wywalczył wicemistrzostwo Francji oraz zdobył Puchar Ligi Francuskiej, a w sezonie 2003/2004 zajął w ligowej tabeli trzecie miejsce. Rothen w trakcie pobytu w Monako grał w pomocy z takimi piłkarzami jak Ludovic Giuly, Lucas Bernardi, Andreas Zikos i Jaroslav Plašil. Zagrał w finale Ligi Mistrzów, gdzie AS Monaco przegrało z FC Porto (pierwsze trofeum Jose Mourinho).
Łącznie wystąpił w 46 meczach Ligue 1, po czym przeniósł się do Paris Saint-Germain. W rozgrywkach 2004/2005 na boisku pojawił się osiemnaście razy, jednak w kolejnym sezonie rozegrał już 28 spotkań. Stworzył wówczas linię pomocy razem z Vikashem Dhorasoo, Modeste M’Bamim oraz Bonaventure Kalou. PSG zajęło dziewiąte miejsce w lidze, ale dzięki zwycięstwu w Pucharze Francji zakwalifikowało się do eliminacji Pucharu UEFA. Francuski zespół w 1/8 finału tych rozgrywek został jednak wyeliminowany przez Benfikę Lizbona. Paris Saint-Germain zmagania Ligue 1 zakończyło dopiero na piętnastym miejscu mając tylko dziewięć punktów przewagi nad strefą spadkową. Jérôme rozegrał 27 meczów, w których strzelił dwie bramki.
1 września 2009 roku, w ostatnim dniu letniego okienka transferowego Rothen trafił do zespołu aktualnego mistrza Szkocji – Rangers F.C. na zasadzie wypożyczenia. Umowa z klubem z Ibrox Park będzie obowiązywać przez rok. Zadebiutował 12 września podczas meczu z Motherwell. Do 2010 rozegrał w Rangers jeszcze trzy mecze. Następnie trafił do Ankaragücü. W latach 2011–2013 grał w SC Bastia, a karierę kończył w 2014 roku w Caen.
Kariera reprezentacyjna.
W reprezentacji Francji Rothen zadebiutował 29 marca 2003 roku w wygranym 6:0 spotkaniu przeciwko Malcie. W tym samym roku wraz z drużyną narodową wywalczył Puchar Konfederacji pokonując w finale po dogrywce Kamerun 1:0. W 2004 roku Jacques Santini powołał go na Mistrzostwa Europy. Na imprezie tej Francuzi dotarli do ćwierćfinału, gdzie przegrali 0:1 z późniejszymi triumfatorami turnieju – Grekami.
W 2006 roku Jérôme ani razu nie został powołany do drużyny narodowej, nie pojechał także na mistrzostwa świata, na których "Trójkolorowi" zdobyli srebrny medal przegrywając w meczu finałowych z Włochami po rzutach karnych. Rothen powrócił do kadry Francuzów na mecze eliminacji do Euro 2008. 10 października 2007 roku w wygranym 6:0 pojedynku z Wyspami Owczymi Francuz strzałem z rzutu wolnego zdobył swoją pierwszą bramkę w drużynie narodowej.

</doc>
<doc id="314370" url="https://pl.wikipedia.org/wiki?curid=314370" title="Jerome Rothen">
Jerome Rothen



</doc>
<doc id="314384" url="https://pl.wikipedia.org/wiki?curid=314384" title="Koliszczyzna">
Koliszczyzna

Koliszczyzna lub koliwszczyzna (ukr. Коліївщина) – powstanie chłopskie pod przywództwem Maksyma Żeleźniaka i Iwana Gonty skierowane głównie przeciw szlachcie polskiej oraz ludności żydowskiej i duchowieństwu. Trwało od czerwca do lipca 1768 na Ukrainie Prawobrzeżnej i przejawiało się masowymi morderstwami Polaków, Żydów i duchowieństwa rzymskokatolickiego i unickiego, z których to pogromów największe rozmiary osiągnęła rzeź humańska. Powstanie stłumione zostało przez wojska rosyjskie i polskie. Liczbę ofiar koliszczyzny szacuje się od 100 000 do 200 000 zamordowanych.
Definicja w historiografii.
Przez Władysława Konopczyńskiego koliszczyzna określana była jako "rewolucja chłopska". Współcześnie Józef Gierowski określił ją jako "wojnę chłopską", lub "powstanie chłopskie", Władysław Serczyk jako "powstanie", a Karol Grünberg i Bolesław Sprengel jako "bunt", który "przybrał skalę powstania zbrojnego".
Etymologia.
Literatura przedmiotu przedstawia różną etymologię nazwy koliszczyzna:
Geneza, preludium.
Wypadki koliszczyzny po raz pierwszy systematycznie badała w roku 1790 specjalna komisja śledcza, powołana przez Sejm Czteroletni. We wnioskach stwierdziła, opierając się na zeznaniach żyjących jeszcze świadków i poszlakach, że "bunt Żeleźniaka i Gonty wynikł z poduszczenia rządu rosyjskiego". Deputacja zastrzegła, iż nie znalazła „żadnych dowodów w pismach” i że ostateczne wyjaśnienie należy w tej kwestii pozostawić historii. Tadeusz Korzon twierdził (1897), że komisja sądowa, wskazując na Rosję jako bezpośredniego winnego rebelii, zbyt poważnie potraktowała poszlaki w tej sprawie, m.in. podania ówczesnych świadków, którzy "mieli widzieć przebranych oficerów rosyjskich między hajdamakami" i wskazywać na Rosjan mieszkających w dostatku za granicą dzięki szybkiemu wzbogaceniu się w trakcie rzezi. Jego zdaniem posłowie mieli ten fakt wywodzić także z obserwacji działań władz rosyjskich, które nie karały wydanych im uczestników rebelii.
Za jedną z głównych przyczyn rzezi na Ukrainie Prawobrzeżnej, podnoszonych w historiografii, uznawana jest inspiracja i prowokacja Imperium Rosyjskiego. Twierdził tak już współczesny wydarzeniom Claude Carloman de Rulhière, autor dzieła "Historia anarchii w Polsce", ówcześnie sekretarz poselstwa francuskiego w Petersburgu, i m.in. Józef Szujski i Władysław Konopczyński, a współcześnie m.in. Karol Grünberg i Bolesław Sprengel w monografii "Trudne sąsiedztwo" (2005) i Antoni Mironowicz, historyk prawosławia w Polsce (2008).
Władysław Konopczyński uważał (1911, 1936), że po ogłoszeniu w marcu 1768 aktu konfederacji barskiej Rosja, wykorzystując antypolskie nastawienie pańszczyźnianego chłopstwa ruskiego na Ukrainie, poddanego szlachcie i magnaterii, posłużyła się tym chłopstwem jako narzędziem przeciw konfederacji i jej zwolennikom, a Katarzyna II już w roku 1763 groziła ministrom Rzeczypospolitej hajdamakami. Konopczyński stwierdził, że "Rosjanie byli oburzeni na barzan za ich próbę podburzenia sołdatów-Słowian, że wśród pojmanych przez ekspedycje karne było aż 87 Zaporożców i że sami generałowie rosyjscy nie wiedzieli, co sądzić o autentyczności Złotej Hramoty. Wszystko to czyni bardzo wiarygodnym przypuszczenie, że wprawdzie Zaliźniaka przysłał z Hramotą Melchizedek Jaworski, ale Melchizedeka pouczyły lub ośmieliły czynniki wojskowe, zależne organizacyjnie od Kolegium Wojny, tj. od Zachara Czernyszewa". Tadeusz Korzon (1897) i Władysław Serczyk (1968) uznawali bezpośrednią inspirację Petersburga za niepotwierdzoną. Tezę o rosyjskiej inspiracji popiera natomiast Antoni Mironowicz.
Za inne źródło koliszczyzny wskazywano działalność Cerkwi prawosławnej, która podsycała nienawiść do szlachty polskiej i Żydów u ludności prawosławnej zamieszkującej Naddnieprze. W literaturze zaznacza się osobiste zabiegi w tej sprawie archimandryty Melchizedeka (Znaczko-Jaworskiego), który wzywał chłopów ruskich do zbrojnej walki i utrzymywał kontakty z Kozakami, a zdaniem Tadeusza Korzona i Franciszka Rawity-Gawrońskiego miał działać na własną rękę, bez inspiracji administracji rosyjskiej. Mironowicz wskazuje, iż ihumen Melchizedek, jak również prawosławny biskup białoruski Jerzy posługiwali się w swojej działalności agitacyjnej hasłem obrony prawosławia przeciwko konfederatom barskim, którzy z kolei domagali się ograniczenia praw dysydentów w imię obrony katolicyzmu. Inni autorzy twierdzą, iż działalność Cerkwi prawosławnej w Polsce ukierunkowana była m.in. na doprowadzenie do likwidacji unii brzeskiej i tym samym odzyskanie przez prawosławnych tego statusu na wschodnich ziemiach Rzeczypospolitej, jaki mieli przed unią brzeską z 1596. Mironowicz pisze natomiast, że Cerkiew nie dążyła już do likwidacji unii, a jedynie do zabezpieczenia własnego swobodnego funkcjonowania, konfederację barską zaś odebrała jako zagrożenie.
Paul Robert Magocsi widział przyczynę poparcia chłopstwa ruskiego dla buntu także w jego złej sytuacji ekonomicznej i społecznej.
Bezpośrednim inicjatorem buntu był Maksym Żeleźniak – poddany rosyjski, Kozak zaporoski, który wzywał do antypolskich wystąpień, powołując się przy tym na fikcyjny ukaz Katarzyny II, tzw. "Złotą Hramotę", w którym caryca miała nakazywać wypędzanie z Ukrainy prawobrzeżnej polskiej szlachty, Żydów oraz kapłanów unickich. Żeleźniak sformował swój pierwszy większy oddział w Chłodnym Jarze w pobliżu Monasteru Motronińskiego, którego przełożonym był Melchizedek (Znaczko-Jaworski). Wkrótce zaczęli dołączać do niego inni przybywający z Siczy Kozacy zaporoscy, a następnie (głównie już po wyruszeniu z obozu) licznie miejscowi chłopi ruscy.
Przebieg wydarzeń.
Oddział, po uprzednim odprawieniu nabożeństwa połączonego z poświęceniem broni (Wołodymyr Łytwyn przedstawia to jako upraszającą o powodzenie w walce modlitwę, która w tradycji ludowej została przetworzona w tego rodzaju ceremonię), wyruszył z Monasteru Motronińskiego w ostatnich dniach maja 1768 roku, kierując się na Żabotyn. Po drodze wzmacniały go kolejne grupy zbuntowanych chłopów. Miasteczko zostało zdobyte niemal bez walki. Zamordowani zostali gubernator żabotyński Stępowski, miejscowy rabin Abram i jego ciężarna żona oraz zabito kilkunastu Żydów i najprawdopodobniej osoby ze stanu szlacheckiego. Kolejnym łupem stała się Smiła.
Hajdamacy, Kozacy z Siczy Zaporoskiej i Kozacy z miejscowych milicji nadwornych przy wydatnym wsparciu miejscowego chłopstwa ruskiego uderzali w przeważającej mierze na miasteczka i dwory. Ludność mniejszych miejscowości zaczęła uciekać do większych miast oraz na tereny, gdzie stacjonowały prywatne wojska magnackie. Szlachta i Żydzi chronili się w szczególności w Humaniu i Białej Cerkwi lub też przekraczali granicę polsko-rosyjską. Zbiegła również część unickiego duchowieństwa, chroniąc się przy oddziałach szlacheckich milicji kozackich lub zmieniając wyznanie na prawosławne. Na początkowym etapie koliszczyzny wydarzenia nie przybrały jeszcze krwawego charakteru, typowego dla dalszych działań buntowników. Wynikało to m.in. z faktu, iż napadane przez hajdamaków dwory były zwykle porzucone przez swoich właścicieli, toteż napastnicy ograniczali się do aktów grabieży. Późniejsze masowe mordy Polaków, Żydów, księży rzymskokatolickich i unickich były połączone z rabunkiem ich mienia, profanacją przedmiotów liturgicznych i niejednokrotnie okrutnymi torturami. Podczas koliszczyzny dochodziło także z różnym nasileniem do usuwania śladów dotychczasowej administracji na Prawobrzeżu: współdziałający ze sobą hajdamacy i chłopi ruscy niszczyli zabudowania gospodarcze, płody rolne (tratowanie zbóż, wykaszanie łąk, zaorywanie pól), dokumenty urzędowe, rozkradali zwierzęta gospodarcze, demolowali dwory szlacheckie kradnąc ich wyposażenie i niszcząc to, co pozostało (piece, okna, drzwi), wyrąbywano lasy dworskie.
Na tym etapie rebelii oddział kozacko-chłopski, liczący już kilkaset osób, został podzielony na 3 odrębne pododdziały: dowództwo pierwszego objął Maksym Żeleźniak i skierował się na Czerkasy, dowództwo drugiego , kierując się na Korsuń, a trzeci oddział objął i wyruszył przez powiat wasylkowski na Fastów. Informacje o długofalowych hasłach politycznych uczestników koliszczyzny są skąpe, na ich podstawie Władysław Serczyk przypuszcza, iż dążyli oni do stworzenia organizmu politycznego o statusie zbliżonym do Hetmanatu na terytorium całej Ukrainy Prawobrzeżnej i opowiadali się za bliskim związkiem z Rosją.
Czerkasy zostały zdobyte bez walki, głównie z powodu braku żołnierzy mogących przeciwstawić się zbrojnemu przeciwnikowi, mimo że miasteczko stanowiło dobry punkt obronny z ufortyfikowanym zamkiem. Czerkasy złupiono, zabrano 148 wołów i 50 krów, a miejscowy zarządca dóbr Hieronima Sanguszki, gubernator Rakowski, został zamordowany. Następnie Żeleźniak poprowadził swój oddział na Korsuń, a potem na Bohusław, gdzie – podobnie jak w Czerkasach, mimo dobrze ufortyfikowanych zamków – oba miasta zostały zdobyte bez walki. W Bohusławiu na polecenie Żeleźniaka siły powstańcze zatrzymały się na dwa dni, w czasie których rozważany był dalszy kierunek marszu. Przywódca hajdamaków zastanawiał się nad atakiem na Białą Cerkiew, jednak zdawał sobie sprawę, że jego siły mają małe szanse w starciu z broniącymi jej wojskami regularnymi, dysponującymi 20 armatami. Ponadto – wbrew oczekiwaniom Żeleźniaka – w miarę oddalania się od granicy polsko-rosyjskiej odnosił coraz mniejsze sukcesy w rekrutacji dobrze wyszkolonych kozaków nadwornych, podczas gdy do jego oddziałów masowo dołączali chłopi, zachęcani hasłami, iż po wypędzeniu panów zostaną zwolnieni z pańszczyzny. Ostatecznie hajdamacy nie zdecydowali się ruszyć na Białą Cerkiew, lecz na Łysiankę, rabując po drodze opuszczoną przez właściciela posiadłość Kamienny Bród. Łysianka, posiadłość Lubomirskich, posiadała zamek obronny, obsadzony przez nadworną milicję kozacką. W mieście w poszukiwaniu schronienia znalazło się kilkaset osób stanu szlacheckiego i Żydów. Łysianka (a właściwie zamek; zajęcie miasta odbyło się bez problemów) została zdobyta podstępem – do dowódcy obrony zamku, wojewody Kuczewskiego, udała się delegacja złożona z miejscowych chłopów ruskich, którzy przeszli na stronę Żeleźniaka, z propozycją poddania zamku w zamian za oszczędzenie życia i majątku osobistego. Kuczewski zgodził się na te postulaty i nakazał otworzyć bramę warowni. Dalsze wydarzenia przedstawiały się następująco:
Tabliczki z napisem "Lach, Żyd i sobaka, wse wira odnaka" ("Polak, Żyd i pies to jedna wiara") pojawiały się w ciągu całej koliszczyzny, ofiary zaś razem ze zwierzęciem (psem) wieszano głównie na szubienicach wznoszonych na dworskich gościńcach (drogach prowadzących do posiadłości).
Po opuszczeniu Łysianki Żeleźniak ponownie zaatakował Kamienny Bród, dowiedziawszy się o powrocie właściciela. Wieś została splądrowana. Inne grupy hajdamaków dokonały podobnych zniszczeń w Rizanej Krynicy, Wołodarce, Pohrebyszczu, Czerwonym i Pawołoczy. Następnie hajdamacy i chłopi ruszyli w kierunku Humania.
W czerwcu 1768 roku zostały opanowane miasteczka: Żabotyn, Smiła, Czerkasy, Korsuń, Bohusław, Łysianka.
Rzeź humańska.
Jedne z najkrwawszych wydarzeń rozegrały się w zdobytym 21 czerwca 1768 Humaniu. W Humaniu, mieście prywatnym Franciszka Salezego Potockiego, zgromadziły się tysiące osób szukających schronienia przed pogromami. Dowódcą obrony był administrator Potockiego, Rafał Despot Mładanowicz. W wyniku zdrady setnika kozackiej milicji dworskiej, Iwana Gonty, Kozacy, wspierani przez ludność ruską Humania, zdobyli miasto i dokonali w nim rzezi ludności polskiej i żydowskiej.
Liczbę ofiar masowego mordu określa się najczęściej jako 20 000. Natomiast według "Słownika Geograficznego Królestwa Polskiego" liczba ofiar sięgnęła do 15 000, łącznie z ofiarami doprowadzonymi na egzekucje do Humania z okolic. Tadeusz Korzon w pracy "Wewnętrzne dzieje Polski za Stanisława Augusta" stwierdził, że "w samym Humaniu miało zginąć według przesadnej rachuby 18 000 dusz", zaś "urzędnicy sądowi podług akt liczyli ofiar rzezi nie więcej niż 5000". Z kolei Wołodymyr Łytwyn uważa, że w Humaniu zginęło od 12 do 20 tys. osób, a Paul Robert Magocsi podaje 2 tys. Władysław Serczyk twierdził w 1972, iż liczby zabitych w Humaniu nie da się jednoznacznie ustalić. W pierwszych relacjach z miejsca wypadków podana została liczba 12 tys. ofiar: 5 tys. zabitej szlachty oraz 7 tys. Żydów, którą autor ten uważa za przesadzoną, podkreśla jednak, iż ofiary "należy szacować nie w setkach, lecz w tysiącach".
W 2001 Władysław Serczyk określił liczbę ofiar na "kilka tysięcy". Rzeź humańska była ogromnym wstrząsem dla polskiej opinii przede wszystkim z powodu dokonania jej przez chłopów oraz z powodu dokonanych w jej czasie okrucieństw, nie zaś z powodu liczby zabitych.
W dniach po rzezi humańskiej, tj. w końcu czerwca 1768, liczbę stałych uczestników koliszczyzny szacuje się na ok. 1300 osób, a liczbę aktywnych zagonów hajdamackich na 30. Wśród buntowników przeważali chłopi ruscy (wbrew oczekiwaniom Żeleźniaka), co w decydujący sposób przełożyło się na okrucieństwo koliszczyzny.
Stłumienie koliszczyzny.
W szczytowym momencie sukcesów militarnych rebelii jej uczestnicy kontrolowali część ziemi kijowskiej i bracławskiej, od Czarnobyla na północy do Bałty na południu. Do rozruchów doszło na Wołyniu, Podolu, Polesiu i na Litwie; ruch hajdamacki uaktywnił się także na Ukrainie Lewobrzeżnej. Opanowanie i wymordowanie mieszkańców przygranicznej z Turcją miejscowości Palejowe Jezioro, a następnie wejście hajdamaków w granice Imperium Osmańskiego (atak na Bałtę i Gołtę) było jedną z przyczyn wybuchu wojny Turcji z Rosją (1768–1774). W tym momencie władze rosyjskie, które do tej pory zajmowały stanowisko obojętnie lub przychylne wobec powstańców, zdecydowały o przystąpieniu do tłumienia rozruchów.
Działania represyjne zostały rozpoczęte przez dowódcę rosyjskiego Michaiła Kreczetnikowa i przez oddziały królewskie Stanisława Augusta pod dowództwem Franciszka Ksawerego Branickiego. W rozprawie z uczestnikami wydarzeń na Ukrainie odznaczały się przede wszystkim wojska rosyjskie. W nocy z 6 na 7 lipca przywódcy koliszczyzny zostali pojmani podstępem przez przybyłych do obozu Kozaków dońskich na służbie rosyjskiej, podczas pozornej fraternizacji. Gontę i innych zamieszkujących Prawobrzeże (poddanych polskich) wydano Branickiemu; Gonta po torturach został stracony. Żeleźniaka i głównie Kozaków zaporoskich z Lewobrzeża (poddanych rosyjskich) Rosjanie pozostawili własnemu sądownictwu; Żeleźniak został zesłany na Syberię do Nerczyńska. Wojsko koronne i wojsko rosyjskie przystąpiły do kilkumiesięcznej pacyfikacji koliszczyzny. Szczególnym okrucieństwem podczas niej wykazał się oboźny koronny z Kodnia koło Żytomierza, Józef Stempkowski, któremu nadano później przydomek "Straszny Józef"; w miejscu jego stacjonowania oraz w miejscowościach sąsiednich stracono kilka tysięcy uczestników koliszczyzny. "Sami dziedzice musieli prosić króla o pomiarkowanie represji, bo inaczej zostaliby bez siły roboczej" – napisał Władysław Konopczyński. Było to spowodowane masowymi ucieczkami osób represjonowanych w granice rosyjskie. Brutalne metody działania Stempkowskiego przyniosły jednak długotrwały skutek – ruch hajdamacki wygasł niemal zupełnie. Źródła wspominają także lakonicznie o „jakiejś” amnestii dla zbiegłych do Rosji chłopów ruskich, której autorem miał być sam Stempkowski i co miało zaskutkować ponownym wzrostem ludności na Prawobrzeżu. 
Wojska rosyjskie i polskie zgodnie współpracowały w okrutnym represjonowaniu chłopów podejrzanych o udział w powstaniu. Byli oni mordowani "bez żadnej formalności prawnej". W czasie działań pacyfikacyjnych według Paula Roberta Magocsiego zginęło od 5 do 7 tys. chłopów. W ręce polskie zostało przekazanych również 900 uczestników koliszczyzny pojmanych przez siły rosyjskie. W ich procesie 250 osób zostało skazanych na śmierć, jednak część kar zostało złagodzonych.
Mimo ustania koliszczyzny i późniejszych działań represyjnych, wyludnienie osad i miast na Prawobrzeżu na szeroką skalę nastąpiło dopiero w 1770 roku. Było to spowodowane epidemią ("zaraza morowa"), przyniesioną przez żołnierzy rosyjskich. O skali śmiertelności może świadczyć fakt, że tylko w Międzybożu zmarło 80% jego mieszkańców, a w okolicznych wsiach średnio 60%.
Szacunek ofiar i zasięg terytorialny.
Szacuje się, że łącznie w 1768 r. podczas koliszczyzny na Ukrainie Prawobrzeżnej zostało wymordowanych od 100 000 do 200 000 ludzi, głównie Polaków i Żydów. Koliszczyzna objęła obszar pomiędzy rzekami: Dnieprem, Siniuchą, Bohem i Rosią, teren 8 z 12 powiatów późniejszej guberni kijowskiej (nie wszystkie w całości): kijowski, wasylkowski, zwinogródzki, kaniowski, taraszczański, humański, czerkaski i czehryński, w tym takie miejscowości, jak: Żabotyn, Smiła, Czerkasy, Łysianka, Bohusław, Humań, Korsuń, Czehryń, Kaniów, Fastów, Brusiłów, Makarów.
Badania nad koliszczyzną i jej oceny w historiografii.
XIX-wieczna historiografia polska.
Józef Szujski podkreślał aspekt ruskiego fanatyzmu religijnego i inspirację rosyjską. 
Franciszek Rawita-Gawroński podkreślał historyczne uprzedzenia i wrogość chłopów ruskich do Polaków i katolicyzmu, które zostały sztucznie stworzone w czasach kozackich (głównie w XVII wieku) (to twierdzenie popiera współcześnie Karol Mazur).
Antoni Józef Rolle, historyk amator, widział podłoże koliszczyzny następująco:
 I stanowczo odrzucał sugestie o ucisku ludu ruskiego przez „polskich panów”:
Identycznie uważał Franciszek Rawita-Gawroński:
Rawita-Gawroński w swoich dociekaniach nt. przyczyn koliszczyzny doszukiwał się ich również w mentalności i psychice społeczności ruskiej, doszukując się w niej pewnych utartych, historycznych negatywnych zachowań, właściwych tej grupie:
Twierdzenia Rawity-Gawrońskiego krytyce poddał współcześnie (1968) Władysław Serczyk, który zarzucił mu wyeliminowanie ze swoich wniosków dostrzeganych wcześniej konfliktów społecznych, wyznaniowych i narodowych, zastępując je argumentacją opartą na znaczeniu „moralnego charakteru ludności kresowej”. W ocenie Serczyka praca Rawity-Gawrońskiego uchodzi za „wzorcowy przykład jednostronności, zaślepienia i tendencyjności”, a nowsze badania historyczne sprawiły, że straciła ona wartość i użyteczność.
W wydanej w 1897 pracy "Wewnętrzne dzieje Polski za Stanisława Augusta (1764–1794)" Tadeusz Korzon wskazywał na religijne podłoże koliszczyzny, cytując i uznając za słuszną opinię króla polskiego Stanisława Augusta Poniatowskiego: "Fanatyzm grecki i niewolniczy walczy ogniem i mieczem z fanatyzmem katolickim i szlacheckim", i podkreślając związek wybuchu buntu z katolickimi hasłami konfederatów barskich. Równocześnie Korzon uznał Melchizedeka (Znaczko-Jaworskiego) za jego moralnego winowajcę, zarzucając mu bezpośrednie skłonienie Maksyma Żeleźniaka do rebelii w imię obrony prawosławia. Autor ten podkreślił krwawy przebieg koliszczyzny, upatrując przyczyny takiego stanu rzeczy w chłopskim charakterze buntu.
Tadeusz Korzon zacytował opinię Stanisława Augusta o genezie koliszczyzny, uzupełniając ją:
Współczesna historiografia polska.
Władysław Serczyk w swojej monografii koliszczyzny (wyd. 1968) uważał, że starsza historiografia polska w jednostronny sposób ujmowała to wydarzenie. Jego zdaniem do prób reinterpretacji tego wydarzenia doszło w historiografii dwudziestowiecznej, w której uznano koliszczyznę za powstanie chłopskie o podłożu narodowym, społecznym i wyznaniowym.
Historiografia ukraińska.
Wołodymyr Antonowycz interpretował koliszczyznę jako bunt, do którego musiało dojść z powodu nałożenia się na siebie czynników gospodarczych (zwiększenie ciężarów pańszczyźnianych), politycznych (konfederacja barska, sprawa dysydencka) i religijnych (rywalizacja Kościołów prawosławnego i unickiego). Historyk ten określał koliszczyznę mianem "ludowego protestu przeciw polskiej szlachcie i jej polityce kresowej", ale wskazywał również istotny aspekt osobistych ambicji jej kozackich przywódców.
Według autorów ukraińskich koliszczyzna nie została w żaden sposób sprowokowana przez Rosję, a wyłączną odpowiedzialność za jej wybuch ponosi polska szlachta. Historycy ci zgodnie uznają opisywane wydarzenia za powstanie narodowowyzwoleńcze wywołane przez wieloletni ucisk ekonomiczny, narodowy i religijny polskiej szlachty wobec chłopów zamieszkujących Ukrainę Prawobrzeżną.
Historiografia rosyjska.
Autorzy rosyjscy, podobnie jak ukraińscy, konsekwentnie odrzucają wersję o sprowokowaniu buntu hajdamackiego w Rzeczypospolitej przez Rosję i skupiają się na jego religijnej i etnicznej genezie. Według autorów rosyjskich koliszczyzna była buntem prawosławnych chłopów przeciwko katolickiej szlachcie (interpretacja M. Mordowcewa z 1870), ruchem antyfeudalnym przeciwko pogorszeniu się położenia chłopstwa pańszczyźnianego, jaki przerodził się w wojnę chłopską (ocena Szulgina z 1890).
Nawiązania w literaturze.
Wydarzenia koliszczyzny opisuje poemat "Zamek kaniowski" autorstwa Seweryna Goszczyńskiego. Temat ten podjął również Michał Grabowski w poemacie " Koliszczyzna i stepy". Scenę egzekucji Iwana Gonty w swoich "Opowiadaniach podolskich" opisał Julian Wołoszynowski. Koliszczyzna jest tłem poematu mistycznego "Sen srebrny Salomei" Juliusza Słowackiego. Słowacki nawiązuje do koliszczyzny również w poemacie dygresyjnym "Beniowski", w słowach:
Odmienny obraz koliszczyzny prezentuje literatura ukraińska. Poeta ukraiński Taras Szewczenko poświęcił rebelii wiersze "Chłodny Jar", "Szwaczka" oraz poemat "Hajdamacy", w których przedstawił koliszczyznę przede wszystkim jako ruch antyfeudalny. Protestował przeciwko traktowaniu wystąpień Kozaków wyłącznie jako aktów bandytyzmu bez politycznego i społecznego programu. Twierdził, iż był to ruch rewolucyjny, wywołany przez wyzysk chłopów ruskich przez polską szlachtę; konkludując, wzywał chłopów rosyjskich, polskich i ukraińskich do zjednoczenia sił w walce o poprawę swojej sytuacji. Nie ukrywał przy tym krwawego charakteru wydarzeń ani okrucieństwa ich uczestników.
Inne nawiązania.
Sformułowanie: "Na jedną szubienicę – Lacha i psa", odwołujące się do hasła koliszczyzny, pojawiło się w latach 30. XX wieku w jednej z piosenek Organizacji Ukraińskich Nacjonalistów – utworze poświęconym skazanym na śmierć i straconym członkom OUN: "W chwili ostatniej z grobów powstaną, Bez sądu będą wieszać katów, Każdego kata czeka ten sam los, Na jedną szubienicę – Lacha i psa".
Sformułowanie: "Lach, Żyd i sobaka, wse wira odnaka" pojawiło się ponownie pod koniec 2009 roku w telewizji ukraińskiej podczas emisji popularnonaukowego serialu odcinkowego „Historia ziem ukraińskich”, której sponsorem był Browar Lwowski. Skandal wywołał jego odcinek poświęcony rzezi humańskiej, który zachęcał do poznania „chwalebnej przeszłości ojczyzny”. W odcinku tym ataman Żeleźniak po zdobyciu miasta, posilając się piwem „Lwowskie” powiesił na kościelnej wieży „Lacha, Żyda i psa – bo ich wiara jednakowa”. Oburzenie wyraziły polskie środowiska kresowe, a poseł PiS Stanisław Pięta nawoływał do bojkotu piw produkowanych przez Grupy Carlsberg (do której należy Browar Lwowski) i domagał się szybkich i stanowczych przeprosin.

</doc>
<doc id="314387" url="https://pl.wikipedia.org/wiki?curid=314387" title="Księga Jonasza">
Księga Jonasza

Księga Jonasza – jedna z ksiąg prorockich Starego Testamentu. Zaliczana jest tradycyjnie do ksiąg prorockich, choć w Księdze Jonasza nie pada ani razu czasownik hebrajski „prorokować”. Jonasz nie został też w niej nazwany „nabi”, czyli prorokiem, nie wypowiada też ani jednego proroctwa. Jonasz zaliczony jest do grupy dwunastu proroków mniejszych.
Autor.
Autorstwo tej księgi tradycyjnie przypisuje się Jonaszowi. Prorok ten był synem Amittaja z Gat-Chefer w Galilei, na terytorium Zebulona. Jonasz żył za panowania Jeroboama II, to jest mniej więcej w I połowie VIII w. przed Chr., w królestwie północnym, zwanym także królestwem Izraela. Jedyna wzmianka o nim pojawia się w 2 Krl 14,25. Jednak Jonasz opisany w księdze Jonasza nie jest tą samą osobą, co żyjący w VIII w. prorok. Wskazują na to znaczne błędy historyczne, geograficzne, i polityczne, a także nieznajomość epoki autora. Obecnie przyjmuje się, że rzeczywisty autor żył między VI a IV w. przed Chrystusem. Argumentem za dość późną redakcją Księgi jest język użyty w tekście tj. połączenie zwrotów hebrajskich i aramejskich. Wiele z nich wyraźnie wskazuje nam epokę historyczną, w której zostały użyte. Dodatkowo autor księgi naśladuje styl innych ksiąg biblijnych, które datuje się na lata znacznie wcześniejsze niż lata życia historycznego proroka Jonasza.
Treść.
Jonasz zostaje wysłany przez Boga do Niniwy, której mieszkańcom ma ogłosić wyrok Boży (całkowita zagłada miasta), za zło którego się dopuszczają jeśli nie okażą skruchy. Jonasz postanawia zrezygnować z tego zadania i ucieka. Wsiada na statek, który płynie do Tarszisz. Na pełnym morzu statkiem zaczyna miotać sztorm. Marynarze przestraszeni, próbują ustalić kto/co jest przyczyną ich nieszczęść. Dopiero wtedy Jonasz przyznaje, że jest on Hebrajczykiem, czcicielem Jahwe, i że ucieka od zadania, które mu wyznaczył Bóg. Mówi, by wyrzucili go do morza, co oni po nieskutecznych próbach ratowania statku czynią, wtedy morze się uspokaja.
Bóg posyła wielką rybę, aby połknęła Jonasza, i prorok przebywa w jej brzuchu trzy doby. Przez cały ten czas Jonasz modli się do Boga, wołając o pomoc i oświadcza, iż teraz spełni to, co ślubował. Na rozkaz Boga, ryba wypluwa Jonasza na suchy ląd.
Bóg powtarza Jonaszowi swój nakaz. Tym razem prorok posłusznie wypełnia swoje zadanie, udając się do Niniwy i głosząc jej mieszkańcom przez czterdzieści dni. Mieszkańcy dają posłuch Jonaszowi i zaczynają wierzyć Bogu, okazują skruchę i Bóg miłosiernie oszczędza miasto.
Jonasz nie może się z tym pogodzić, stwierdza, że od samego początku wiedział, że Bóg ocali miasto i dlatego uciekał do Tarszisz. Niezadowolony i rozgoryczony, robi szałas niedaleko miasta i czeka, pragnąc zobaczyć co się teraz stanie. Bóg sprawił, że obok wyrósł krzew rycynusowy, dając Jonaszowi cień. Jonasz bardzo się ucieszył tym krzewem, ale następnego ranka Bóg zesłał robaczka, który uszkodził krzew, a potem Bóg zesłał gorący wschodni wiatr, który razem z prażącym słońcem osłabił Jonasza. Jonasz życzył sobie śmierci i mówił „Lepiej dla mnie umrzeć aniżeli żyć". Na to rzekł Bóg do Jonasza „Czy słusznie się oburzasz z powodu tego krzewu?" Odpowiedział „Słusznie gniewam się śmiertelnie". Rzekł Bóg: „Tobie żal krzewu, którego nie uprawiałeś i nie wyhodowałeś, który w nocy wyrósł i w nocy zginął. A czyż Ja nie powinienem mieć litości nad Niniwą, wielkim miastem, gdzie znajduje się więcej niż sto dwadzieścia tysięcy ludzi, którzy nie odróżniają swej prawej ręki od lewej, a nadto mnóstwo zwierząt?"
Przesłanie.
Opowiadanie o Jonaszu jest dydaktyczną opowieścią o charakterze uniwersalnym, wręcz ahistorycznym. Pierwotnie, miała za zadanie uświadomić Izraelitom, że poganie są równorzędnymi dziećmi Boga. Znaczenie całej narracji jest skierowane przeciwko partykularyzmowi religijnemu Izraelitów. Księga kończy się pytaniem, czy Bóg ma prawo obdarzyć miłosierdziem tych, którzy na to nie zasługują. Księga w pozytywny sposób ocenia pogan, jako „bojących się Jahwe”. Wiara i pokuta Niniwitów silnie kontrastuje z wadami proroka. Przez swoją chętną postawę wobec Jonasza jawią się jako godniejsi tego miłosierdzia w porównaniu z Izraelitami.
Św Hieronim ucieczkę proroka Jonasza przed Bogiem odnosił ogólnie do człowieka, który wzgardził przykazaniami Boga, odszedł od Jego oblicza i oddał siebie światu.
Historyczność.
Przez dłuższy czas sądzono, że Księga Jonasza opisuje wydarzenia historyczne. Dziś powszechnie uważa się, że jest ona fikcją literacką i może należyć do gatunków literackich takich jak: parabola, parabola prorocka, opowiadanie paraboliczne (hebr. maszal), alegoria, parodia, satyra, ironia, midrasz, czy też historia dydaktyczna. Jednak nadal niektórzy bibliści bronią historyczności Księgi Jonasza, zwłaszcza bibliści wyznania protestanckiego. Dosłownie Księgę Jonasza interpretują też Świadkowie Jehowy. Wprawdzie kaszaloty i duże rekiny mogące połknąć w całości człowieka nie są nieznane we wschodniej części Morza Śródziemnego, ale większość badaczy uznaje opowieść o połknięciu Jonasza przez wielką rybę (hebr. "gadowl dag"")" za niehistoryczną. Niehistoryczne jest także nawrócenie Niniwy. Okres asyryjski jest dobrze udokumentowany i nie ma śladu takiego zjawiska w żadnych znanych nam dokumentach. Autor znał Niniwę tylko z historii, gdyż w momencie jego życia już nie istniała (Niniwa została zburzona w 612 r. przed Chrystusem).

</doc>
<doc id="314402" url="https://pl.wikipedia.org/wiki?curid=314402" title="Kalimnos">
Kalimnos

Kalimnos () – grecka wyspa w archipelagu Dodekanezu, słynąca z połowu gąbek, zaludniona przez około 18 000 osób. Stolicą wyspy jest Kalimnos.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kalimnos, w gminie Kalimnos.
W związku z katastrofą gospodarczą, jaką była dla poławiaczy gąbek choroba kolonii gąbek, mająca miejsce w 1986 roku, obecnie jedynie kilka łodzi wypływa na połów. Przetwarzane na miejscu gąbki pochodzą z Karaibów i krajów azjatyckich.
Wyspa jest słabo rozwinięta, jeśli chodzi o infrastrukturę turystyczną. Jedyną atrakcją są liczne magazyny i sklepy z gąbkami z Kalimnos oraz unikatowe Muzeum Poławiaczy Gąbek. Skromne, lecz interesujące zbiory muzeum obrazują wielusetletnią historię tego zajęcia, wiążące się z nim zagrożenia, techniczne szczegóły rzemiosła oraz zwyczaje.
Wyspa jest ważnym terenem wspinaczkowym oferującym ponad 2000 dróg o zróżnicowanych trudnościach.

</doc>
<doc id="314406" url="https://pl.wikipedia.org/wiki?curid=314406" title="Ruud Krol">
Ruud Krol

Ruud Krol, wł. Rudolf Jozef Krol (ur. 24 marca 1949 w Amsterdamie) – trener piłkarski i były holenderski piłkarz pochodzenia polskiego, grający na pozycji obrońcy.
Krol zaczynał karierę w Ajaksie Amsterdam pod okiem legendarnego trenera Rinusa Michelsa. W pierwszym sezonie nie grał zbyt wiele. Dopiero po odejściu lewego obrońcy Theo van Duijvenbode w 1969 do Feyenoordu Rotterdam Krol wywalczył miejsce w podstawowej jedenastce. Kiedy AFC Ajax awansował do finału Pucharu Mistrzów w 1971 i wygrał, Krol leczył złamaną nogę. Zagrał za to w innych finałach Pucharu Mistrzów w 1972 i 1973. Kiedy z Ajaksu Amsterdam odeszli Johan Cruijff i Johan Neeskens, Krol został w klubie aż do 1980 roku. Potem trafił do ligi NASL by grać w zespole Vancouver Whitecaps. Grał tam tylko 1 sezon. Następnie trafił do SSC Napoli, gdzie grał kolejne 3 sezony. Karierę zakończył w 1986 roku będąc zawodnikiem francuskiego AS Cannes.
Krol debiutował w reprezentacji Holandii w 1969 roku przeciwko reprezentacji Anglii. Łącznie w reprezentacji zagrał 83 razy. Ostatni raz w 1983 roku. Krol był wszechstronnym obrońcą, mógł grać na każdej pozycji zarówno w obronie, jak i pomocy. Na mistrzostwach świata w 1974, na których to Holandia awansowała do finału, Krol grał na lewej obronie. W pamięci kibiców pozostanie akcja z meczu przeciwko Argentynie, kiedy Krol 25-metrowym podaniem uruchomił Johana Cruijffa, a ten zdobył bramkę. W finale Holandia przegrała 1-2 z RFN.
Na mistrzostwach świata w 1978 Krol grał już na pozycji stopera i został wówczas kapitanem reprezentacji, po zakończeniu kariery reprezentacyjnej przez Johana Cruijffa. Krol na turnieju grał bardzo dobrze, jednakże Holandia drugi raz z rzędu przegrała w finale, tym razem 1-3 z gospodarzem, Argentyną.
Krol w reprezentacji Holandii grał również jako kapitan na Euro 80, jednak Holendrzy odpadli z turnieju wyeliminowani przez RFN i Czechosłowację. Nie zdołali się także zakwalifikować do mistrzostw świata w 1982. Krol zagrał jeszcze część eliminacji do Euro 84, kończąc potem występy w reprezentacji w 1983 przegranym 0-1 meczem z Hiszpanią.
Po zakończeniu kariery Krol był selekcjonerem reprezentacji Egiptu, a także asystentem Louisa van Gaala w reprezentacji Holandii oraz Ronalda Koemana w Ajaksie Amsterdam. W latach 2006–2007 był trenerem francuskiego AC Ajaccio. Następnie został szkoleniowcem Zamaleku Kair, zaś później Orlando Pirates. Później był także trenerem tunezyjskich zespołów CS Sfaxien (2012-13, 2018-19), reprezentacji Tunezji (2013) Espérance Tunis (2014) Club Africain (2016) i innych drużyn z różnych krajów Afryki Północnej: Al-Ahly Trypolis (2014) Raja Casablanca (2015). W 2020 prowadził jeszcze Kuwait SC.

</doc>
<doc id="314412" url="https://pl.wikipedia.org/wiki?curid=314412" title="Marabut afrykański">
Marabut afrykański

Marabut afrykański ("Leptoptilos crumenifer") – gatunek dużego ptaka mięsożernego z rodziny bocianów (Ciconiidae), zamieszkujący Afrykę Subsaharyjską poza jej skrajnie południową częścią. Rozmnaża się zarówno w siedliskach wilgotnych, jak i suchych, często w pobliżu siedzib ludzkich, zwłaszcza wysypisk śmieci. Bywa nazywany „ptakiem grabarzem” ze względu na kształt skrzydeł i grzbietu przypominających płaszcz. 
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1831 roku francuski ornitolog René Lesson nadając mu nazwę "Ciconia crumenifera". Holotyp pochodził z Senegalu. 
"Leptoptilos crumenifer" jest ściśle spokrewniony z "L. dubius", z którym dawniej uważano go za jeden gatunek. Epitet gatunkowy we wcześniejszych ujęciach systematycznych był podawany jako "crumeniferus", ale jako że nazwa rodzajowa jest rodzaju męskiego poprawna nazwa powinna brzmieć "crumenifer". Nie wyróżnia się podgatunków.
Zasięg występowania.
Marabut afrykański występuje w tropikalnej Afryce od Senegalu na wschód do Erytrei, Etiopii i zachodniej Somalii oraz na południe do Namibii i północnej oraz wschodniej Południowej Afryki (Prowincja Przylądkowa Północna, Wolne Państwo i KwaZulu-Natal).
Morfologia.
Długość ciała 115–152 cm, rozpiętość skrzydeł 225–287 cm; masa ciała 4–8,9 kg. Głowa i szyja pozbawione są upierzenia, na przedniej powierzchni szyi wydłużony fałd skóry. Naga skóra różowa, z ciemnymi plamami na głowie. Wierzch ciała łupkowoczarny, spód biały. W okresie godowym wyraźny, zielony, metaliczny połysk na grzbiecie. Młode osobniki ciemniejsze i z pojedynczymi piórami na głowie i szyi.
Siedlisko.
Sawanna, lasostep oraz brzegi zbiorników wodnych słodkich i słonych, szczególnie w pobliżu wysychających. Spotykany również w pobliżu wiosek rybackich, rzeźni i na wysypiskach śmieci.
Pożywienie.
Żywi się głównie padliną, resztkami i odchodami, ale sporadycznie zjada prawie każdą substancję pochodzenia zwierzęcego, którą jest w stanie przełknąć. Czasami żywi się innymi ptakami, w tym pisklętami z rodzaju Quelea, gołębiami, pisklętami pelikanów i kormoranów, a nawet flamingów. W sezonie lęgowym dorosłe osobniki rezygnują z padliny i polują głównie na małe, żywe ofiary, ponieważ ich pisklęta potrzebują tego rodzaju pożywienia do przeżycia. Częstą zdobyczą w tym czasie mogą być ryby, żaby, owady, jaja, małe ssaki i gady, takie jak niedawno wyklute młode krokodyle i jaja krokodyli, oraz jaszczurki i węże. Choć są znane z tego, że jedzą pokarm gnijący i pozornie niejadalny, bociany te mogą czasami przemywać pożywienie w wodzie, aby usunąć z niego ziemię.
Żerując na padlinie, marabuty często podążają za sępami, które są wyposażone w haczykowate dzioby do przebijania się przez mięso. Mogą czekać, aż sępy odłożą kawałek, ukraść go bezpośrednio lub poczekać, aż sępy skończą żerowanie. Podobnie jak sępy, marabuty pełnią ważną funkcję przyrodniczą, czyszcząc tereny poprzez spożywanie padliny i odpadów.
Coraz częściej marabuty uzależniają się od ludzkich śmieci i setki tych ogromnych ptaków można zauważyć wokół afrykańskich wysypisk lub oczekujących na dokarmienie na obszarach miejskich. Widziano, jak marabuty żywiące się odpadkami po ludziach pożerają praktycznie wszystko, co mogą, w tym buty i kawałki metalu. Marabuty przyzwyczajone do jedzenia od człowieka, znane są z tego, że gdy odmawia się im pożywienia, rzucają się do ataku.
Zagrożenia i ochrona.
IUCN uznaje marabuta afrykańskiego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana. BirdLife International uznaje globalny trend liczebności za prawdopodobnie wzrostowy, gdyż rośnie dostępność odpadków stanowiących jedno ze źródeł pożywienia tego ptaka.
Dorosłe osobniki mają niewielu naturalnych wrogów i wykazują wysoką roczną przeżywalność, choć odnotowano, że na części osobników polowały z zasadzki lwy. U dzikich marabutów zidentyfikowano szereg endopasożytów, w tym nicienie "Cheilospirura", "Echinura" i "Acuaria", "Amoebotaenia sphenoides" (Cestoda) i "Dicrocoelium hospes" (Trematoda).

</doc>
<doc id="314422" url="https://pl.wikipedia.org/wiki?curid=314422" title="Okolicznik sposobu">
Okolicznik sposobu

Okolicznik sposobu – część zdania informująca o tym, w jaki sposób, w jakim kształcie lub postaci doszło do wykonania danej czynności. odpowiadająca na pytania: "jak?"; "w jaki sposób?"
Rodzaje okoliczników sposobu.
Wyrazy z przyimkiem "jak" mogą być również przydawką: "chłopak jak złoto"

</doc>
<doc id="314424" url="https://pl.wikipedia.org/wiki?curid=314424" title="Porządek ciągły">
Porządek ciągły

Porządek ciągły – własność porządków liniowych po raz pierwszy rozważana przez Richarda Dedekinda w 1872; jest ona wzmocnieniem zupełności i w terminach topologicznych jest równoważna spójności topologii przedziałowej.
Nazwa.
Nazwa porządek ciągły wskazuje na motywację, jaką było opisanie i konstrukcja prostej rzeczywistej jako obiektu "ciągłego" podana przez Dedekinda w jego pracy z 1872. Wprowadzone przez niego warunki (i)-(iv) są, we współczesnym języku, stwierdzeniem że porządek liczb rzeczywistych jest ciągły (a kluczowa własność (iv) ma właśnie nazwę "ciągłości").
W literaturze polskojęzycznej termin ten jest używany dość systematycznie. We współczesnej literaturze angielskojęzycznej częściej używa się bardziej opisowego określenia gęsty zupełny porządek liniowy ("complete dense linear order").
Porządek ciągły to taki gęsty porządek liniowy "A" w którym żadne właściwe cięcie w "A" nie ustala skoku w danym zbiorze "A". "Brak skoków" jest powodem dla którego mówimy, że zbiór jest "uporządkowany ciągle".
Definicje formalne.
Niech formula_1 będzie porządkiem liniowym.

</doc>
<doc id="314430" url="https://pl.wikipedia.org/wiki?curid=314430" title="Stare Miasto (Słupsk)">
Stare Miasto (Słupsk)

Stare Miasto – zwyczajowa część-osiedle miasta Słupska. Identyfikowane z obszarem zwartej zabudowy mieszkaniowej, rozciągającym się od rzeki Słupi na wschodzie do torów kolejowych (linie kolejowe 202 i 405) na zachodzie, od północy ograniczonym ulicami: Józefa Poniatowskiego i Tramwajową, a od południa ulicami: Juliana Tuwima, Deotymy, Jana Pawła II i Zamkową. Stare Miasto nie jest jednostką pomocniczą gminy miejskiej Słupsk. W Studium Uwarunkowań i Kierunków Zagospodarowania Przestrzennego Miasta Słupska zostało włączone razem z sąsiednim Podgrodziem, północną częścią Nadrzecza oraz południową częścią os. Bałtyckiego w skład I strefy polityki przestrzennej pod nazwą „Śródmieście”.
Stare Miasto obejmuje historyczne centrum miasta – faktyczne stare miasto, dawniej zamknięte murami obronnymi, z Zamkiem Książąt Pomorskich i Starym Rynku, oraz położony na zachód od niego obszar zabudowy XIX-wiecznej z reprezentacyjną Aleją Wojska Polskiego. Stare Miasto jest objęte programem rewitalizacyjnym, finansowanych w dużej mierze z funduszy Unii Europejskiej.

</doc>
<doc id="314438" url="https://pl.wikipedia.org/wiki?curid=314438" title="Tetralogia">
Tetralogia

Tetralogia (z gr. "tetra" „cztery”, "logos" „słowo”) – cykl czterech utworów artystycznych (najczęściej literackich), połączonych zazwyczaj tytułem ogólnym, z których każdy stanowi odrębną całość. Utwory te łączy tematyka, grupa postaci, zjawisk lub motyw przewodni. Przykładem tetralogii może być tzw. druga tetralogia Szekspira ("Ryszard II", "Henryk IV, część 1", "Henryk IV, część 2", "Henryk V"). W formie tetralogii (tzw. tetralogia tragiczna) wystawiane były tragedie greckie: tetralogia tragiczna składała się z trzech tragedii i dramatu satyrowego, najczęściej związanych treściowo. Natomiast najbardziej znanym i najczęściej przytaczanym przykładem tetralogii w muzyce jest "Pierścień Nibelunga" Richarda Wagnera.

</doc>
<doc id="314439" url="https://pl.wikipedia.org/wiki?curid=314439" title="Pinczyn">
Pinczyn

Pinczyn – wieś kociewska w Polsce położona w województwie pomorskim, w powiecie starogardzkim, w gminie Zblewo.
Pinczyn leży przy linii kolejowej nr 203 Tczew – Kostrzyn. Na łące (teren prywatny) obok toru kolejowego leży głaz narzutowy – pomnik przyrody przyniesiony niegdyś przez lodowiec, zwany "Kamieniem diabelskim" (obwód 14 m, wysokość 2,20 m). Miejscowość ma charakter ulicówki. Przez wieś przepływa rzeka Piesienica. Pinczyn, wraz z sąsiednimi Zblewem i Bytonią tworzy zwarty obszar osadniczy o charakterze małomiasteczkowym.
Miejscowość jest siedzibą rzymskokatolickiej parafii św. Elżbiety. W Pinczynie działa KS Meteor Pinczyn, Wiejski Dom Kultury oraz Ochotnicza Straż Pożarna. Poszczególne części wsi posiadają nazwy własne ("Babie Doły", "Kiwity", "Kolonie" "Pinczynek" i "Scieki").
W latach 1975–1998 miejscowość administracyjnie należała do województwa gdańskiego.
Etymologia nazwy.
Nazwa wsi pochodzi od przezwiska Pinka lub od określenia pieniek, z gwarową wymową pinek. Najprawdopodobniej pierwotnie nazwa wsi brzmiała Pieńki, gwarowo Pinki i stopniowo zmieniała się w Pinczyn. Być może nazwa ma związek z nazwą rzeczki Piesienicy, od której miało powstać nazwisko Pyszyński. Mieszkańcy wywodzą nazwę wsi od połączenia dwóch zniekształconych słów: „piencz (pincz w znaczeniu pięć) synów”.

</doc>
<doc id="314451" url="https://pl.wikipedia.org/wiki?curid=314451" title="Przekrój Dedekinda">
Przekrój Dedekinda

Przekrój Dedekinda – para podzbiorów porządku liniowego wyznaczająca cięcie w tym zbiorze. Inna używana nazwa tego pojęcia to cięcie Dedekinda.
Pojęcie to było wprowadzone przez niemieckiego matematyka Richarda Dedekinda w 1872 w celu skonstruowania liczb rzeczywistych. Jak Dedekind sam napisał:
Definicja.
Niech formula_2 będzie porządkiem liniowym. "Przekrojem Dedekinda" zbioru formula_3 nazywa się każdą taką parę formula_4 złożoną z niepustych podzbiorów zbioru formula_5 że:
Zbiór formula_11 nazywany jest "klasą dolną", a zbiór formula_12 "klasą górną przekroju".
Rodzaje przekrojów.
Przypuśćmy, że formula_13 jest przekrojem Dedekinda w porządku liniowym formula_14 Wówczas ma miejsce jedna z następujących możliwości:
W przypadku pierwszym mówi się, że przekrój formula_13 wyznacza skok, a w ostatnim przypadku mówimy, że wyznacza on lukę. W porządkach gęstych nie występują skoki, a w porządkach ciągłych wszystkie przekroje Dedekinda są albo drugiego albo trzeciego rodzaju.

</doc>
<doc id="314459" url="https://pl.wikipedia.org/wiki?curid=314459" title="Nadrzecze (Słupsk)">
Nadrzecze (Słupsk)

Nadrzecze (do 1945 "Aucker")– położona na lewym brzegu rzeki Słupi mieszkaniowo-przemysłowa dzielnica Słupska. Od północy graniczy ze Śródmieściem, na zachodzie jej granicę wyznacza linia kolejowa Królewiec-Gdynia-Słupsk-Koszalin-Szczecin, południowa granica jest również granicą miasta, a wschodnia opiera się na rzece.
W dzielnicy swe siedziby mają duże zakłady przemysłowe i usługowe, jak Słupska Energetyka Cieplna (część koncernu Energa), Famarol (fabryka maszyn rolniczych), czy Curver. Siedziby mają także urzędy: Zarząd Dróg i Mostów w Słupsku oraz Urząd Miar i Wag. Na terenie Nadrzecza znajdują się trzy supermarkety (2 Biedronka i Lidl), market budowlany, a także salon samochodowy Fiata, Alfy Romeo, a także salon Yamahy. Ponadto 4 stacje paliw.
W obrębie nadrzecza leży część Parku Kultury i Wypoczynku oraz stadion piłkarski (ul Zielona).

</doc>
<doc id="314465" url="https://pl.wikipedia.org/wiki?curid=314465" title="Eagle (program komputerowy)">
Eagle (program komputerowy)

Eagle – program komputerowy do wspomagania projektowania obwodów elektronicznych stworzony przez firmy CadSoft a obecnie rozwijany przez Autodesk. Zawiera edytor schematów i płytek drukowanych.
Program zyskał dużą popularność wśród hobbystów ze względu na prostotę i możliwość darmowego używania jednej z wersji. Dostępny dla systemów operacyjnych: Windows, Linux, OS X.
W roku 2016 CadSoft został kupiony przez Autodesk od poprzedniego właściciela Premier Farnell. Wraz z wersją 8.0 produktu został zmieniony sposób licencjonowania na model subskrybcyjny.
Cena rocznej subskrypcji dla EAGLE standard to 100 USD, wersji EAGLE Premium 500 USD. Dodatkowo istnieje darmowa wersja programu do zastosowań niekomercyjnych. Ma ona następujące ograniczenia:

</doc>
<doc id="314466" url="https://pl.wikipedia.org/wiki?curid=314466" title="Gary Marx">
Gary Marx

Gary Marx, właśc. Mark Pearman – brytyjski muzyk, założyciel grupy The Sisters of Mercy.
W 1985 odszedł z The Sisters of Mercy, by wraz z wokalistką Anne-Marie powołać do życia grupę Ghostdance. Zespół ten dał ostatni koncert 4 grudnia 1989 i po wydaniu dwóch albumów nie podjął dalszej działalności. W tym czasie Gary Marx rozpoczął nowy projekt o nazwie Bloodshot and Jungle Red. Projekt ten okazał się krótkotrwały i zakończył się bez żadnych sukcesów.
W 1993 wraz z byłym członkiem The Sisters of Mercy Craigiem Adamsem i Julianne Regan (ex. All About Eve) założył grupę bez nazwy. Działalność grupy zakończyło odejście Adamsa w 1995 do The Cult.
Około 1995 Gary Marx spotkał się z Andrew Eldritchem, liderem The Sisters of Mercy, w celu omówienia możliwości powrotu muzyka do zespołu. Eldritch zainteresowany był zatrudnieniem Marxa jedynie jako gitarzysty koncertowego, podczas gdy Marx chciał komponować i wydawać nowe płyty. W związku z rozbieżnością opinii co do przyszłości The Sisters of Mercy ponowna współpraca nie doszła do skutku, ale według wywiadu z Garym Marxem napisał on 11 utworów, które wręczył Eldritchowi a on ich nie dokończył. Po prawie 13 latach materiał ten został dokończony przez Marxa, który dograł własne wokale. W ten sposób powstał album "Ninenteen ninenty five &amp; Nowhere", który ostatecznie został wydany w 2007 przez niezależną francuską wytwórnię płytową D-Monic.
Obecnie Gary Marx wydaje solowe płyty z własną twórczością które można nabyć drogą internetową. Aktualnie dostępna płyta jest zatytułowana "Pretty Black Dots".

</doc>
<doc id="314470" url="https://pl.wikipedia.org/wiki?curid=314470" title="Craig Adams">
Craig Adams

Craig Adams (ur. 4 kwietnia 1962 w Otley w West Yorkshire w Anglii) – brytyjski muzyk, pierwszy basista i współautor wielu nagrań grupy The Sisters of Mercy.
Życiorys.
W 1985 r. po odejściu z grupy założył wraz z Wayne'em Husseyem The Mission, z którego został wyrzucony w 1992. W 1993 r. wraz z kolejnym byłym członkiem The Sisters Of Mercy Garym Marxem i Julianne Regan (ex. All About Eve) założył grupę bez nazwy. Działalność grupy zakończyło odejście Adamsa do The Cult, które jednak również dość szybko zawiesiło działalność, a Adams w II połowie lat 90. wraz z innym byłym członkiem The Sisters of Mercy – Timem Bricheno (obaj panowie nigdy nie grali wspólnie w Sisters of Mercy) próbował stworzyć formację o nazwie CNN, jednakże bez większych sukcesów. W 1999 r. powrócił do grupy The Mission, ale zdecydował się opuścić ją ponownie w 2002 roku.

</doc>
<doc id="314497" url="https://pl.wikipedia.org/wiki?curid=314497" title="Chrześcijański rekonstrukcjonizm">
Chrześcijański rekonstrukcjonizm

Chrześcijański rekonstrukcjonizm – fundamentalistyczny ruch protestancki, aktywny głównie w Stanach Zjednoczonych, zakładający prymat zasad wiary w dziedzinie prawa i polityki, wzywający do wprowadzanie do zasad prawnych moralności opartej na Biblii, a do nauczania – treści niesprzecznych z literalnym odczytaniem Biblii. Jest on głównym motorem działań tzw. Chrześcijańskiej Prawicy.
Rekonstrukcjoniści wspierają m.in. koncepcję inteligentnego projektu. Są oskarżani o zakładanie w tym celu pseudonaukowych instytutów, których zadaniem jest podważenie zaufania do konkluzji naukowych wśród ogółu społeczeństwa, poprzez szerzenie sfabrykowanych "kontrowersji naukowych". Ośrodki te m.in. osłabiały zaangażowanie w problem globalnego ocieplenia w amerykańskiej polityce, co doprowadziło do wycofania się USA z umowy z Kioto.

</doc>
<doc id="314500" url="https://pl.wikipedia.org/wiki?curid=314500" title="Technokracja (polityka)">
Technokracja (polityka)

Technokracja – koncepcja ustroju społecznego, w którym władzę sprawowaliby technicy, eksperci, organizatorzy i kierownicy produkcji. Po raz pierwszy terminu tego użył William Henry Smyth w artykule z roku 1919.
Termin „technokrata” używany jest wobec osób, które posiadają specjalistyczną wiedzę, pełnią określone funkcje w nauce lub gospodarce, przede wszystkim zaś deklarują wyraźnie aspiracje polityczne i wolę kierowania poza sferą gospodarki i nauki, gdyż w tych dwóch sferach potrafią już efektywnie zarządzać. Istotnym elementem konstytutywnym działania technokraty jest istnienie społecznego przekonania, iż jest on przydatny poza sferą nauki i gospodarki całemu społeczeństwu jako specjalista ze swymi kompetencjami, wychodzący niejako na zewnątrz obszaru, w którym poruszał się początkowo.
Zwolennicy tej koncepcji wychodzą z założenia, że przemiany w dziedzinie techniki powodują automatyczne zasadnicze zmiany społeczne i kulturalne. Sprawujący władzę fachowcy mieliby kierować się w swej działalności wyłącznie regułami czysto technicznymi, pozbawionymi charakteru politycznego i ideologicznego. Decyzje coraz mniej kompetentnego zdaniem technokratów „biurokratycznego” aparatu państwowego powinny być, jak przekonują, zastąpione decyzjami „ekspertów-speców”, którzy byliby motywowani wyłącznie chęcią jak najlepszego rozwiązania różnych spraw, a nie interesem takiej lub innej grupy (dominującej) społecznej.
Ideologia technokratyczna, opiera się na następujących założeniach:

</doc>
<doc id="314504" url="https://pl.wikipedia.org/wiki?curid=314504" title="Izabela Walentyna Jaruga-Nowack">
Izabela Walentyna Jaruga-Nowack



</doc>
<doc id="314505" url="https://pl.wikipedia.org/wiki?curid=314505" title="Grupa interesu">
Grupa interesu

Grupa interesu – grupa jednostek połączonych więzami wspólnych interesów lub korzyści, której członkowie mają świadomość istnienia tych więzów. Jej członkowie mogą brać mniej lub bardziej aktywny udział w artykulacji swoich interesów wobec instytucji państwa, starając się wpłynąć na realizację tych interesów.
Grupa interesu to grupa niebędąca aktorem politycznym, lecz chcąca wywierać wpływ na zarys polityki prowadzonej przez rządy. Pojęcie grupy interesu związane jest z lobbingiem. 
Grupy interesu:
"Stopień kontroli, jakiej poddawana jest ogólna artykulacja interesów i procesy komunikacyjne w społeczeństwie, może być interesującym kryterium klasyfikacji systemów politycznych" - stwierdzają Gabriel Almond i G. Bingham Powell.
Typy grup interesu.
Można wyróżnić następujące typy grup interesu:
Zdolność grupy do mobilizacji poparcia, energii i zasobów swych członków wpływa na jej efektywność. Luźna grupa złożona z ochotników może mieć trudności z mobilizacją poparcia i zasobów. Dobrze zorganizowana grupa interesu może z kolei reprezentować raczej interesy jej przywódców niż członków grupy.
Grupy interesu można podzielić na: ekonomiczne, w tym podstawowe (kapitalistyczne i robotnicze) oraz niepodstawowe (rolnicze, drobnokapitalistyczne, wolne zawody, spółdzielnie i konsumentów) i nieekonomiczne (organizacje o celach politycznych niepowiązane z partiami, kościoły i zrzeszenia religijne, zrzeszenia kulturowe, filantropijne i humanistyczne).
Pozostałe sposoby artykulacji interesów.
Występują także anomalne grupy interesu - spontaniczne penetracje systemu politycznego przez społeczeństwo, drogą zamieszek, demonstracji, zabójstw. Część z tych zachowań to zastosowanie niekonwencjonalnych zachowań przez zorganizowane grupy, jednak gdy brakuje grup interesu lub są one zbyt słabe, niezadowolenie może wybuchnąć nieoczekiwanie; pojawiają się przywódcy i system polityczny zostaje zaatakowany w nieprzewidziany i niekontrolowany sposób.
W artykulacji interesów ważna jest również indywidualna reprezentacja interesów przez jednostki. Jest ona szczególnie ważna tam, gdzie niewielka elita podejmuje wszelkie decyzje polityczne - w dyktaturach.
Anomalne grupy interesu i indywidualną reprezentację interesu charakteryzuje ograniczony stopień zorganizowania i brak stałych działań na rzecz grupy.

</doc>
<doc id="314510" url="https://pl.wikipedia.org/wiki?curid=314510" title="Górna Marna">
Górna Marna

Górna Marna (fr. "Haute-Marne") – francuski departament położony w regionie Grand Est w dolinie rzeki Marny. Departament oznaczony jest liczbą 52. Departament został utworzony 4 marca 1790 roku. Obecnym prezydentem departamentu jest Bruno Sido.
Geografia.
Departament Górna Marna graniczy z departamentami Moza, Wogezy, Górna Saona, Côte-d’Or, Aube i Marna. Położony jest w dolinie rzeki Marny, prawym dopływem Sekwany, a jego powierzchnia wynosi 6211 km². Najwyższym wzniesieniem jest Haut-du-Sac, w południowo-zachodniej części departamentu, 516 m n.p.m. Najbliższe duże miasta to Paryż, Nancy, Strasburg i Dijon. Liczba gmin w departamencie: 432. Prefekturą departamentu jest miasto Chaumont.
Historia.
Departament Górna Marna powstał 4 marca 1790 podczas Wielkiej Rewolucji Francuskiej z części dawnych prowincji: Szampanii, Burgundii, Lotaryngii i Franche-Comté.
Inne ważne daty z historii tego regionu to:
Przyroda.
40% terytorium departamentu stanowią lasy mieszane, co daje 9 miejsce we Francji. Łączna powierzchnia lasów to 250 000 ha. Duża część pozostałego obszaru to użytki rolnicze.
Charakterystyczne dla regionu zwierzęta to gatunki pełnorogich, natomiast wśród flory występuje ok. 30 gatunków storczyków.
Ludność.
Według danych na rok 2010 liczba zamieszkującej departament ludności wynosi 184 039 os. (29 os./km²). Liczba ludności niektórych miejscowościach regionu przedstawia się następująco: Chaumont – 26 000, Saint-Dizier – 25 000, Langres – 10 000, Nogent i Joinville – 4000.
Gospodarka.
Główne gałęzie gospodarki w departamencie Górna Marna związane są z uwarunkowaniami środowiskowymi, czyli są to:
Turystyka.
Główne atrakcje turystyczne to:

</doc>
<doc id="314512" url="https://pl.wikipedia.org/wiki?curid=314512" title="Ronald Koeman">
Ronald Koeman

Ronald Koeman (ur. 21 marca 1963 w Zaandam) – holenderski piłkarz, występujący na pozycji obrońcy, po zakończeniu kariery zawodniczej trener piłkarski. Od 19 sierpnia 2020 trener FC Barcelony. Zwolniony 27 października 2021 po fatalnym początku nowego sezonu.
W latach 1983–1994 reprezentant Holandii. Uczestnik Mistrzostw Świata 1990 i 1994, a także Mistrzostw Europy 1988 i 1992, Mistrz Europy 1988. Dwukrotny zwycięzca Pucharu Mistrzów, zdobywca Superpucharu Europy, czterokrotny Mistrz Hiszpanii, czterokrotny Mistrz Holandii, zdobywca Pucharu Króla, trzykrotny zdobywca Pucharu Holandii, trzykrotny zdobywca Superpucharu Hiszpanii. 
Trener piłkarzy SBV Vitesse, Ajaxu Amsterdam, Benfiki Lizbona, PSV Eindhoven, Valencii, AZ Alkmaar, Feyenoordu Rotterdam, Southampton F.C., Evertonu, selekcjoner reprezentacji Holandii i trener FC Barcelony. Jako trener zdobył trzykrotnie Mistrzostwo Holandii, dwukrotnie: Superpuchar Holandii i Puchar Króla, a jednokrotnie: Puchar Holandii i Superpuchar Portugalii.
Kariera piłkarska.
Koeman zaczął karierę w 1980 w FC Groningen. Debiutował w Eredivisie w sezonie 1979/80.
Po trzech latach gry jego talent został doceniony w Holandii i w 1982 został wybrany najlepszym graczem w Holandii. W maju 1983 podpisał trzyletni kontrakt z Ajaksem Amsterdam. W tym samym roku zadebiutował w reprezentacji narodowej.
W maju 1986 podpisał czteroletni kontrakt z PSV Eindhoven. Sezon 1986/87 był dla PSV i Koemana udany – zakończył rozgrywki z 16 bramkami na koncie, a PSV zdobyło Mistrzostwo Holandii, Puchar Holandii i Puchar Zdobywców Pucharów. W sezonie 1987/88 drużyna PSV zdobyła tytuł mistrza kraju oraz krajowy puchar. Na zakończenie sezonu zwyciężyli także w rozgrywkach Pucharu Mistrzów. W 1987 i w 1988 roku Ronald Koeman zdobył tytuł „Piłkarza Roku” w Holandii ("Voetballer van het Jaar"). Sezon 1988/89 był ostatnim tak szczęśliwym dla PSV – klub zdobył ponownie mistrzostwo kraju.
Latem 1988 Koeman, wraz z reprezentacją Holandii, zdobył złoty medal na Mistrzostwach Europy w Niemczech.
W styczniu 1989 Koeman podpisał czteroletni kontrakt z FC Barcelona, obowiązujący od 1 lipca tegoż roku. W pierwszym sezonie zdobył z klubem Puchar Króla. W następnym, 1990/91, FC Barcelona sięgnęła po Mistrzostwo Hiszpanii. Rok później oprócz drugiego mistrzostwa kraju klub z Katalonii zdobył swój pierwszy Puchar Mistrzów. W finale, 20 maja 1992, w 111 minucie meczu przeciwko Sampdorii rozegranym na Wembley, Ronald Koeman z rzutu wolnego strzelił jedyną bramkę spotkania.
W sezonach 1992/93 i 1993/94 z Barceloną zdobył dwa kolejne tytuły mistrza Hiszpanii. W 1994 Barcelona przegrała w finale Ligi Mistrzów z A.C. Milan 4:0.
W 1995 Ronald Koeman przeszedł do Feyenoordu. Po spędzeniu w tym klubie kolejnych dwóch lat postanowił zakończyć karierę.
Kariera trenerska.
Jako trener pierwsze kroki stawiał u boku Guusa Hiddinka na Mistrzostwach Świata we Francji w 1998. Po mistrzostwach został asystentem trenera w FC Barcelonie.
W styczniu 2000 objął już jako pierwszy trener SBV Vitesse i zdołał się z tym klubem zakwalifikować do rozgrywek Pucharu UEFA.
W grudniu 2001 został trenerem Ajaksu Amsterdam. Jednak po słabych występach Ajaksu zarówno w lidze holenderskiej jak i Pucharze UEFA w lutym 2005 roku zrezygnował. Od lata 2005 był trenerem portugalskiego zespołu SL Benfica. W maju 2006 został trenerem PSV Eindhoven. 2 listopada 2007 opuścił klub i podpisał kontrakt z Valencią. 21 kwietnia 2008 został zwolniony z tej funkcji po przegranym 1:5 meczu z Athletikiem Bilbao. Na początku sezonu 2009/2010 Koeman został trenerem AZ Alkmaar. 5 grudnia 2009 zwolniony z funkcji po przegranym 1:2 meczu z SBV Vitesse. W lipcu 2011 roku został trenerem Feyenoordu. 16 czerwca 2014 roku został trenerem Southampton F.C. 14 czerwca 2016 został trenerem Evertonu. 23 października 2017, po słabym początku sezonu, został zwolniony z tej funkcji.
W lutym 2018 roku został nowym selekcjonerem reprezentacji Holandii.
19 sierpnia 2020 został nowym trenerem klubu FC Barcelona. 27 października 2021 został zwolniony z posady trenera.
6 kwietnia 2022 ogłoszono powrót Koemana do reprezentacji Holandii. Stanowisko selekcjonera objął ponownie 1 stycznia 2023.
Życie prywatne.
Żonaty od 1985 roku z Bartiną, z którą ma trójkę dzieci, dwóch synów: Tima i Ronalda Jr. oraz córkę Debbie. Jest młodszym bratem Erwina Koemana.
Statystyki.
Piłkarskie.
Opracowano na podstawie: national-football-teams.com
Opracowano na podstawie: voetbalstats.nl

</doc>
<doc id="314517" url="https://pl.wikipedia.org/wiki?curid=314517" title="Górna Loara">
Górna Loara

Górna Loara (fr. "Haute-Loire") – francuski departament położony w regionie Owernia-Rodan-Alpy. Utworzony został podczas rewolucji francuskiej 4 marca 1790. Departament oznaczony jest liczbą 43.
Według danych na rok 2010 liczba zamieszkującej departament ludności wynosi 224 006 os. (45 os./km²); powierzchnia departamentu to 4 977 km². Prefekturą departamentu Górna Loara jest miasto Le Puy-en-Velay.
Prezydentem departamentu jest Jean-Pierre Marcon.
Liczba gmin w departamencie: 260

</doc>
<doc id="314520" url="https://pl.wikipedia.org/wiki?curid=314520" title="Essonne">
Essonne

Essonne – francuski departament położony w regionie Île-de-France. Departament oznaczony jest liczbą 91. Departament został utworzony 1 stycznia 1968 roku.
Według danych na rok 2012 liczba zamieszkującej departament ludności wynosi 1 215 340 os. (673 os./km²); powierzchnia departamentu to 1804 km². Prefekturą departamentu Essonne jest miasto Évry.
Prezydentem departamentu jest Michel Berson.
Liczba gmin w departamencie: 196

</doc>
<doc id="314525" url="https://pl.wikipedia.org/wiki?curid=314525" title="Vaucluse (departament)">
Vaucluse (departament)

Vaucluse [] – francuski departament położony w regionie Prowansja-Alpy-Lazurowe Wybrzeże. Utworzony został podczas rewolucji francuskiej 12 sierpnia 1793. Departament oznaczony jest liczbą 84.
Według danych na rok 2010 liczba zamieszkującej departament ludności wynosi 543 105 os. (152 os./km²); powierzchnia departamentu to 3 567 km². Prefekturą departamentu Vaucluse jest miasto Awinion. 
Prezydentem departamentu jest Claude Haut.
Liczba gmin w departamencie: 151
Zobacz też:

</doc>
<doc id="314528" url="https://pl.wikipedia.org/wiki?curid=314528" title="Dolina Oise">
Dolina Oise

Dolina Oise (fr. "Val-d'Oise" []) – francuski departament położony w regionie Île-de-France. Departament oznaczony jest liczbą 95. Departament został utworzony 1 stycznia 1968 roku.
Według danych na rok 2010 liczba zamieszkującej departament ludności wynosi 1 171 161 os. (939 os./km²); powierzchnia departamentu to 1 246 km². Prefekturą departamentu Val-d'Oise jest miasto Pontoise.
Prezydentem departamentu jest Arnaud Bazin.
Liczba gmin w departamencie: 185
Departament Dolina Oise wraz z departamentem Yvelines stanowi skupisko francuskiego przemysłu motoryzacyjnego. W ramach tych dwóch departamentów firmy motoryzacyjne (PSA Peugeot Citroën, Renault oraz ich podwykonawcy) zatrudniają około 75 tys. pracowników w 400 zakładach. Skupia się tam niemal 20% produkcji motoryzacyjnej Francji, z czego 60% kierowane jest na eksport.

</doc>
<doc id="314530" url="https://pl.wikipedia.org/wiki?curid=314530" title="Waligóra">
Waligóra

Waligóra niem. "Heidelberg", (933,88 lub 936 m n.p.m.) – najwyższy szczyt Gór Suchych i jednocześnie całych Gór Kamiennych; leżący, odpowiednio, w ich północnej i środkowej części. Jest jedną z najwyższych gór Sudetów Środkowych.
Ukształtowanie terenu i budowa geologiczna.
Masyw Waligóry tworzy wydłużony południkowo, kilkusetmetrowej długości grzbiet z łagodnym zboczem południowym i bardzo stromymi pozostałymi. Najlepiej widoczne z okolicy schroniska Andrzejówka zbocze północne, opada bardzo ostro ku Przełęczy Trzech Dolin, czyniąc górę dominującym elementem krajobrazu. Jej zbocza porasta mieszany las bukowo-świerkowy, przerzedzony w wyniku klęski ekologicznej.
Góra zbudowana jest z permskich porfirów kwarcowych, należących do północnego skrzydła niecki śródsudeckiej.
Turystyka.
Szczyt stał się celem wycieczek już w XIX w., gdy był odsłonięty i stanowił dobry punkt widokowy. Po roku 1945 istniała na nim drewniana wieża triangulacyjno-widokowa, jednak popadła w ruinę i została rozebrana. Mimo obecnego braku punktu widokowego Waligóra pozostaje popularnym celem wycieczek pieszych, głównie dzięki bezpośredniej bliskości Przełęczy Trzech Dolin, na której znajduje się duży węzeł szlaków, schronisko Andrzejówka i tereny do narciarstwa biegowego i zjazdowego.
Waligóra należy do Korony Gór Polski, Korony Sudetów i Korony Sudetów Polskich.
Na szczyt prowadzą dwa szlaki:
U podnóża góry przebiegają szlaki:

</doc>
<doc id="314531" url="https://pl.wikipedia.org/wiki?curid=314531" title="Var (departament)">
Var (departament)

Var [] – francuski departament położony w regionie Prowansja-Alpy-Lazurowe Wybrzeże. Utworzony został podczas rewolucji francuskiej 4 marca 1790. Departament oznaczony jest liczbą 83.
Według danych na rok 2010 liczba zamieszkującej departament ludności wynosi 1 008 183 os. (168 os./km²); powierzchnia departamentu to 5 973 km². Prefekturą departamentu Var jest miasto Tulon. Inne większe miasta to: La Seyne-sur-Mer, Hyères, Fréjus, Draguignan, Six-Fours-les-Plages, Saint-Raphaël, La Garde. 
Prezydentem departamentu jest Marc Giraud (od 2015 roku) .
Liczba arrondissements: 3
Liczba kantonów: 43
Liczba gmin: 153

</doc>
<doc id="314532" url="https://pl.wikipedia.org/wiki?curid=314532" title="Var">
Var



</doc>
<doc id="314536" url="https://pl.wikipedia.org/wiki?curid=314536" title="Delta Rodanu">
Delta Rodanu

Delta Rodanu (fr. "Bouches-du-Rhône") – francuski departament położony w regionie Prowansja-Alpy-Lazurowe Wybrzeże. Utworzony został podczas rewolucji francuskiej 4 marca 1790. Departament oznaczony jest liczbą 13.
Według danych na rok 2013 liczba zamieszkującej departament ludności wynosi 1 993 177 os. (391,8 os./km²); powierzchnia departamentu to 5 087 km². Prefekturą departamentu Delta Rodanu jest miasto Marsylia. Na obszarze departamentu znajduje się 1 park narodowy – Park Narodowy Calanques oraz 2 parki regionalne – Park Regionalny Camargue, Park Regionalny Alpilles.
Od 2 kwietnia 2015 prezydentem departamentu jest Martine Vassal z partii Republikanów.
Liczba gmin w departamencie: 119

</doc>
<doc id="314538" url="https://pl.wikipedia.org/wiki?curid=314538" title="Territoire de Belfort">
Territoire de Belfort

Territoire de Belfort [] – francuski departament położony w regionie Burgundia-Franche-Comté. Departament oznaczony jest liczbą 90. Departament został utworzony w 1922 roku.
Według danych na rok 2012 liczba zamieszkującej departament ludności wynosi 142 911 os. (234 os./km²); powierzchnia departamentu to 609 km². Prefekturą departamentu Territoire de Belfort jest miasto Belfort. 
Prezydentem departamentu jest Yves Ackermann.
Liczba gmin w departamencie: 102
Zobacz też:

</doc>
<doc id="314544" url="https://pl.wikipedia.org/wiki?curid=314544" title="Rhone">
Rhone



</doc>
<doc id="314547" url="https://pl.wikipedia.org/wiki?curid=314547" title="Hokus-pokus">
Hokus-pokus

Hokus-pokus – wyraz używany jako zabawne zaklęcia, oznaczającego zamianę czegoś w coś innego, mamienie innych osób lub niewytłumaczalne zjawisko. Jego etymologia jest różnorodnie wyjaśniana. Według słownika etymologicznego Friedricha Klugego słowo to jest bluźnierczym przekształceniem formuły mszalnej "Hoc est corpus meum" – już sam Kluge uważał jednak to wyjaśnienie za mało prawdopodobne. Objaśnienie takie kwestionuje Eugeniusz Słuszkiewicz, według którego jest to formułka pseudołacińska. Od członu "hocus" pochodzi angielski wyraz "hoax" ("mistyfikacja").

</doc>
<doc id="314549" url="https://pl.wikipedia.org/wiki?curid=314549" title="Val-d'Isère">
Val-d'Isère



</doc>
<doc id="314550" url="https://pl.wikipedia.org/wiki?curid=314550" title="Dom kobiet">
Dom kobiet

Dom kobiet – dramat Zofii Nałkowskiej wydany w 1930 roku. Sztuka w trzech aktach. 
Dramat ten opowiada historię kilku pokoleń kobiet zamieszkujących pod jednym dachem. Przedstawione są tutaj ich codzienne troski i problemy. Każda z tych kobiet żyje przeszłością swoich mężczyzn, którzy już odeszli. Historia każdej z tych kobiet jest niezwykła, każda z nich ma coś do zakomunikowania światu, do przekazania jakieś doświadczenie. Poprzez tę książkę poznajemy doświadczenia samej autorki, jej nie zawsze udane relacje z mężczyznami. Jednocześnie poznajemy też ponadczasowe typy kobiet.
Dramat ten zyskał wiele pochlebnych recenzji. Wystawiany był zarówno w kraju, jak i za granicą.

</doc>
<doc id="314551" url="https://pl.wikipedia.org/wiki?curid=314551" title="Val d'Isere">
Val d'Isere



</doc>
<doc id="314555" url="https://pl.wikipedia.org/wiki?curid=314555" title="Wilhelm-Pieck-Stadt Guben">
Wilhelm-Pieck-Stadt Guben



</doc>
<doc id="314565" url="https://pl.wikipedia.org/wiki?curid=314565" title="Erwin Koeman">
Erwin Koeman

Erwin Koeman (wym. ; ur. 20 września 1961 w Zaanstad) – holenderski trener piłkarski i piłkarz, grający na pozycji pomocnika. Jego młodszy brat Ronald Koeman również był reprezentantem Holandii.
Koeman zaczynał karierę, podobnie jak młodszy brat Ronald w rodzinnym Groningen w zespole tamtejszego FC. Po rozegraniu 6 ligowych meczów w sezonie 1978–1979 trafił do o jednej z czołowych drużyn Eredivisie, PSV Eindhoven. W PSV Eindhoven grał przez 3 sezony po czym w 1982 roku powrócił do FC Groningen. W 1985 roku był już zawodnikiem belgijskiego KV Mechelen, z którym zdobył Puchar Zdobywców Pucharów w 1988 r. i tytuł mistrza Belgii w 1989 roku. Dobra gra w tym zespole spowodowała, że wrócił w 1990 roku do PSV Eindhoven. Tam zdobył 2 razy mistrzostwo Holandii w latach 1991 i 1992. Ostatni przystanek w jego karierze to po raz trzeci FC Groningen, w którym grał w latach 1994–1998.
Koeman grał także w reprezentacji Holandii, w której zadebiutował 27 kwietnia 1983 roku w przegranym przez Holandię 0:3 meczu z reprezentacją Szwecji. Ogółem w reprezentacji Holandii rozegrał 31 meczów strzelając przy tym 2 bramki. Zdobył Mistrzostwo Europy w 1988 oraz grał na Mundialu we Włoszech w 1990. Ostatni występ w reprezentacji przypadł na rok 1994 w zremisowanym 2-2 meczu z Tunezją.
Po zakończeniu piłkarskiej kariery Koeman, został trenerem juniorów w PSV Eindhoven, a w 2001 roku został asystentem trenera Erika Geretsa. Potem w 2004 roku został już samodzielnie trenerem drużyny RKC Waalwijk. Od lata 2005 roku do 3 maja 2007 był trenerem Feyenoordu, a w latach 2008–2010 był selekcjonerem kadry narodowej Węgier. W lipcu 2011 roku został trenerem FC Utrecht.

</doc>
<doc id="314566" url="https://pl.wikipedia.org/wiki?curid=314566" title="Gazociąg Północny">
Gazociąg Północny

Gazociąg Północny, oficjalna nazwa Nord Stream – gazociąg do transportu gazu ziemnego z Wyborgu w Rosji do Greifswaldu w Niemczech, poprowadzony po dnie Morza Bałtyckiego z ominięciem ewentualnych państw tranzytowych (Polski i krajów bałtyckich). Jego długość wynosi 1222 km, co czyni go najdłuższym gazociągiem morskim na świecie.
Pierwsza nitka gazociągu została oddana do użytku 8 listopada 2011, a druga 8 października 2012.
Udziałowcy konsorcjum.
29 sierpnia 2006 rosyjska firma Gazprom oraz niemieckie firmy E.ON Ruhrgas i BASF podpisały w Moskwie porozumienie końcowe dotyczące budowy Gazociągu Północnego i utworzenia konsorcjum Nord Stream. 10 czerwca 2008 do konsorcjum dołączyła holenderska firma Nederlandse Gasunie.
W konsorcjum Nord Stream 51% udziałów ma Gazprom, po 20% niemieccy partnerzy Wintershall należący do BASF i E.ON Ruhrgas oraz 9% Nederlandse Gasunie. Gasunie, która później dołączyła do konsorcjum, przejęła po 4,5% udziałów niemieckich partnerów.
Przebieg gazociągu.
Gazociąg Północny przebiega z miejscowości Babajewo w rosyjskim obwodzie wołogodzkim do brzegu Morza Bałtyckiego w Wyborgu, a następnie dnem Morza Bałtyckiego do Lubmina koło Greifswaldu w Niemczech.
Jego całkowita długość wynosi 1222 km, w tym 1189 km wynosi odcinek podmorski. Odcinki końcowe przebiegają przez wody terytorialne Rosji i Niemiec, zaś pozostała, przeważająca część przebiega przez strefy ekonomiczne Szwecji, Finlandii i Danii. Jako pierwsza zgodę wydała Dania, następnie Szwecja i Finlandia.
Budowa.
Umowę o rozpoczęciu budowy Gazociągu Północnego podpisano 8 września 2005.
9 kwietnia 2010 w okolicach Gotlandii nastąpiło oficjalne otwarcie budowy Gazociągu Północnego z udziałem m.in. Dmitrija Miedwiediewa i Gerharda Schrödera. Prace budowlane rozpoczęto od ułożenia pierwszego odcinka gazociągu. Tempo układania podmorskiego odcinka gazociągu szacowano na około 2,5 km dziennie.
Pierwsza nitka gazociągu została oddana do użytku 8 listopada 2011, natomiast otwarcie drugiej nastąpiło 8 października 2012.
W budowie instalacji gazociągu udział brała rosyjska Flota Bałtycka. Okręty hydrograficzne brały udział w wyznaczaniu przebiegu tej linii, a bezzałogowe batyskafy wojskowe układały jej instalacje. Według założeń po zakończeniu budowy przedsięwzięcie to ma ochraniać rosyjska marynarka wojenna.
Racjonalność ekonomiczna.
Koszt budowy Gazociągu Północnego przewidywany był na 7,4 miliarda euro, znacznie więcej niż gazociąg poprowadzony alternatywną drogą lądową. Inwestorzy uzasadniali sensowność ekonomiczną oszczędnością opłat tranzytowych. Według zapewnień prezydenta Rosji, Władimira Putina, po oddaniu pierwszej nitki gazociąg miał osiągnąć przepustowość 27 miliardów m³ gazu rocznie oraz 55 mld m³ rocznie po oddaniu do użytku drugiej nitki.
Strony rosyjska i niemiecka zgodnie twierdziły, że wysokie koszty budowy gazociągu prowadzonego trasą bałtycką zostaną zrównoważone brakiem kosztów tranzytu przez Polskę, Litwę, Łotwę oraz Białoruś lub Ukrainę, zatem projekt ten, jako inwestycja długoterminowa, ma uzasadnienie ekonomiczne. Spółka Nord Stream, zajmująca się budową Gazociągu Północnego, nie przeprowadziła jednak rozmów ani konsultacji w sprawie opłat tranzytowych przesyłu gazu w przypadku wybudowania gazociągu lądowego. Ponadto do dziś nie są znane koszty usunięcia pozostałości broni chemicznej i biologicznej zatopionej po II wojnie światowej na dnie Bałtyku, której część znajduje się na trasie przebiegu Gazociągu Północnego. Do dziś nie są również oszacowane szkody, jakie budowa gazociągu spowoduje w środowisku dla flory i fauny wód i dna Bałtyku. Do dziś też nie wiadomo, o ile koszty eksploatacji gazociągu, poprowadzonego po dnie Bałtyku, przewyższą koszty eksploatacji gazociągu poprowadzonego drogą lądową (pomijając opłaty tranzytowe).
Według przeciwników projektu, głównie polityków z Polski i z krajów bałtyckich, przedstawione wyżej tezy, brak konsultacji z Polską, Litwą i Estonią, zaangażowanie kanclerza Niemiec, Gerharda Schrödera, niemieckiego MSZ oraz następnej kanclerz Angeli Merkel do forsowania projektu wbrew argumentom ekonomicznym i zagrożeniom ekologicznym Bałtyku uzasadniają stwierdzenie, że budowa Gazociągu Północnego jest projektem politycznym, a nie ekonomicznym, i jako taka grozi spójności Unii Europejskiej stwarzając zagrożenie dla bezpieczeństwa energetycznego oraz ekonomicznego krajów, które w przyjętym przebiegu gazociąg pomija.
Według zwolenników projektu Gazociąg Północny ma uzasadnienie ekonomiczne, ponieważ Polska i kraje bałtyckie określane są przez Rosję jako mało przewidywalne i istnieją obawy przerwania dostaw gazu w przypadku konfliktu politycznego lub ekonomicznego Rosji z którymś z nich. W przypadku długoterminowych inwestycji infrastrukturalnych pewność zysku jest ważniejsza od jego wysokości. Zwracają także uwagę na fakt, że polskie władze nie protestowały przeciwko zagrożeniom ekologicznym oraz nie zwracały uwagi na racjonalność ekonomiczną w przypadku projektu budowy gazociągu norweskiego.
Kontrowersje.
Gazociąg Północny jest poddawany międzynarodowej krytyce, najsilniejszej ze strony Polski i państw bałtyckich, z następujących powodów:
Rosjanie odpowiadają, że powyższe zarzuty są motywowane politycznie i ekonomicznie; według symulacji najwięcej na budowie gazociągu północnego straci Polska, a chodzi o kwoty rzędu miliardów dolarów.
Skandal polityczny w Niemczech.
Silnymi obrońcami idei gazociągu od momentu, gdy projekt był jeszcze w fazie negocjacji, byli ówczesny kanclerz Niemiec Gerhard Schröder oraz ówczesny prezydent Rosji Władimir Putin. Umowa między Rosją a Niemcami w sprawie budowy gazociągu podpisana została 2 tygodnie przed wyborami parlamentarnymi w Niemczech 18 września 2005 roku, w których kanclerz Schröder stracił stanowisko. Wkrótce po wyborach były już kanclerz Gerhard Schröder objął stanowisko przewodniczącego rady nadzorczej konsorcjum powołanego do budowy gazociągu.
Przejście polityka bezpośrednio zaangażowanego w negocjacje do firmy będącej stroną tych negocjacji uznane zostało za skandal nie tylko przez media niemieckie, ale także przez międzynarodowe i ocenione jako konflikt interesów. Podniesiono zarzut, że decyzja o podpisaniu kontraktu z Rosją mogła być motywowana korzyściami osobistymi, nie zaś interesem Niemiec.
Podobne kontrowersje wywołało działanie fińskiego polityka Paavo Lipponena. Pełniąc funkcję premiera był on zwolennikiem projektu Gazociągu Północnego. Po zakończeniu działalności politycznej w 2008 został zatrudniony przez spółkę Nord Stream AG. Do jego obowiązków należy wspieranie Nord Stream w kontaktach z władzami i instytucjami fińskimi.
Podleganie pod dyrektywę gazową.
Podejmowano próby wyłączenia gazociągu spod wspólnotowego prawodawstwa, jednak sąd wspólnotowy odrzucił skargę spółki. Oznacza to, że istnieje rozbieżność między prawem rosyjskim i wspólnotowym. W praktyce, jeśli gaz będzie dostarczany do krajów Unii Europejskiej, to jedna firma nie może być jednocześnie właścicielem gazociągu i dostarczać gazu. Według szacunków zmniejszy to opłacalność Nord Stream 2 dla Gazpromu.
Wyciek.
26 września 2022 roku stacje pomiarowe na terenie Szwecji i Danii odnotowały podwodne eksplozje w pobliżu gazociągów Nord Stream 1 i Nord Stream 2, pierwszy wybuch o godzinie 2:03 w nocy, a drugi wybuch tego samego dnia, o 19:04 wieczorem. Obserwacje Morza Bałtyckiego z powietrza potwierdziły wycieki gazu z tych nitek. Wkrótce, media i niektórzy zachodnioeuropejscy politycy, zaczęli wskazywać na możliwość dokonania sabotażu, z podejrzeniem wskazującym Rosję, w związku z prowadzoną przez nią wojną na Ukrainie.

</doc>
<doc id="314568" url="https://pl.wikipedia.org/wiki?curid=314568" title="Cancún">
Cancún

Cancún – miasto położone w północnej części stanu Quintana Roo, w Meksyku, na wybrzeżu Morza Karaibskiego. Nazwa pochodzi prawdopodobnie od "Kaan kuum", co w języku Majów oznacza „gniazdo węży“. Dzisiejsza pisownia, to fonetyczny zapis tego słowa po hiszpańsku. Cancún jest siedzibą władz gminy Benito Juárez. W mieście rozwinął się przemysł spożywczy.
Historia.
Historia miasta Cancún jest krótka, gdyż rozpoczęła się w latach sześćdziesiątych XX w., gdy zapadła decyzja o budowie miejscowości wypoczynkowej, mogącej konkurować z Acapulco. W 1969 roku zdecydowano, że inwestycja będzie zlokalizowana w Cancún. Postawiono sobie trzy główna cele:
Pierwszy hotel otwarto w 1974 roku. Od tamtego czasu obserwowany jest ciągły wzrost zainteresowania tym miejscem, zwłaszcza wśród amerykańskich turystów. Spowodowane jest to tym, że obsługa mówi płynnie po angielsku, rachunki płacić można w dolarach, a restauracje serwują znane turystom potrawy.
Turystyka.
Rozwój turystyki był bardzo dynamiczny. Podczas gdy w 1976 roku hotele oferowały 1500 pokoi hotelowych, w 1982 roku 5700, w 1988 roku 12000, to obecnie jest ich już 24000 w ponad 140 hotelach. Oprócz wypoczynku na plaży oferuje się turystom wypoczynek aktywny, czyli przede wszystkim nurkowanie. Jest to jedna z najbardziej luksusowych miejscowości wypoczynkowych w Meksyku.
Inne informacje.
W tym mieście 25 lutego 2014 roku zmarł na atak serca wybitny hiszpański gitarzysta flamenco Paco de Lucía.

</doc>
<doc id="314569" url="https://pl.wikipedia.org/wiki?curid=314569" title="Czerniec gronkowy">
Czerniec gronkowy

Czerniec gronkowy ("Actaea spicata" L.) – gatunek rośliny należący do rodziny jaskrowatych. Występuje w stanie dzikim w prawie całej Europie oraz w umiarkowanej strefie Azji, sięgając na wschód po Chiny. W Polsce rozpowszechniony w znacznej części kraju, rzadszy na Mazowszu, Ziemi Lubuskiej oraz na wybrzeżu zachodniopomorskim.
Biologia i ekologia.
Bylina, hemikryptofit. Kwitnie od maja do lipca. Zabezpieczeniem przed samozpyleniem jest przedsłupność. Występuje w cienistych lasach bukowych, zboczach, w wąwozach i w kamienistych górach na podłożu wilgotnym i bogatym w wapń. W Polsce występuje na całym obszarze. W klasyfikacji zbiorowisk roślinnych gatunek charakterystyczny dla związku (All.) "Tilio platyphylli-Acerion pseudoplatani". Roślina trująca. Liczba chromosomów 2n = 16.

</doc>
<doc id="314570" url="https://pl.wikipedia.org/wiki?curid=314570" title="Cancun">
Cancun



</doc>
<doc id="314571" url="https://pl.wikipedia.org/wiki?curid=314571" title="2 Brygada Radiotechniczna">
2 Brygada Radiotechniczna

2 Brygada Radiotechniczna (2 BRt) – związek taktyczny Wojska Polskiego.
2 Brygada Radiotechniczna została utworzona na podstawie Rozkazu Dowódcy Wojsk Obrony Powietrznej Kraju gen. dyw. pil. Romana Paszkowskiego nr 0160/Org. z 9 sierpnia 1974.
Historia powstania brygad radiotechnicznych.
Minister Obrony Narodowej w swej dyrektywie z 26 maja 1965 w sprawie organizacji i dyslokacji Wojsk Lotniczych i Wojsk Obrony Powietrznej Kraju na lata 1966-1970 nakazał sformowanie trzech brygad radiotechnicznych zamiast istniejących samodzielnych batalionów radiotechnicznych.
Z uwagi na kosztowność tego procesu oraz na słabą technologię oraz trudności w pozyskiwaniu jej od ówczesnego sprzymierzeńca z Układu Warszawskiego - ZSRR, proces ten trwał dość długo i nie zakończył się w terminie określonym przez dyrektywę.
Minister Obrony Narodowej 23 grudnia 1966 wydał rozkaz nr 0173/Org. w sprawie reorganizacji wojsk radiotechnicznych. W wyniku realizacji tego rozkazu utworzono, w miejscu istniejących samodzielnych batalionów radiotechnicznych (2, 3, 6, 7, 8, 9, 14, 18, 22), pięć pułków oraz dwa samodzielne bataliony. Pułki miały strukturę batalionowo-kompanijną. Powstałe jednostki mieściły się:
Ta reorganizacja wojsk radiotechnicznych okazała się jednak nietrafiona z uwagi na wiele czynników. Brakowało przede wszystkim poprawnego obiegu informacji oraz współdziałania pomiędzy sąsiadującymi jednostkami.
Szef Sztabu Generalnego Wojska Polskiego wydał 11 września 1973 zarządzenie nr 061/Org. w sprawie reorganizacji wojsk radiotechnicznych. Na bazie pododdziałów 19 pułku radiotechnicznego w Chorzowie został sformowany w Radzionkowie 33 batalion radiotechniczny (dowódca ppłk Ryszard Chmielewski). Dzięki dużemu nakładowi finansowemu nowo utworzoną jednostkę wyposażono w najnowszy sprzęt automatyzacji procesu przekazywania informacji radiolokacyjnej oraz sprzęt radiolokacyjny.
17 lutego 1973 odbyły się specjalne pokazy dla kierowniczej kadry Układu Warszawskiego. Po tym pokazie podjęto decyzję o utworzeniu brygadowej struktury wojsk radiotechnicznych.
Tradycje.
Decyzją Ministra Obrony Narodowej nr 183/MON z dnia 2 lipca 2003 wprowadzono odznakę pamiątkową Brygady.
Święto 2 BRt: 18 marca.
Wyposażenie.
Wyposażenie brygady zmieniało się wraz z możliwościami finansowymi państwa oraz z rozwojem techniki wojskowej.

</doc>
<doc id="314572" url="https://pl.wikipedia.org/wiki?curid=314572" title=".ba">
.ba

.ba – krajowa domena internetowa najwyższego poziomu przypisana dla stron internetowych z Bośni i Hercegowiny, działa od 1996 roku i jest administrowana przez Uniwersyteckie Centrum Teleinformacji.
Domeny drugiego poziomu.
Inne popularne domeny drugiego poziomu, w których można dokonywać rejestracji:

</doc>
<doc id="314573" url="https://pl.wikipedia.org/wiki?curid=314573" title=".bb">
.bb

.bb – krajowa domena internetowa najwyższego poziomu przypisana dla stron internetowych z Barbadosu, działa od 1991 roku i jest administrowana przez Cable &amp; Wireless (Barbados) Limited.

</doc>
<doc id="314575" url="https://pl.wikipedia.org/wiki?curid=314575" title="Pec pod Sněžkou">
Pec pod Sněžkou

Pec pod Sněžkou (niem. "Petzer") – miasto w Czechach, w kraju hradeckim.
Według danych z 31 grudnia 2003 powierzchnia miasta wynosiła 5214 ha, a liczba jego mieszkańców 608 osób. Pod względem administracyjnym do Peca należy czeska część Śnieżki oraz Równi pod Śnieżką, łącznie ze schroniskiem Luční bouda.
Miejscowość posiada połączenia autobusowe z Trutnovem, Pragą, Malą Upą (nieliczne), a w sezonie letnim również z Harrachovem przez Vrchlabí. Od maja 2016 miejscowość posiada bezpośrednie połączenie z Karpaczem przez Kowary.
Pec powstał jako wyodrębniona część Velkej Upy (która jest dzisiaj częścią miasta). Dodatek „pod Sněžkou” Pec otrzymał dopiero po II wojnie światowej. Wcześniejsza nazwa brzmiała "Velká Úpa III".
Pec pod Sněžkou leży w środkowej części Karkonoszy, w dolinie Úpy i Zelenego potoku.
Na północ od centrum znajduje się dolna stacja kolejki linowej Pec – Śnieżka. W maju 2012 wyłączono z użytkowania jej górny odcinek (Růžová hora – Śnieżka), a 2 września 2012 po godzinie 19.00 odcinek dolny, po czym przystąpiono do rozbiórki jej infrastruktury. W miejscu dotychczasowego wyciągu krzesełkowego z 1949 powstała kolej kabinowa (kabiny dla 4 osób) o przepustowości 250 osób/h (a więc identycznej jak do tej pory), którą oddano do użytku w dwóch etapach: odcinek dolny – grudzień 2013, odcinek górny – 22 lutego 2014.
Demografia.
"Źródło: Czeski Urząd Statystyczny"

</doc>
<doc id="314576" url="https://pl.wikipedia.org/wiki?curid=314576" title=".bd">
.bd

.bd – krajowa domena internetowa najwyższego poziomu przypisana dla stron internetowych z Bangladeszu, działa od 1999 roku i jest administrowana przez Ministerstwo Poczty i Telekomunikacji Bangladeszu.

</doc>
<doc id="314578" url="https://pl.wikipedia.org/wiki?curid=314578" title="Krzysztof Miklas">
Krzysztof Miklas

Krzysztof Miklas (ur. 22 lutego 1948 w Kamionie nad Wisłą) – polski dziennikarz i komentator sportowy. 
Życiorys.
Ukończył I Liceum Ogólnokształcące w Łowiczu, Wydział Prawa i Administracji Uniwersytetu Warszawskiego (1972) i podyplomowe studium dziennikarstwa UW (1975).
W latach 1974–1978 był dziennikarzem w dziale sportowym „Trybuny Mazowieckiej”. następnie (1978–1988) w redakcji sportowej Polskiego Radia. Od 1988 do 1991 w redakcji sportowej TVP, później (1991–1993) kierownik działu sportowego w dzienniku „Nowy Świat”. Od 1994 ponownie w TVP, do 2007 szef programów sportowych i turystycznych TVP Polonia. W 1997 roku z jego inicjatywy wskrzeszone zostały Światowe Igrzyska Polonijne. Od września 2008 na dziennikarskiej emeryturze. 
W 1992 był w gronie osób, które założyły Katolickie Stowarzyszenie Sportowe. 
Komentował w Polskim Radiu i TVP jedenaście igrzysk olimpijskich (pięć letnich i sześć zimowych), począwszy od Seulu (1988) do Pekinu (2022). Miklas komentował następujące dyscypliny: biegi narciarskie, biathlon, skoki narciarskie oraz lekkoatletykę, pięciobój nowoczesny, podnoszenie ciężarów i tenis stołowy. Felietonista łowickiego tygodnika „Nowy Łowiczanin” i prasy polonijnej (m.in. od 2002 cotygodniowe komentarze w Radio 7 Toronto). Członek Komisji Etyki TVP III (2001–2002) i V (2005–2006) kadencji. Działacz Polskiego Komitetu Olimpijskiego (Komisja Polonijna) i Stowarzyszenia Wspólnota Polska (Komisja Sportu i Młodzieży). Za działalność na rzecz Polonii odznaczony przez prezydenta RP Aleksandra Kwaśniewskiego Złotym Krzyżem Zasługi (2001).
Okazjonalnie komentuje wydarzenia sportowe w Radiu Maryja i Telewizji Trwam. Podczas igrzysk w Soczi był ekspertem Polsatu Sport. W 2015 został stałym komentatorem wydarzeń sportowych Telewizji Republika, a podczas trwania igrzysk w Rio de Janeiro w 2016 współprowadzącym wraz z Pawłem Zarzecznym program "Olimpijski Bul Głowy" na antenie tej stacji.
W lutym 2018 powrócił do redakcji sportowej Telewizji Polskiej tworząc nowy cykl dokumentalny pt. "Biało-czerwoni. Historie niezwykłe. Gawęda Krzysztofa Miklasa." Cykl składał się z 10 odcinków emitowanych na antenie TVP Historia i TVP Polonia. W latach 2018-2021 był stałym ekspertem w dziedzinie skoków narciarskich w TVP1 i TVP Sport.
W 2005 bez powodzenia kandydował do Senatu jako kandydat niezależny, zdobywając 18 112 głosów. W 2018 kandydował natomiast z ramienia ruchu Kukiz’15 do Sejmiku Województwa Łódzkiego. Zdobył 6327 głosów i nie uzyskał mandatu.
Życie prywatne.
Ma dwie siostry: Barbarę i Zofię.

</doc>
<doc id="314579" url="https://pl.wikipedia.org/wiki?curid=314579" title="Pietwałd">
Pietwałd

Pietwałd (cz. "", niem. "Peterswald") – miasto w Czechach, w kraju morawsko-śląskim, w powiecie Karwina, w zachodniej części Śląska Cieszyńskiego.
Miejscowość znajduje się w Zagłębiu Ostrawsko-Karwińskim i ze wszystkich stron sąsiaduje z innymi miastami, na północy z Rychwałdem, na wschodzie z Orłową, na południu z Hawierzowem i Szonowem, na zachodzie z Ostrawą.
Demografia.
W 2001 roku największą narodową mniejszość stanowili Słowacy (4%), następnie Morawianie i Polacy (po 1,4%), Ślązacy (0,5%). Osoby wierzące stanowiły 30,3%, z czego katolicy 78,2%.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Petir(s)walde". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscowa parafia katolicka powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie pod nazwą "Petirswalde". Na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacowano na 150. Po okresie Reformacji nie została wznowiona.
W 1409 roku Pietrzwałd nadany został przez księcia cieszyńskiego Arnoštowi z Tworkowa, była to jego pierwsza posiadłość w księstwie cieszyńskim. Około 1790 roku wieś została zakupiona przez wpływową rodzinę Larisch-Mönnich. Znacznie do rozwoju Pietwałdu, ekonomicznie jak i demograficznie, przyczyniło się odkrycie złóż węgla kamiennego w okolicy. Pierwsze wydobycie na terenie Pietwałdu rozpoczęło się w 1833. W 1869 miejscowość liczyła 2503 mieszkańców, a liczba ta w następnych dekadach systematycznie rosła, m.in. dzięki znacznej imigracji Galicji.
Po zniesieniu poddaństwa miejscowość stanowiła gminę na Śląsku Austriackim, w powiecie sądowym Frysztat, najpierw w powiecie cieszyńskim, potem w samodzielnym powiecie politycznym Frysztat. Według austriackiego spisu ludności z 1900 w 454 budynkach w Pietwałdzie na obszarze 1261 hektarów mieszkało 5727 osób, co dawało gęstość zaludnienia równą 454,2 os./km². z tego 5384 (94%) mieszkańców było katolikami, 276 (4,8%) ewangelikami a 67 (1,2%) żydami, 3955 (69,1%) było polsko-, 1226 (21,4%) czesko-, 338 (5,9%) niemieckojęzycznymi a 80 (1,4%) posługiwało się jeszcze innym językiem. W roku 1910 Pietwałd miał 7352 mieszkańców, z czego 7292 było zameldowanych na stałe, 5303 (72,7%) było czesko-, 1355 (18,6%) polsko- a 628 (8,6%) niemieckojęzycznymi, zaś 6 osób posługiwało się jeszcze innym językiem, 6783 (92,3%) było katolikami, 502 (6,8%) |ewangelikami, 55 (0,7%) wyznawcami judaizmu, a 12 innej religii lub wyznania
Po I wojnie światowej doszło do wybuchu polsko-czechosłowackiego konfliktu granicznego. Według porozumienia lokalnych organów władzy Pietwałd został podporządkowany administracji czechosłowackiej. W 1930 liczył 10275 mieszkańców. 22 września 1935 roku Ferdinand Stibor uroczyście otworzył Świątynię Husa Czechosłowackiego Kościoła Husyckiego. W październiku 1938 miejscowość została zaanektowana przez Polskę, a podczas II wojny światowej przez nazistowskie Niemcy.
Po wojnie przywrócona Czechosłowacji. W 1955 roku, kiedy liczba mieszkańców Pietwałdu przekroczyła 10,000 został on podniesiony do rangi miasta. Od lat 60. XX wieku liczba mieszkańców zaczęła wyraźnie spadać. Część z nich przenosiła się do nowo budowanych osiedli z tzw. wielkiej płyty w Ostrawie i Orłowej.
Węgiel na terenie miasta zaprzestano wydobywać w marcu 1998 roku.
Sport.
Swoją siedzibę miał tu klub piłkarski Ostrawica Pietwałd.

</doc>
<doc id="314583" url="https://pl.wikipedia.org/wiki?curid=314583" title=".bf">
.bf

.bf – domena internetowa przypisana dla stron internetowych z Burkina Faso, działa od 1993 roku i jest administrowana przez Delegational Generale Informatique.

</doc>
<doc id="314586" url="https://pl.wikipedia.org/wiki?curid=314586" title="Písek">
Písek

Písek (niem. "Pisek") − miasto w Czechach, w kraju południowoczeskim, nad Otavą. Według danych z 31 grudnia 2003 powierzchnia miasta wynosiła 6 324 ha, a liczba jego mieszkańców 29 774 osób.
Miasto zostało założone w 1254 r. przez Przemysła Ottokara II, (choć jako osada istniało już przed końcem XII w.), i jest ważnym ośrodkiem kulturalnym, naukowym i turystycznym kraju południowoczeskiego.
W mieście znajduje się najstarszy kamienny most w Czechach, będący drugim najstarszym w Europie na północ od Alp. Został on wybudowany w XIII wieku.
Demografia.
"Źródło: Czeski Urząd Statystyczny"

</doc>
<doc id="314587" url="https://pl.wikipedia.org/wiki?curid=314587" title=".bh">
.bh

.bh to domena internetowa przypisana dla stron internetowych z Bahrajnu, działa od 1994 roku i jest administrowana przez BATELCO.

</doc>
<doc id="314590" url="https://pl.wikipedia.org/wiki?curid=314590" title="Chattanooga">
Chattanooga

Chattanooga – miasto w Stanach Zjednoczonych, w stanie Tennessee. Leży nad rzeką Tennessee, niedaleko granicy ze stanem Georgia. Według spisu w 2020 roku liczy 181,1 tys. mieszkańców i jest 4. co do wielkości miastem stanu Tennessee. Obszar metropolitalny Chattanooga obejmuje 567,4 tys. mieszkańców. 
Niegdyś uważane za „najbrudniejsze miasto w Ameryce” z powodu wielu zanieczyszczeń, w XXI wieku zyskało przydomek „malowniczego miasta” ("Scenic City") i zajęło 59. miejsce w rankingu najlepszych miejsc do życia w USA, według "US News &amp; World Report". Miasto znane jest z wielu atrakcji turystycznych, w tym Narodowego Parku Wojskowego Chickamauga i Chattanooga i "Tennessee Aquarium" z ponad 800 gatunków zwierząt.
Założone w 1816 pod nazwą Ross’s Landing, obecną nazwę uzyskało w 1838. Podczas wojny secesyjnej w okolicy miasta toczyły się zacięte walki. Obecnie najbardziej znane z jedynej w Stanach Zjednoczonych fabryki Volkswagena.
Demografia.
Według danych pięcioletnich z 2020 roku do największych grup obszaru metropolitalnego Chattanooga należą osoby pochodzenia angielskiego (14%), afroamerykańskiego lub afrykańskiego (13,2%), niemieckiego (11%), irlandzkiego (10,6%), „amerykańskiego” (10%), latynoskiego (4,7%) i szkockiego lub szkocko-irlandzkiego (4,1%). W głównym mieście blisko jedna trzecia mieszkańców to Afroamerykanie.
Historia.
Pierwszymi ludźmi zamieszkującymi tereny Chattanooga byli Indianie, którzy osiedlili się na tych terenach najprawdopodobniej już w epoce górnego paleolitu.
Nazwa "Chattanooga" wywodzi się z języka muskogejskiego, którym posługiwały się ludy muskogejskie zamieszkujące te tereny. W języku muskogejskim "cvto" (chatta) oznacza skałę, co najprawdopodobniej odnosi się do płaskowyżu Lookout Mountain, który wygląda jak ogromna, wysoka skała.
Oficjalnie miasto zostało założone w roku 1816 pod nazwą "Ross’s Landing" (od nazwy założyciela, którym był John Ross). Pierwszymi mieszkańcami miasta pod ówczesną nazwą byli Czirokezi, którzy zostali z tych terenów brutalnie wysiedleni w trakcie Szlaku Łez. W roku 1838, kiedy nastąpiło wysiedlenie, miasto zamieniło się w obóz wojskowo-emigracyjny.
W trakcie wojny secesyjnej, 23 listopada 1863 w okolicach miasta rozpoczęła się słynna bitwa pod Chattanoogą. Po wojnie w mieście nastąpił okres rozkwitu przemysłu ciężkiego i produkcyjnego, rozbudowano też kolej. W latach 30. XX wieku miasto było nazywane "Dynamo of Dixie", co w wolnym tłumaczeniu znaczy po prostu „Dynamo Dixie” (południowo-wschodnich stanów Stanach Zjednoczonych). W tym pięknym dla miasta okresie wzrosło jednak zanieczyszczenie powietrza związane z działalnością kamieniołomów na Lookout Mountain. W 1969 roku lokalny rząd ogłosił nawet, że poziom zanieczyszczenia powietrza w regionie jest najwyższy w całym kraju.
Po okresie rozkwitu nadszedł okres recesji. W latach 80. miasto zaczęło borykać się z problemami natury ekonomicznej i socjalnej. Lokalny rynek pracy przeżywał kryzys, gdyż dochodziło do masowych zwolnień. Na złą sytuację miasta wpłynęły też podupadająca infrastruktura miejska oraz podziały społeczne o podłożu rasowym.
W ostatnich latach przeznaczono wiele środków na restaurację miasta. Jako pierwszy odrestaurowany został most Walnut Street Bridge, który jest najstarszą budowlą tego typu w południowo-wschodnich Stanach Zjednoczonych. Został też sporządzony specjalny plan – „21st Century Waterfront Plan”, zakładający rozbudowę Chattanoogi za fundusze rzędu 120 milionów dolarów.
Gospodarka.
W mieście mają swoje siedziby takie firmy i korporacje jak Roadtec Inc., BlueCross BlueShield of Tennessee, CBL &amp; Associates, The Chattanooga Bakery, Chattem, Coker Tire, Coptix, Covenant Transport, Dixie Carpets &amp; Yarns, Rock/Creek, Double Cola, Gordon Biersch Brewery Restaurant Group, Krystal, FSGBank, Litespeed, Plantronics, Miller Industries, National Model Railroad Association, Olan Mills, Tennessee Valley Authority (TVA), Tricycle Inc., Unum, Miller &amp; Martin, Astec Industries, Propex, U.S. Xpress Enterprises, Komatsu America Corp – Chattanooga Manufacturing Operation. W mieście znajdują się także duże oddziały takich firm i korporacji jak Cigna, AT&amp;T i UBS, a także budynki produkcyjne DuPont, Rock-Tenn, Columbus Metals Co., Buzzi Unicem, Mueller Water Products, pierwsza światowa rozlewnia napojów Coca-Cola oraz kamieniołom należący do Vulcan Materials.
W Chattanoodze znajduje się też duża gałąź drobnego przemysłu detalicznego, w tym dwa duże centra handlowe: Hamilton Place Mall i Northgate Mall.
Sektor użyteczności publicznej.
Należące do miasta przedsiębiorstwo Electric Power Board dostarcza prąd do prawie całego miasta i otaczających go terenów, a także zaopatruje je w usługi telekomunikacyjno-internetowe. Bardzo dużą rolę w tym sektorze odgrywa też federalna korporacja Tennessee Valley Authority, będąca właścicielem wielu elektrowni i zajmująca się ich obsługą.
Dystrybucją gazu zajmuje się Chattanooga Gas Company, natomiast dystrybucją wody zajmuje się Tennessee-American Water Company.
Religia.
Do największych grup religijnych aglomeracji w 2020 roku należały:
Edukacja.
Szkolnictwo podstawowe i ponadpodstawowe.
Szkoły publiczne w mieście (podobnie jak w całym hrabstwie Hamilton) działają zgodnie i na podstawie Hamilton County School System.
W Chattanoodze poza szkołami publicznymi znajdują się też prestiżowe szkoły prywatne i parafialne, takie jak Baylor School, The McCallie School, Girls Preparatory School, Notre Dame High School.
Szkolnictwo wyższe.
Jedną z najbardziej prestiżowych uczelni w mieście jest University of Tennessee at Chattanooga, który jest częścią stanowego systemu uniwersyteckiego University of Tennessee system. Na terenie miasta znajdują się też:

</doc>
<doc id="314592" url="https://pl.wikipedia.org/wiki?curid=314592" title="Christo Stoickov">
Christo Stoickov



</doc>
<doc id="314594" url="https://pl.wikipedia.org/wiki?curid=314594" title="Mistrzostwa świata w judo">
Mistrzostwa świata w judo

Mistrzostwa świata w judo – mistrzostwa organizowane obecnie każdego roku, z wyjątkiem lat olimpijskich przez Międzynarodową Federację Judo. Pierwsze zawody odbyły się w 1956 roku w Tokio. Do 1986 roku mężczyźni i kobiety rywalizowali w oddzielnych mistrzostwach. W 1987 roku rozegrano pierwsze zawody obu płci. Natomiast w 2008 roku oddzielnie zorganizowano zawody kategorii otwartej.
Tabela medalowa.
Mężczyźni.
Stan po MŚ 2019.
Kobiety.
Stan po MŚ 2019.
Wszystkie.
Stan po MŚ 2019.

</doc>
<doc id="314598" url="https://pl.wikipedia.org/wiki?curid=314598" title="Planá">
Planá

Planá (niem. "Plan") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 6 255 ha, a liczba jego mieszkańców 5 450 osób.
Demografia.
"Źródło: Czeski Urząd Statystyczny"

</doc>
<doc id="314601" url="https://pl.wikipedia.org/wiki?curid=314601" title="Planá nad Lužnicí">
Planá nad Lužnicí

Planá nad Lužnicí − miasto w Czechach, w kraju południowoczeskim.
Według danych z 31 grudnia 2003 powierzchnia miasta wynosiła 2 142 ha. Liczba mieszkańców wynosi 4305 osób (2021).
Demografia.
"Źródło: Czeski Urząd Statystyczny"

</doc>
<doc id="314604" url="https://pl.wikipedia.org/wiki?curid=314604" title="Plánice">
Plánice

Plánice (niem. "Planitz") − miasto w Czechach, w powiecie Klatovy, kraju pilzneńskim. Leży ok. 40 km na południe od Pilzna.
Pierwsza pisemna wzmianka o miejscowości pochodzi z roku 1352. Według danych z 2.10.2006 powierzchnia miasta wynosiła 5.562 ha, a liczba jego mieszkańców − 1.690 osób.
Demografia.
"Źródło: Czeski Urząd Statystyczny"

</doc>
<doc id="314606" url="https://pl.wikipedia.org/wiki?curid=314606" title="Plasy">
Plasy

Plasy (niem. "Plaß") – miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 5714 ha, a liczba jego mieszkańców 2527 osób.
Demografia.
"Źródło: Czeski Urząd Statystyczny"
Zabytki.
Miejscowość znana z ogromnego klasztoru cystersów, założonego w 1144 r., a przebudowanego pomiędzy 1661 i 1739 pod kierunkiem J.B. Matheya, J.B. Santiniego oraz Kiliána Dientzenhofera. Dzięki temu stał się ważnym ośrodkiem sztuki baroku. Kiedy cesarz Józef II zniósł niemal wszystkie zakony w imperium Habsburgów – klasztor stał się siedzibą, później miejscem pochówku księcia Metternicha.

</doc>
<doc id="314608" url="https://pl.wikipedia.org/wiki?curid=314608" title="Kostuch">
Kostuch



</doc>
<doc id="314610" url="https://pl.wikipedia.org/wiki?curid=314610" title="Plesná">
Plesná

Plesná (niem. "Fleißen") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 1 926 ha, a liczba jego mieszkańców 2 072 osób.
Demografia.
"Źródło: Czeski Urząd Statystyczny"

</doc>
<doc id="314614" url="https://pl.wikipedia.org/wiki?curid=314614" title="Plumlov">
Plumlov

Plumlov – miasto w Czechach, w kraju ołomunieckim. Według danych z 31 grudnia 2003 powierzchnia miasta wynosiła 1 152 ha, a liczba jego mieszkańców 2 384 osób.
Najdawniejsze prawa miejskie otrzymał prawdopodobnie w 1348, ponownie w 2000 r.
Zamek i pałac Plumlov.
Pałac Plumlov został wybudowany w latach 1680 - 1688 przez księcia Jana Adama Ondřeja z Liechtensteinu w miejscu, gdzie poprzednio stał zamek i renesansowy pałac, z którego zachowały się jedynie pozostałości murów. Początkowo był planowany jako budowla czteroskrzydłowa, jednak zrealizowano tylko plany budowy jednego skrzydła, a i ono nie zostało ukończone. Wymiary budynku: wysokość: 42m, długość: 61m, szerokość: 16m.
Demografia.
"Źródło: Czeski Urząd Statystyczny"
Flaga i herb.
Flagę i herb miasta zaprojektował w 2000 r. czeski heraldyk Jiří Louda w oparciu o pieczęć miejską z 1602 r..

</doc>
<doc id="314619" url="https://pl.wikipedia.org/wiki?curid=314619" title="Skaleń">
Skaleń

Skalenie, szpat polny – najpospolitsze minerały w skorupie ziemskiej.
Skalenie są glinokrzemianami przestrzennymi potasu, sodu, wapnia, rzadziej baru. Zawierają izomorficzne domieszki litu, rubidu, cezu, strontu i żelaza.
Grupa skaleni obejmuje szereg minerałów o zróżnicowanym składzie chemicznym i różnej postaci kryształów. Tworzą one kryształy mieszane, w których wzajemnemu podstawieniu ulega jedna lub dwie pary jonów.
Podział skaleni.
Ze względu na skład chemiczny skalenie dzielą się na:
Występowanie.
Są obok kwarcu najważniejszymi minerałami skałotwórczymi większości skał magmowych (przeważnie jako składniki jasne, wyjątkowo tylko mają barwę ciemną), stanowią bowiem blisko 60% objętości ich składu mineralnego. Ważną rolę skałotwórczą odgrywają także w pospolitych skałach metamorficznych. Skalenie występują również w skałach osadowych, głównie jednak jako składnik allogeniczny. Są też ważnymi komponentami materiału glebowego. Można znaleźć je również w pegmatytach i żyłach hydrotermalnych.

</doc>
<doc id="314624" url="https://pl.wikipedia.org/wiki?curid=314624" title="Cranford">
Cranford

Cranford to:
Miejsca w Anglii:
Miejscowości w USA:
Gminy w USA:

</doc>
<doc id="314627" url="https://pl.wikipedia.org/wiki?curid=314627" title="Karabin Mk 12 SPR">
Karabin Mk 12 SPR

Mk 12 Special Purpose Rifle – amerykański samoczynno-samopowtarzalny karabin wyborowy, wersja karabinu szturmowego M16.
Historia.
Karabin Mk 12 powstał na zamówienie amerykańskich jednostek specjalnych, jako broń o większym zasięgu od karabinka M4, a jednocześnie krótsza od karabinów wyborowych kalibru 7,62 mm.
Początkowo planowano zamówienie wyłącznie górnych części komory zamkowej wyposażonych w szynę Picatinny w firmach Colt i Armalite i połączenie ich z dolnymi częściami komór zamkowych wycofanych z uzbrojenia karabinów M16A1. Po standaryzacji nowego karabinu przez US Navy pod nazwą Mark 12, rozpoczęto zakupy kompletnych karabinów w firmie Precision Riflex International (PRI).
Produkowane przez PRI karabiny były wyposażane w ciężką lufę przystosowaną do wystrzeliwania pocisków nowej amunicji 5,56 × 45 mm Mk 262. Nowa amunicja ma cięższe pociski i większą zdolność obalającą.
Karabiny Mk 12 były stosowane bojowo w czasie operacji w Afganistanie i Iraku.
Opis.
Mark 12 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (gazy prochowe są doprowadzane bezpośrednio na suwadło, karabin nie posiada klasycznego tłoka gazowego). Ryglowanie przez obrót zamka w lewo. Po wystrzeleniu ostatniego naboju zamek zatrzymuje się w tylnym położeniu. Zamek zwalniany przyciskiem z lewej strony gniazda magazynka. Po prawej stronie broni ręczny dosyłacz zamka. Rękojeść przeładowania w kształcie litery T. Mechanizm spustowy umożliwia strzelanie ogniem pojedynczym i seriami. Przełącznik rodzaju ognia połączony z bezpiecznikiem, po obu stronach broni. Zasilanie z dwurzędowych magazynków o pojemności 20 naboi (możliwość użycia magazynków 30 nabojowych). Otwarte przyrządy celownicze składają się z muszki (na składanej podstawie) i celownika przeziernikowego. Celownikiem zasadniczym jest mocowany na szynie Picatinny celownik optyczny. Mark 12 jest wyposażony w regulowany dwójnóg.

</doc>
<doc id="314629" url="https://pl.wikipedia.org/wiki?curid=314629" title="Poběžovice">
Poběžovice

Poběžovice (niem. "Ronsperg") − miasto w Czechach, w kraju pilzneńskim.
Demografia.
Według danych z 31 grudnia 2003 powierzchnia miasta wynosiła 3 018 ha, a liczba jego mieszkańców 1 707 osób.
"Źródło: Czeski Urząd Statystyczny"
Historia.
W rejonie miasta mieszkali myśliwi i zbieracze już w późnym okresie paleolitu. W rejonie Poběžovic udokumentowane są osady rolnicze z epoki brązu (długie chałupy z kominkami, pozostałości ceramiki, kurhany, itp.). W okolicy przebiegały szlaki handlowe (odnaleziono dwie srebrne monety celtyckie).
Na podstawie materiałów archeologicznych można przypuszczać, że osadnictwo wzgórza nad potokiem Pivoňka i w jego bezpośrednim sąsiedztwie, w miejscach, w których leżą Poběžovice, było zasiedlone co najmniej od XI wieku. W XIV wieku pojawiła się również pisana nazwa wsi Poběžovice. Najstarszym znanym posiadaczem miejscowości był Zdeněk z Poběžovic. "Villa Pobiezowicz", jest po raz pierwszy wymieniona jako taka w rejestrze podatkowym regionu pilzneńskiego z 1379. W XIV wieku w historii Poběžovic pojawia się również pierwszy Dobrohost. Jest to proboszcz Dobrohost z Mělnicy, który pod koniec życia mieszkał w Šitborzu, gdzie również zmarł w 1429.
Księgi ziemskie podają, że w 1419 właścicielem wsi Poběžovice był katolicki burgrabia Bohuslav z Horszowa. Uzyskał on od cesarza Zygmunta specjalne przywileje dla miasta, w tym prawa miejskie i przywilej cotygodniowego targu. Czasy wojen husyckich doprowadziły do ​​zubożenia miejscowości.
W 1459 miasto kupił szlachcic Dobrohost z Ronšperka, pochodzący z rodziny, która prawdopodobnie posiadała zamek Drštka koło Rokycan i zamek w Osvračínie. Dobrohost jako pierwszy zbudował zamek (1470), który nazwał Nový Ronšperk. Początkowo udawał, że popiera husytę, Jerzego z Podiebradów, ale już w 1467 został jednym z głównych przedstawicieli opozycji i członkiem Zelenohorskiej Unii Katolickiej. Dlatego w 1470 zamek został zajęty przez wojska utrakwistów. Doborohst uciekł do Bawarii, ale w 1506 wystawił akt potwierdzający prawa miejskie i ustanawiający herb miasta. W mieście wybudowano nowy kościół pod wezwaniem Wniebowzięcia Najświętszej Marii Panny, w którym do dziś spoczywają szczątki właścicieli zamku, w tym samego Dobrohosta.
Syn Dobrohosta i spadkobierca Ronšperka oraz Starego Herštejna, Zdeněk, trudnił się rabowaniem kupców, co wzbudziło niezadowolenie ludności i władz. Zamek Ronšperk został zajęty przez wojsko, a Starý Herštejn zdobyty i zniszczony. Zdeněkowi i większości jego świty udało się uciec, niemniej stracił swoje dziedzictwo. W latach 1510-1548 Ronšperk miał różnych właścicieli. Najpierw byli to bracia Zdenka, Volf Dobrohost (władający majątkiem Horšovský Týn) i Václav. Ale najważniejszym z posiadaczy był Albrecht z Gutštejna. W 1530 uzyskał dla miasta kolejny doroczny przywilej targowy. Podarował też miastu część gruntów i rowów oraz stawy. W 1537 miasto zostało sprzedane Bohuslavowi Rochecowi z Otova. Po nim właścicielami Ronšperka i niektórych okolicznych wsi zostali członkowie bogatej i wpływowej politycznie, luterańskiej rodziny Švamberków, którzy byli właścicielami majątku od 1546 do 1621 i w części są pochowani w miejscowym kościele. Rozszerzyli oni uprawnienia rady miejskiej i oddali miastu wszystkie bastiony miejskie i trzy bramy. Oprócz połowy barana do herbu miasta dodali łabędzia w czerwonej tarczy. Ostatni z rodu Švamberków w Ronšperku, Petr II brał udział w powstaniu wraz z żoną Anną Maksymilian z Oppensdorfu. Wspierał króla Fryderyka Palatyńskiego. Zmarł w 1621, a jego żonie i ośmiorgu dzieci skonfiskowano majątek Poběhovice.
W październiku 1620, prawie miesiąc przed bitwą na Białej Górze, zamek Ronšperk został zajęty przez katolickie wojska Don Marradasa. Majątek przejął potomek katolickiej rodziny mieszczańskiej z pobliskiego Horšovskiego Týnu, Severin Táhlo z Horšteinu. Miasto zubożyło, a w 1632 w większości spłonęło. W 1648 mieszkało tu 11 rolników, 6 chałupników i 23 ogrodników, z których większość oprócz uprawy ziemi utrzymywała się także z rzemiosł. Były też 24 opuszczone zagrody. Sytuacja mieszkańców poprawia się pod koniec XVII wieku. W 1682 majątek objęła Anna Feliciana i jej mąż, gubernator pilzneński, Matyáš Gottfried z Wunschwitz, ojciec jednego z najwybitniejszych czeskich genealogów, Bohumíra Daniela Wunschwitza. Barokowy wygląd uzyskał wówczas zamek Nový Ronšperk. Wystawiono pomnik św. Jana Nepomucena, stworzony przez rzeźbiarza barokowego, Jana Brokoffa. Odlew tego posągu jest elementem Mostu Karola w Pradze od 1683. Na zamku Ronšperk zamiast gotyckiej kaplicy zbudowano barokową. Anna Feliciana wybudowała też plebanię, szpital dla ubogich, a na cmentarzu kaplicę poświęconą św. Antoninowi Padewskiemu.
Podczas reform Marii Teresy i jej syna Józefa II, własność tutejszych dóbr wielokrotnie się zmieniała. Mieszkała tu liczna społeczność żydowska. Lokalna mykwa miała opinię miejsca wzmacniającego męskie siły. Rozwijało się rzemiosło, budowano drogi, powstawały nowe młyny oraz huty szkła. W Poběžovicach działała papiernia i manufaktury tekstylne. W 1778 zbudowano szkołę.
W 1805, kiedy w trakcie wojen napoleońskich w okolicach Poběžovic pojawiły się oddziały wojskowe, a tutejsze majątki kupiła Thun Hohensteinová. Hohensteinovie przyczynili się do ogólnego rozwoju miasta. Zbudowali park (1844), a także kupili dawną posiadłość augustianów (1843), których klasztor został zlikwidowany w 1787. W mieście wybudowano gmach sądu rejonowego, w którym znalazły się również cele więzienne.
W 1864 majątek Ronšperk zakupili František Coudenhove (1825-1893) i jego żona Marie (1840-1877), z domu Kalergi. Dzięki nim zaczęła powstawać biblioteka ronšperska. Ich syn, Heinrich był dyplomatą i filozofem. Przywiózł do zamku Nový Ronšperk swoją japońską żonę Mitsu Aoyamę (1874-1941, ochrzczoną jako Maria Tekla). W czasach Coudenhoven w Poběžovicach i wokół nich budowane były nowoczesne drogi. We wrześniu 1894 w zamku odbyła się wystawa ekonomiczna, którą odwiedziło tysiąc osób. W 1900 do miasta dotarła kolej. Od połowy XIX wieku w okolicach miasta rozwijało się wydobycie skaleni, przetwarzanych w młynach skaleniowych. W latach 1902-1903 wyremontowano budynki parafialne i założono nowy (obecny) cmentarz. W 1912 wzniesiono pocztę i kasę oszczędnościową. W 1903 wybudowano Dom Karola Boromeusza, który został zlikwidowany podczas II wojny światowej. Dom służył pielęgniarkom z zakonu, które zajmowały się edukacją dziewcząt. W 1910 rozwinięto połączenie kolejowe o linię Domažlice - Poběžovice - Tachov. W mieście funkcjonowały młyny skalenia, cegielnia, przedsiębiorstwo Erasmus Gebl (maszyny rolnicze i produkcja wyrobów cementowych). Działało też około 120 rzemieślników: szewców, krawców, restauratorów i innych, częściowo Żydów. W 1913 miasto osiągnęło najwyższą populację w historii : około 2100 mieszkańców.
Rozwój miasta przerwała I wojna światowa. Do miasta napływali uchodźcy z Galicji, głównie Żydzi i Włosi z Południowego Tyrolu. 51 mężczyzn poległo na różnych frontach (w 1922 wystawiono im pomnik).
Powstanie Czechosłowacji nie zostało dobrze przyjęte w mieście, które było zamieszkałe w większości przez Niemców. 6 grudnia 1918 z Horšovskiego Tynu przybył pociąg z setką czechosłowackich żołnierzy i członków Sokoła. Nie doszło do żadnych incydentów zbrojnych. W 1920 decyzją rządu czechosłowackiego zaczęto używać jednocześnie nazw Ronšperk i Poběžovice. Miasto przyłączono do powiatu Horšovský Týn, jednak do dziś jest siedzibą powiatu sądowego. W latach 20. XX wieku w zbudowano pierwszą sieć kanalizacyjną, betonowy most nad Pivoňką, przebudowano drogi, a w 1923 przeprowadzono elektryfikację. W 1924 wybudowano czeską szkołę, do której początkowo dojeżdżały dzieci z Postřekova. W 1936 wybudowano budynek szkolny, który służy do dziś. Pierwotnie miał być przeznaczony tylko dla chłopców.
Kryzys gospodarczy w latach 1929-1933 zaszkodził miejskiej gospodarce. W 1932 było w mieście około dwustu bezrobotnych. Zradykalizowało to miejscową ludność niemiecką. W 1938, po układzie monachijskim, zmieniono nazwę miejscowości na niemiecką, Ronsperg. Włączono ją w struktury III Rzeszy. Większość z prawie dwustu Czechów opuściło rodzinne strony, a Żydów wywieziono do niemieckich obozów. Proboszcza i jego dwie siostry także umieszczono w obozie koncentracyjnym. W końcu wojny przez miasto przeszedł marsz śmierci z Flössenburga, którego ofiary pozostały na okolicznych drogach. Pochowano je na miejscowym cmentarzu. 4 maja 1945 do miasta wjechały amerykańskie czołgi. Miasto poddało się bez walki.
W latach 1945-1946 wysiedlono ludność niemiecką. Hans Coudenhove Kalergi, jego córka Marie Elekta i siostra Olga, również musieli opuścić majątek. Zamek został splądrowany. Przybyła czeska administracja. Osiedlono tu przesiedleńców z innych regionów Czech, ze Słowacji i Wołynia. Po 1948 Poběžovice stały się jednym z ośrodków stacjonowania Straży Granicznej. Powstał tu jeden z pierwszych kołchozów. Bogate było życie społeczne i kulturalne. Zamek i inne zabytki, w tym park, zostały stopniowo zdewastowane.
Po upadku komunizmu, w 1998 Poběžovice odzyskały prawa miejskie wraz z herbem. Stopniowo rozpoczęto remont zamku i zrewitalizowano park.
Społeczność żydowska.
Pierwsze pisemne wzmianki o miejscowych Żydach pochodzą z końca XVI wieku. Większość z nich zamieszkiwała ulicę Masarykovą (dawniej Židovską), przy której znajdowała się synagoga oraz mykwa z 1814, zasilana ze źródła, które uważano za cudowne i pobudzające męską płodność. Rodzina Coudenhove-Kalergi przyczyniła się do odnowienia budynku synagogi i założenia biblioteki. W listopadzie 1938 synagoga została spalona przez miejscowych Niemców. W latach 1938-1945 lokalni Żydzi padli ofiarą Holokaustu. Odrestaurowany cmentarz żydowski (służący czasowo jako strzelnica i źródło materiałów budowlanych) jest pomnikiem ich historii. Najstarszy zachowany nagrobek pochodzi z 1634.
Nazwa.
Nazwa Poběžovice jest czeska. Świadczy o tym sufiks "-ice", który pojawia się w nazwach wielu miejscowości w całych Czechach. Ma on charakter dzierżawczy – ktoś coś posiada, ktoś czymś zarządza. Nazwa Ronšperk została nadana całkowicie nowo założonemu miastu i zamkowi dzięki panom, w których herbie znajduje się baran (niem. "Ramm"). Rammsberg w tłumaczeniu oznacza "Jelenia Góra". Nazwa Nový Ronšperk pojawia się w dokumentach z 1470 zamiast pierwotnej miejscowości, a później miasta Poběžovice, Rammsberg zmieniono na Ronšperk. Pochodzenie nazwy wsi i miasta Poběžovice można prawdopodobnie wywnioskować od imienia Pobieh lub Pobiez.
Zabytki.
Do najważniejszych zabytków miasta należą:

</doc>
<doc id="314632" url="https://pl.wikipedia.org/wiki?curid=314632" title="C. V. Devan Nair">
C. V. Devan Nair



</doc>
<doc id="314633" url="https://pl.wikipedia.org/wiki?curid=314633" title="Podivín">
Podivín

Podivín − miasto na Morawach, w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 1 775 ha, a liczba jego mieszkańców 2 872 osób.
Demografia.
"Źródło: Czeski Urząd Statystyczny"

</doc>
<doc id="314635" url="https://pl.wikipedia.org/wiki?curid=314635" title="Pohořelice">
Pohořelice

Pohořelice (niem. "Pohrlitz") – miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 4 302 ha, a liczba jego mieszkańców 4 409 osób.
Demografia.
"Źródło: Czeski Urząd Statystyczny"

</doc>
<doc id="314636" url="https://pl.wikipedia.org/wiki?curid=314636" title="Cranford (New Jersey)">
Cranford (New Jersey)

Cranford – miejscowość w hrabstwie Union w stanie New Jersey w USA. Według danych z 2010 roku Cranford zamieszkiwało ponad 22,5 tys. osób.
Geografia administracyjna.
Cranford graniczy z Garwood, Westfield, Kenilworth, Springfield Township, Roselle, Roselle Park, Linden i Clark

</doc>
<doc id="314638" url="https://pl.wikipedia.org/wiki?curid=314638" title="Police nad Metují">
Police nad Metují

Police nad Metují (niem. "Politz an der Mettau") − miasto w Czechach, w kraju hradeckim. Według danych z 31 grudnia 2003 powierzchnia miasta wynosiła 2440 ha, a liczba jego mieszkańców 4 316 osób.
Pierwsza wzmianka o miejscowości pochodzi z 1213r., kiedy król czeski Przemysł Ottokar I nadał teren miejscowości klasztorowi benedyktynów z Břevnova.
Nazwa.
Nazwa "Police" jest w języku czeskim rzeczownikiem rodzaju żeńskiego. Odmienia się według wzoru miękkiego: "Polici" w celowniku, bierniku, narzędniku i miejscowniku).
Demografia.
"Źródło: Czeski Urząd Statystyczny"

</doc>
<doc id="314640" url="https://pl.wikipedia.org/wiki?curid=314640" title="Polička">
Polička

Polička (niem. "Politschka") – miasto w Czechach, w kraju pardubickim. Według danych z 31 grudnia 2003 roku powierzchnia miasta wynosiła 3 311 ha, a liczba jego mieszkańców 9 129 osób.
W mieście działa regionalny browar - Pivovar Polička.
Demografia.
"Źródło: Czeski Urząd Statystyczny"

</doc>
<doc id="314641" url="https://pl.wikipedia.org/wiki?curid=314641" title="8 (liczba)">
8 (liczba)

Sama jest podstawą ósemkowego systemu liczbowego.
W systemie dziesiętnym warunek podzielności liczby przez 8 to, aby liczba złożona z trzech ostatnich cyfr była podzielna przez 8.
8 w kalendarzu.
8. dniem w roku jest 8 stycznia. Zobacz też co wydarzyło się w 8 roku n.e.
8. miesiącem w roku jest sierpień

</doc>
<doc id="314643" url="https://pl.wikipedia.org/wiki?curid=314643" title="Pączki">
Pączki



</doc>
<doc id="314644" url="https://pl.wikipedia.org/wiki?curid=314644" title="Tramwaje w Słupsku">
Tramwaje w Słupsku

Tramwaje w Słupsku – system tramwajowy działający w Słupsku w latach 1910–1959.
Lata 1910–1945.
Plany wybudowania w Słupsku sieci tramwajowej sięgają początków XX wieku. Projektowano wówczas sieć elektrycznych kolejek, łączących obiekty wojskowe w obecnej dzielnicy Westerplatte z dworcem kolejowym.
Budowę torowisk oraz zajezdni rozpoczęto w roku 1909, pierwsze linie uruchomiono natomiast w 1910. Inwestycja kosztowała miasto 350 000 ówczesnych marek. Za te pieniądze m.in. wzmocniono most Kowalski na rzece Słupi. Całość prac wykonały zakłady Siemens-Schuckert Werke, one zadbały także o wyposażenie pojazdów.
Początkowo działały dwie linie, oznaczone kolorami:
Obie linie łączyły się na Rynku (Markt) z torowiskiem prowadzącym do zajezdni przy ulicy Amtstraße (Kopernika) 18.
W 1913 dokonano znacznej rozbudowy torowisk – zbudowano nowe tory na Langestrasse (Mostnika), Schlawerstraße (Szczecińska) i Bütowerstraße (Poznańska), tor z koszar przedłużono w ulice Husarenstrasse (Mierosławskiego) i Walkmühlen Weg (później drogę przemianowano na Mackensenstrasse, Arciszewskiego), zbudowano drugi tor na Bahnhofstraße (Wojska Polskiego) oraz nowy tor wzdłuż Bismarckplatz (aleje Sienkiewicza). Dzięki rozbudowie torowiska było możliwe uruchomienie nowej linii – niebieskiej. W tym roku rozbudowano także zajezdnię. Rozbudowa w 1913 kosztowała prawie 600 000 marek.
Trudna sytuacja gospodarcza po I wojnie światowej doprowadziła do czasowego ograniczania, a nawet całkowitego zawieszenia (od grudnia 1922 do połowy 1924) przewozów tramwajowych.
W 1925 sieć tramwajowa składała się z trzech linii:
Nierentowna linia niebieska była w 1925 nadal zawieszona i nie została już nigdy uruchomiona, a ostatecznie zlikwidowana w 1929.
W tym okresie sieć tramwajowa była najdłuższa, łączna długość torów wyniosła około 10 km. Tramwaje kursowały co siedem i pół minuty na każdej linii. Do II wojny światowej sieć tramwajowa nie rozwijała się już radykalnie, choć była modernizowana, a niektóre linie nieznacznie wydłużono.
Tabor przedwojenny pochodził z zakładów Waggonfabrik Gottfied Lindner A.G. w Halle-Ammendorf.
Lata 1945–1959.
Po zajęciu miasta przez Armię Czerwoną przywrócono częściowo ruch tramwajowy. W pierwszych latach powojennych uruchomiono dwie linie, zlikwidowano oznaczenia kolorystyczne i wprowadzono numerację.
Zakupiono również w Chorzowie sześć nowych wozów Konstal 2N2.
Nierentowność linii oraz problemy jakie stwarzały tramwaje na wąskich uliczkach, doprowadziły do zamknięcia komunikacji tramwajowej 16 marca 1959. Wagony 2N2 przekazano do Bydgoszczy, czterookienne Lindnery po wyremontowaniu przez pracowników warsztatów rozdysponowano do kilku miast np. 3 sztuki do Osztyna, minimum jeden do Grudziądza oraz jeden lub dwa do Elbląga, natomiast pozostałe poniemieckie Lindery zostały zlikwidowane (żadne miasto nie chciało przyjąć tak wyeksploatowanych wozów).
Pamiątką po słupskich tramwajach jest odrestaurowany wagon przy ulicy Nowobramskiej, w którym mieści się sezonowy punkt informacji turystycznej. Zbudowany został na bazie powojennego tramwaju otrzymanego z Elbląga, upodobniony nieco do tramwaju przedwojennego, choć wzorowany jest raczej na wagonach warszawskiej firmy Lilpop, Rau i Loewenstein, a nie przedwojennych tramwajach firmy Lindner. Postawiony został w kwietniu 2004 na ulicy, którą niegdyś kursowały tramwaje. W 2013 roku dokonano gruntownego remontu.
Zachowało się ponadto kilkanaście słupów trakcyjnych na ulicy Arciszewskiego i Kaszubskiej oraz ponad dwadzieścia zaczepów do lin nośnych trakcji (znajdujących się na murach domów, bram i kościołów), które jednak podczas remontów elewacji budowli są systematycznie likwidowane.

</doc>
<doc id="314645" url="https://pl.wikipedia.org/wiki?curid=314645" title="Prachatice">
Prachatice

Prachatice (niem. "Prachatitz") – miasto w Czechach, w kraju południowoczeskim. Według danych z 31 grudnia 2001 powierzchnia miasta wynosiła 3 890 ha, a liczba jego mieszkańców ok. 12 tys. osób.
Gospodarka.
W mieście rozwinął się przemysł spożywczy, drzewny, maszynowy oraz metalowy.
Demografia.
"Źródło: Czeski Urząd Statystyczny"

</doc>
<doc id="314647" url="https://pl.wikipedia.org/wiki?curid=314647" title="Odds &amp; Ends">
Odds &amp; Ends

Odds &amp; Ends – album demo brytyjskiej piosenkarki Dido, wydany w październiku 1995. 
Utwory na album zostały stworzone, gdy Dido związana była z wytwórnią płytową Nettwerk, która wydała album w 1995 roku jako album promujący, aby Dido mogła przepisać się do większej wytwórni płytowej. Cały materiał na album nagrany został w latach 1993–1995. Dido spotkała się z wytwórnią Arista Records, którzy byli pod wrażeniem jej współpracy i pisaniem piosenek dla brytyjskiej grupy Faithless. Arista Records podpisała kontrakt z Dido w Stanach Zjednoczonych, w końcu tworząc kontrakt z wytwórnią jej brata Rollo Armstronga, Cheeky Records, pozwalając jej tym samym na wydawanie albumów na całym świecie.

</doc>
<doc id="314649" url="https://pl.wikipedia.org/wiki?curid=314649" title="Přelouč">
Přelouč

Přelouč (niem. "Pschelautsch") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 3 046 ha, a liczba jego mieszkańców 8 586 osób.
Demografia.
"Źródło: Czeski Urząd Statystyczny"

</doc>
<doc id="314650" url="https://pl.wikipedia.org/wiki?curid=314650" title="Przerów">
Przerów

Przerów (, ) – miasto w Czechach, na Morawach, w kraju ołomunieckim. Według danych z 30 czerwca 2012 powierzchnia miasta wynosiła 5849 ha, a liczba jego mieszkańców 44 789 osób.
Dzielnice miasta: Předmostí, Lověšice, Kozlovice, Dluhonice, Újezdec, Čekyně, Henčlov, Lýsky, Popovice, Vinary, Žeravice i Penčice. Miasto jest jednym z ważniejszych węzłów kolejowych w Czechach.
W mieście znajduje się stacja kolejowa Przerów.
Gospodarka.
W mieście rozwinął się przemysł optyczny, chemiczny, maszynowy, metalowy, skórzany oraz materiałów budowlanych.
Demografia.
"Źródło: Czeski Urząd Statystyczny"

</doc>
<doc id="314652" url="https://pl.wikipedia.org/wiki?curid=314652" title="Přeštice">
Přeštice

Přeštice (niem. "Pschestitz") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 2 539 ha, a liczba jego mieszkańców 6 353 osób.
Demografia.
"Źródło: Czeski Urząd Statystyczny"

</doc>
<doc id="314654" url="https://pl.wikipedia.org/wiki?curid=314654" title="Wola Baranowska">
Wola Baranowska

Wola Baranowska (do 1928 "Wola Gołego") – wieś w Polsce położona w północno-zachodniej części województwa podkarpackiego, w powiecie tarnobrzeskim, w gminie Baranów Sandomierski.
W latach 1975–1998 miejscowość administracyjnie należała do województwa tarnobrzeskiego.
Opis.
Wieś leży na skrzyżowaniu drogi wojewódzkiej nr 872 Łoniów – Baranów Sandomierski – Majdan Królewski i drogi powiatowej Tarnowska Wola – Padew Narodowa. Pod względem fizycznogeograficznym według Jerzego Kondrackiego obszar wsi położony jest w mezoregionie Równiny Tarnobrzeskiej wchodzącej w skład Kotliny Sandomierskiej, będącej największym makroregionem północnego Podkarpacia.
Znajduje się tu stacja kolejowa położona na szerokotorowej linii linii kolejowej nr 65 (LHS).
Historia.
Pierwszą wzmiankę o Woli Gołego znajdujemy w aktach baranowskich, które to mówią: "W połowie XVI wieku przeszły dobra baranowskie tj. miasteczko Baranów z wsiami: Wójków, Suchorzów, Gołego Wola, Przewóz w posiadanie Stanisława Tarnowskiego." Przez cały czas istnienia wsi jej losy związane były w większym lub mniejszym stopniu z Baranowem, a ściślej mówiąc z rodzinami dziedziców baranowskich i z losami parafii baranowskiej, ponieważ aż do 1924 r. Wola Gołego należała do parafii w Baranowie. Jeśli chodzi o nazwę wsi "Wola Gołego" toczyły się spory i do końca nie zostało to wyjaśnione. Jedni twierdzą, że nazwa ta pochodzi od niejakiego właściciela "Goła", inni zaś, że od pustych pól, których nie uprawiano z tego powodu, że przez bardzo długi czas w ciągu roku na polach stała woda. Wydaje się jednak, że ta druga teza jest bardziej prawdopodobna. Ponadto istnieje jeszcze inny zapis, nie podający nazw "Wola Gołego", lecz "Wolica". Sądzi się, że obie te nazwy występowały jednocześnie. Nazwa "Wola Gołego" wywoływała różne nastroje, dlatego też w 1928 r. Rada Gminna zwróciła się do Ministra Spraw Wewnętrznych z prośbą, aby nazwę wsi zmieniono na "Wola Baranowska" – Ministerstwo tę propozycję przyjęło i od tamtego czasu miejscowość zwie się "Baranowska".
W 1854 r. powstała Jednoklasowa Szkoła Ludowa, której fundatorem był Karol Hrabia Krasicki. W czasach austriackich życie toczyło się sennie i monotonnie, niejakim urozmaiceniem były lata nędzy i klęsk żywiołowych. Czasy te to także okres wkraczania techniki w życie mieszkańców – w 1889 r. powstała kolej łącząca Dębicę z Rozwadowem przechodząca w pobliżu wsi. W 1910 i 1919 r. przeprowadzono prace melioracyjne.
W 1900 r. odbył się spis powszechny – we wsi żyło wówczas 1035 mieszkańców. W 1914 r. wybuchła I wojna światowa. Tego roku, 11 sierpnia, powołano pod broń wszystkich mężczyzn ze wsi. Po wycofaniu się wojsk austriackich, 18 września do wsi wkroczyły oddziały armii rosyjskiej. Podczas działań wojennych wieś została w znacznym stopniu zniszczona.
Następne wydarzenia historyczne, jakie zaszły w miejscowości, związane były z erygowaniem parafii rzymskokatolickiej. 15 sierpnia 1924 r. odbyła się pierwsza Msza Święta z nadaniem aktu erekcyjnego. Pierwszym proboszczem parafii był ksiądz Józef Masztalerz. Pierwotnie kościół znajdował się w budynku przerobionym z karczmy. W 1925 r. rozpoczęto budowę nowego trójnawowego kościoła w stylu romańsko-barokowym. Ukończono ją w 1932 r., a konsekrowano 27 listopada.
W 1939 r. podczas kampanii wrześniowej przez tutejszą okolicę przepłynęła fala uciekinierów z zachodu. Ludność wiejska dotkliwie odczuwała silną władzę niemiecką – dręczona była m.in. obowiązkowymi dostawami na rzecz III Rzeszy. W czasie wojny zginęło wielu mieszkańców wsi.
Pierwsze czołgi radzieckie wkroczyły do wsi 4 sierpnia 1944 r. o godz. 14.30. Niemcy jednak nie ustępowali. Po wycofaniu się z okolicznych wsi umocnili się na linii wsi – Dymitrów Mały, Padew Narodowa, Babule. Wojska radzieckie okopały się na linii wsi – Baranów Sandomierski, Wola Baranowska, Knapy. Rozpoczęła się regularna bitwa, przebiegająca 4 i 5 sierpnia. Po zakończeniu tej operacji wojska radzieckie przeprawiły się na drugą stronę Wisły, tworząc Przyczółek Baranowsko-Sandomierski, stąd zimą 1944/1945 r. ruszyła wielka ofensywa, która zakończyła się zdobyciem Berlina.
Po wojnie odbudowano zniszczone budynki, wybudowano asfaltową drogę łączącą wieś z Baranowem Sandomierskim, a dalej z Tarnobrzegiem. W 1957 r. zelektryfikowano miejscowość, tego też roku powstał Komitet Budowy Szkoły. Przy wysiłku całego miejscowego społeczeństwa wzniesiono szkołę – Pomnik Tysiąclecia Państwa Polskiego. Budynek szkoły oddano do użytku sześć lat później w 1963 r.
Parafia.
Samodzielna parafia powstała w 1924 r. Wtedy to biskup Leon Wałęga wydzielił Parafię Najświętszego Serca Pana Jezusa w Woli Baranowskiej z parafii baranowskiej. W centrum wsi znajduje się murowany, trójnawowy kościół pw. Najświętszego Serca Pana Jezusa. Do świątyni dostawiono węższe prezbiterium oraz dwie przybudówki zakrystyjne. Od frontu wznosi się wysoka czworoboczna wieża, zwieńczona herbem. Wnętrze zostało sklepione, a sklepienia oparto na sześciu filarach. Całość nakrywa dach siodłowy. Wyposażenie wnętrza pochodzi częściowo z okresu przedwojennego, częściowo z lat 50. XX w. W wieży mieszczą się dwa dzwony. Kościół został wzniesiony w latach 1927–1932, w miejscu starego, drewnianego, który spłonął w 1926 r. W czasie działań wojennych został dość poważnie uszkodzony – stąd też w latach 1950–1951 przeprowadzono generalny remont budowli. Ponowna konsekracja miała miejsce 4 maja 1958 r. Tuż przy kościele wzniesiono w 1925 r. parterową plebanię w kształcie dworku z gankami i portykami.

</doc>
<doc id="314656" url="https://pl.wikipedia.org/wiki?curid=314656" title="Příbor">
Příbor

Příbor () – miasto w Czechach, na Morawach, w powiecie Nowy Jiczyn, w kraju morawsko-śląskim, nad rzeką Lubiną, prawym dopływem Odry.
Według danych z 31 grudnia 2003 powierzchnia miasta wynosiła 2214 ha, a liczba jego mieszkańców 8789 osób.
Historia.
Tereny, na których leży Příbor zasiedlone były już w epoce brązu. Miejscowość wzmiankowano po raz pierwszy w dokumencie morawskiego margrabiego i przyszłego króla czeskiego Przemysła Ottokara II, wystawionym w Wiedniu 12 grudnia 1251, który potwierdził darowiznę Franka de Hugeswage (syna i następcy Arnolda z Hückeswagen) dla nowo założonego klasztoru w Příborze, w tym m.in. istniejący już miejscowy kościół. Dokument ten świadczył o wzmożonej aktywności kolonizacyjnej Franka, być może w związku z wyludnieniem po najazdach mongolskich. Zaprosił on w tym celu mnichów cysterskich z Velehradu. Zamiary te nie zostały jednak urzeczywistnione, znaczenie Franka de Hugeswage w północno-wschodnich Morawach w latach 50. XIII wieku upadło (utracił m.in. okolice przyszłego Nowego Jiczyna).. Příbor stanowi najstarszy ośrodek miejski w regionie i długo był najważniejszym centrum targowym dla okolicy, dużo większej niż dzisiaj, choć dopiero w 1292 wzmiankowana została jako miasteczko, a dwa lata później jako miasto, tym niemniej jest to najstarsze miasto powiatu nowojiczyńskiego. Od 1307 roku należało ono do biskupów i arcybiskupów ołomunieckich, jako część tzw. państwa hukwaldzkiego. Miasto zawdzięczało swój rozwój położeniu na skrzyżowaniu kilku szlaków handlowych prowadzących przez północne Morawy, w tym szlaku solnego z Wieliczki. 
Od połowy XVI wieku miejscowy cech sukienników intensywnie handlował z Polską, a jego wyroby eksportowane było m.in. do Krakowa, Poznania i Lwowa. Pod koniec XVI wieku późniejszy święty katolicki, rodem ze śląskiego Skoczowa, Jan Sarkander, przeżył tu kilka lat swego dzieciństwa. Po I rozbiorze Polski przebudowano drogę do nowej prowincji, Galicji (zobacz trakt środkowogalicyjski), co przyczyniło się do rozwoju położonego na drodze z Wiednia Příboru. Pod koniec XVIII wieku założono m.in. sąsiednie wsie Hajóv i Prchalov, dzisiaj położone w granicach miasta. W 1793 urodził się tu Gregor Wolny, morawski historyk.
W 1835 miasto liczyło 4760 mieszkańców, co czyniło je największą miejscowością państwa hukwaldzkiego (w tym czasie np. Morawska Ostrawa liczyła jedynie 1712 mieszkańców). Większość mieszkańców stanowili wówczas Morawianie (Czesi), niewielką mniejszość stanowili etniczni Niemcy i Żydzi. Do tych ostatnich należał Sigmund Freud. W domu, w którym się urodził w 1856 i przez kilka lat mieszkał, urządzone jest obecnie interaktywne muzeum. Podobne do Freuda losy miał urodzony w 1862 Bertold Bretholz. W 1875 otworzono czeskie seminarium nauczycielskie, a miasto stało się ośrodkiem czeskiego ruchu narodowego.
Według austriackiego spisu ludności z 1900 r. w Příbor liczył 5007 mieszkańców, z czego 4876 było katolikami, 26 ewangelikami a 104 wyznawcami judaizmu, 4594 było czesko- a 331 niemieckojęzycznymi.
W 1918 miejscowi ochotnicy zajmowali pobliskie niemieckojęzyczne miasta (Nowy Jiczyn, Fulnek, Odry, Bílovec, Opawa). Pomimo tego, że miasto było w zdecydowanej większości zamieszkałe przez Czechów, w 1938 włączono je do rejencji opawskiej Okręgu Rzeszy Kraj Sudetów.
Turystyka.
Trasy rowerowe.
Przez Příbor i okolice prowadzą trzy oznakowane trasy rowerowe ("Cyklotrasy")
Příborská freudovka.
Firma Farnese produkuje na podstawie starych receptur likier ziołowy "Příborská freudovka". Likier – uznany za beskidzki produkt regionalny, rozprowadzany jest w kilku punktach miasta.
Demografia.
"Źródło: Czeski Urząd Statystyczny"

</doc>
<doc id="314658" url="https://pl.wikipedia.org/wiki?curid=314658" title="Antoni Auleitner">
Antoni Auleitner

Antoni Walery Izydor Auleitner (ur. 13 grudnia 1801 w Siedlcach, zm. 7 września 1898 w Warszawie) – polski leśnik, popularyzator wiedzy leśnej.
Życiorys.
Był synem Antoniego i Marianny z Białostockich. Uczęszczał do szkoły wydziałowej pijarów w Łukowie, następnie studiował na Uniwersytecie Warszawskim i w Szkole Szczegółowej Leśnictwa przy uniwersytecie. Od grudnia 1821 pracował w administracji lasów rządowych Królestwa Polskiego, początkowo jako praktykant w kancelarii nadleśniczego naczelnego, następnie adiunkt przy urządzaniu lasów. W latach 1832–1835 pozostawał poza służbą rządową, być może odsunięty za udział w powstaniu listopadowym lub udzielanie pomocy powstańcom. Po przywróceniu do pracy był m.in. nadleśniczym w leśnictwie we Włocławku (do 1841, kiedy został „karnie oddalony”), nadleśniczym w leśnictwie w Warszawie (1853–1858), asesorem przy rządzie gubernialnym radomskim i asesorem przy rządzie gubernialnym warszawskim. Przeszedł na emeryturę w styczniu 1867. Grób A. Auleitnera znajduje się na Powązkach, zdjęcie zamieszczono przy nazwisku Julian Jan Auleytner, jego prawnuka.
W przerwach w pracy w lasach rządowych pracował w leśnictwie prywatnym (także po przejściu na emeryturę). Porównując zarządzanie rządowe i prywatne wystosował w 1862 krytyczny memoriał, wskazując na gorszy poziom gospodarki leśnej i konieczność reform leśnictwa rządowego. Opublikował szereg prac dotyczących leśnictwa, m.in. podręcznik "Gospodarstwo leśne, czyli proste zasady hodowania, urządzania i ochrony lasów oraz korzystnego z nich użytkowania ze szczególną uwagą na lasy prywatne dla użytku właścicieli ziemiańskich, rządców dóbr i leśniczych praktycznie wyłożone" (1845). Publikacja ta była efektem doświadczeń zawodowych autora, wykorzystywała także obcą literaturę fachową, głównie niemiecką, dzięki czemu stanowiła czołową pozycję w polskiej literaturze o leśnictwie; w 1853 ukazało się drugie wydanie. Ponadto Auleitner ogłosił m.in. "Przewodnik leśny, czyli zbiór treściwy najważniejszych działań gospodarczych ze stosownym podziałem przedmiotów oraz wskazaniem właściwego czasu, w jakim dla utrzymania w dobrym stanie lasów wykorzystane być mają (...), ułożony dla użytku rządców dóbr, nadleśnych i leśniczych" (1850). Publikował także artykuły na łamach „Korespondenta Rolniczego, Handlowego i Przemysłowego” (dodatku do „Gazety Codziennej”), „Gazety Rolniczej”, „Przeglądu Leśniczego”, „Tygodnika Rolniczego”, „Sylwana”, „Roczników Gospodarstwa Krajowego”. Członek korespondent Galicyjskiego Towarzystwa Gospodarskiego (1851–1898).
Publikacje.
Ponadto dla "Encyklopedii rolnictwa i wiadomości związek z nim mających" opracował zagadnienia ochrony i urządzania lasów, w poznańskim „Przeglądzie Leśniczym” opublikował zarys historii lasów rządowych w Królestwie Polskim (1876). Zmarł w Warszawie w wieku 97 lat; tradycje rodzinne kontynuował syn Wacław, również leśnik.

</doc>
<doc id="314659" url="https://pl.wikipedia.org/wiki?curid=314659" title="Lowanium">
Lowanium



</doc>
<doc id="314660" url="https://pl.wikipedia.org/wiki?curid=314660" title="Přimda">
Přimda

Přimda (niem. "Pfraumberg") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 5 065 ha, a liczba jego mieszkańców 1 364 osób.
Demografia.
"Źródło: Czeski Urząd Statystyczny"

</doc>
<doc id="314665" url="https://pl.wikipedia.org/wiki?curid=314665" title="Prościejów">
Prościejów

Prościejów (, wym. ; ) – miasto w Czechach, na Morawach, w kraju ołomunieckim.
Położone jest w zachodniej części historycznej krainy Haná, w obrębie zapadliska Obniżenie Górnomorawskie, na wschód od Wyżyny Drahańskiej i na południowy wschód od Wyżyny Zabrzeskiej. Leży ok. 225 m n.p.m. Przez miasto przepływają rzeki Hloučela i Romže.
Według danych z 31 grudnia 2003 powierzchnia miasta wynosiła 46,58 km², a liczba jego mieszkańców – 47 374 osób.
Demografia.
"Źródło: Czeski Urząd Statystyczny"
Historia.
Pierwsza wzmianka o miejscowości pochodzi z 1141 roku. W połowie XIII w. była już znaną wsią targową. W tym czasie sprowadzono osadników z Niemiec, którzy w rejonie dzisiejszego placu T.G. Masaryka założyli nową osadę. W 1390 miasto otrzymało od Panów z Kravař przywilej corocznego targu. W czasie wojen husyckich obie strony dokonały w mieście spustoszeń, a w 1431 strawił je pożar. Po 1490 roku przez ponad 100 lat miastem władali Pernsteinowie. W 1495 zaczęto budować kamienne mury miejskie z czterema bramami oraz basztami. W latach 1521–1538 wystawiono renesansowy ratusz. Pod koniec XVI w. miasto stało się własnością Liechtensteinów, co pociągnęło za sobą jego stagnację. Tutaj w 1527 roku, w drukarni Kašpara Aorga, wydrukowano pierwszą książkę na Morawach. W czasie wojny trzydziestoletniej doszło do spustoszenia miasta. W 1697 wybuchł pożar, którego ofiarą padł ratusz, kościół i szkoła. Później zaczęła się barokowa przebudowa miasta. Około połowy XVII w. nastąpił rozwój przemysłu spożywczego, tekstylnego i odzieżowego, głównie dzięki miejscowym Żydom. W latach 60. XIX w. kolej połączyła miasto z Brnem i Ołomuńcem. Na przełomie XIX i XX w. powstało wiele budowli w stylu historyzmu i secesji. W latach 20., a zwłaszcza 30. XX w. dominującym stylem stał się funkcjonalizm.
Zabytki.
Do dziś zachowały się:
Znane osoby związane z miastem.
W mieście urodzili się:

</doc>
<doc id="314668" url="https://pl.wikipedia.org/wiki?curid=314668" title="InuYasha (postać)">
InuYasha (postać)

 ("Inu" pies + "Yasha" demon) tytułowy bohater mangi i serii anime "InuYasha" stworzonej przez Rumiko Takahashi.
InuYasha jest pół-demonem, synem potężnego psiego demona Inu no Taishō i pięknej księżniczki Izayoi. Osierocony w młodym wieku i pogardzany zarówno przez ludzi jak i demony InuYasha miał smutne dzieciństwo. Przed spotkaniem z Kikyo bardzo trudno było mu komuś zaufać, nie wspominając o znalezieniu kogoś, kto by go zaakceptował.
InuYasha zainteresował się Kikyo, ponieważ była strażniczką "Klejnotu Czterech Dusz", który umożliwiłby mu stanie się pełnym demonem. Początkowo usiłuje jej go odebrać, jednak po pewnym czasie między nimi rozwija się uczucie. Kikyo przekonuje InuYashę, aby użył klejnotu w zupełnie innym celu - do stania się człowiekiem. Wtedy pojawia się Naraku (na początku człowiek - Onigumo, który oddał swoją duszę demonom), który podszywając się pod oboje bohaterów skłóca ich ze sobą. W rezultacie InuYasha atakuje wioskę, gdzie znajduje się klejnot. Kikyo udaremnia próbę kradzieży przybijając InuYashę strzałą "Fuin no Ya" do drzewa czasu "Goshinboku" i usypiając go na wieki. 
50 lat później InuYasha zostaje uwolniony przez Kagome Higurashi (reinkarnację Kikyo), która nieświadomie nosi w sobie Klejnot Czterech Dusz.
Z początku InuYasha jest oschły i złośliwy dla Kagome, później jednak zachowuje się lepiej i stopniowo zakochuje się w niej z wzajemnością. InuYasha nie do końca jest demonem i podświadomie może przeistaczać się w demona. Ma on wtedy czerwone oczy i pręgi na twarzy tego samego koloru. Zmienia się tylko wtedy gdy nie dzierży swojego miecza Tessaigi. Zazwyczaj wraca do normalnej postaci po "siad" Kagome. Raz na miesiąc, w nocy podczas nowiu księżyca InuYasha zamienia się w człowieka. Ma on wtedy czarne włosy i ciemne oczy. InuYasha posiada Tessaigę - miecz stworzony na życzenie jego ojca, by chronił Inuyashę. Miecza tego pożąda Sesshomaru, który jednak nie może go dobyć, ponieważ gardzi ludźmi, a Tessaiga była stworzona po to by ich bronić. Tessaiga powstrzymuje również jego naturę "youkai"(demona). Kiedy InuYasha odrzuci Tessaigę, zamieni się w demona pełnej krwi, który czerpie radość z zabijania.

</doc>
<doc id="314669" url="https://pl.wikipedia.org/wiki?curid=314669" title="Protivín">
Protivín

Protivín (niem. "Protiwin") − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 6 139 ha, a liczba jego mieszkańców 5 065 osób.
W mieście działa browar Platan, którego początki sięgają XVI wieku.
Demografia.
"Źródło: Czeski Urząd Statystyczny"

</doc>
<doc id="314673" url="https://pl.wikipedia.org/wiki?curid=314673" title="Granatnik XM25 ABW">
Granatnik XM25 ABW

XM25 Air Burst Weapon (ABW) – amerykański granatnik samopowtarzalny kalibru 25 mm, umożliwiający zaprogramowanie odległości w jakiej wybuchnie granat. Laserowy dalmierz mierzy odległość, w jakiej znajduje się cel, a żołnierz wprowadza korektę od 3 metrów przed celem do 3 metrów za nim. Możliwe jest więc precyzyjne rażenie przeciwnika ukrytego za przeszkodą terenową
W 2004 roku postanowiono podzielić program XM29 OICW na dwa programy: karabinu szturmowego XM8 i granatnika XM25. Nowy granatnik miał być bronią samopowtarzalną. Ze względu na niską skuteczność granatów 20 mm zastosowanych w XM29, zdecydowano o zwiększeniu kalibru do 25 mm. nowy granatnik miał być wyposażony w elektroniczny celownik połączony z systemem kierowania ogniem.
Jednocześnie rozpoczęto prace nad rodziną granatów 25 mm. Opracowane zostały granaty:
Sześć prototypów nowej broni zostało dostarczonych US Army 27 kwietnia 2005 roku. Miały być one wykorzystane do testów w warunkach polowych. Rozpoczęto też prace nad bronią kombinowaną będącą połączeniem granatnika XM25 z pistoletem maszynowym klasy PDW. Broń ta jest rozwijana w ramach programu Future Combat Systems.

</doc>
<doc id="314679" url="https://pl.wikipedia.org/wiki?curid=314679" title="Radnice">
Radnice

Radnice (niem. "Radnitz") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 1 064 ha, a liczba jego mieszkańców 1 749 osób.
Demografia.
"Źródło: Czeski Urząd Statystyczny"

</doc>
<doc id="314680" url="https://pl.wikipedia.org/wiki?curid=314680" title="Rájec-Jestřebí">
Rájec-Jestřebí

Rájec-Jestřebí − miasto w Czechach, w kraju południowomorawskim. Utworzone w 1960 przez połączenie miejscowości Rájec nad Svitavou i Jestřebí.
Według danych z 31 grudnia 2003 powierzchnia miasta wynosiła 1 566 ha, a liczba jego mieszkańców 3 619 osób.
Demografia.
"Źródło: Czeski Urząd Statystyczny"
Komunikacja.
Stacja kolejowa Rájec-Jestřebí na linii Brno – Česká Třebová.

</doc>
<doc id="314687" url="https://pl.wikipedia.org/wiki?curid=314687" title="Rajhrad">
Rajhrad

Rajhrad − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 948 ha, a liczba jego mieszkańców 2 697 osób.
Demografia.
"Źródło: Czeski Urząd Statystyczny"

</doc>
<doc id="314694" url="https://pl.wikipedia.org/wiki?curid=314694" title="Raspenava">
Raspenava

Raspenava (niem. "Raspenau") − miasto w Czechach, w kraju libereckim.
Według danych z 31 grudnia 2003 powierzchnia miasta wynosiła 4 122 ha, a liczba jego mieszkańców 2 826 osób.
Demografia.
"Źródło: Czeski Urząd Statystyczny"

</doc>
<doc id="314699" url="https://pl.wikipedia.org/wiki?curid=314699" title="Rokycany">
Rokycany

Rokycany () – miasto w Czechach, w kraju pilzneńskim. Według danych z 2005 r. powierzchnia miasta wynosiła 3098 ha, a liczba jego mieszkańców 13 500 osób. 
W mieście rozwinął się przemysł samochodowy, drzewny, spożywczy oraz hutniczy.
Toponimia.
Nazwa miasta pochodzi od wyrazu "rokytí" oznaczającego niskie wierzby rosnące na łąkach. Pojawia się w wielu wariantach, m.in.: "Rokycan", "Rokezan", "Rokycano", "Rochesanae", "Rokyczanum" czy "Rokitzan".
Historia.
Pierwsza weryfikowalna wzmianka o Rokycanach pochodzi z 1100 roku, miasto wymieniane jest jako osada i rezydencja biskupów praskich. W 1363 miejscowy kościół został siedzibą kapituły kanoników augustiańskich. Prawa miejskie miejscowość uzyskała w XIV wieku. W 1498 władający miastem ród Švamberków sprzedał miasto władcom Czech, a 21 kwietnia 1584 król Ferdynand I nadał mu godność miasta królewskiego. W 1599 miasto zamieszkiwały 162 rodziny oraz duchowny.
Miasto zostało mocno zniszczone podczas wojny trzydziestoletniej, lecz dzięki obecnym w mieście i okolicach hutom i kopalniom żelaza zniszczenia szybko naprawiono.
Rokycany zostały ponownie zniszczone w dwóch pożarach w 1757 oraz w pożarze w 1784, podczas którego spłonął również miejski kościół, ratusz oraz przedmieścia. W 1848 w mieście znajdowały się 332 domy zamieszkiwane łącznie przez 3292 mieszkańców. W 1850 zostało siedzibą powiatu. Na przełomie XIX i XX wieku mieszkało w nim już około 6000 osób. Podczas I wojny światowej zginęło 157 mieszkańców.
7 maja 1945 miasto zostało opanowane przez wojska Stanów Zjednoczonych, w tym samym roku w mieście zatrzymano Karla Hermanna Franka, sekretarza stanu Protektoratu Czech i Moraw. 10 maja 1945 miasto zajęła Armia Czerwona. 
Od lat 60. do 90. budowano osiedla wielkopłytowe, na ich potrzeby zburzono zabudowę przedmieść. 
W 2002 i 2006 miasto nawiedziły powodzie, w pierwszej z nich straty wyceniono na 33 854 000 koron.
Zabytki.
10 września 1992 historyczne centrum miasta zostało w całości wpisane do katalogu zabytków. Prócz tego do katalogu wpisane są 42 obiekty, m.in:
Demografia.
"Źródło: Czeski Urząd Statystyczny"
Miasta partnerskie.
Źródło:

</doc>
<doc id="314702" url="https://pl.wikipedia.org/wiki?curid=314702" title="Reprezentacja Boliwii w piłce nożnej mężczyzn">
Reprezentacja Boliwii w piłce nożnej mężczyzn

Reprezentacja Boliwii należy do zdecydowanych outsiderów spośród wszystkich piłkarskich reprezentacji Ameryki Południowej. Mimo iż trzykrotnie grała w mistrzostwach świata (1930, 1950 i 1994) nigdy nie wyszła z grupy, a jej bilans występów na światowym czempionacie przedstawia się następująco – zero zwycięstw, jeden remis i pięć porażek, bramki 1:20. Dość powiedzieć, że jedynego gola Boliwia na Mundialu zdobyła w swoim ostatnim, jak dotąd, meczu na tej imprezie. W przegranym 1:3 spotkaniu z Hiszpanią historycznym strzelcem był Erwin Sánchez.
W pierwszej połowie lat 90. w barwach Boliwii grało kilku zawodników, którzy trafili nawet do europejskich i amerykańskich klubów. W Anglii przez kilka sezonów występował napastnik Jaime Moreno, a w Hiszpanii Erwin Sánchez. Obaj przenieśli się później do MLS i dołączyli do swojego kolegi, najbardziej znanego piłkarza boliwijskiego, charyzmatycznego i nieokiełznanego (na Mistrzostwach Świata w 1994 roku w już pierwszym meczu, po trzech minutach przebywania na boisko, otrzymał czerwoną kartkę, która wykluczyła go z pozostałych spotkań) Marka Etcheverry, znanego jako "El Diablo". Przez całą dekadę w boliwijskiej bramce występował Carlos Trucco. Kiedy w 1997 roku kończył grę w reprezentacji, miał czterdzieści jeden lat.
Największym sukcesem drużyny narodowej Boliwii jest nieoczekiwany triumf w rozgrywkach o Copa América w 1963 roku. W finale turnieju rozgrywanego na własnym terenie Boliwijczycy pokonali Paragwaj. Dotarła również do finału Copa America 1997 w którym uległa Brazylii 1:3.
Dzięki temu wystąpiła w rozgrywkach o Puchar Konfederacji 1999. Udział w nich zakończyła już jednak po fazie grupowej. Obecnie kadrę Boliwii prowadzi Wenezuelczyk César Farías.
Aktualna kadra.
"Kadra na mecz towarzyski przeciwko reprezentacji Peru, który odbył się 19 listopada 2022. Występy i gole aktualne na 19 listopada 2022".

</doc>
<doc id="314705" url="https://pl.wikipedia.org/wiki?curid=314705" title="Marek Włodarczyk (ur. 1954)">
Marek Włodarczyk (ur. 1954)

Marek Roman Włodarczyk (ur. 6 października 1954 w Łodzi) – polski aktor telewizyjny, filmowy i teatralny.
Życiorys.
Wczesne lata.
Urodził się w Łodzi. Od dzieciństwa pasjonował się kinem, podglądając filmy przez dziurę w ścianie z salą projekcyjną, która sąsiadowała z jego rodzinnym domem.
W 1977 ukończył studia na Wydziale Aktorskim PWSTiTv w Łodzi. Na studiach zagrał w filmie reklamowym, który nakręcono na Mazurach. Na planie poznał niemieckiego operatora, który zaprosił go do Berlina.
Kariera.
W 1977 po raz pierwszy odwiedził Berlin Zachodni. Rok później zadebiutował na dużym ekranie w dwóch filmach: "Sowizdrzał świętokrzyski" (1978) u boku Beaty Tyszkiewicz i "Wesela nie będzie" (1978) jako Antek. W 1980 występował w teatrach: Śląskim im. Stanisława Wyspiańskiego w Katowicach i im. Stefana Jaracza w Łodzi. Pojawił się potem w filmie psychologicznym "Karabiny" (1981) z Ignacym Gogolewskim w roli głównej. Mając trzymiesięczną przerwę w teatrze, pojechał w 1981 do Berlina.
Od 1 stycznia 1982 dostał angaż w Teatrze Narodowym w Warszawie, ale gdy zaczął się stan wojenny, pozostał w Berlinie. Dorabiał przez półtora roku w warsztacie samochodowym jako mechanik. Ostatecznie osiedlił się w Niemczech, gdzie kontynuował aktorską karierę. Grał przede wszystkim w filmach telewizyjnych i serialach. W 1983 zadebiutował w teatrze; przez dziesięć lat występował na deskach teatrów w Hamburgu, Berlinie i Monachium. Był wykładowcą na uniwersytecie w Berlinie i Strasburgu, gdzie uczył młodzież sztuki aktorskiej.
Po sukcesie roli komisarza Adama Zawady w serialu TVN "Kryminalni" (2004–2008) zdecydował o powrocie do Polski.
Był uczestnikiem programów rozrywkowych TVN: "Taniec z Gwiazdami" (2008) i Agent – Gwiazdy (2017).
Życie prywatne.
Jego pierwszą żoną była aktorka Grażyna Dyląg. Mają syna Patryka (ur. 1987). Następnie związał się z niemiecką aktorką Karen Friesicke, z którą ma dwóch synów, Vincenta i Simona. Z rodziną zamieszkał w Hamburgu, skąd w 2005 tymczasowo przeprowadzili się do Polski. W 2007 powrócili na stałe do Niemiec. Para pozostała w separacji. 25 grudnia 2015 Karen Friesicke popełniła samobójstwo. Według informacji podanych przez jej rodzinę, kobieta cierpiała na depresję.

</doc>
<doc id="314707" url="https://pl.wikipedia.org/wiki?curid=314707" title="Rokytnice nad Jizerou">
Rokytnice nad Jizerou

Rokytnice nad Jizerou (niem. "Rochlitz an der Iser") − gmina i miasto w północnych Czechach, w kraju libereckim, w Karkonoszach, u podnóża szczytów: Lysá hora (1344 m n.p.m.), Čertova hora (1020 m n.p.m.) i Stráž (782 m n.p.m.), na lewym (wschodnim) brzegu Izery, 5 km na południe od Harrachova. Miejscowość turystyczna i duży ośrodek narciarski.
Według danych z 31 grudnia 2017 powierzchnia miasta wynosiła 3695,54 ha, a liczba jego mieszkańców 2 713 osób.
Historia.
Istnienie osadnictwa w tym rejonie datuje się na połowę XVI wieku (wydobycie miedzi, srebra i ołowiu, pozyskiwanie drewna, szklarstwo i tkactwo). Miasto założono w roku 1574. W XIX wieku nastąpił rozwój przemysłu włókienniczego. Od lat 50. XX wieku budowa hoteli i wyciągów narciarskich. Z istniejących kilku dużych zakładów włókienniczych do dziś czynny pozostaje jeden, położony blisko Hornich Domków.
Zabytki.
Do zabytków miasta należą:
Turystyka.
Zimą dostępnych jest tu łącznie 16,3 km tras zjazdowych dla narciarzy, zlokalizowanych w kilku ośrodkach (dwa największe kompleksy narciarskie to: "Horní Domky" i "Studenov"). W sumie 29 wyciągów narciarskich (orczykowe oraz talerzykowe) o przepustowości 14 tys. osób na godzinę, 3 oświetlone trasy. W "Hornich Domkach" (wysokość 620 – 1315 m n.p.m.) funkcjonuje drugi pod względem długości w Czechach (2198 metrów) wyciąg krzesełkowy na Lysą Horę (czteromiejscowy, wyprzęgany, 114 wagonów + 1 wagon serwisowy). Przygotowane trasy biegowe w kompleksach „U kapličky” i „Pod Dvoračkami”. Rozwinięta baza noclegowa – 10 hoteli, liczne pensjonaty. W centrum miasta znajduje się hala sportowa. Wokół miejscowości wyznaczono kilka ścieżek dydaktycznych.
Demografia.
"Źródło: Czeski Urząd Statystyczny"

</doc>
<doc id="314709" url="https://pl.wikipedia.org/wiki?curid=314709" title="Rokytnice v Orlických horách">
Rokytnice v Orlických horách

Rokytnice v Orlických horách (niem. "Rokitnitz") − miasto w Czechach, w kraju kralovohradeckim. Według danych z 31 grudnia 2016 powierzchnia miasta wynosiła 4 019 ha, a liczba jego mieszkańców 2 047 osób.
Historia i zabytki.
Miasto założone w XIII wieku, pierwsza wzmianka w 1338. W 1553, na miejscu dawnej twierdzy, zabudowano renesansowy pałac z dziedzińcem arkadowym. W Anenskiej Sali bogata sztukateria z XVII wieku. Kościół renesansowy z XVI wieku z kaplicą św. Anny. Dawniej istniała synagoga, ale obecnie po społeczności żydowskiej zachował się tylko kirkut. Oprócz tego kilka drewnianych domów, kolumna maryjna i kościół barokowy z lat 1679-1684 (wszystko na rynku, czyli placu Masaryka). Rokytnice są ośrodkiem ruchu turystycznego w Górach Orlickich i punktem wyjściowym szlaków górskich, w tym prowadzących do licznych bunkrów i umocnień tzw. "Československého opevnění".
Komunikacja.
Stacja końcowa uruchomionej w 1906 linii kolejowej z Doudleby nad Orlicí.
Demografia.
"Źródło: Czeski Urząd Statystyczny"

</doc>
<doc id="314713" url="https://pl.wikipedia.org/wiki?curid=314713" title="Ronov nad Doubravou">
Ronov nad Doubravou

Ronov nad Doubravou − miasto w Czechach, w kraju pardubickim. Według danych z 31 grudnia 2010 powierzchnia miasta wynosiła 1701 ha, a liczba jego mieszkańców 1 743 osób.
Demografia.
"Źródło: Czeski Urząd Statystyczny"

</doc>
<doc id="314714" url="https://pl.wikipedia.org/wiki?curid=314714" title="Henryk Chmielewski">
Henryk Chmielewski



</doc>
<doc id="314718" url="https://pl.wikipedia.org/wiki?curid=314718" title="Hackowanie">
Hackowanie



</doc>
<doc id="314719" url="https://pl.wikipedia.org/wiki?curid=314719" title="Rosice">
Rosice

Rosice (niem. "Rossitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 1 274 ha, a liczba jego mieszkańców 5 287 osób.
Demografia.
"Źródło: Czeski Urząd Statystyczny"

</doc>
<doc id="314720" url="https://pl.wikipedia.org/wiki?curid=314720" title="Ruch na rzecz wolnego oprogramowania">
Ruch na rzecz wolnego oprogramowania



</doc>
<doc id="314723" url="https://pl.wikipedia.org/wiki?curid=314723" title="Rotava">
Rotava

Rotava (niem. "Rothau") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 1203 ha, a liczba jego mieszkańców 3 432 osób.
Demografia.
"Źródło: Czeski Urząd Statystyczny"

</doc>
<doc id="314724" url="https://pl.wikipedia.org/wiki?curid=314724" title="Społeczność hakerska">
Społeczność hakerska



</doc>
<doc id="314726" url="https://pl.wikipedia.org/wiki?curid=314726" title="Louise von Holtei">
Louise von Holtei



</doc>
<doc id="314727" url="https://pl.wikipedia.org/wiki?curid=314727" title="Luise Roge">
Luise Roge



</doc>
<doc id="314728" url="https://pl.wikipedia.org/wiki?curid=314728" title="Henryk VIII (król Anglii)">
Henryk VIII (król Anglii)



</doc>
<doc id="314729" url="https://pl.wikipedia.org/wiki?curid=314729" title="Rousínov">
Rousínov

Rousínov (niem. "Raussnitz") − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 2 305 ha, a liczba jego mieszkańców 5 016 osób.
Demografia.
"Źródło: Czeski Urząd Statystyczny"

</doc>
<doc id="314730" url="https://pl.wikipedia.org/wiki?curid=314730" title="Wirczyk">
Wirczyk

Wirczyk ("Vorticella") – rodzaj organizmów należących do typu orzęsków. Do rodzaju tego należą gatunki podobne kształtem do odwróconego dzwonu. Wirczyki występują w wodach słodkich i słonych. Osiągają wielkość 50 μm - 200 μm bez nóżki. Przyczepiają się do podłoża za pomocą długiej kurczliwej nóżki. Posiadają rzęski, za pomocą których mogą się poruszać lub naganiać pokarm. Wirczyki są drapieżnikami, odżywiają się glonami i bakteriami. Mogą prowadzić osiadły tryb życia na powierzchni roślin i zwierząt (np. larw ważek).
Wirczyk posiada dwa jądra komórkowe: makronukleus i mikronukleus.
Wirczyk nie ma ściany komórkowej. Jego ciało otacza wyłącznie błona komórkowa zwana pellikulą, widoczne są poprzeczne bruzdy; rzęski występują tylko w wieńcu okołogębowym - zewnętrzny pas rzęsek nazywamy haplokinetą, wewnętrzny natomiast polykinetą. Posiada także wodniczki tętniące, cytopyge, wodniczki pokarmowe. Pod cytoplazmą znajdują się pęczki włókien kurczliwych. 
Wirczyk rozmnaża się przez poprzeczny podział komórki. Zachodzi u niego również proces koniugacji, czyli wymiany materiału genetycznego pomiędzy osobnikami.
Rodzaj wirczyk liczy ok. 100 gatunków.
Do tego rodzaju między innymi należą następujące gatunki:

</doc>
<doc id="314731" url="https://pl.wikipedia.org/wiki?curid=314731" title="Henryk VII (król Anglii)">
Henryk VII (król Anglii)



</doc>
<doc id="314732" url="https://pl.wikipedia.org/wiki?curid=314732" title="Dorota Landowska">
Dorota Landowska

Dorota Elżbieta Landowska (ur. 4 lipca 1969 w Starogardzie Gdańskim) – polska aktorka.
Życiorys.
Jest absolwentką PWST w Warszawie (1992). Występowała na scenie Teatru Powszechnego w Warszawie w latach 1992–1999, a od 1999 roku w Teatrze Narodowym w Warszawie.
Życie prywatne.
Jest związana z aktorem Mariuszem Bonaszewskim. Para ma dwoje dzieci, Marię i Stanisława.

</doc>
<doc id="314734" url="https://pl.wikipedia.org/wiki?curid=314734" title="Rovensko pod Troskami">
Rovensko pod Troskami

Rovensko pod Troskami (niem. "Rowensko b. Turnau") − miasto w Czechach, w kraju libereckim, około 10 km na południe od Semily.
Według danych z 31 grudnia 2003 powierzchnia miasta wynosiła 12,8 km², a liczba jego mieszkańców 1 267 osób.
Demografia.
"Źródło: Czeski Urząd Statystyczny"

</doc>
<doc id="314735" url="https://pl.wikipedia.org/wiki?curid=314735" title="Masa punktowa">
Masa punktowa



</doc>
<doc id="314736" url="https://pl.wikipedia.org/wiki?curid=314736" title="Euglena zielona">
Euglena zielona

Euglena zielona, klejnotka zielona ("Euglena viridis" Ehr. 1830) – gatunek euglenin z rodziny "Euglenaceae". W dawnych systemach taksonomicznych uwzględniających jedynie podział na rośliny i zwierzęta wraz z innymi przedstawicielami tej grupy umieszczana w obu tych królestwach jako glon lub pierwotniak. Obecnie uznawana jest za jednego z przedstawicieli królestwa protistów (będąc zaś glonem, czasem w nieformalnej grupie protistów roślinopodobnych). Jest organizmem miksotroficznym – przy dostępie do światła jest autotrofem, a przy jego braku jest cudzożywna.
Budowa.
Kształt komórki wrzecionowaty. Długość ciała (25)35–70 μm, szerokość 11–18(20) μm. Z tyłu krótki wyrostek. Jeden lub dwa gwiaździste chloroplasty. Peryplast (pellikula) delikatnie prążkowany. Wykazuje dość dużą zmienność wewnątrzgatunkową. Zdolna do metabolii. Podobnie jak inni przedstawiciele rodziny "Euglenaceae" ma jedną wić znacznie dłuższą od drugiej, niewychodzącej z gardzieli i plamkę oczną. Zdolna zarówno do fotosyntezy, jak i saprotrofii. Substancją zapasową jest paramylon. 
Występowanie.
Występuje głównie w drobnych zbiornikach wodnych (stawach, kałużach) lub kanałach. Wskaźnik polisaprobowości. Jeden z pospolitszych gatunków z rodzaju "Euglena" w Polsce. Notowana w różnych regionach (np. w Europie, Ameryce Północnej, Argentynie, Chinach i Australii).

</doc>
<doc id="314737" url="https://pl.wikipedia.org/wiki?curid=314737" title="Choroba Scheuermanna">
Choroba Scheuermanna

Choroba Scheuermanna, także (bolesna) kifoza młodzieńcza (łac. "kyphosis dorsalis iuvenilis") – choroba z grupy osteochodroz i jałowych martwic kości, najczęstsza przyczyna hiperkifozy u nastolatków.
Etiopatogeneza.
Etiologia choroby Scheuermanna nie jest do końca poznana. Prawdopodobnie jest wieloczynnikowa, znaczenie ma czynnik genetyczny, zaproponowano dziedziczenie autosomalne dominujące.
Patogeneza tej choroby także nie została opisana, proponowano jako przyczynę jałową martwicę jąder kostnienia (chociaż nie znaleziono zaburzeń krążenia w chorych kręgach), zmiany w dyskach kręgowych, osteoporozę kręgów lub zaburzenia wzrostu płytek granicznych.
W chorobie dochodzi do wpuklenia zawartości krążków międzykręgowych do trzonów kręgów – tworzą się guzki Schmorla. Występuje również nierówność płytek granicznych, zwężenia krążków, klinowate spłaszczenia trzonów, objaw Knutssona i oddzielanie się listwy brzeżnej.
Epidemiologia.
Choroba Scheuermanna występuje u od 0,4 do 8% populacji. Rozpoczyna się w wieku 13–16 lat, rzadko poniżej 10 roku życia. Początkowo zmiany występują w dolnym odcinku piersiowym i górnym lędźwiowym. Choroba pojawia się rodzinnie i może współistnieć z bocznymi skrzywieniami kręgosłupa.
Objawy.
Częstymi objawami choroby jest „sztywna” deformacja kifotyczna kręgosłupa (a co za tym idzie tworzenie się okrągłych pleców) i tępy ból w jej okolicy oraz uczucie zmęczenia. Ból w chorobie Scheuermanna występuje w ok. 20%, w przypadku obecności deformacji w odcinku lędźwiowym w 80%, wzmacnia się w trakcie wysiłku (np. przy długotrwałym staniu czy siedzeniu), a słabnie w spoczynku. Rzadko występują objawy neurologiczne pod postacią spastycznej paraparezy (paraplegii), mielopatii lub ucisku rdzenia kręgowego (na skutek wpuklania się krążków międzykręgowych), torbiele opony twardej i rdzenia kręgowego oraz choroba serca i płuc.
Chore dzieci najczęściej trafiają do lekarza z powodu nieprawidłowej postawy. U pacjentów z chorobą Scheuermanna częściej występują kręgozmyki czy spondyloliza, w pewnym badaniu te zmiany były obecne u 32% badanych.
Deformacja może być zlokalizowana w odcinku piersiowym (najczęściej, postać klasyczna), piersiowo-lędźwiowym bądź lędźwiowym kręgosłupa (postać atypowa).
Postępowanie i leczenie.
Postępowanie w chorobie Scheuermanna jest kontrowersyjne. W łagodnej hiperkifozie leczenie polega na odpoczynku, ćwiczeniach wzmacniających mięśnie przykręgosłupowe i terapii fizykalnej, unikaniu pozycji wywołujących ból, stosowaniu leków przeciwbólowych, aparatów ortopedycznych i badaniach lekarskich do czasu zakończenia kostnienia szkieletu. W przypadkach silnego bólu lub znaczącego defektu kosmetycznego potrzebny może się okazać zabieg chirurgiczny (łączenie kręgów, ustabilizowanie kręgosłupa), a przy uciśnięciu rdzenia kręgowego jego dekompresja.

</doc>
<doc id="314738" url="https://pl.wikipedia.org/wiki?curid=314738" title="Family Fun Fitness">
Family Fun Fitness

Family Fun Fitness (nazwa europejska; w Japonii znana pod nazwą Family Trainer, w USA jako Power Pad) – winylowa mata wykorzystywana w kilku grach komputerowych wydanych na konsolę Nintendo Entertainment System. Została zaprojektowana przez firmy Bandai i Nintendo na przełomie 1987 i 1988 roku oraz wydana w Japonii przez firmę Bandai.
Gry kompatybilne:

</doc>
<doc id="314739" url="https://pl.wikipedia.org/wiki?curid=314739" title="Rtyně v Podkrkonoší">
Rtyně v Podkrkonoší

Rtyně v Podkrkonoší (niem. "Hertin") – miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 1390 ha, a liczba jego mieszkańców 3023 osób.
Miejscowość położona jest nad Rtyňką, dopływem Úpy, w Rtyňskéj brázdě, u podnóży pasma Jestřebí hory.
Demografia.
"Źródło: Czeski Urząd Statystyczny"
Historia.
Ok. 1350 powstał pierwotnie gotycki kościół św. Jana Chrzciciela. Pierwsza wzmianka o miejscowości pochodzi z 1367. Drewniana dzwonnica pochodzi, według różnych źródeł z 1544, 1592-1593 lub z I poł. XVII w. W 1775 wybuchło tu antyfeudalne powstanie, które objęło znaczne obszary północno-wschodnich Czech. Jego przywódcą był tutejszy górnik Antonín Nývlt. Przez kilkaset lat duże znaczenie miało górnictwo węgla kamiennego. W 1679 kościół przebudowano w stylu barokowym. Koniec górnictwa nastąpił w 1991.
Transport.
Rtyně leży przy szosie z Trutnova do Náchodu. Są tu dwie stacje kolejowe na trasie z Trutnova do Jaroměřa - Rtyně v Podkrkonoší i Rtyně v Podkrkonoší zastavka.

</doc>
<doc id="314742" url="https://pl.wikipedia.org/wiki?curid=314742" title="Małgorzata (królowa Szkocji)">
Małgorzata (królowa Szkocji)



</doc>
<doc id="314743" url="https://pl.wikipedia.org/wiki?curid=314743" title="Efekt batochromowy">
Efekt batochromowy

Efekt batochromowy ("przesunięcie batochromowe, pogłębianie barwy") - przesuwanie się maksimum absorpcji, odbijalności, przepuszczalności lub widma emisyjnego w kierunku fal dłuższych, (mniejszych częstości) np. od nadfioletu do światła widzialnego.
Efekt batochromowy występuje w przypadku wprowadzenia do cząsteczki danego związku organicznego pewnych podstawników (zwanych grupami batochromowymi), charakteryzujących się obecnością wiązań podwójnych lub wolnych par elektronowych. Przeciwieństwem efektu batochromowego jest efekt hipsochromowy.

</doc>
<doc id="314745" url="https://pl.wikipedia.org/wiki?curid=314745" title="Rudolfov">
Rudolfov

Rudolfov (niem. "Rudolfsthal") − miasto w Czechach, w kraju południowoczeskim.
Według danych z 31 grudnia 2003 powierzchnia miasta wynosiła 320 ha, a liczba jego mieszkańców 2 384 osób.
Demografia.
"Źródło: Czeski Urząd Statystyczny"

</doc>
<doc id="314749" url="https://pl.wikipedia.org/wiki?curid=314749" title="Faza genitalna">
Faza genitalna

Faza genitalna – faza rozwoju psychoseksualnego człowieka wg koncepcji Sigmunda Freuda, następująca po fazie latencji.
Źródłem energii (przyjemności – nieprzyjemności) jest płeć przeciwna. Doświadczanie fazy genitalnej, skutkuje kryzysem tożsamości płciowej z charakterystycznym dążeniem do niezależności w połączeniu z agresywnym lub wycofującym się zachowaniem.
Dojrzewająca osobowość jest m.in. bardziej altruistyczna i zainteresowana światem, choć w dalszym ciągu przejawia silne impulsy egocentryzmu. W fazie genitalnej doświadczenia z poprzednich faz rozwoju psychoseksualnego podlegają integracji. Nierozwiązane konflikty z poprzednich faz objawiają się sprzecznymi zachowaniami.
Podstawowym celem fazy genitalnej jest zamiana narcyzmu w miłość altruistyczną, a także powiązanie seksualności z reprodukcją.
Osobowość genitalną uosabia w życiu dorosłym:

</doc>
<doc id="314751" url="https://pl.wikipedia.org/wiki?curid=314751" title="Bonasa bonasia">
Bonasa bonasia



</doc>
<doc id="314752" url="https://pl.wikipedia.org/wiki?curid=314752" title="Rychnov nad Kněžnou">
Rychnov nad Kněžnou

Rychnov nad Kněžnou (niem. "Reichenau an der Knieschna") – miasto w północnych Czechach, w kraju hradeckim, na Pogórzu Orlickim nad rzeką Kněžną. Według danych z 2005 r. powierzchnia miasta wynosiła 3496 ha, a liczba jego mieszkańców 11 700 osób. W Rychnovie siedzibę ma dyrekcja CHKO Orlické hory i władze czeskiej części Euroregionu Glacensis.
Historia.
Pierwsza pisemna wzmianka o wsi pochodzi z roku 1258.
Demografia.
"Źródło: Czeski Urząd Statystyczny"
Pałac.
Budowę barokowego pałacu rozpoczął w roku 1676 František Karl Libštejnský z Kolovrat, a kontynuował jego syn Norbert Leopold oraz wnuk František Karl II. Dokończony był w XVIII w. Około roku 1722 budowę prowadził znany włoski architekt Giovanni Santini. Od XVII wieku w pałacu znajduje się duża kolekcja obrazów obejmująca portrety członków rodu Kolovratów oraz liczne obrazy krajowych i europejskich mistrzów, które zostały tu zgromadzone z innych posiadłości. Są tu m.in. obrazy Karla Škréty czy Hansa von Aachena. W zbiorach znajdują się także Polonica. Pałac po II wojnie światowej został znacjonalizowany. Po roku 1989 pałac został zwrócony przedstawicielom rodu Kolovratów Krakovských Libštejnských.
Gospodarka.
W mieście rozwinął się przemysł włókienniczy, metalurgiczny oraz spożywczy.

</doc>
<doc id="314754" url="https://pl.wikipedia.org/wiki?curid=314754" title="Danny Blind">
Danny Blind

Dirk Franciscus „Danny” Blind (ur. 1 sierpnia 1961 w Oost-Souburg) – holenderski trener i piłkarz, grający na pozycji obrońcy lub libero. W latach 2015–2017 był selekcjonerem reprezentacji Holandii. Jego syn Daley Blind również jest piłkarzem.
Kariera piłkarska.
Wychowanek amatorskiego klubu z rodzinnej miejscowości, RCS Oost-Souburg. W 1979 trafił do Sparty Rotterdam. Tam przez 7 sezonów gry rozegrał 165 meczów w Eredivisie strzelając wówczas łącznie 18 bramek. W 1986 roku zgłosił się po niego AFC Ajax. Blind od razu stał się graczem podstawowej jedenastki drużyny z Amsterdamu. Z Ajaksem odnosił wielkie sukcesy – zdobył wszystkie z europejskich pucharów: Puchar Zdobywców Pucharów w 1987 roku, Puchar UEFA w 1992 roku oraz Puchar Mistrzów w 1995 roku; 5-krotnie był Mistrzem Holandii (1990, 1994, 1995, 1996 i 1998) oraz 4-krotnie zdobył Puchar Holandii (1987, 1993, 1998 i 1999). W Ajaksie właśnie zakończył sportową karierę – a było to w roku 1999. W Ajaksie rozegrał 372 ligowe mecze i zdobył 27 bramek.
W reprezentacji Holandii Blind zadebiutował 29 kwietnia 1986 roku w zremisowanym 0-0 meczu z reprezentacją Szkocji. Łącznie w narodowych barwach wystąpił 42 razy zdobywając 1 bramkę. Ostatni mecz zagrał 22 czerwca 1996 roku na Euro 96 w zremisowanym 0-0 meczu z Francją. Blind reprezentował Holandię na Mistrzostwach Świata w 1990 oraz Mistrzostwach Świata w 1994. Oprócz Euro 96 grał także na poprzednim Euro 92.
Kariera trenerska.
Po zakończeniu piłkarskiej kariery Blind pracował jako trener juniorów w Ajaksie Amsterdam, a od 14 marca 2005 do 10 maja 2006 był trenerem pierwszego zespołu Ajaksu. W latach 2009–2011 był asystentem trenera Ajaksu. W latach 2012–2015 był asystentem trenera reprezentacji Holandii. W lipcu 2015 roku został selekcjonerem reprezentacji Holandii. Zastąpił na tym stanowisku Guussa Hiddinka, który zrezygnował z tego stanowiska. W marcu 2017 roku został zwolniony z tej funkcji po przegranym meczu na wyjeździe z Bułgarią 2:0 z powodu słabych wyników.
Życie prywatne.
Jego synem jest Daley Blind, obrońca reprezentacji Holandii oraz Bayernu Monachium .

</doc>
<doc id="314755" url="https://pl.wikipedia.org/wiki?curid=314755" title="Rychnov u Jablonce nad Nisou">
Rychnov u Jablonce nad Nisou

Rychnov u Jablonce nad Nisou (niem. "Reichenau bei Gablonz") – miasto w Czechach, w kraju libereckim.
1 stycznia 2017 gminę zamieszkiwało 2746 osób, a ich średni wiek 39,0 roku. 
Filia Groß-Rosen.
W miejscowości znajdowała się filia obozu koncentracyjnego Groß-Rosen. Więźniowie pracowali w fabryce Getewent, która działała w wykutych podziemnych sztolniach. 
Demografia.
"Źródło: Czeski Urząd Statystyczny"

</doc>
<doc id="314759" url="https://pl.wikipedia.org/wiki?curid=314759" title="Rychwałd (Czechy)">
Rychwałd (Czechy)

Rychwałd (cz. , niem. Reichwaldau) – miasto w Czechach, w kraju morawsko-śląskim, w powiecie Karwina, w zachodniej części Śląska Cieszyńskiego.
Nazwa.
Nazwa jest pochodzenia niemieckiego: "Richen" ≥ "Rych", "-wald" (las). W miejscowej gwarze: "rychfołt", "rychfołda", "rychfałcki". W języku niemieckim została ponownie zaadaptowana w postaci "Reichwald" (1679 "Reichwaldt seu Rychwaldt"), później również "Reichwaldau", przy czym końcówką -au w języku niemieckim zastępowano najczęściej nazewniczą formę dzierżawczą -ów.
Geografia.
Miejscowość znajduje się w Kotlinie Ostrawskiej, w Zagłębiu Ostrawsko-Karwińskim i ze wszystkich stron sąsiaduje z innymi miastami, na północy z Boguminem, na wschodzie z Orłową, na południu z Pietwałdem, na zachodzie z Ostrawą.
Na obszarze miasta znajduje się 30,8 ha rezerwat przyrody Skučák, objęty ochroną w 1969.
Demografia.
W 2001 roku największą narodową mniejszość stanowili Słowacy (3,6%), następnie Polacy (2,8%), Morawianie i Ślązacy (po 1%). Osoby wierzące stanowiły 34,5%, z czego katolicy 67,3%.
"Źródło: Czeski Urząd Statystyczny"
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Richinwalde XL) mansi". Zapis ten oznaczał, że wieś posiadała 40 łanów większych. Została założona prawdopodobnie przez osadników niemieckich, w akcji kolonizacyjnej przeprowadzonej przez powstały w 1268 klasztor Benedyktynów w Orłowej, a jej powstanie wiąże się również z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscowa parafia katolicka powstała w XIV lub w pierwszej połowie XV wieku. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Cieszynie pod nazwą "Reychenwald".
Znacznie do ekonomicznego i demograficznego rozwoju Rychwałdu przyczyniło się odkrycie złóż węgla kamiennego w okolicy. W 1869 miejscowość liczyła 2277 mieszkańców, a liczba ta w następnych dekadach systematycznie rosła
Według austriackiego spisu ludności z 1910 roku Rychwałd miał 6163 mieszkańców, z czego 6070 było zameldowanych na stałe, 3001 (49,4%) było polsko-, 2907 (47,9%) czesko-, 158 (2,6%) niemieckojęzycznymi, a 4 osoby posługiwały się jeszcze innym językiem, 5899 (95,7%) było katolikami, 167 (2,7%) ewangelikami, 86 (1,4%) wyznawcami judaizmu a 11 innej religii lub wyznania.
Po podziale Śląska Cieszyńskiego miejscowość przypadła Czechosłowacji. W 1930 liczyła 7190 mieszkańców, w październiku 1938 została zaanektowana przez Polskę. Po odpływie ludności czeskiej miejscowy kościół husycki został przydzielony polskiemu kościołowi katolickiemu. Podczas II wojny światowej zaanektowany przez nazistowskie Niemcy. Po wojnie przywrócona Czechosłowacji. Prawa miejskie Rychwałd otrzymał w 1985 roku.
Sport.
Swoją siedzibę miał tu klub piłkarski Tempo Rychwałd.

</doc>
<doc id="314760" url="https://pl.wikipedia.org/wiki?curid=314760" title="Kara śmierci na Białorusi">
Kara śmierci na Białorusi

Kara śmierci funkcjonuje w kodeksie karnym Białorusi od czasu powstania państwa po rozpadzie Związku Radzieckiego. Obecnie jest to jedyny kraj europejski, w którym orzeka i wykonuje się tę karę.
Stosowanie tej kary regulowane jest w artykule 24. Konstytucji Białorusi, który mówi, iż „kara śmierci do czasu jej zniesienia może być stosowana zgodnie z ustawą i tylko na mocy wyroku sądu jako wyjątkowy środek karny za szczególnie ciężkie przestępstwa”.
Kara śmierci w kodeksie karnym.
Przestępstwa zagrożone orzeczeniem kary śmierci.
Przyjęty 9 lipca 1999 Kodeks Karny Białorusi przewiduje, iż do przestępstw zagrożonych karą śmierci należą:
Wyjątki.
Kary śmierci nie wymierza się:
Zmiany w kodeksie.
6 lipca 1993 białoruski parlament zniósł karę śmierci za cztery rodzaje przestępstw ekonomicznych (przewidywaną w radzieckim kodeksie karnym z 1961) i zastąpił ją karą 15 lat pozbawienia wolności bez możliwości zwolnienia przedterminowego. 
Prawo łaski.
Prawo łaski należy do prerogatyw prezydenta Białorusi. W stosunku do osób skazanych na karę śmierci prawo łaski realizowane jest od 2004 tylko poprzez zamianę kary na dożywotnie więzienie.
Wiadomo jest tylko o jednym przypadku zastosowania prawa łaski w stosunku do skazanego na karę śmierci (w czerwcu 2003).
Wykonanie kary.
Egzekucje odbywają się przez rozstrzelanie i mają charakter niepubliczny. Przy egzekucji uczestniczą prokurator, przedstawiciel zakładu karnego oraz lekarz. Miejsca pochówku skazańców są objęte tajemnicą państwową, rodziny skazanych informuje się tylko o samym fakcie wykonania wyroku.
Wyroki wykonuje się w Areszcie Śledczym Nr 1 w Mińsku, gdzie znajdują się też cele śmierci. 
Kodeks karny wykonawczy Białorusi stanowi, iż wykonanie kary śmierci zostaje wstrzymane w przypadku wykrycia już po wyroku oznak choroby psychicznej sprawcy. W takim przypadku sąd decyduje o zastosowaniu wobec niego leczenia w zakładzie zamkniętym. W przypadku wyzdrowienia sprawcy sąd, który wydał wyrok śmierci, decyduje o wykonaniu wyroku bądź jego ewentualnej zamianie na inny wymiar kary (art. 176).
Liczba wyroków po 1990.
Według Centrum Obrony Praw Człowieka „Wiasna” w latach 1990-2013 sądy Białorusi zasądziły karę śmierci 330 razy. Większość z tych wyroków wydano w latach 90., od tego czasu kara śmierci używana jest coraz rzadziej.
Poparcie i krytyka.
W referendum przeprowadzonym w 1996 okazało się, iż 80,44% biorących w nim udział wyborców jest przeciwko zniesieniu kary śmierci. Niemniej jednak przeprowadzane w kolejnych latach badania opinii społecznej wskazują, iż liczba zwolenników kary śmierci maleje. W 2009 za zachowaniem kary śmierci w kodeksie karnym opowiadało się 54,6% respondentów, w 2012 zaś – 40,8%.
Pod koniec 2014 po raz pierwszy w historii Białorusi dążenie do zniesienia kary śmierci stało się elementem programu partyjnego – odpowiednie zmiany do swojego programu wprowadziła wówczas partia Białoruski Front Ludowy.
Wiosną 2021 białoruskie MSW zainicjowało prace nad nowelizacją Kodeksu Karnego, który ma przewidywać m.in. zniesienie kary śmierci i zastąpienie jej karą dożywotniego pozbawienia wolności.

</doc>
<doc id="314762" url="https://pl.wikipedia.org/wiki?curid=314762" title="Rýmařov">
Rýmařov

Rýmařov (niem. "Römerstadt") − miasto w Czechach, w kraju morawsko-śląskim, w powiecie Bruntál. Według danych z 2006 powierzchnia miasta wynosiła 6 071 ha, a liczba jego mieszkańców 9 038 osób.
Demografia.
"Źródło: Czeski Urząd Statystyczny"

</doc>
<doc id="314763" url="https://pl.wikipedia.org/wiki?curid=314763" title="Tapajos">
Tapajos



</doc>
<doc id="314764" url="https://pl.wikipedia.org/wiki?curid=314764" title="Waldemar Kosiński">
Waldemar Kosiński

Waldemar Kosiński (ur. 17 marca 1965 w Płońsku) – polski sztangista, brązowy medalista mistrzostw świata i wielokrotny medalista mistrzostw Europy.
Kariera sportowa.
Pierwszy sukces w karierze osiągnął w 1988 roku, kiedy podczas mistrzostw Europy w Cardiff zdobył brązowy medal w wadze średniej. W zawodach tych wyprzedzili go jedynie Bułgar Angeł Genczew i Andrei Socaci z Rumunii. Wynik ten powtórzył na rozgrywanych rok później mistrzostwach Europy w Atenach, a na mistrzostwach Europy w Aalborgu w 1990 roku był drugi, przegrywając tylko z Władimirem Kuzniecowem z ZSRR. W międzyczasie wystąpił na w igrzyskach olimpijskich w Seulu, zajmując szóste miejsce z wynikiem 332,5 kg (152,5 kg + 180 kg).
Następny medal wywalczył w 1993 roku, zajmując drugie miejsce podczas mistrzostw Europy w Sofii. Drugi był również na mistrzostwach Europy w Warszawie w 1995 roku, gdzie przegrał z Turkiem Fedailem Gülerem. Na rozgrywanych rok później mistrzostwach Europy w Stavanger okazał się najlepszy. Jeszcze w 1996 roku w organizmie zawodnika stwierdzono niedozwolone środki. Po rocznej dyskwalifikacji powrócił na pomost i zdobył brązowy medal na mistrzostwach świata w Chiang Mai, gdzie wyprzedzili go jedynie dwaj Bułgarzy: Joto Jotow i Georgi Gardew. Po raz drugi wykryto u niego doping dwa lata później, co spowodowało dożywotnią dyskwalifikację.
W Polsce osiem razy stawał na najwyższym stopniu podium (1986-1990 i 1993-1995). Wielokrotnie bił rekordy Polski w wadze średniej (70 kg), dochodząc do 157,5 kg w rwaniu, 187,5 kg podrzucie i 350 kg dwuboju.

</doc>
<doc id="314765" url="https://pl.wikipedia.org/wiki?curid=314765" title="Karol IV Hiszpański">
Karol IV Hiszpański

Karol IV (ur. 11 listopada 1748 w Portici, zm. 20 stycznia 1819 w Rzymie) – król Hiszpanii w latach 1788–1808 z dynastii Burbonów.
Syn króla Hiszpanii, Neapolu i Sycylii Karola III i Marii Amalii, córki elektora saskiego i króla Polski Augusta III Sasa oraz Marii Józefy Habsburżanki (córki cesarza Świętego Cesarstwa Rzymskiego Narodu Niemieckiego, króla Czech i Węgier Józefa I Habsburga).
Król Hiszpanii.
Karol był królem Hiszpanii od 14 grudnia 1788 do abdykacji 19 marca 1808. Kiedy został królem, sprawy państwowe zostawił swojej żonie – Marii Luizie Parmeńskiej i jej kochankowi Manuelowi Godoyowi. Godoya darzył ogromną przyjaźnią do końca życia. Jedyną poważną inicjatywą Karola było zwrócenie się do Inkwizycji o pomoc w rozprawieniu się z partią reformatorską, która chciała doprowadzić do liberalizacji w Hiszpanii po wybuchu rewolucji we Francji. W innych sprawach Karol zachowywał się biernie, zgadzał się na wszystko, a jego ulubionym zajęciem było polowanie. Głęboko wierzył w boskość i świętość swojej osoby. Uważał, że bardzo ważne jest, aby wszyscy mieli go za potężnego władcę, mimo że "de facto" Francja traktowała Hiszpanię jako państwo podległe, a krajem tak naprawdę rządziła królowa i jej kochanek. Sytuacja ta odbijała się chociażby w polityce zagranicznej Hiszpanii – jako sojuszniczka Francji uczestniczyła w blokadzie kontynentalnej Anglii, ale z sojuszu wycofała się po bitwie pod Trafalgarem. Kiedy Napoleon Bonaparte pokonał Prusy w 1807, Godoy powrócił do przymierza z Francją, ale Francja już nie traktowała Hiszpanii poważnie. Karol nie miał wpływu na żadną z tych decyzji, a Godoy stał się bardzo niepopularny wśród Hiszpanów.
W 1803 Karol przebył ospę, zaraził nią swoją córkę – Marię Ludwikę. Wysłał potem nadwornego lekarza, Francisca Javiera de Balmis, do kolonii w Nowym Świecie, żeby tam szczepił ludność przeciwko ospie na koszt państwa.
Abdykacja.
Kiedy Karolowi powiedziano, że jego syn Ferdynand spiskuje z Napoleonem przeciwko Godoyowi, stanął po stronie faworyta. Kiedy w Aranjuez w 1808 wybuchł bunt, Karol abdykował 19 marca, żeby chronić Godoya, który stał się więźniem. Tron przejął natychmiast Ferdynand, ale został obalony przez Napoleona, który w tym czasie miał w Hiszpanii 100 tysięcy żołnierzy. Karol schronił się we Francji, gdzie stał się więźniem cesarza. Na tronie Hiszpanii zasiadł brat Napoleona Józef Bonaparte. Karol zaakceptował pensję, którą łaskawie dał mu cesarz, i spędził resztę życia razem z żoną i ministrem Godoyem. Zmarł w Rzymie, 20 stycznia 1819, już po obaleniu Bonapartego.

</doc>
<doc id="314768" url="https://pl.wikipedia.org/wiki?curid=314768" title="Kynsperk nad ohri">
Kynsperk nad ohri



</doc>
<doc id="314771" url="https://pl.wikipedia.org/wiki?curid=314771" title="Lanskroun">
Lanskroun



</doc>
<doc id="314772" url="https://pl.wikipedia.org/wiki?curid=314772" title="Lanzhot">
Lanzhot



</doc>
<doc id="314774" url="https://pl.wikipedia.org/wiki?curid=314774" title="Ferdynand VII">
Ferdynand VII

Ferdynand VII (ur. 14 października 1784 w Escorialu, zm. 29 września 1833 w Madrycie) – król Hiszpanii w roku 1808 oraz w latach 1813–1833 z dynastii Burbonów.
Syn króla Hiszpanii – Karola IV i Marii Luizy Parmeńskiej, córki Filipa I, księcia Parmy oraz Ludwiki Elżbiety Francuskiej.
Młodość.
Jako następca tronu Ferdynand nie miał żadnego wpływu na politykę swojego ojca, nie miał również żadnych własnych uprawnień – całą władzę miał minister-faworyt Manuel de Godoy, uważany za kochanka matki Ferdynanda. Godoy był jednak bardzo niepopularny wśród Hiszpanów, co zaowocowało buntem w 1805. W październiku 1807 Ferdynand został aresztowany za udział w spisku liberałów, którzy byli przychylni cesarzowi francuskiemu – Napoleonowi Bonaparte. Kiedy spisek został wykryty, Ferdynand zdradził towarzyszy i błagał swoich rodziców o wybaczenie.
Kiedy jego ojciec abdykował na skutek buntu w Aranjuez, w marcu 1808 Ferdynand został królem Hiszpanii i znowu zwrócił się w kierunku Francji mając nadzieję, że cesarz będzie go wspierał. Zamiast tego cesarz zmusił go do abdykacji i uwięził we Francji na prawie 7 lat. Ferdynand mieszkał w zamku w miasteczku Valençay.
Król Hiszpanii.
Ferdynand odzyskał tron Hiszpanii w 1813, ale już w 1820 jego rządy spowodowały rewoltę, rozpoczęło się trzylecie liberalne. Rewolucjoniści popierali postanowienia konstytucji z 1812, a król został uwięziony. Znowu, tak jak niegdyś swoich rodziców, teraz błagał o przebaczenie swoich poddanych. Na początku 1823 Francja zaatakowała Hiszpanię, a w maju partia rewolucyjna przeniosła Ferdynanda do Kadyksu. Król cały czas obiecywał, że spełni wszystkie postulaty rewolucjonistów. Został jednak uwolniony dopiero po (31 sierpnia 1823) i upadku Kadyksu.
Cztery małżeństwa Ferdynanda przyniosły mu jedynie trzy córki (tylko dwie przeżyły dzieciństwo). W 1830 roku król wprowadził sankcję pragmatyczną, aby córka Izabela po jego śmierci mogła odziedziczyć tron. To spowodowało później wybuch wojny domowej w Hiszpanii (patrz: karlizm).
W kulturze popularnej.
Jeden z bohaterów powieści "Volavérunt" urugwajskiego pisarza Antonia Larrety i powstałego na jej podstawie filmu.

</doc>
<doc id="314776" url="https://pl.wikipedia.org/wiki?curid=314776" title="Luise Rogée">
Luise Rogée

Louise von Holtei (z domu Rogée , 1 grudnia 1800 w Wiedniu- 28 stycznia 1825) w Berlinie – aktorka berlińska. Od 4 lutego 1821 roku pierwsza żona dramatopisarza Karola von Holteia. Z przyszłym mężem, który właśnie próbował swoich pierwszych kroków scenicznych jako aktor (do tej pory poeta i reżyser) poznała się dzięki Karlowi Schallowi w roku 1819 po swoich gościnnych występach we Wrocławiu. Ślub wzięła w kościele ewangelickim w Obornikach Śląskich, po którym zamieszkała w rezydencji pisarza zwanej przez miejscowych "Dworem Holtei'a".
Jak wiele ówczesnych romantycznych aktorek chorowała nerwowo (najprawdopodobniej depresja), które pogarszały się wraz z licznymi rozjazdami związanymi z pracą swoją i męża. Pomagała im jej matka. Razem przenieśli się do Wrocławia, gdzie oboje otrzymali posady w teatrze "Kalte Asche". Aktorka zmarła mając 25 lat. Poeta wydał zbiór wierszy jej poświęconych „Blumen auf das Grab der Schauspielerin Luise v. H., geb. Rogée“, Berlin 1825.

</doc>
<doc id="314778" url="https://pl.wikipedia.org/wiki?curid=314778" title="Lipnik nad Becvou">
Lipnik nad Becvou



</doc>
<doc id="314780" url="https://pl.wikipedia.org/wiki?curid=314780" title="Lipnik nad becvou">
Lipnik nad becvou



</doc>
<doc id="314783" url="https://pl.wikipedia.org/wiki?curid=314783" title="Litomysl">
Litomysl



</doc>
<doc id="314784" url="https://pl.wikipedia.org/wiki?curid=314784" title="Lisov">
Lisov



</doc>
<doc id="314785" url="https://pl.wikipedia.org/wiki?curid=314785" title="Lomnice nad Luznici">
Lomnice nad Luznici



</doc>
<doc id="314788" url="https://pl.wikipedia.org/wiki?curid=314788" title="Lomnice nad luznici">
Lomnice nad luznici



</doc>
<doc id="314789" url="https://pl.wikipedia.org/wiki?curid=314789" title="Lostice">
Lostice



</doc>
<doc id="314790" url="https://pl.wikipedia.org/wiki?curid=314790" title="Manetin">
Manetin



</doc>
<doc id="314794" url="https://pl.wikipedia.org/wiki?curid=314794" title="Marianske Lazne">
Marianske Lazne



</doc>
<doc id="314795" url="https://pl.wikipedia.org/wiki?curid=314795" title="Księga Abdiasza">
Księga Abdiasza

Księga Abdiasza – (hebr. עובדיה "Owadija") księga Starego Testamentu. Ogłasza wyrok Boga na Edomitów, a jednocześnie zwiastuje ostateczny tryumf Królestwa Bożego. Księga Abdiasza zawiera jeden rozdział liczący 21 wersetów, a tym samym jest najkrótszą księgą Starego Testamentu.
Autor.
Ze wstępu dowiadujemy się, iż jest to "wizja Abdiasza". Jest to jedyna informacja na temat autorstwa tej księgi, jaką w niej znajdujemy. Nie ma żadnej wzmianki o czasie i miejscu narodzin pisarza, o jego plemieniu ani o szczegółach z jego życia. Imię jego oznacza z języka hebrajskiego - "sługa Jahwe". Abdiasz należał do grona 12 proroków mniejszych.
Treść księgi Abdiasza.
Abdiasz ogłasza swoją wizję na rozkaz Boży. Wzywa narody do stoczenia bitwy z Edomem (potomkami Ezawa). Następnie bezpośrednio zwraca się do tego narodu, oceniając jego pozycję. Opisuje Edom jako mały i wzgardzony naród, jednocześnie zachowujący się zuchwale. Mieszkając pośród wysokich skał, czuje się bezpieczny, lecz Bóg osądził go i przeznaczył na zagładę. Przeciw nim obrócą się dotychczasowi sprzymierzeńcy i w czasie jego klęski nie pomogą mu mędrcy i wojownicy znani z męstwa.
Kara ta spotka potomków Ezawa z powodu przemocy jakiej się dopuścili wobec swoich braci, synów Jakuba. Abdiasz surowo potępia czyny Edomu, zapowiada zbliżający się dzień rozrachunku.
Pod koniec tej księgi prorok zapowiada czas odnowy dla domu Jakuba, mówi o zajęciu terytorium Edomitów i wymienia zdobyczne krainy i terytoria.
Czas powstania.
Obecnie istnieją dwa datowania Księgi Abdiasza. Niektórzy uważają, że brak wzmianki o zburzeniu Jerozolimy przez Nabuchodonozora, a także aluzja do zjednoczenia rozdzielonych królestw - izraelskiego i judzkiego - ma wskazywać na spustoszenie za czasów Jorama. Oznaczałoby to, że księga powstała w wieku IX przed Chr i jest najstarszą księgą prorocką. Współcześnie jednak większość egzegetów jest zdania, że Abdiasz mówi o prześladowaniach Izraela ze strony Edomitów mających miejsce po upadku Jerozolimy po roku 587 przed Chr. Edomici poparli wtedy wojska babilońskie, w okrutny sposób traktując Izraelitów. Abdiasz mógł być naocznym świadkiem tych wydarzeń.

</doc>
<doc id="314797" url="https://pl.wikipedia.org/wiki?curid=314797" title="Metro Warszawskie">
Metro Warszawskie

Metro Warszawskie – przedsiębiorstwo komunikacyjne, którego głównym zadaniem jest realizacja przewozów metrem w Warszawie oraz utrzymywanie jego infrastruktury. Powstało w 1995 z przekształcenia Generalnej Dyrekcji Budowy Metra w zakład budżetowy, a w 2003 stało się spółką z ograniczoną odpowiedzialnością należącą do miasta. Jest stołecznym operatorem kolei podziemnej działajacej w ramach transportu miejskiego na zlecenie Zarządu Transportu Miejskiego w Warszawie, w ramach marki Warszawskiego Transportu Publicznego.
Historia.
Geneza (przed 1983).
Historia przedsiębiorstwa sięga 1971, kiedy to rozpoczęto budowę Trasy Łazienkowskiej i do realizacji tej inwestycji powołana została Dyrekcja Budowy Trasy Mostowej – Łazienkowskiej. Po ukończeniu budowy obiektu miały miejsce zmiany organizacyjne i w związku z planowanymi kolejnymi inwestycjami w Warszawie na bazie majątku przedsiębiorstwa 1 września 1974 utworzono Dyrekcję Budowy Tras Komunikacyjnych (w skrócie DBTK).
Jesienią 1974 powstała również Dyrekcja Budowy Metra z siedzibą przy ul. Gdańskiej 27/31. Była to jednostka inwestorska i przygotowująca przyszłą eksploatację metra, która opracowała założenia techniczno-ekonomiczne dla I linii metra. 1 lipca 1980 organ został przejęty przez DBTK jako wyodrębniona komórka organizacyjna.
Generalna Dyrekcja Budowy Metra (1983–1995).
Po wybudowaniu Trasy Toruńskiej większość pracowników DBTK trafiła do Generalnej Dyrekcji Budowy Metra (w skrócie GDBM). 10 lutego 1983 została ona utworzona zarządzeniem nr 7 prezydenta Warszawy, a 15 lutego rozpoczęła działalność jako inwestor i generalny realizator rozpoczętej 15 kwietnia budowy I linii warszawskiego metra. Jej siedziba mieściła się przy ul. Marszałkowskiej 77/79.
W 1989 prezydent Warszawy powierzył GDBM rolę eksploatatora w pierwszym okresie po uruchomieniu metra. W związku ze zmianami politycznymi i gospodarczymi kraju zmianie uległ również zakres działania i forma organizacyjno-prawna GDBM. 25 lutego 1992 Zarząd Związku Dzielnic-Gmin Warszawy podjął uchwałę nr 157/92, na mocy której przedsiębiorstwo stało się jednostką organizacyjną tego związku nieposiadającą osobowości prawnej.
7 kwietnia 1995 uruchomiono pierwszy odcinek warszawskiego metra.
Autorem loga przedsiębiorstwa (litera „M”) jest Witold Popiel.
Metro Warszawskie (po 1995).
1 sierpnia 1995 utworzono zakład budżetowy m.st. Warszawy o nazwie Metro Warszawskie, który był spadkobiercą GDBM. 30 grudnia 2002 zastępca prezydenta Warszawy Sławomir Skrzypek z upoważnienia prezydenta miasta wydał zarządzenie, na mocy którego 1 stycznia 2003 przedsiębiorstwo przekształcono w spółkę z o.o. W 2003 przewoźnik przeniósł również swoją siedzibę na ul. Wilczy Dół 5.
Działalność.
Misją przedsiębiorstwa jest realizacja przewozów warszawskim metrem. Spółka wykorzystuje i odpowiada za utrzymanie udostępnionej przez miasto infrastruktury metra, na którą składają się stacje i tunele. Przedsiębiorstwo jest związane umową handlową z ZTM Warszawa, od którego za działalność eksploatacyjną otrzymuje wynagrodzenie obliczane na podstawie ustalonej stawki za wozokilometr.
Dodatkowym źródłem utrzymania spółki jest działalność handlowa oraz inwestycyjna. Przedsiębiorstwo otrzymuje wynagrodzenie z tytułu zastępstwa inwestycyjnego oraz nadzór nad pracami budowlanymi przy rozbudowie sieci metra, które jest ustaloną częścią podpisywanych kontraktów.
Tabor.
Pociągi pasażerskie.
"* rozmiar zamówienia, dostawy rozpoczęte w roku 2021"
"** wliczając pełny rozmiar zamówienia pociągów Škoda Varsovia, obecnie w realizacji"
Finanse i wyniki przewozowe.
Kapitał zakładowy spółki w dniu jej powołania 1 stycznia 2003 wynosił 210 mln zł, natomiast od 22 sierpnia 2012 jego wartość to 328 917 500,00 zł. Właścicielem 100% udziałów przedsiębiorstwa jest Miasto Stołeczne Warszawa.
Zysk netto przedsiębiorstwa w 2004 wyniósł nieco ponad 4 mln zł. Do 2006 malał on, a w 2007 ponownie osiągnął wartość sprzed 3 lat. W 2008 spółka odnotowała zysk wynoszący niespełna 14 mln zł, w następnym roku 5 mln zł, a w 2010 trzykrotność zysku z 2009. W 2011 Metro Warszawskie zarobiło 5,4 mln zł, a rok później 9,4 mln zł. W 2013 odnotowano rekordowy zysk wynoszący 70,9 mln zł, w 2014 wartość ta wyniosła nieco ponad 45 mln zł, w 2015 5,3 mln zł, w 2016 9,7nbsp;mln zł, w 2017 25,4 mln zł.
W 1995 warszawskie metro przewiozło 20 mln pasażerów. Od pierwszego roku eksploatacji do 2011 roczna liczba pasażerów z roku na rok rosła. W 2012 nastąpił niewielki spadek przewozów względem 2011, a w 2013 ponownie wzrost wynoszący 5,8% względem roku poprzedniego. Przewozy Metra Warszawskiego wynosiły w ostatnich latach 170 mln pasażerów rocznie i około 680 tys. dziennie w 2015, w 2016 183,7 miliona pasażerów rocznie.
Liczba wozokilometrów w 2002 wyniosła 11,2 mln i przez kolejnych 8 lat rosła. W 2010 zanotowano jej rekordową wówczas wartość wynoszącą 25,99 mln i od tamtego momentu malała do 2013, by w kolejnych latach ponownie wzrastać.
Zatrudnienie.
Zatrudnienie na koniec 2003 wynosiło 1128 osób. Następnie z roku na rok wzrastało i w 2009 osiągnęło wartość 1634, po czym w 2010 i 2011 utrzymywało się na zbliżonym poziomie. Przez kolejne lata liczba zatrudnionych w Metrze Warszawskim ponownie wzrastała i na koniec 2015 wynosiła 2265, w 2016 – 2353.
Dyrektorzy i prezesi.
Pierwszym dyrektorem Generalnej Dyrekcji Budowy Metra był Jerzy Brzostek. W 1991 zastąpił go Bohdan Zuń, który pełnił tę funkcję do przekształcenia GDBM w Metro Warszawskie, a następnie przez cały okres funkcjonowania Metra Warszawskiego jako zakład budżetowy. 1 stycznia 2003 Bohdan Zuń zgodnie z zarządzeniem prezydenta Warszawy objął stanowisko prezesa zarządu spółki, z którego został zwolniony 3 stycznia. Jego następcą był Krzysztof Celiński stojący na czele przedsiębiorstwa do połowy grudnia 2005. Od 25 stycznia 2006 prezesem Metra Warszawskiego jest Jerzy Lejk.
Inne informacje.
W październiku 2018 na stacji Centrum doszło do awarii schodów ruchomych, w wyniku czego ranne zostały cztery osoby. Badający przyczyny wypadku Transportowy Dozór Techniczny orzekł, że przyczynami awarii było m.in. chodzenie pasażerów po schodach, na co zezwalała prowadzona przez spółkę kampania „Trzymaj się prawej strony”.

</doc>
<doc id="314799" url="https://pl.wikipedia.org/wiki?curid=314799" title="Mezimesti">
Mezimesti



</doc>
<doc id="314801" url="https://pl.wikipedia.org/wiki?curid=314801" title="Henryk Chmielewski (bokser)">
Henryk Chmielewski (bokser)

Henryk Chmielewski (ur. 8 stycznia 1914 w Łodzi, zm. 15 listopada 1998 w Hollywood) – polski bokser, mistrz Europy oraz olimpijczyk.
Życiorys.
Urodził się w rodzinie robotniczej ze związku Aleksandra oraz Cecylii z domu Kowalewskiej. Ukończył szkołę powszechną przy ul. Nowo Targowej (obecnie ul. Sterlinga). Dwa lata uczył się również w Państwowej Szkole Techniczno-Przemysłowej, gdzie nabył uprawnienia mistrza farbiarskiego. W latach 1931–1938 pracował na wydziale farbiarskim Zakładów Fabrycznych Spółki Akcyjnej I.K. Poznański. W 1938 wyjechał na stałe do Stanów Zjednoczonych.
Kariera sportowa.
W 1927 roku rozpoczął trenowanie gimnastyki w miejscowym kole Towarzystwa Gimnastycznego „Sokół” w Łodzi. Wkrótce rozpoczął treningi w sekcji bokserskiej towarzystwa pod kierunkiem Tadeusza Kwiatkowskiego. Jako 14-latek 24 lutego 1928 roku zadebiutował w ringu w barwach TG Sokół Łódź podczas zawodów bokserskich odbywających się w sali Białej Hotelu Manteuffla. W marcu zdobył mistrzostwo Łodzi juniorów. Po zatrudnieniu się w zakładach Poznańskiego w latach 1930–1938 był zawodnikiem klubu IKP Łódź.
Największy sukces odniósł zdobywając tytuł mistrza Europy w wadze średniej podczas Mistrzostw Europy w Mediolanie 1937 (w finale pokonał Holendra Tina Dekkersa), kiedy to również Aleksander Polus wywalczył tytuł mistrzowski.
Podczas igrzysk w Berlinie 1936 zajął 4. miejsce w wadze średniej. Mając rozbite pięści po zwycięskim pojedynku ćwierćfinałowym z faworytem, Amerykaninem Jamesem Clarkiem, przegrał pojedynek półfinałowy z reprezentantem Norwegii Henrym Tillerem i nie stanął do walki o brązowy medal.
Trzykrotnie był mistrzem Polski: w wadze lekkiej w 1931 oraz w wadze średniej w 1933 i 1936, a w 1935 wicemistrzem (w wadze średniej).
Wystąpił 16 razy w reprezentacji Polski, odnosząc 12 zwycięstw, 1 remis i 3 porażki.
W karierze amatorskiej stoczył 157 walk, wygrywając 133, 11 zremisował i 13 przegrał.
W marcu 1938 roku zamieszkał w Stanach Zjednoczonych i został tam bokserem zawodowym (gdzie używał nazwiska Henry Chemel). Walczył w wadze średniej. W 1945 był klasyfikowany na 4. miejscu w tej kategorii. Ogółem stoczył 82 walki zawodowe, wygrywając 56, 2 remisując i 24 przegrywając. Walczył m.in. z Jakiem LaMottą, przegrywając na punkty. We wrześniu 1951 zakończył karierę bokserską.
Po zakończeniu kariery pływał na statkach jako mechanik okrętowy.
W 1987 roku otrzymał Nagrodę im. Aleksandra Rekszy.
Linki zewnętrzne.
 

</doc>
<doc id="314802" url="https://pl.wikipedia.org/wiki?curid=314802" title="Układ pozapiramidowy">
Układ pozapiramidowy

Układ pozapiramidowy (układ podkorowy, układ ruchowy prążkowiowy, łac. "systema extrapyramidale") wraz z układem piramidowym bierze udział w wykonywaniu przez organizm czynności ruchowej. Jeśli jednak układ piramidowy zajmuje się czynnościami, które wymagają od nas skupienia (np. nauka jazdy na rowerze, nauka pisania), to układ pozapiramidowy powoli przejmuje i automatyzuje czynności, które wcześniej były pod kontrolą układu piramidowego. Układ pozapiramidowy jest więc układem wspomagającym, odciążającym nas od skupiania się nad codziennymi czynnościami, umożliwiający nam pewną automatyzację. Współdziała w wyzwalaniu ruchów dowolnych i regulowaniu napięcia mięśni szkieletowych.
Anatomia.
W układzie pozapiramidowym wyróżnia się następujące składowe anatomiczne:
Połączenia tych struktur:
Patologia.
Z dysfunkcją układu pozapiramidowego wiążą się następujące patologie:
Najważniejsze ruchy mimowolne w uszkodzeniu układu pozapiramidowego:

</doc>
<doc id="314803" url="https://pl.wikipedia.org/wiki?curid=314803" title="Mimon">
Mimon



</doc>
<doc id="314804" url="https://pl.wikipedia.org/wiki?curid=314804" title="Mirosov">
Mirosov



</doc>
<doc id="314805" url="https://pl.wikipedia.org/wiki?curid=314805" title="Kara śmierci w Nowej Zelandii">
Kara śmierci w Nowej Zelandii

Obecnie Nowa Zelandia nie stosuje kary śmierci. Ostatni wyrok wykonano w roku 1957, zaś oficjalnie zniesiono ją w 1989. W czasie, gdy kara ta obowiązywała, 85 osób zostało straconych.
Metoda.
Wyroki śmierci wykonywano przez powieszenie. W pierwszym okresie wyroki można było wykonać w każdym miejscu, lecz potem egzekucje mogły mieć miejsce tylko w dwóch miastach kraju: stolicy Wellington i Auckland (największy ośrodek miejski).
Nowa Zelandia nie miała oficjalnego i stale zatrudnionego kata. Osobę dobierano każdorazowo do egzekucji.
Historia.
Pierwszą osobą straconą był nieznany nam z imienia Maorys.
84 na 85 egzekucji wykonano na mężczyznach. Jedynym wyjątkiem było stracenie w roku 1895 Minnie Dean za zamordowanie kilkorga nieślubnych dzieci, które odpłatnie wychowywała (12 sierpnia).
Także 84 na 85 egzekucji wykonano za morderstwo. Jedynie Hamiora Pere został stracony za zdradę (16 listopada 1869).
Ostatnią osobą straconą był Walter James Bolton, uznany winnym otrucia swej żony i powieszony 17 lutego 1957.
Abolicja.
Kiedy Partia Pracy po raz pierwszy objęła rządy w roku 1935, zamieniła wszystkie wyroki śmierci na dożywocie. W roku 1941 zniesiono ją za morderstwo (za które od tej pory karano ciężkimi robotami), lecz utrzymano za zdradę i piractwo.
Ale konserwatyści, którzy sformowali rząd po przegranej laburzystów, przywrócili NWK za morderstwo. W okresie ich rządów 22 osoby zostały skazane na śmierć.
W roku 1957 propozycja zniesienia NWK została odrzucona w referendum. W roku zaś 1961 konserwatyści wycofali swoje poparcie dla tej kary. Ostatecznie zniesiono ją w roku 1989, ale od dłuższego nie zasądzano jej i nie wykonywano.
Czasami powraca propozycja jej przywrócenia.

</doc>
<doc id="314807" url="https://pl.wikipedia.org/wiki?curid=314807" title="Siekierki (Warszawa)">
Siekierki (Warszawa)

Siekierki – dawna wieś, obecnie obszar MSI w dzielnicy Mokotów w Warszawie.
Siekierki znajdują się na tzw. Łuku Siekierkowskim, podmokłym obszarze przylegającym do Wisły. 
Historia.
Wieś Siekierki powstała w XVII w. na miejscu wcześniejszej wsi Czarnów, znanej także jako Ciarnów, której początki sięgają XIII w., a której nazwa zanika w wieku XVIII. Miejsce w którym powstała wieś było znane jako Kępa Bełk.
8 kwietnia 1916 generał-gubernator Hans Hartwig von Beseler wydał rozporządzenie włączające (od 1 kwietnia 1916) m.in. miejscowość Siekierki, położoną w tamtym czasie w gminie Wilanów, do Warszawy.
W okresie PRL na Łuku Siekierowskim planowano realizację zespołu obiektów nauki i szkolnictwa wyższego wraz z programem mieszkaniowym. Pierwszym jego obiektem było oddane do użytku w 1978 Centrum Astronomiczne im. Mikołaja Kopernika Polskiej Akademii Nauk przy ul. Bartyckiej. W latach 2005–2008 planowano utworzenie na Siekierkach Warszawskiego Parku Technologicznego, jednak projekt także nie został zrealizowany.
Na Siekierkach znajduje się Sanktuarium Matki Bożej Nauczycielki Młodzieży.

</doc>
<doc id="314808" url="https://pl.wikipedia.org/wiki?curid=314808" title="Mlada Vozice">
Mlada Vozice



</doc>
<doc id="314809" url="https://pl.wikipedia.org/wiki?curid=314809" title="Modrice">
Modrice



</doc>
<doc id="314810" url="https://pl.wikipedia.org/wiki?curid=314810" title="Guarino da Verona">
Guarino da Verona

Guarino z Werony lub Guarino Guarini (ur. 1374, zm. 14 grudnia 1460 w Ferrarze) – włoski humanista, filolog i pedagog.
Życie.
Urodzony w Weronie, uczył się w szkole Giovanniego z Rawenny. Studiował grekę w Konstantynopolu, gdzie przez pięć lat był uczniem Manuela Chryzolorasa. 
Kiedy w 1408 powracał stamtąd do Italii, miał ze sobą dwie skrzynie cennych greckich manuskryptów (miało ich być 50), które udało mu się z wielkim trudem zdobyć. Mówi się, że jedną z nich stracił wskutek rozbicia się okrętu, co sprawiło, że osiwiał w ciągu jednej nocy. Po powrocie do Italii, zarabiał na życie jako nauczyciel języka greckiego i łacińskiego - we Florencji, Wenecji i Weronie. Kiedy w 1414 roku przybył do Wenecji towarzyszyła mu już tak wielka sława, że na jego powitanie wyległy tłumy wenecjan. Współczesny uczestnik tego wydarzenia pisze, iż zdawało się, że cesarz przyjeżdża do Wenecji, tyle ludzi wyszło na spotkanie słynnego uczonego. Z powodu zarazy w 1416 roku Guarino przeniósł się do rodzinnej Werony. Rajcy miejscy nie widząc innej możliwości przywiązania uczonego do Werony, postanowili go ożenić. Intryga udała się dzięki pomocy matki Guarina i ożeniono go z Taddeą Cendratą di Niccoli. Nieszczęśliwy humanista skarżył się później, że tak go omotano, że dał własną rękę. Guarino założył w Weronie prywatną szkołę, która szybko zyskała dużą popularność. Z powodu nawracających epidemii morowej zarazy musiał jednak trzykrotnie przenosić się w góry do Valpolicella, do majątku żony. Niedogodności te wykorzystał Mikołaj III d'Este, proponując Guarinowi przeniesienie się do Ferrary. Wprawdzie Werona nie chciała na to początkowo wyrazić zgody, jednak po dłuższych układach prowadzonych przez doradcę Mikołaja III, Giacoma Giglioli, w kwietniu 1429 roku Guarino przeprowadził się do Ferrary. Ponieważ i tam wybuchła w tym czasie zaraza musiał z początku przez osiem miesięcy tułać się po podferraryjskich wioskach z żoną, jedenaściorgiem dzieci, kilkorgiem służby i dziećmi Gigliolego, które ten powierzył opiece uczonego, obawiając się o ich zdrowie w Ferrarze. Ostatecznie zimą 1429 roku sześćdziesięcioletni Guarino zamieszkał na dobre w Ferrarze.
Szkoła w Ferrarze.
Mikołaj III powierzył Guarinowi wykształcenie syna Leonella, naznaczając, świetną jak na owe czasy, pensję 350 dukatów rocznie. Guarino założył w Ferrarze szkołę z konwiktem, na wzór tej jaką w 1408 roku założył w Padwie Grek Barzizza, który sprowadziwszy dobrych nauczycieli, zapewnił sobie liczny udział młodzieży z bogatych rodzin weneckich, płacącej za naukę 40 skudów rocznego utrzymania. Guarino zajęty wykładami na Uniwersytecie i przeróżnymi obowiązkami, poświęcał młodzieży, która u niego mieszkała wieczory. Zapał do nauki był tak przemożny, że jak wspomina jeden z uczniów, zarówno on, jak i jego koledzy najczęściej uczyli się do północy, a już o trzeciej z rana wstawali, by dalej pracować. Inny uczeń Guarina opowiada w liście, że z taką rozkoszą oddaje się studiom humanistycznym, że nawet podczas ćwiczeń fizycznych nie rozstaje się z książką i przy każdej sposobności wraz z kolegami rozmawiają z nauczycielem o Grekach i Rzymianach. 
Szkoła Guarina dzieliła się na trzy oddziały: na kurs elementarny, gramatykę i retorykę i miała za zadanie nauczyć młodzież po łacinie i po grecku, zapoznać ją ze starożytnymi autorami i wyrobić w niej giętkość umysłu, wprawiając ją w dyskusjach na najprzeróżniejsze tematy, od pospolitych po ściśle filozoficzne. Jednym z ulubionych tematów rozmów był spór o dziewiczość Dydony, którą to cnotę inaczej przedstawiała rzymska poezja, a inaczej historiografia. Guarino dbał, by młodzież była wesoła, bawiła się, dowcipkowała. Pomiędzy uczniami kwitła satyra, do której powody dawały niejednokrotnie panie profesorowe, chętne widzieć w którymś ze studentów przyszłego męża swojej córki. Mistrz dbał też o swoją powagę wobec młodzieży, zaproszony na bankiet odpowiedział, że stary człowiek jak on nie powinien hamować wesołego nastroju ich uczty. 
Na początku XV wieku spory rozgłos pośród pedagogów zyskała wydana w 1404 roku książka Pierpaula Vergeria "De ingenuis moribus ac liberalibus studiis ad Ubertinum Carrariensem", napisana jako podręcznik wychowania dla Ubertina, syna Franciszka Novella II, signora Carrary. Vergerio w swojej pracy oparł się na zasadach wychowawczych, które wyczytał u autorów greckich i rzymskich: Platona, Arystotelesa, Plutarcha, Cycerona i Kwintyliana. Zalecał by wychowanie oprzeć na nauce literatury, muzyki, rysunku i szermierki. Guarino rozwinął system Vergeria, dysponując swoim uczniom takie ćwiczenia ciała jak: polowania, pływanie i tańce (co było przeciwne zasadom Vergeria). Dbał też o wpojenie swoim uczniom zdrowych zasad moralnych i ich rozwój duchowy, dlatego też swych podopiecznych codziennie rano prowadził na mszę do kościoła.
Do jego szkoły przyjeżdżała młodzież z Anglii, Francji, Niemiec, Polski i Węgier. Giovanni di Cisinga zwany Pananiuszem został przywieziony do szkoły gdy miał trzynaście lat i pozostał w niej do ukończenia dwudziestu czterech lat. Często wykładom Guarina przysłuchiwali się również ludzie dorośli, w tym dygnitarze ferraryjscy.
Zakład Guarina był drugą tego typu placówką po założonej w 1425 roku w Mantui szkole Vittorina della Feltre.
Do przyjaciół Guarina należał znany włoski malarz Vittorio Pisano zwany Pisanello, który od 1435 roku wielokrotnie gościł u niego w Ferrarze.
W 1438 roku i w latach następnych Guarino występował jako tłumacz z greckiego na soborze w Ferrarze i we Florencji. Zmarł w Ferrarze w roku 1460.
Twórczość.
Jego główne dzieła to tłumaczenia Strabona i niektórych "Żywotów" Plutarcha, kompendium gramatyki greckiej Chrysolorasa i seria komentarzy do Persjusza, Juwenalisa, Marcjalisa i niektórych pism Arystotelesa i Cycerona.
Pozostawił też po sobie mowy i listy oraz trochę utworów wierszowanych, w tym cztery epitafia na śmierć Mikołaja III. Nie przedstawiają one jednak większej wartości, będąc przejawem typowej dla tego okresu literatury dworskiej.

</doc>
<doc id="314811" url="https://pl.wikipedia.org/wiki?curid=314811" title="Moravska Trebova">
Moravska Trebova



</doc>
<doc id="314812" url="https://pl.wikipedia.org/wiki?curid=314812" title="Jerzy Pajączkowski Dydyński">
Jerzy Pajączkowski Dydyński



</doc>
<doc id="314813" url="https://pl.wikipedia.org/wiki?curid=314813" title="Velvet Goldmine">
Velvet Goldmine



</doc>
<doc id="314814" url="https://pl.wikipedia.org/wiki?curid=314814" title="Moravsky Beroun">
Moravsky Beroun



</doc>
<doc id="314816" url="https://pl.wikipedia.org/wiki?curid=314816" title="Moravsky Krumlov">
Moravsky Krumlov



</doc>
<doc id="314820" url="https://pl.wikipedia.org/wiki?curid=314820" title="Mesto Albrechtice">
Mesto Albrechtice



</doc>
<doc id="314823" url="https://pl.wikipedia.org/wiki?curid=314823" title="Mesto Touskov">
Mesto Touskov



</doc>
<doc id="314824" url="https://pl.wikipedia.org/wiki?curid=314824" title="Jan Kryst">
Jan Kryst

Jan Kryst ps. "Alan" (ur. 6 kwietnia 1922 w Modlinie, zm. 22 maja 1943 w Warszawie) – żołnierz Armii Krajowej.
Życiorys.
Był synem Franciszka (kierowcy, działacza PPS i żołnierza AK). Wychowywał się w Warszawie. Uczęszczał do gimnazjum mechanicznego I stopnia, które ukończył kilka miesięcy przed wybuchem II wojny światowej. Zdobył srebrną odznakę strzelecką w sekcji strzeleckiej Przysposobienia Wojskowego, należał też do Związku Harcerstwa Polskiego. 
We wrześniu 1939 uczestniczył ochotniczo w obronie Warszawy na pierwszej linii umocnień. W czasie okupacji pracował jako ślusarz w prywatnej firmie.
Był żołnierzem AK, w Obwodzie Wola Okręgu Warszawa. Chorował na gruźlicę płuc; poznawszy diagnozę, która wróżyła mu rychłą śmierć, wystąpił wiosną 1943 do dowództwa o możliwość wzięcia udziału w akcji odwetowej za masowe rozstrzeliwania, bez względu na ryzyko. Dowództwo Kedywu przychyliło się do jego prośby, wyznaczając mu jako zadanie samotny atak na warszawską restaurację „Adria” przy ul. Moniuszki 10, często odwiedzaną przez Niemców. Dnia 22 maja 1943 roku Kryst, zdając sobie sprawę, że szanse na przeżycie są minimalne, zastrzelił w „Adrii” trzech oficerów gestapo (według danych AK, w meldunku niemieckim jako ofiary wymieniono dwóch urzędników cywilnych gestapo i kaprala) oraz prawdopodobnie ranił dwóch innych. Sam również poniósł śmierć przy wycofywaniu się pod osłoną dwóch współtowarzyszy. Jego ciało, wykradzione z kostnicy przy ul. Oczki, zostało złożone w bezimiennym grobie na cmentarzu Wolskim.
Jego ochotnicza akcja zyskała duży rozgłos. Pośmiertnie został odznaczony Krzyżem Walecznych. 
We wrześniu 1943 w ramach małego sabotażu członkowie organizacji „Wawer” wywiesili na ulicy Rogowskiej w Warszawie tabliczki z napisem „ulica Jana Krysta”.

</doc>
<doc id="314825" url="https://pl.wikipedia.org/wiki?curid=314825" title="WFRP">
WFRP



</doc>
<doc id="314826" url="https://pl.wikipedia.org/wiki?curid=314826" title="Mecín">
Mecín



</doc>
<doc id="314827" url="https://pl.wikipedia.org/wiki?curid=314827" title="Leonard Peltier">
Leonard Peltier

Leonard Peltier (ur. 12 września 1944) – amerykański Indianin z plemienia Czipewejów (ang. Chippewa, w języku ojibwa Anishinabe), działacz American Indian Movement (AIM – Ruchu Indian Amerykańskich), skazany po budzącym do dziś kontrowersje procesie na podwójny wyrok dożywotniego więzienia za zastrzelenie dwóch agentów FBI podczas tzw. "incydentu w Oglala" – strzelaniny w rezerwacie Pine Ridge w Dakocie Południowej 26 czerwca 1975.
Życiorys.
Dla jednych lider i "kozioł ofiarny" bezkompromisowej walki o prawa tubylczych Amerykanów oraz amerykański więzień sumienia, oskarżony i skazany przynajmniej po części z przyczyn politycznych, dla innych – radykał winny nieuzasadnionej zbrodni, wykorzystywany od lat przez cynicznych prawników, polityków i działaczy. Od czterech dziesięcioleci nie przyznaje się do winy, zabiegając zza krat o poparcie społeczne dla zwalczania problemów Indian Ameryki Północnej oraz o swój nowy proces, ułaskawienie lub warunkowe zwolnienie.
Autor więziennej autobiografii "Prison Writings: My Life is my Sundance" (pol. "Zapiski więzienne: moje życie jest Tańcem Słońca"), bohater kilku książek i filmów dokumentalnych (m.in. "Incident at Oglala", "Warrior").
O sprawie Peltiera w swoich piosenkach przypominali m.in. Robbie Robertson, Buffy Sainte-Marie, Indigo Girls, Rage Against the Machine, Toad the Wet Sprocket, The Goats, Corporate Avenger, Ben Harper, Oliver Shanti (Shaman 2: Free Leonard Peltier Now!) oraz Fermin Muguruza. Ponad 500 znanych publicznie postaci podpisało list lub petycję z poparciem dla Peltiera – są wśród nich Michael Apted, Kris Kristofferson, Peter Matthiessen, Madonna, Bono, Sting, Vivienne Westwood, Giorgio Armani, Cher, Kylie Minogue, Elton John, Oliver Stone, Danielle Mitterrand, Desmond Tutu, Michaił Gorbaczow, Raquel Welch, Joan Collins, Ozzy Osbourne, Bianca Jagger, Kate Moss. Z kolei zespół Anal Cunt posiada w swoim repertuarze piosenkę "Laughing When Leonard Peltier Gets Raped In Jail".
Pomimo oczekiwań części opinii publicznej kolejni prezydenci Stanów Zjednoczonych nie odpowiadali na apele o ułaskawienie Leonarda Peltiera. Przeciwko ewentualnemu ułaskawieniu lub warunkowemu zwolnieniu go z więzienia protestuje m.in. środowisko agentów FBI.
Działalność w obronie Peltiera koordynuje International Leonard Peltier Defense Committee (ILPDC). Komitet zabiega m.in. o ułaskawienie Peltiera przez prezydenta, kongresowe śledztwo w sprawie tzw. "rządów terroru" w indiańskich rezerwatach w latach 70. XX w., odtajnienie tysięcy stron archiwalnych tajnych dokumentów FBI związanych ze sprawą oraz przeniesienie do lżejszego więzienia Leonarda Peltiera, który przebywa obecnie w więzieniu federalnym w Coleman na Florydzie.
28 lipca 2009 odbyło się pierwsze od 15 lat pełne przesłuchanie w sprawie warunkowego zwolnienia Leonarda Peltiera. 21 sierpnia komisja do spraw zwolnień warunkowych odrzuciła wniosek Peltiera, uznając m.in. argumenty prokuratury i FBI, iż jego uwolnienie mogłoby "pomniejszać wagę popełnionej zbrodni" oraz "zachęcać do łamania prawa". Datę kolejnego takiego przesłuchania komisja wyznaczyła na rok 2024. Decyzję tę potępiła m.in. Amnesty International, która domaga się uwolnienia Peltiera.

</doc>
<doc id="314828" url="https://pl.wikipedia.org/wiki?curid=314828" title="Mecin">
Mecin



</doc>
<doc id="314829" url="https://pl.wikipedia.org/wiki?curid=314829" title="Nova Bystrice">
Nova Bystrice



</doc>
<doc id="314830" url="https://pl.wikipedia.org/wiki?curid=314830" title="Wojna o sukcesję polską">
Wojna o sukcesję polską

Wojna o sukcesję polską zwana także wojną sukcesyjną polską – wojna toczona w Europie w latach 1733-1735 między koalicjami Francji, Hiszpanii i Bawarii a Austrii, Rosji, Prus i Danii. 
Przyczyną wojny była rywalizacja o koronę polską Stanisława Leszczyńskiego z Augustem III Sasem, a także dążenie Francji do zdobycia nowych terytoriów w Rzeszy (Lotaryngia) oraz we Włoszech.
Preludium.
Działalność dyplomacji francuskiej w Rzeczypospolitej, mającej na celu koronowanie Leszczyńskiego wzbudziła niepokój Petersburga i Wiednia, chcących zachowania zasad „złotej wolności”, które były przyczyną słabości państwa. W odpowiedzi Rosja i Austria zawarły 13 września 1732 roku traktat (do którego trzy miesiące później przystąpiły Prusy) – miał on nie dopuścić do objęcia tronu przez Leszczyńskiego, jak i Fryderyka Augusta Wettina, syna Augusta Mocnego, zaś wspólnym pretendentem został infant portugalski Emanuel Bragança.
August II Mocny zmarł 1 lutego 1733 roku. Na trwającym od 27 kwietnia do 23 maja sejmie konwokacyjnym uchwalono, iż królem może zostać jedynie Polak i katolik. Ograniczono także prawa polityczne protestantów (tzw. dysydentów), odbierając im możliwość zasiadania w sejmie, trybunałach i urzędach cywilnych. Taki obrót spraw krzyżował plany trzech mocarstw.
Pragnąc zapewnić sobie możliwość intronizacji, Fryderyk August Wettin zawarł porozumienia z Rosją i Austrią, zrzekając się w zamian praw do tronu austriackiego i kurlandzkiego. Wettin na tronie był niezgodny z zamierzeniami polityki Prus, które niebawem zerwały sojusz z Rosją i Austrią.
12 września 1733 roku Stanisław Leszczyński został wybrany królem Polski przez zdecydowaną większość szlachty (ok. 13 tysięcy głosów). Stronnicy Wettinów, pod wodzą Antoniego Ponińskiego i osłoną wojsk rosyjskich zawiązali osobną elekcję, ofiarując tron Fryderykowi Augustowi jako Augustowi III Sasowi.
Zbrojna interwencja sasko-rosyjska i będąca jej następstwem nielegalna w świetle prawa elekcja, stały się dla Francji pretekstem do wypowiedzenia Austrii wojny 10 października 1733.
Zarys działań wojennych na terenie Rzeczypospolitej.
Początkowo interweniować w Rzeczypospolitej miały wojska habsbursko-austriackie i saskie, ewentualnie wspierane przez dodatkowy korpus rosyjski. Austria uważała Polskę pod rządami Leszczyńskiego za groźniejszą dla własnych interesów ze względu na jej sojusz z Francją. Natomiast Polska pod rządami saskimi i kuratelą sąsiednich mocarstw była dla Wiednia możliwa do przyjęcia. Wybuch wojny z Francją zmusił jednak Habsburgów do przerzucenia swych sił do Lotaryngii. Dyplomacja wiedeńska skłoniła państwo carów do przyjęcia na własne barki całego ciężaru interwencji. Rosjanie skierowali ku granicom Rzeczypospolitej trzy korpusy wojska. Korpus pod dowództwem generała Piotra Lacy’ego zajął pozycję wyjściową do działań w Inflantach. Korpus pod dowództwem generała Artemija Zagriażskiego skoncentrował swoje oddziały w okolicach Smoleńska. Trzeci z korpusów pod dowództwem generała Weissbacha skoncentrował się pod Kijowem. Łącznie siły trzech korpusów szacować można na 75–90 tysięcy żołnierzy. W odwodzie stał następny korpus generała Izmaiłowa. Początkowo naczelne dowództwo nad siłami rosyjskimi sprawował generał Piotr Lacy.
Korpus generała Lacy’ego maszerował przez terytorium Wielkiego Księstwa Litewskiego wzdłuż linii Inflanty – Grodno na Warszawę nie napotykając większego oporu, gdyż litewska magnateria sprzyjała Wettinom. Licząca na papierze sześć tysięcy żołnierzy armia Wielkiego Księstwa Litewskiego w rzeczywistości dysponowała zaledwie trzema tysiącami zbrojnych, dlatego też regimentarz Wielkiego Księstwa Michał Serwacy Wiśniowiecki nie próbował nawet objąć dowodzenia.
W połowie września 1733 roku Lacy osiągnął Tykocin przekraczając tym samym granice Korony.
W początkach października Rosjanie dotarli do Pragi i w jej pobliżu pod wsią Kamień przy znikomym poparciu szlachty zorganizowali elekcję Augusta III (5 października 1733 roku). Dowodzący skoncentrowanymi pod Warszawą wojskami koronnymi Józef Potocki zamierzał początkowo bronić stolicy w oparciu o przeprawy przez Wisłę. Zmienił jednak swe plany obawiając się klęski i utraty wojska – głównego źródła swej pozycji. Po dokonaniu kilku manifestacyjnych ataków na ambasadę rosyjską wycofał armię pod Radom, nie podejmując żadnej próby oporu.
Stanisław Leszczyński oraz wspierający go magnaci oraz szlachta i urzędnicy Rzeczypospolitej byli w wyniku postawy Potockiego zmuszeni do opuszczenia Warszawy. Zmarnowana została szansa chwilowego przynajmniej zatrzymania Rosjan na linii Wisły, co miałoby poważne znaczenie psychologiczne. Regimentarz Józef Potocki podzielił następnie swe siły na kilka części i konsekwentnie unikał walnej bitwy z Rosjanami przemieszczając w sposób bezcelowy pułki koronne z jednego miejsca kraju w inne. Siły regimentarza koronnego nie przekraczały 8–9 tysięcy. Część oddziałów koronnych, w tym regimenty piechoty, dragonii i artylerii musiał Potocki pozostawić w twierdzach na Ukrainie – zachodziła obawa, że Rosjanie zechcą wzniecić tam antypolskie powstanie chłopskie lub hajdamackie, które poważnie skomplikowałoby sytuację państwa.
Leszczyński wraz z przybocznymi gwardiami koronnymi oraz ministrami wycofał się do Gdańska. Miasto stało się do początków lipca 1734 roku centrum dyspozycyjnym oporu przeciw pogwałceniu wolności elekcji.
15 listopada 1733 roku korpus generała Piotra Lacy’ego stanął pod Łowiczem. Zima spowodowała wstrzymanie marszu Rosjan.
Tymczasem w Saksonii kończyły się przygotowania do opanowania Krakowa. Zdobycie miasta było pierwszym celem dowództwa saskiego – jako stolica koronacyjna monarchów polskich miała posłużyć do przeprowadzenia ceremonii koronacji Augusta III. Szlachta koronna zamierzała jednak walczyć z rosyjsko-saską interwencją. Świadectwem jej nastrojów są zachowane do dzisiaj rysy i szczerby na ścianach kolegiaty w Opatowie. Zawiązano tam 3 grudnia 1733 roku lokalną konfederację w obronie wolności elekcji, a zgromadzona szlachta sandomierska ostrzyła o mury kolegiaty swe szable oraz polerowała obuchy bojowe. W styczniu stronnictwo wierne Leszczyńskiemu zamierzało na południu bronić Krakowa przed wojskami saskimi oraz Torunia na północy przed Rosjanami, aby nie dopuścić ich pod Gdańsk.
Zadanie obrony Krakowa wziął na siebie wojewoda lubelski Jan Tarło, dowodzący krakowskim i sandomierskim pospolitym ruszeniem. 7 stycznia granicę Rzeczypospolitej w rejonie Tarnowskich Gór przekroczył liczący 10 tysięcy żołnierzy korpus saski generała Diemera. Próba zatrzymania ich marszu przez oddziały Tarły skończyła się dotkliwą klęską szlacheckiej konnicy. Kraków został zdobyty. Był to jednak koniec sukcesów ponieważ Jan Tarło zdołał działaniami podjazdowymi związać ich siły na terenie województwa krakowskiego. W bitwie pod Miechowem udało się Polakom (1500 żołnierzy rekrutowanej z Górali piechoty) dowodzonym przez Adama Tarłę rozbić znaczny oddział saski, co zapobiegło na pewien czas marszowi armii saskiej na Gdańsk. Jednak nie udało się Tarłom odbić Krakowa.
W tym samym czasie na północy wojska pod dowództwem kasztelana czerskiego Franciszka Kazimierza Rudnickiego, Aleksandra Alden-Mełdzyńskiego oraz hrabiego Wilhelma Schliebena, którzy już w 1733 roku zawiązali w obronie tronu króla konfederację w Grudziądzu, przygotowywały się do obrony Torunia przed nadchodzącymi oddziałami generała Lacy’ego. Dotkliwa porażka zadana przez Rosjan siłom polskim w potyczce pod Służewem 15 stycznia 1734 roku spowodowała panikę wśród chorągwi szlacheckich i wycofanie się ich na północ. W wyniku tego Toruń został zajęty przez wojska rosyjskie 16 stycznia. Była to dotkliwa klęska strategiczna, ponieważ miasto stało się dla Rosjan i Sasów bazą do działań na Pomorzu oraz głównym magazynem wojennym i żywnościowym. Po zajęciu Torunia Rosjanie podeszli pod Gdańsk, który wystawił do obrony 8 tysięczny garnizon. Silne obwarowania miasta nie rokowały armii Imperium Rosyjskiego prędkich sukcesów. Pierwsze porażki szturmów na szańce gdańskie zmusiły dowództwo do wezwania na pomoc saskiej armii i ciężkiej artylerii.
Sasi byli jednak przez dłuższy czas związani działaniami wojsk Jana Tarły w Małopolsce. Działania nękające przeciw Rosjanom na Pomorzu prowadziły oddziały kasztelana czerskiego Franiciszka Rudnickiego (vel Rudzińskiego) oraz hrabiego Wilhelma Schliebena, którego oddział generał Lacy rozbił w bitwie pod Grudziądzem. Niepowodzenia w działaniach pod Gdańskiem spowodowały zmianę na stanowisku głównodowodzącego wojskami rosyjskimi. 16 marca dowództwo nad armiami objął Burkhard Christoph Münnich.
Tymczasem wojska koronne pod wodzą Jana Tarły ruszyły z Małopolski na odsiecz Gdańskowi. Równocześnie na Pomorzu rozpoczęła się koncentracja sił pod dowództwem Franciszka Kazimierza Rudnickiego. Dowództwo rosyjskie było zdecydowane nie dopuścić do połączenia się Tarły i Rudnickiego. Pod Świeciem doszło do bitwy oddziałów carskich Birona i Zagriażskiego liczących 3 tysiące żołnierzy z wojskami Rudnickiego, który dysponował 33 chorągwiami szlacheckiej konnicy oraz 2 tysiącami regularnego wojska. Pomimo swojej przewagi kasztelan czerski poniósł dotkliwą porażkę, zdołał jednak wycofać swe siły i połączyć się z armią wojewody Jana Tarły. W kwietniu 1734 roku armia Jana Tarły licząca 133 chorągwie szlacheckiej konnicy pospolitego ruszenia, 2 pułki wojska koronnego oraz 400 dragonów zetknęła się z siłami Lacy’ego pod Tucholą. Rosjanie spostrzegli dużą przewagę liczebną przeciwnika i skwapliwie podchwycili propozycję dowództwa polskiego podjęcia rokowań. Dowództwo polskie popełniło wielki błąd, gdyż nie wykorzystało realnej szansy rozgromienia słabszych sił rosyjskich. Lacy wykorzystał czas rokowań na ściągnięcie spod Gdańska nowych sił. 9 kwietnia 1734 po zerwaniu rokowań doszło do bitwy pod Wyszyczynem, zwanej również bitwą pod Ossowem. Jan Tarło zdołał rozwinąć swe wojska w szyk, jednak nie potrafił wyzyskać dogodności terenu i po zaciętej walce doznał porażki. W żadnym razie nie była to jednak klęska, wojska stronników Leszczyńskiego wciąż zachowywały wartość bojową. Rosjanie utracili w walce tysiąc żołnierzy. Wkrótce oddziały polskie ruszyły pod Gdańsk chcąc nawiązać kontakt z mającymi tam wylądować siłami francuskimi.
Tym razem zastąpił im drogę sam generał Burkhard Christoph Münnich. W bitwie pod Puckiem 20 kwietnia 1734 armia Tarły poniosła dotkliwą klęskę. Wojewoda lubelski wycofał się pod Chojnice, gdzie zbierał rozbite oddziały, które jednak do końca oblężenia Gdańska nie odzyskały wartości bojowej. W trakcie działań dowódcy polscy ujawnili brak doświadczenia, nieudolność i brak zaufania do swoich żołnierzy. Szlachecka konnica oraz nieliczna chłopska piechota były słabo wyszkolone. Pomniejsi dowódcy szlacheccy często utrzymywali zakulisowe kontakty z nieprzyjacielem.
W trakcie oblężenia Gdańska przez wojska sasko-rosyjskie, idąc Leszczyńskiemu z pomocą i próbując przerwać oblężenie miasta wylądował w maju 1734 na Westerplatte 2,5 tysięczny korpus francuski pod wodzą hrabiego Ludwika de Plélo. Oblężenie zakończyło się pokonaniem zwolenników Leszczyńskiego i zdobyciem miasta 7 lipca 1734. Leszczyński w przebraniu chłopa zbiegł do Prus Książęcych, gdzie gościny użyczył mu Fryderyk Wilhelm I. Przed kapitulacją oblężeni wezwali na pomoc regimentarza koronnego Józefa Potockiego i jego wojska koronne, jednak bez rezultatu.
Nie był to jednakże koniec walk na terenie Rzeczypospolitej, ponieważ wygnany król wydał w Królewcu (gdzie przeniósł główny ośrodek dyspozycyjny) 30 sierpnia 1734 roku uniwersał wzywający do walki w obronie jego praw do tronu. 5 listopada 1734 roku zwolennicy Leszczyńskiego zawiązali konfederację dzikowską w obronie tronu króla. Plany militarne konfederacji koncentrowały się na trzech obszarach. Obszarem pierwszym były graniczące z Prusami Książęcymi tereny Rzeczypospolitej, a zwłaszcza Puszcza Kurpiowska, gdzie emisariusze Leszczyńskiego wysyłani z Królewca próbowali porwać do walki chłopów. Powiodło się to w znacznym stopniu ponieważ Kurpie potrafili stawiać zacięty opór Sasom i Rosjanom i zadawać im duże straty. Po zakończeniu wojny ruch kurpiowski przybrał oblicze antyfeudalne i został stłumiony dopiero w 1738 roku. Na graniczących z Prusami Książęcymi obszarach Wielkiego Księstwa skuteczną wojnę podjazdową przeciw rosyjskiemu korpusowi generała Izmaiłowa prowadził weteran konfederacji tarnogrodzkiej strażnik polny litewski Paszkowski. Nie był jednak w stanie zmienić sytuacji strategicznej, skoro w Mińsku Litewskim koncentrował się kolejny dwudziestotysięczny korpus rosyjski generała Wołkowa.
Drugim obszarem działań konfederatów dzikowskich było Podole, gdzie w oparciu o fortecę w Kamieńcu Podolskim i w Okopach Świętej Trójcy zamierzano stawiać opór i czekać na pomoc turecką, ponieważ liczono na włączenie się Turcji do wojny oraz wierzono, że sułtan pozwoli na formowanie polskich wojsk w Mołdawii. Trzecim i najważniejszym polem działań była Wielkopolska, skąd dowódcy konfederaccy zamierzali powtórzyć manewr Karola XII z roku 1706 i najechać Saksonię. O ile król szwedzki dysponował znakomitym narzędziem wojny w postaci swej armii, konfederaci posiadali siłę zbrojną w trakcie permanentnej organizacji. Po początkowym sukcesie, jakim było zniszczenie w marcu 1735 roku silnego oddziału saskiego działającego w Wielkopolsce, konfederaci ponieśli w maju 1735 roku dotkliwą klęskę pod Stężycą od połączonych wojsk rosyjsko-saskich. Przekreśliło to plany inwazji na Saksonię i złamało morale stronników Leszczyńskiego.
Kolejnym ciosem dla konfederacji dzikowskiej było przejście pod Zakliczynem regimentarza Józefa Potockiego z najlepszymi oddziałami na stronę saską już pod koniec lutego 1735 roku. Opór zbrojny zaczął się załamywać. Adam Tarło – najbardziej niezłomny z wodzów konfederacji na czele pięciu tysięcy konnicy ruszył z Wielkopolski ku ziemiom elektora saskiego, jednak w czasie przeprawy przez Odrę pod Krosnem Odrzańskim został rozbity przez wojsko pruskie, które z silną artylerią zastąpiło mu drogę. Resztki sił konfederackich przedarły się do Francji. Wkrótce zmiana sytuacji międzynarodowej odebrała najzagorzalszym zwolennikom ostatnie nadzieje na powodzenie sprawy Leszczyńskiego. W październiku 1735 Francja zawarła pokój z Austrią, co podważało jej sojusz z dzikowianami i zapowiadało wycofanie poparcia francuskiego rządu dla konfederacji. 26 stycznia 1736 roku Stanisław Leszczyński abdykował w Królewcu. Zwalniało to jego zwolenników od przysięgi elekcyjnej. Rzeczpospolitą uspokoił ostatecznie sejm pacyfikacyjny z 1736 roku. Po wygaśnięciu działań wojennych na terenie Rzeczypospolitej armia rosyjska ruszyła na zachód Europy, by wziąć udział w walkach z Francją i wymusić na niej zakończenie wojny. Korpus generała Piotra Lacy’ego osiągnął w roku 1735 Ren, jednak nie zdążył już wejść do walki. Po raz pierwszy w historii armia imperium carskiego zapuściła się tak daleko na zachód kontynentu.
Aby taką piechotę stworzyć, trzeba było przede wszystkim czasu (szkolenie trwało kilka lat) oraz ogromnych środków finansowych. Wielkie sumy pochłaniała nie tylko sama piechota – ogromne środki należało wydatkować na stworzenie sieci obozów i szpitali wojskowych, koszar, odwachów, magazynów broni, warsztatów naprawczych umundurowania i karabinów, których istnienie było koniecznością. Na stworzenie silnej armii pieszej mogły więc sobie pozwolić jedynie kraje, gdzie władza była na tyle silna, by dowolnie zawłaszczać i redystrybuować do kasy państwowej spieniężone bogactwo własnych obywateli przy pomocy aparatu biurokratycznego i fiskalnego. Były to monarchie absolutystyczne (Francja, Austria, Rosja) lub militarystyczne (Prusy).
Rzeczpospolita, ze swoim zatwierdzonym na Sejmie Niemym (1717 rok) anachronicznym, a także niewydolnym i pochłoniętym korupcją systemem podatkowo-skarbowym oraz ogromną niechęcią własnych obywateli do samoopodatkowania się (oraz oddawania chłopskich rekrutów), nie była w stanie bez głębokich reform fiskalnych odzyskać swej dawnej siły militarnej.
Nadrenia.
Raptem trzy dni po wypowiedzeniu wojny 10 października Francja najechała Lotaryngię i obległszy siły cesarskie pod Kehl, zdobyła oba cele w ciągu kilku tygodni. Nie mogąc zaatakować Austrii bezpośrednio, a nie chcąc najeżdżać ościennych państw niemieckich – z obawy przed interwencją Wielkiej Brytanii i Niderlandów – Francuzi umocnili swoje pozycje na zajętych terenach i wycofali oddziały na drugą stronę Renu celem przeczekania zimy.
Cesarz zmobilizował wszystkie regularne siły i rozpoczął zbieranie wojsk z całego imperium, rozciągając linię obronną pod Ettlingen w pobliżu Karlsruhe. Wiosną 1734 roku Francuzi oflankowali jego siły (2 maja zdobyto Trarbach), zaś służący Austrii książę Eugeniusz Sabaudzki został zmuszony do wycofania sił do obozu imperialnego w Heilbronnie. Oczyszczona w ten sposób droga umożliwiła francuskim oddziałom księcia Jamesa FitzJamesa oblężenie Philippsburga, które zakończyło się sukcesem w lipcu 1734 roku. Eugeniusz, wraz z towarzyszącym mu księciem koronnym Fryderykiem Pruskim próbował przerwać oblężenie z mizernymi jednak skutkami – powodem była mniejsza liczebność oraz słabe wyszkolenie żołnierzy. Książę FitzJames zginął rażony kulą artyleryjską w Philippsburgu.
Francuskie armie parły wzdłuż Renu, docierając do Moguncji, jednak rosnąca w siłę armia cesarska, wspomagana przez rosyjskich zdobywców Gdańska, uniemożliwiła oblężenie miasta – Eugeniusz ruszył do kontrofensywy. 30 tysięcy żołnierzy pod Friedrichem Heinrichem von Seckendorffem przeszły Ren i zaczęły spychać przeciwnika w kierunku Trewiru, ostatecznie pokonując go pod Clausen (Klausen) w październiku 1735, w jednej z ostatnich bitew przed zawarciem pokoju.
Italia.
Korzystając z korzystnej koniunktury międzynarodowej, 26 września 1733 w Turynie król Karol Emanuel III Sabaudzki zawarł z Francją i Hiszpanią sojusz przeciwko Austrii, która od zakończenia wojny o sukcesję hiszpańską zajmowała tereny południowych Włoch oraz Mediolan. Ze swojej strony Hiszpania oczekiwała odzyskania Toskanii, Mantui, księstwa Parmy i Piacenzy oraz ziem południowych Włoch. Francja zobowiązała się wystawić do walki z Austrią 40 000 żołnierzy, natomiast Królestwo Piemontu i Sardynii 24 000 ludzi. Głównodowodzącym sił sprzymierzonych został władca Piemontu.
Austriacki gubernator Mediolanu generał Daun dysponował armią 12 000 żołnierzy. Dnia 11 grudnia 1733 r. Karol Emanuel III ze swoimi wojskami wyruszył na Mediolan, w którym rozpoczął oblężenie zamku miejskiego. Zamek zdobyto ostatecznie 29 grudnia 1733 r.
W obliczy straty Mediolanu Austriacy wysłali do Włoch dodatkowych 60 000 żołnierzy pod dowództwem Eugeniusza Sabaudzkiego. 29 czerwca 1734 r. doszło do pierwszej krwawej bitwy pod Parmą, w której Austriacy stracili 10 000 ludzi. Na początku września Austriacy pod dowództwem Koenigsecka odnieśli mniejszy sukces w bitwie pod Gardellą, po czym rozpoczęli planowanie decydującego ataku na pozycje wroga pod Guastallą. 19 września 1734 doszło tam do kolejnej bitwy, w której Austriacy, mimo początkowego sukcesu (zmusili przeciwnika do odwrotu), w obliczu nadejścia Karola Emanuela III ostatecznie ponownie ponieśli klęskę, tracąc 7 tys. z posiadanych 40 tys. żołnierzy. Straty francusko-piemonckie były niewiele mniejsze i wyniosły 5 tys. osób z 49-tys. armii.
W tym samym czasie Hiszpanie wysłali flotę inwazyjną ku wybrzeżom środkowych i południowych Włoch, zmuszając stacjonujących tam Austriaków do odwrotu. W bitwie pod Bitonto (25 maja 1734) siły hiszpańskie pokonały wojska austriackie; zdobyto oblegane Gaetę i Kapuę. Do sierpnia 1734 r. Hiszpanie zajęli Toskanię, Królestwo Neapolu i Sycylię. Austriacy utrzymali się jedynie w Mantui. Wojna na tym froncie toczyła się dalej do listopada 1735 r., kiedy 3 listopada Ludwik XV i cesarz Karol VI zawarli zawieszenie broni. W wyniku zawartego porozumienia Sycylia i Neapol dostały się hiszpańskim Burbonom, Piemont otrzymał Tortonę, Novarę, Vigevano i inne mniejsze posiadłości. Karol VI zatrzymał Mediolan i Mantuę oraz Parmę i Piacenzę. Toskania po wygaśnięciu Medyceuszy dostała się księciu Franciszkowi Lotaryńskiemu. Ludwik XV uznał też Sankcję Pragmatyczną z 1713. Pokój w tej formie wszystkie strony zawarły dopiero jednak w roku 1738 w Wiedniu.
Skutki wojny.
Do wojny po stronie Leszczyńskiego nie przystąpiły Szwecja i Turcja. Po dwóch latach zaciętych walk (które toczyły się także w Niderlandach, na Sycylii i w północnych Włoszech) król Stanisław Leszczyński zrzekł się tronu. Korpus rosyjski dotarł do Renu, lecz Francja opanowała Lotaryngię.
W 1735 zawarto preliminarze pokojowe, a w roku 1738 w Wiedniu pokój, na mocy którego Burbonowie hiszpańscy uzyskali Królestwo Neapolu z Sycylią, Austria utrzymała Lombardię i przejęła tron wielkoksiążęcy w Toskanii, natomiast teść Ludwika XV Stanisław Leszczyński otrzymał w dożywotnie władanie Księstwo Lotaryngii, które po jego śmierci zostało inkorporowane do korony francuskiej w roku 1766.
Rzeczpospolita w wyniku wojny ostatecznie straciła własną podmiotowość na arenie międzynarodowej. Skutkiem tej wojny było trwałe ograniczenie polskiej suwerenności. Interwencja rosyjska była strasznym ciosem dla społeczeństwa szlacheckiego, które nie podniosło się jeszcze moralnie i ekonomicznie z klęsk doby Wielkiej Wojny Północnej oraz konfederacji tarnogrodzkiej. Dlatego też następna próba wzniecenia nowej konfederacji przeciwko Augustowi III i Rosji, jaka miała miejsce podczas inspirowanej przez dyplomację francuską wojny rosyjsko-szwedzkiej 1741–1743, zakończyła się niepowodzeniem. Społeczeństwo szlacheckie pamiętające klęskę z lat 1733–1736 nie wierzyło w sukces nawet w oparciu się o Turcję i Prusy. Zarówno emisariusze szwedzcy, przybywający do Rzeczypospolitej z zamiarem nakłonienia szlachty do walki, jak i magnaci planujący zawiązanie konfederacji (Józef Potocki, Tarłowie, kilka rodów wielkopolskich) nie zdołali już porwać Polaków do akcji. Zacięty pacyfizm szlachty obok antyabsolutystycznych sentymentów magnaterii i zwyczajnego przekupstwa sejmowego był główną przyczyną nieprzystąpienia przez Rzeczpospolitą do wojny Rosji i Austrii z Turcją (1737–1739) oraz do wojen śląskich toczonych w ramach wojny o austriacką sukcesję. Zmarnowano przez to kilkakrotnie niezwykle korzystną koniunkturę dla aukcji wojska i reformy państwa (sejmy 1738, 1744, 1746 i 1748).

</doc>
<doc id="314831" url="https://pl.wikipedia.org/wiki?curid=314831" title="Nova Paka">
Nova Paka



</doc>
<doc id="314832" url="https://pl.wikipedia.org/wiki?curid=314832" title="Nova Role">
Nova Role



</doc>
<doc id="314833" url="https://pl.wikipedia.org/wiki?curid=314833" title="Francisco Tarrega">
Francisco Tarrega



</doc>
<doc id="314834" url="https://pl.wikipedia.org/wiki?curid=314834" title="Nova Vcelnice">
Nova Vcelnice



</doc>
<doc id="314836" url="https://pl.wikipedia.org/wiki?curid=314836" title="Charles A. Halleck">
Charles A. Halleck

Charles Abraham Halleck (ur. 22 sierpnia 1900 w De Motte, zm. 3 marca 1986 w Lafayette) – amerykański polityk ze stanu Indiana, który związany był z Partią Republikańską.
Urodzony w De Motte w hrabstwie Jasper w Indianie, Halleck służył w piechocie w czasie I wojny światowej. Po odbyciu służby wojskowej studiował prawo na uniwersytecie stanowym.
Po śmierci kongresmena elekta Fredericka Landisa w roku 1935 zajął jego miejsce, jako reprezentanta 2. okręgu stanu Indiana. W Izbie zasiadał do roku 1969.
Jego pozycja rosła: w latach 1947–1949 i 1953–1955 przywódcą większości, zaś 1959-1965 liderem mniejszości.
Koniec jego rządów we frakcji nastąpił na skutek buntu tzw. "młodoturków", czyli młodszych republikańskich kongresmenów, którzy mieli dość jego "skostnienia" i "konserwatyzmu". Jednym z przywódców buntu był kongresmen z Michigan Gerald Ford, który zajął miejsce Hallecka.
Halleck zmarł w Lafayette w Indianie.

</doc>
<doc id="314837" url="https://pl.wikipedia.org/wiki?curid=314837" title="Nove Hrady">
Nove Hrady



</doc>
<doc id="314838" url="https://pl.wikipedia.org/wiki?curid=314838" title="Tarrega">
Tarrega



</doc>
<doc id="314839" url="https://pl.wikipedia.org/wiki?curid=314839" title="Droga krajowa nr 9 (Polska)">
Droga krajowa nr 9 (Polska)

Droga krajowa nr 9 (DK9) – droga krajowa klasy GP o długości 189 kilometrów. Trasa ta łączy Rondo Narodowych Sił Zbrojnych (zwane też "Warszawskim") w Radomiu z węzłem "Rzeszów Północ" (A4, S19) w Rudnej Małej. Jest częścią międzynarodowej trasy E371. W Radomiu droga nr 9 ma wspólny odcinek z drogą krajową nr 12, a w Opatowie z drogą krajową nr 74.
Jest to jedyna polska droga krajowa o numerze jednocyfrowym, a jednocześnie jedyna trasa europejska w Polsce, dla której nie przewiduje się budowy drogi ekspresowej czy autostrady. Funkcje drogi ekspresowej na niektórych odcinkach pełnić będą trasy S19 i S74.
Historia.
Droga krajowa nr 9 swój niski numer zawdzięcza pochodzącej z 1946 roku koncepcji TAPP, tj. Transeuropejskiej Autostrady Północ-Południe, która w założeniu z 1946 roku miała przebiegać przez Polskę na trasie Gdańsk – Warszawa – Radom – Rzeszów – granica z Czechosłowacją. W późniejszych latach zdecydowano, że ideę TAPP realizować będzie dzisiejsza Autostrada A1, a jedyną pamiątką po pierwotnej koncepcji jest niski numer 9 przypisany do drogi Radom – Rzeszów.
W 2010 roku powstała niezrealizowana do dzisiejszego dnia koncepcja włączenia drogi nr 9 do sieci autostrad i dróg ekspresowych i nadania jej oznaczenia S9.
Historia numeracji.
Na przestrzeni lat trasa posiadała różne oznaczenia:
Teraźniejszość.
Na podstawie Zarządzenia nr 8 Generalnego Dyrektora Dróg Krajowych i Autostrad z dnia 12 lutego 2014 r., przebieg drogi krajowej nr 9 został skrócony do węzła autostradowego Rzeszów-Północ, przez co sama DK9 skróciła się o 103 km. Jednocześnie w tym samym rozporządzeniu przebieg drogi krajowej nr 19 został wydłużony do byłego przejścia granicznego ze Słowacją w Barwinku. Tak więc od Rzeszowa do granicy ze Słowacją, przebieg trasy europejskiej E371 pokrywa się z DK19, a nie jak do tej pory z DK9. Zarządzenie weszło w życie z dniem jego ogłoszenia.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony. Wcześniej na poszczególnych odcinkach drogi krajowej nr 9 obowiązywało ograniczenie do 10 ton:

</doc>
<doc id="314840" url="https://pl.wikipedia.org/wiki?curid=314840" title="Nove Mesto pod Smrkem">
Nove Mesto pod Smrkem



</doc>
<doc id="314843" url="https://pl.wikipedia.org/wiki?curid=314843" title="Nyrsko">
Nyrsko



</doc>
<doc id="314845" url="https://pl.wikipedia.org/wiki?curid=314845" title="Nyrany">
Nyrany



</doc>
<doc id="314848" url="https://pl.wikipedia.org/wiki?curid=314848" title="Kornelia (córka Skrybonii)">
Kornelia (córka Skrybonii)

Kornelia ("Cornelia", zm. 16 p.n.e.) – córka Publiusza Korneliusza Scypiona Pomponiana Salvita ("Publius Cornelius Scipio Pomponianus Salvito"), konsula zastępczego ("suffectus") w 35 p.n.e. i Skrybonii.
Skrybonia była drugą żoną Augusta i matką jego jedynego dziecka Julii. Kornelia była zatem przyrodnią siostrą Julii. Zachowała się elegia pogrzebowa rzymskiego poety Propercjusza (ks.IV,11) w formie pocieszenia wygłaszanego przez ducha zmarłej Kornelii dla jej męża Paullusa. Poeta dał w nim obraz tradycyjnej rzymskiej matrony, jej dumy z przynależności do rodziny o długim szeregu przodków, jej silnego charakteru, przywiązania do tradycyjnych wartości.

</doc>
<doc id="314849" url="https://pl.wikipedia.org/wiki?curid=314849" title="Aamir Khan">
Aamir Khan

Aamir Hussain Khan (dewanagari आमिर ख़ान, pismo urdu عامر حسین خان; ur. 14 marca 1965 w Bombaju (Indie)) – bollywoodzki aktor, reżyser i producent filmowy.
Rodzina.
Aamir Khan pochodzi z rodziny związanej z przemysłem filmowym. Jego ojciec Tahir Hussain był producentem, a stryj, Nasir Hussain, reżyserem.
Zagrał w kilku filmach reżyserowanych przez kuzyna – Mansoora Khana; jego bratem jest Faisal Khan, z którym wystąpił w 2000 roku w filmie "Mela". Aamir Khan jest muzułmaninem.
Kariera.
Aamir Khan rozpoczął karierę filmową jako dziecko grając w filmach "Yaadon Ki Baraat" (1973), "Madhosh" (1974) i jako nastolatek w "Holi" (1984).
W filmie z 1988 roku "Qayamat Se Qayamat Tak", pierwszy raz zagrał główną rolę.
W filmie "Hum Hain Rahi Pyaar Ke" z 1993 roku nie tylko zagrał, ale też współpracował przy scenariuszu; ponadto śpiewał piosenkę w "Ghulam" (1998), za co otrzymał nominację do Nagrody Filmfare.
W 2001 roku zaczął karierę producenta; jego pierwszym filmem był Lagaan, w którym zagrał także główną rolę. Film nominowano do Oskara w kategorii Najlepszego Filmu Obcojęzycznego.
Po 3-letniej przerwie zagrał w innym historycznym filmie "Rebeliant (film)" (w oryginale "The Rising: Ballad of Mangal Pandey") w którym zagrał historyczną postać Mangala Pandeya, bohatera powstania sipajów z 1857 roku.
Jego kolejny film "Rang De Basanti" został wybrany jako indyjski kandydat do Oskara.
W tym samym roku zagrał też w filmie "Fanaa" razem z gwiazdą kina bollywoodzkiego, aktorką Kajol. Znaczna część filmu została nakręcona w polskich Tatrach, które zastępowały góry Kaszmiru, gdzie kręcenie filmu byłoby zbyt ryzykowne ze względu na zagrożenie terrorystyczne.
W 2007 roku Aamir Khan wyprodukował "Taare Zameen Par" ("Gwiazdy na ziemi"). Film ten stał się jego reżyserskim debiutem. Wystąpił w nim w podwójnej roli: reżysera i aktora. Historia dyslektycznego dziecka i jego nauczyciela zdobyła Nagrodę Filmfare dla Najlepszego Filmu, a sam Aamir Khan otrzymał Nagrodę Filmfare dla Najlepszego Reżysera. Film ten był indyjskim kandydatem do Oskara.
W 2008 roku Khan wyprodukował film "Jaane Tu Ya Jaane Na", w którym zadebiutował Imran Khan.
W grudniu 2008 na ekrany wszedł remake tamilskiego filmu Ghajini, w którym aktor zagrał role człowieka cierpiącego na utratę pamięci krótkotrwałej.
W grudniu 2009 roku na ekrany wszedł film "3 Idiots" w reżyserii Rajkumara Hiraniego, w którym Aamir Khan zagrał jedną z głównych ról.
12 czerwca 2009 film "Raakh", czyli prawdziwy debiut Aamira, po 20 latach wszedł ponownie na ekrany, tym razem w o wiele większej ilości kopii niż przy pierwszym rozpowszechnianiu.
Życie prywatne.
Aamir rozpoczął poważną karierę zaraz po szkole i w swoim pierwszym hicie, "Qayamat Se Qayamat Tak" zagrał ucznia. Prasa próbowała zaszufladkować go jako idola nastolatek. W tym celu ukryto jego ślub z Reeną Duttą, która, choć nie jest profesjonalną aktorką, pojawiła się w jednej z piosenek w jego pierwszym filmie. Gdy wiadomość o ślubie wyszła na jaw, stała się sporą sensacją, jednak nie zaszkodziła wówczas ani karierze aktora, ani ich małżeństwu – wiedli ciche życie z dala od prasy i mieli dwójkę dzieci (syna Junaida i córkę Irę). Reena pracowała z mężem przy produkcji "Lagaan".
W grudniu 2002 złożyli pozew o rozwód. Obie strony milczały co do przyczyn rozstania.
28 grudnia 2005 Aamir ożenił się z Kiran Rao, która była asystentką reżysera Ashutosha Gowarikera w trakcie kręcenia "Lagaan".

</doc>
<doc id="314850" url="https://pl.wikipedia.org/wiki?curid=314850" title="Nemcice nad Hanou">
Nemcice nad Hanou



</doc>
<doc id="314851" url="https://pl.wikipedia.org/wiki?curid=314851" title="DK9">
DK9



</doc>
<doc id="314852" url="https://pl.wikipedia.org/wiki?curid=314852" title="Przędzenie">
Przędzenie

Przędzenie – ogół operacji wykonywanych na włóknie, prowadzących do utworzenia przędzy. Przędzenie może być wykonywane ręcznie (w rzemiośle lub wytwórstwie ludowym, przy użyciu prostych urządzeń: kądziel, wrzeciono, kołowrotek) lub mechanicznie. 
Przemysłowe (mechaniczne) wytwarzanie przędzy, niezależnie od rodzaju włókien, wykonywane jest w dziale przędzalni i przebiega wieloetapowo:
Proces przygotowania.
Przygotowanie do przędzenia polega na oczyszczeniu włókien i uformowaniu taśmy. Taśma to wstęga (strumień) równoległych, równomiernie ułożonych włókien, o szerokości kilku cm i długości kilkuset metrów. Sposób tworzenia taśmy jest zależny od długości włókna i odbywa się w następujący sposób:
Łączniarka taśm ma na celu zmniejszenie nierównomierności wytworzonych taśm. Rozciągarka pocienia (zwiększa cienkość) taśmy, ułatwiając tworzenie niedoprzędu. 
Ostatnim etapem przygotowania do przędzenia właściwego jest tworzenie niedoprzędu. Niedoprzęd to bardzo mocno rozciągnięta, pocieniona i lekko skręcona tasiemka włókien. Maszyną stosowaną w tym procesie jest niedoprzędzarka.
Przędzenie właściwe.
Niezależnie od tego, czy produktem jest włókno długie (czesane) czy krótkie (zgrzebne), proces przędzenia właściwego przebiega podobnie. Polega on na dalszym rozciąganiu tasiemki włókien i nadaniu jej właściwego skrętu. Przędzenie włókien łykowych może odbywać się na sucho lub na mokro. Stosowane na tym etapie maszyny to przędzarki:
Jeśli proces przędzenia odbywa się na mokro (stosowany w przędzalnictwie lnu), to tasiemka niedoprzędu zanurzana jest w korycie z wodą, następnie przechodzi przez zespół wałków rozciągających, zostaje skręcona i nawinięta na tzw. kopkę przędzalniczą. Jest to aluminiowa, stożkowa cewka perforowana. Ponieważ utworzona przędza jest mokra, perforacja ułatwia suszenie przędzy w suszarce. 
Procesy końcowe.
Ostatni etap to przewijanie utworzonej przędzy na typowe stożkowe nawoje krzyżowe. Ma to na celu wyeliminowanie błędów, powstałych podczas procesu przędzenia. Podczas przewijania nitka przędzy przechodzi przez cały szereg elementów, które wytwarzają odpowiednie napięcie lub nie przepuszczają zbyt grubych odcinków nitki oraz niewłaściwych węzłów. W miejscach pocienionych lub zgrubionych w trakcie przewijania nitka zrywa się i zmusza obsługującego do usunięcia wadliwego odcinka przędzy oraz związania końców właściwym węzłem tkackim. Do przewijania przędzy surowej wykorzystuje się perforowane lub ażurowe, stożkowe cewki wykonane z PCW. Nawoje krzyżowe nawijane są bardzo luźno, aby ułatwić przenikanie kąpieli bielącej lub barwiącej. W tej postaci przędza jest poddawana procesowi wykończania, np. bielenie czy barwienie lub jest dostarczana do tkalni, gdzie przechodzi procesy przygotowania do tkania, tj. przygotowanie osnowy i wątku.
Znaczenie mitologiczne.
W greckiej mitologii Mojry przędły nić żywota człowieka.

</doc>
<doc id="314855" url="https://pl.wikipedia.org/wiki?curid=314855" title="Olesnice">
Olesnice



</doc>
<doc id="314857" url="https://pl.wikipedia.org/wiki?curid=314857" title="Johan Neeskens">
Johan Neeskens

Johan Neeskens (ur. 15 września 1951 w Heemstede) – holenderski piłkarz, grający na pozycji pomocnika.
Życiorys.
Wychowanek amatorskiego klubu z rodzinnej miejscowości, RCH Heemstede, gdzie w 1970 roku zauważył go Rinus Michels i ściągnął go do Ajaksu Amsterdam. Młody Neeskens zaskakiwał wszystkich grając wtedy na pozycji prawego obrońcy, a w szczególności w 1971 roku kiedy to AFC Ajax zdobył Puchar Mistrzów wygrywając w finale z greckim Panathinaikosem Ateny. W sezonie 1971–1972 Neeskens grał już w środku pomocy jako wsparcie dla Johana Cruyffa. W 1972 i 1973 roku AFC Ajax po raz drugi i trzeci z rzędu zdobył Puchar Mistrzów. Wtedy to po Neeskensa zgłosiła się FC Barcelona w 1974 roku, który dołączył do znanych już sobie Cruyffa i Michelsa. Pomimo małej liczby sukcesów (tylko 1 mistrzostwo Hiszpanii oraz Puchar Zdobywców Pucharów) Neeskens był lubiany przez fanów drużyny. W 1979 roku odszedł do drużyny Cosmos Nowy Jork, gdzie spędził 5 lat. Potem jego kariera zaczęła dobiegać końca a Neeskens grał w coraz to gorszych klubach: FC Groningen (1984–1985), Fort Lauderdale Sun (1986–1987), FC Baar (1988–1990) i FC Zug w Szwajcarii ostatecznie kończąc karierę w 1991 roku.
W reprezentacji Holandii Neeskens zagrał 49 razy, strzelając 17 bramek. Zadebiutował w niej 11 listopada 1970 roku w meczu z NRD wygranym 1-0. Neeskens odgrywał w reprezentacji Holandii kluczową rolę podczas mistrzostw świata w 1974 i mistrzostw świata w 1978. Podczas finałowego meczu na MŚ w 1974 Neeskens zdobył już w 80 sekundzie gola dającego prowadzenie Holandii w meczu z RFN, jednak to Niemcy wygrali 2-1 i zostali mistrzami świata. Ostatni mecz w reprezentacji rozegrał 18 listopada w 1981 roku – był to przegrany 1-2 mecz z Francją.
Neeskens został uznany za jednego ze 100 najlepszych żyjących piłkarzy FIFA.
Po zakończeniu kariery piłkarskiej, Guus Hiddink poprosił Neeskensa, by ten został jego asystentem w reprezentacji Holandii. Razem zdołali awansować do Mistrzostw Świata w 1998. Potem był także asystentem Franka Rijkaarda podczas Euro 2000. Następnie został szkoleniowcem pierwszoligowego zespołu NEC Nijmegen. Jednak w 2004 roku został zwolniony z powodu słabych wyników drużyny.
Od stycznia 2006 roku ponownie współpracuje z Hiddinkiem, tym razem jako jego asystent w reprezentacji Australii, a po finałach MŚ w Niemczech objął posadę asystenta Franka Rijkaarda w FC Barcelona. Pracował tam przez dwa lata. Od 2008 roku jest trenerem reprezentacji Holandii B.

</doc>
<doc id="314859" url="https://pl.wikipedia.org/wiki?curid=314859" title="Michelle Bachelet">
Michelle Bachelet

Michelle Bachelet, właśc. Verónica Michelle Bachelet Jeria (wym. , ur. 29 września 1951 w Santiago) – chilijska polityk, prezydent Chile w latach 2006–2010 i ponownie w latach 2014–2018. W latach 2010–2013 dyrektor wykonawcza ONZ Kobiety.
Życiorys.
Jej przodkiem był Louis-Joseph Bachelet, enolog z Chassagne-Montrachet w Burgundii, który wyemigrował z Francji w 1869. Michelle Bachelet jest córką chilijskiego generała Alberto Bacheleta, który w 1973, po zamachu stanu Pinocheta, został osadzony w więzieniu pod zarzutem zdrady kraju. Poddawany torturom, zmarł w marcu następnego roku. W więzieniu (Villa Grimaldi) znalazła się również jej matka i sama Bachelet. Wypuszczone w 1975, zdecydowały się wyjechać do Australii. Wkrótce Michelle Bachelet wyjechała do NRD, gdzie uczyła się niemieckiego, a później kontynuowała, rozpoczęte jeszcze w Chile, studia medyczne na Uniwersytecie Humboldtów w Berlinie. W 1979 powróciła do ojczyzny, gdzie ukończyła studia medyczne i rozpoczęła praktykę lekarską. W latach 80. zaangażowała się ponownie w działalność na rzecz demokracji.
Działalność polityczna.
W 1990, gdy doszło do demokratycznych przemian w Chile, Bachelet rozpoczęła pracę w ministerstwie zdrowia. Pod koniec lat 90. zainteresowała się kwestiami obronności i rozpoczęła studia w Narodowej Akademii Studiów Politycznych i Strategicznych, uzupełniając je stypendium w amerykańskiej akademii wojskowej. Po powrocie do kraju w 1998 rozpoczęła pracę w chilijskim ministerstwie obrony. W tym samym czasie zaangażowała się również aktywnie w działalność Socjalistycznej Partii Chile, której członkiem jest od lat 70. XX wieku.
W marcu 2000 prezydent Ricardo Lagos powołał ją na stanowisko minister zdrowia. W lutym 2002, jako pierwsza kobieta w Chile i w Ameryce Łacińskiej, objęła stanowisko minister obrony narodowej. Stale wzrastająca popularność minister sprawiła, że została wybrana jako kandydatka centro-lewicowej koalicji Concertación de Partidos por la Democracia w zbliżających się wyborach prezydenckich.
W pierwszej turze wyborów uzyskała 45,9% głosów i zmierzyła się w drugiej turze z Sebastiánem Piñerą, kandydatem centroprawicowej partii Odnowa Narodowa. W drugiej turze w styczniu 2006 otrzymała 53,5% głosów i została pierwszą kobietą-prezydentem Chile. Urząd objęła 11 marca 2006 i pełniła przez cztery lata.
Mimo wysokiej popularności, nie mogła starać się o reelekcję w wyborach, które odbyły się 13 grudnia 2009, ze względu na fakt, iż chilijska konstytucja nie dopuszcza możliwości pełnienia funkcji prezydenta przez dwie kadencje z rzędu.
Do walki o urząd prezydencki stanęła ponownie w 2013. Omal nie wygrała już w I turze wyborów uzyskując 46,70% głosów. W II turze, w której jej przeciwniczką była Evelyn Matthei (córka gen. Fernando Matthei) zwyciężyła uzyskując 62,16% głosów. Był to pierwszy przypadek w historii Chile, gdy o prezydenturę ubiegały się dwie kobiety
Urząd prezydenta objęła ponownie 11 marca 2014 a zakończyła cztery lata później, oddając ponownie władzę swojemu poprzednikowi w latach 2010–2014 Sebastiánowi Piñerze.
W roku 2018 została powołana na stanowisko Wysokiego Komisarza Narodów Zjednoczonych do spraw Praw Człowieka, pełnienie tej funkcji zakończyła 31 sierpnia 2022.

</doc>
<doc id="314860" url="https://pl.wikipedia.org/wiki?curid=314860" title="Opocno">
Opocno



</doc>
<doc id="314862" url="https://pl.wikipedia.org/wiki?curid=314862" title="Pec pod Snezkou">
Pec pod Snezkou



</doc>
<doc id="314864" url="https://pl.wikipedia.org/wiki?curid=314864" title="Plana">
Plana



</doc>
<doc id="314866" url="https://pl.wikipedia.org/wiki?curid=314866" title="Plana nad Luznici">
Plana nad Luznici



</doc>
<doc id="314867" url="https://pl.wikipedia.org/wiki?curid=314867" title="Plesna">
Plesna



</doc>
<doc id="314868" url="https://pl.wikipedia.org/wiki?curid=314868" title="Eugene McCarthy">
Eugene McCarthy

Eugene Joseph McCarthy (ur. 29 marca 1916 w Watkins, Minnesota, zm. 10 grudnia 2005 w Waszyngtonie) – amerykański polityk, działacz Partii Demokratycznej, deputowany do Izby Reprezentantów, senator, kandydat w prawyborach Partii Demokratycznej i niezależny kandydat w wyborach prezydenckich.
Pochodził z katolickiej rodziny o korzeniach irlandzkich ze strony ojca, Michaela J. McCarthy’ego, i niemieckich ze strony matki, Anny z d. Baden. Studiował na University of Minnesota, pracował jako nauczyciel, a później także wykładowca uniwersytecki ekonomii i pedagogiki. W latach 1949–1959 zasiadał w Izbie Reprezentantów, w 1959 został senatorem. Był przeciwnikiem noszącego to samo nazwisko inicjatora dekomunizacji amerykańskiej Josepha McCarthy’ego. W ciągu kilkunastu lat w Senacie USA brał udział w pracach komisji spraw zagranicznych i z czasem zyskał opinię czołowego polityka antywojennego w Partii Demokratycznej.
W 1960 w prawyborach prezydenckich Partii Demokratycznej wspierał liberalnego kandydata Adlai Stevensona, który jednak musiał ustąpić miejsca Johnowi Kennedy’emu. W 1968 McCarthy sam spróbował swoich sił w walce o nominację Partii Demokratycznej; w marcu t.r. wygrał prawybory w stanie New Hampshire pod hasłem szybkiego zakończenia wojny w Wietnamie. Rezultat ten, przy jednoczesnym zgłoszeniu się popularnego Roberta Kennedy’ego, przyczynił się do rezygnacji z ubiegania się o reelekcję przez Lyndona Johnsona. Ostatecznie kandydatem demokratów – po zabójstwie Kennedy’ego w czerwcu 1968 – został wiceprezydent Hubert Humphrey, który w wyborach uległ Richardowi Nixonowi.
McCarthy pełnił mandat senatora do 1971. Zajął się następnie publicystyką polityczną, ale w 1972 ponownie zgłosił swoją kandydaturę w prawyborach Partii Demokratycznej. Po porażce opuścił szeregi partii i cztery lata później wystartował w wyborach jako kandydat niezależny, zdobywając ok. 740 tysięcy głosów (mniej niż 1%). W 1982 bez powodzenia ubiegał się o ponowny wybór do Senatu. W 1988 startował w wyborach prezydenckich wspierany przez blok małych lewicowych partii, m.in. Partii Postępowej Minnesoty i Partii Konsumenckiej Pensylwanii. Powrócił następnie do Partii Demokratycznej i po raz trzeci ubiegał się o partyjną nominację w 1992, ale został wykluczony z grona kandydatów przez władze partyjne. W 2000 był aktywny w kampanii na rzecz dopuszczenia do prezydenckich debat telewizyjnych kandydata Partii Zielonych, Ralpha Nadera.
Kontynuował w tym okresie działalność publicystyczną; w latach 70. był profesorem nauk politycznych w New School of Social Research. Opublikował kilkanaście książek, głównie poświęconych polityce, ale także m.in. zbiór wierszy.

</doc>
<doc id="314869" url="https://pl.wikipedia.org/wiki?curid=314869" title="Sybarytyzm">
Sybarytyzm

Sybarytyzm – leniwy, wygodny tryb życia w luksusach i dostatku; wygodnictwo. Termin pochodzi od starożytnego greckiego miasta Sybaris, którego mieszkańcy wiedli dostatnie życie, folgując wszelakim przyjemnościom.

</doc>
<doc id="314870" url="https://pl.wikipedia.org/wiki?curid=314870" title="Planice">
Planice



</doc>
<doc id="314871" url="https://pl.wikipedia.org/wiki?curid=314871" title="Koalicja Partii na rzecz Demokracji">
Koalicja Partii na rzecz Demokracji

Concertación de Partidos por la Democracia (hiszp. „Koalicja Partii na rzecz Demokracji”) – centrolewicowy sojusz chilijskich partii politycznych. W jego skład wchodzą obecnie następujące partie:
Kandydaci tej koalicji zwyciężali we wszystkich wyborach prezydenckich w Chile od obalenia rządów Augusto Pinocheta w 1990 do 2009 r. Byli to następujący politycy: Patricio Aylwin, Eduardo Frei, Ricardo Lagos i Michelle Bachelet.

</doc>
<doc id="314875" url="https://pl.wikipedia.org/wiki?curid=314875" title="Henryk Chmielewski (lekarz)">
Henryk Chmielewski (lekarz)

Henryk Mikołaj Chmielewski (ur. 10 września 1934 w Myszyńcu, zm. 22 marca 2018 w Łodzi) – polski lekarz neurolog, profesor nauk medycznych, generał brygady Wojska Polskiego, poseł na Sejm X kadencji.
Życiorys.
Syn Józefa i Mieczysławy. Ukończył w 1958 studia na Akademii Medycznej w Łodzi. Pracował jako lekarz w jednostkach lotnictwa wojskowego. Uzyskiwał stopnie naukowe doktora i doktora habilitowanego. W latach 1964–1970 był ordynatorem oddziału neurologicznego w Centralnym Wojskowym Zespole Sanatoryjnym w Lądku-Zdroju. Od 1973 był kierownikiem Kliniki Neurologicznej Wojskowej Akademii Medycznej. W latach 1985–1987 pełnił funkcję prorektora, a w latach 1991–1998 komendanta-rektora Wojskowej Akademii Medycznej. W latach 1987–1991 był komendantem Centralnego Szpitala Klinicznego w Warszawie.
Z ramienia Polskiej Zjednoczonej Partii Robotniczej od 1989 do 1991 sprawował mandat posła na Sejm kontraktowy z okręgu południowopraskiego. W trakcie kadencji przeszedł do Klubu Posłów Wojskowych, zasiadał w Komisji Zdrowia. W 1990 otrzymał tytuł profesora nauk medycznych, a w 1991 prezydent RP Lech Wałęsa awansował go na generała brygady.
Był profesorem zwyczajnym Uniwersytetu Medycznego w Łodzi, kierownikiem Kliniki Neurologii i Neurorehabilitacji. Stworzył polską szkołę terapii manualnej kręgosłupa. Był wiceprezesem zarządu głównego Polskiego Towarzystwa Neurologicznego.
Zmarł 22 marca 2018 w Łodzi, został pochowany na cmentarzu Doły w Łodzi.

</doc>
<doc id="314876" url="https://pl.wikipedia.org/wiki?curid=314876" title="Pobezovice">
Pobezovice



</doc>
<doc id="314878" url="https://pl.wikipedia.org/wiki?curid=314878" title="Biskupstwo toruńskie">
Biskupstwo toruńskie



</doc>
<doc id="314879" url="https://pl.wikipedia.org/wiki?curid=314879" title="Biskupstwo warmińskie">
Biskupstwo warmińskie



</doc>
<doc id="314881" url="https://pl.wikipedia.org/wiki?curid=314881" title="Policka">
Policka



</doc>
<doc id="314882" url="https://pl.wikipedia.org/wiki?curid=314882" title="Arcybiskupstwo warmińskie">
Arcybiskupstwo warmińskie



</doc>
<doc id="314884" url="https://pl.wikipedia.org/wiki?curid=314884" title="Bażantowate">
Bażantowate



</doc>
<doc id="314886" url="https://pl.wikipedia.org/wiki?curid=314886" title="Prostejov">
Prostejov



</doc>
<doc id="314887" url="https://pl.wikipedia.org/wiki?curid=314887" title="Trolejbusy w Słupsku">
Trolejbusy w Słupsku

Trolejbusy w Słupsku – jeden z dziewięciu zlikwidowanych systemów komunikacji trolejbusowej w Polsce.
Sieć została oddana do użytku 20 lipca 1985, a zlikwidowana 18 października 1999. Świadczeniem usług transportu trolejbusowego zajmowało się początkowo Wojewódzkie Przedsiębiorstwo Komunikacyjne, a potem istniejący do dziś Miejski Zakład Komunikacji, obsługujący również linie autobusowe.
Historia.
Pierwszy projekt.
Pierwsze projekty trolejbusów w Słupsku sięgają jeszcze lat 30. XX wieku, kiedy to projektowano w mieście jedną linię trolejbusową. Miała ona połączyć Kobylnicę z Bruskowem Wielkim. Ten plan nie doczekał się realizacji.
Drugi projekt.
Od czasu likwidacji tramwajów w 1959 r. słupski transport zbiorowy oparty był wyłącznie o autobusy. Pod koniec lat 70. XX wieku Wojewódzkie Przedsiębiorstwo Komunikacyjne zleciło Instytutowi Dróg i Mostów Politechniki Warszawskiej sporządzenie Studium Komunikacji Zbiorowej. Zaproponowano w nim budowę trakcji m.in. na ulicach Małcużyńskiego, Piłsudskiego, Braci Gierymskich, Chodkiewicza, Żółkiewskiego, Wazów, Leszczyńskiego, 3 Maja, Wolności, Kościuszki, Kaszubskiej, Nowowiejskiej, Wiejskiej, Bohaterów Westerplatte, Hubalczyków. Oprócz tego plan uwzględniał także budowę nowych ulic, w tym przeprawy mostowej przez Słupię.
Szczególną rolę w negocjacjach z rządem PRL w kwestii budowy trolejbusów w Słupsku przypisuje się wojewodzie słupskiemu Czesławowi Przewoźnikowi. W 1985 r. zaplanowano, że pierwsza linia ma powstać do 22 lipca 1985 r.
Budowa trakcji.
Propozycje przebiegu tras trolejbusowych przedstawione w Studium Komunikacji Zbiorowej w większości nie zostały uwzględnione, głównie z powodu krótkiego czasu przewidzianego na realizację prac budowlanych. Ostatecznie zdecydowano, że powstanie pięć linii:
W kwietniu 1985 r. Wojewódzkie Przedsiębiorstwo Komunikacyjne we współpracy z Przedsiębiorstwem Robót Instalacyjno-Montażowych Budownictwa Rolniczego, Elektromontażu, Słupskiego Przedsiębiorstwa Remontowo-Budowlanego i żołnierzy rozpoczęło budowę sieci zasilającej dla pierwszej linii trolejbusowej, która miała połączyć ulicę Mikołaja Kopernika z ulicą Wielkiego Proletariatu na osiedlu Budowniczych Polski Ludowej. Na narożniku ulicy Szczecińskiej z ulicą Towarową powstała podstacja prostownikowa. Na potrzeby zajezdni przebudowano dawną zajezdnię tramwajową przy ulicy Mikołaja Kopernika.
Lata 1985–1993.
20 lipca 1985 r. z udziałem władz PRL uroczyście otwarto system trolejbusowy w Słupsku. Zasilanie w podstacji prostownikowej włączył ówczesny wicepremier Zenon Komender. W tym dniu zorganizowano paradę trolejbusów ulicami miasta, złożoną z radzieckich trolejbusów ZiU-682UP na czele z prototypem polskiego trolejbusu Jelcz PR110E wyprodukowanym w miejscowej Kapenie.
Pierwszą słupską linię trolejbusową oznaczono literą A. Do jej obsługi przydzielono 10 dostarczonych koleją trolejbusów ZiU-682UP, pomalowanych w biało-zielone barwy. 11 listopada 1986 r. oddano do użytku drugą linię, oznaczoną literą B i łączącą osiedle Budowniczych Polski Ludowej (ulicę Rzymowskiego) z osiedlem Westerplatte (ulicą Hubalczyków). 27 czerwca 1987 r. trolejbus kierowany przez Zofię Giersz wyruszył w inauguracyjny kurs na nowej linii C, która miała takie same przystanki końcowe jak linia B, lecz nieco inną trasę. Zła sytuacja ekonomiczna nie pozwoliła na uruchomienie linii D i E.
30 kwietnia 1987 r. gazeta Zbliżenia tak pisała o słupskich trolejbusach:
Lata 1993–1999.
Do koncepcji uruchomienia dwóch dodatkowych linii już nie wrócono – przekształcone w MPK, a później w MZK Wojewódzkie Przedsiębiorstwo Komunikacyjne inwestowało głównie w tabor autobusowy. Na początku lat 90. skasowano jedenaście sprawnych pojazdów (10 ZiU-9 oraz jednego Ikarusa 280E) – spowodowało to problemy taborowe i wypuszczenie autobusów jako uzupełnienia na trasach trolejbusowych. Przebudowano jednak trzy Jelcze PR110 na trolejbusy.
W lipcu 1997 MZK Słupsk wymienił z tyskim przewoźnikiem siedem sprawnych trolejbusów na siedem autobusów. Pozostałe osiem pojazdów nie wystarczyło do pełnej obsługi trakcji. Dochodowość sieci drastycznie spadła. Do roku 1999 pozostało tylko pięć trolejbusów sprawnych na tyle, aby móc wyjechać na ulice miasta. Pojawiły się pierwsze głosy o likwidacji sieci. Przytaczano takie argumenty jak:
MZK przeniosło się do Kobylnicy, a przeniesienie infrastruktury było zbyt kosztowne, aby brać je pod uwagę. Również koncepcja utworzenia oddzielnej trolejbusowej spółki, jak w Gdyni czy w Tychach upadła. W połowie maja 1999 rozpoczęto zwijanie sieci trakcyjnej na ulicy Hubalczyków, co oznaczało koniec linii B i C. 18 października 1999 na ulice wyjechały ostatnie trolejbusy linii A.
Trasy dawnych linii A, B i C uległy nieznacznym korektom, nadano im również numery, odpowiednio 17, 16 i 15.
Decyzja o likwidacji trolejbusów w Słupsku była wielokrotnie krytykowana przez media, mieszkańców i radnych Słupska. Zarząd Miasta Słupska oskarżano, że przegłosował decyzję bez konsultacji z mieszkańcami i radnymi, będącymi w większości za pozostawieniem trolejbusów w mieście.
Tabor.
W Słupsku eksploatowano ogółem cztery typy trolejbusów: ZiU-682UP, Jelcz PR110E, Ikarus 280E i Jelcz/MZK 110E. W latach 1985–1992 podstawą taboru były radzieckie ZiU-682UP, do których dołączyły w 1986 r. polskie Jelcze PR110E, a w 1988 r. jeden Ikarus 280E. W latach 1993–1995 skasowano wszystkie ZiU-682UP, a w 1994 r. i w 1995 r. MZK Słupsk przebudowało cztery autobusy Jelcz PR110 na trolejbusy. W 1999 r. w ruchu pozostawało tylko siedem trolejbusów, w tym cztery Jelcze PR110E i trzy Jelcze/MZK PR110E. Najwięcej trolejbusów posiadano w latach 1985–1992, a najmniej w latach 1998–1999.
Statystyki taboru.
Na podstawie

</doc>
<doc id="314891" url="https://pl.wikipedia.org/wiki?curid=314891" title="Protivin">
Protivin



</doc>
<doc id="314892" url="https://pl.wikipedia.org/wiki?curid=314892" title="Heinz-Harald Frentzen">
Heinz-Harald Frentzen

Heinz-Harald Frentzen (ur. 18 maja 1967 w Mönchengladbach) – niemiecki kierowca wyścigowy. W latach 1994–2003 uczestniczył w wyścigach Formuły 1, a jego największymi osiągnięciami w tej serii było wicemistrzostwo świata w roku 1997 i trzecie miejsce w klasyfikacji kierowców w roku 1999. Łącznie w Formule 1 wygrał 3 wyścigi.
Karierę zaczynał w kartingu, mając trzynaście lat. W wieku 18 lat rozpoczął ściganie się w zawodach samochodów jednomiejscowych, debiutując w Niemieckiej Formule Ford 2000. W 1987 roku zdobył tytuł wicemistrzowski tej serii, a rok później wygrał mistrzostwa Niemieckiej Formuły Opel Lotus. W latach 1990–1991 bez powodzenia startował w Międzynarodowej Formule 3000. W 1992 roku zadebiutował w Japońskiej Formule 3000, i uczestniczył w zawodach tej serii do roku 1993.
W Formule 1 zadebiutował w sezonie 1994 w zespole Sauber. Po śmierci Ayrtona Senny otrzymał ofertę zastąpienia go w zespole Williams, ale nie skorzystał z niej. W Sauberze ścigał się do roku 1996. Przed sezonem 1997 przeszedł do Williamsa, zastępując ówczesnego mistrza świata, Damona Hilla. Oczekiwania wobec Frentzena były spore, ale Niemiec był w konflikcie z Patrickiem Headem i w pierwszym sezonie startów w Williamsie zdołał wygrać tylko jeden wyścig. Mimo to wskutek dyskwalifikacji Michaela Schumachera za incydent w Grand Prix Europy w klasyfikacji końcowej sezonu wśród kierowców Frentzen zajął drugie miejsce. W sezonie 1998 nastąpił regres formy zespołu i Frentzen przed sezonem 1999 przeszedł do zespołu Jordan. W sezonie 1999 wygrał dwa wyścigi i miał realne szanse na zdobycie tytułu mistrza świata, a sezon ostatecznie zakończył na trzeciej pozycji w klasyfikacji kierowców i został uznany za objawienie sezonu. W sezonie 2000 wskutek dużej awaryjności samochodu zdobył tylko 11 punktów. W połowie sezonu 2001 stracił pracę w zespole Jordan, po czym przeniósł się do zespołu Prost. Rok później startował w zespole Arrows, a podczas Grand Prix Stanów Zjednoczonych wrócił do zespołu Sauber. W Sauberze ścigał się także w sezonie 2003, zdobywając podium w swoim przedostatnim wyścigu.
Pod koniec 2003 roku ogłosił zakończenie startów w Formule 1. W latach 2004–2006 ścigał się bez większych sukcesów w serii DTM samochodami Opel i Audi. W 2008 roku zadebiutował w serii Speedcar. W 2010 roku ogłosił zakończenie kariery kierowcy wyścigowego, ale mimo to w latach 2011–2012 i 2014 uczestniczył w wyścigowej serii ADAC GT Masters.
Życiorys.
Dzieciństwo i początki kariery.
Heinz-Harald Frentzen urodził się 18 maja 1967 roku w mieście Mönchengladbach w Niemczech Zachodnich. Był jedynym synem w rodzinie właściciela zakładu pogrzebowego Heinricha-Haralda Frentzena i jego żony hiszpańskiego pochodzenia, Angeli. To małżeństwo miało jeszcze dwie córki: Sylvię i Sonię.
Gdy Frentzen miał osiem lat, jego rodzice rozwiedli się. Jego ojciec później poślubił Meksykankę Arazelli, Angela natomiast wkrótce po rozwodzie powróciła do Hiszpanii. Heinrich-Harald Frentzen był później ojcem dwóch kolejnych córek: Nadine-Nicole oraz Samanthy.
W wieku 13 lat Frentzen zainteresował się braniem udziału w zawodach kartingowych. Jego starty finansował ojciec, który stał także na czele zespołu i był głównym mechanikiem. W 1981 roku Frentzen został kartingowym mistrzem Niemiec juniorów. Wtedy też po raz pierwszy spotkał się na torze z Michaelem Schumacherem. Jednakże do 1983 roku Schumacher pojawiał się tylko gościnnie, gdyż nie ukończył jeszcze 14 lat.
W 1984 roku Frentzen został wicemistrzem w kartingowej klasie 100 cm³. Dwa lata później przeniósł się do Niemieckiej Formuły Ford 2000.
Przed Formułą 1.
Heinz-Harald Frentzen zaczął ścigać się w zawodach samochodów jednomiejscowych, gdy miał 18 lat. Przez pierwsze dwa lata jeździł w Niemieckiej Formule Ford 2000 w zespole Eifelland Racing-Albert Hamper. W drugim roku startów w tej serii zdobył tytuł wicemistrzowski.
W 1988 roku Frentzen przeniósł się do Niemieckiej Formuły Opel Lotus. Ścigał się tam w zespole byłego kierowcy Formuły 1 – Jochena Massa, o nazwie Jochen Mass Junior Team. Sezon 1988 był bardzo udany dla całego zespołu – Frentzen zdobył tytuł mistrzowski, a jego kolega z zespołu Marco Werner ukończył mistrzostwa na trzeciej pozycji. Dodatkowo Frentzen przejechał kilka wyścigów w Formule EFDA GM Lotus Euroseries. W ostatnich dwóch wyścigach pokonał Mikę Häkkinena, który następnie został mistrzem tej serii. Frentzen natomiast w klasyfikacji końcowej był szósty z 56 punktami.
W roku 1989 Frentzen otrzymał wsparcie ONS (Niemieckiego Narodowego Komitetu Sportów Motorowych) i przeniósł się do Niemieckiej Formuły 3, do zespołu Team JSK Baumanagement. Zwycięzca jednego z wyścigów miał otrzymać możliwość testu samochodu Formuły 1 – w wyścigu tym wygrał Michael Schumacher, wcześniej wypychając Frentzena z toru. Frentzen zajął w klasyfikacji ogólnej Niemieckiej Formuły 3 drugie miejsce, zdobywając 163 punkty – tyle samo co Schumacher, a punkt mniej od mistrza, Karla Wendlingera, który rok wcześniej został mistrzem Austriackiej Formuły 3. Również w 1989 roku Frentzen wystartował w jednym wyścigu Brytyjskiej Formuły 3 w zespole Watson's Hong Kong Team.
Sezon 1990 Frentzen spędził w Międzynarodowej Formule 3000 w zespole Eddie Jordan Racing. Kolegą zespołowym niemieckiego kierowcy był Eddie Irvine. Irvine zajął w klasyfikacji sezonu trzecie miejsce, natomiast Frentzen był szesnasty z trzema punktami. Frentzen był za to wyżej w klasyfikacji od Karla Wendlingera. Mistrz Formuły 3000 z sezonu 1990, Érik Comas, w sezonie 1991 zadebiutował w Formule 1 w zespole Ligier. Jeszcze w 1990 roku Frentzen wziął udział Mercedesem C11 w jednym wyścigu Mistrzostw Świata Prototypów w zespole Sauber, w którym to wyścigu stanął na podium.
W 1991 roku Frentzen nadal uczestniczył w zawodach Międzynarodowej Formuły 3000 po tym, gdy przeniósł się do zespołu Vortex Motorsport. Frentzen uzyskał w całym sezonie pięć punktów. Nie mając ciekawych ofert na rok 1992, podjął rywalizację w Porsche Carrera Cup. Wziął także udział w dwóch wyścigach Mistrzostw Świata Samochodów Sportowych. W czerwcu wziął udział w wyścigu 24h Le Mans, w którym to, ścigając się w zespole Euro Racing Lolą T92/10 wraz z Charlesem Zwolsmanem seniorem i Shunjim Kasuyą zajął trzynaste miejsce w klasyfikacji generalnej. Następnie otrzymał ofertę startów w Japońskiej Formule 3000 od Team Nova, który poszukiwał zastępcy dla kontuzjowanego Volkera Weidlera, który sam polecił Frentzena zespołowi. W sezonie 1992 Japońskiej Formuły 3000 Frentzen wziął udział w trzech wyścigach, zdobył jedno podium i zakończył sezon na czternastym miejscu, uzyskawszy pięć punktów. W tym samym roku w Japońskiej Formule 3000 debiutowali Roland Ratzenberger i Tom Kristensen.
W 1993 roku Frentzen kontynuował uczestnictwo w Japońskiej Formule 3000, a jego zespołowym kolegą był Mauro Martini – ubiegłoroczny mistrz serii. W sezonie Frentzen pokonał Martiniego o jeden punkt, zdobył jedno pole position, jedno podium i dwukrotnie ustanowił najszybsze okrążenie. W sierpniu Peter Sauber zabrał Frentzena na testy w Mugello, a wkrótce później podpisał z Frentzenem kontrakt na starty w zespole Sauber-Mercedes w Formule 1 w sezonie 1994. Jeszcze w 1993 roku Frentzen testował samochód Formuły 1 Tyrrell-Mugen wyposażony w opony Bridgestone.
Formuła 1.
1994.
W sezonie 1994 zespół Sauber używał modeli C13 napędzanych przez silniki Mercedes. Na początku sezonu kierowcą samochodu z numerem 29 był Karl Wendlinger, a kierowcą modelu mającego numer startowy 30 był Heinz-Harald Frentzen.
W Formule 1 Frentzen zadebiutował podczas Grand Prix Brazylii 1994. W swoim pierwszym Grand Prix w kwalifikacjach był piąty, podczas gdy jego zespołowy kolega Karl Wendlinger startował z siódmego miejsca. Wyścigu jednak Frentzen nie ukończył po tym, gdy na 16 okrążeniu wypadł z toru. Bardziej udana dla niemieckiego kierowcy okazała się następna eliminacja, odbywające się po raz pierwszy w historii Formuły 1 Grand Prix Pacyfiku. W kwalifikacjach Frentzen był jedenasty, ale podczas wyścigu wielu kierowców nie dojechało do mety i Frentzen finiszował na piątym miejscu, zdobywając pierwsze dwa punkty w historii swoich startów w Formule 1. W kwalifikacjach do Grand Prix San Marino zginął bliski przyjaciel Frentzena, Roland Ratzenberger. Frentzen natomiast do wyścigu zakwalifikował się na siódmym miejscu. Na takiej samej pozycji Niemiec wyścig ten ukończył. W wyścigu tym zginął Ayrton Senna i Williams skierował do Frentzena ofertę zastąpienia Brazylijczyka, ale niemiecki kierowca odrzucił ją, tłumacząc się lojalnością wobec Petera Saubera. Z Grand Prix Monako Frentzen się wycofał, ponieważ Karl Wendlinger miał groźny wypadek w trakcie treningów. Zespół Sauber wrócił na Grand Prix Hiszpanii. Do wyścigu o to Grand Prix Frentzen zakwalifikował się na 12. miejscu, ale z wyścigu odpadł na 22 okrążeniu na skutek awarii skrzyni biegów. Przed Grand Prix Kanady nowym partnerem zespołowym Frentzena został Andrea de Cesaris. Do wyścigu tego Frentzen zakwalifikował się na 10 pozycji, ale odpadł z niego już na szóstym okrążeniu na skutek wypadku. Do Grand Prix Francji Frentzen ponownie zakwalifikował się na piątym miejscu. W wyścigu Niemiec jechał na piątej pozycji, ale na 48 okrążeniu czwartemu Häkkinenowi zepsuł się silnik, przez co Frentzen awansował na czwarte miejsce i na takim też miejscu wyścig ukończył, dzięki czemu zdobył kolejne trzy punkty. W Grand Prix Wielkiej Brytanii Frentzen zakwalifikował się na 13. miejscu. Wyścig niemiecki kierowca ukończył na ósmej pozycji, a po dyskwalifikacji Michaela Schumachera za zignorowanie kary za nieregulaminowy manewr przesunął się na siódme miejsce. Do wyścigu o Grand Prix Niemiec Frentzen startował z dziewiątego miejsca. W wyścigu już na pierwszym zakręcie miała miejsce kolizja, w której wzięło udział dziewięciu kierowców, a podczas której Frentzen uderzył w Marka Blundella, po czym wpadł w pułapkę żwirową i nie mógł kontynuować jazdy. Za winnego spowodowania kolizji uznano Mikę Häkkinena i zdyskwalifikowano go na dwa wyścigi. W Grand Prix Węgier Frentzen zakwalifikował się na ósmym miejscu. Wyścigu nie ukończył na skutek awarii skrzyni biegów na 40 okrążeniu. Z powodu awarii Frentzen nie ukończył również trzech następnych wyścigów: o Grand Prix Belgii (uszkodzeniu uległa półoś na 11 okrążeniu), Włoch (na 23 okrążeniu zepsuł się silnik Mercedesa) oraz Portugalii (awaria dyferencjału na 32 okrążeniu). Do wyścigu o Grand Prix Europy na torze Jerez Frentzen zakwalifikował się na najwyższej jak dotychczas podczas jego startów w Formule 1, czwartej pozycji. Wyścig natomiast kierowca Saubera ukończył na szóstym miejscu. Do Grand Prix Japonii Frentzen startował z jeszcze wyższej, trzeciej pozycji, ale w deszczowym wyścigu ponownie finiszował na szóstym miejscu. Do ostatniego wyścigu sezonu, o Grand Prix Australii, Frentzen startował z 10 miejsca. Wyścig ten Frentzen ukończył, zajmując siódmą lokatę.
W całym sezonie Frentzen zdobył zatem siedem punktów, dzięki czemu zajął trzynaste miejsce w klasyfikacji generalnej kierowców.
1995.
Na sezon 1995 zespół Sauber zmienił dostawcę silników. Mercedes zaprzestał dostarczania silników szwajcarskiemu zespołowi i związał się z McLarenem, Sauber natomiast zdołał zapewnić sobie fabryczne silniki Forda – ECA Zetec-R o pojemności 3 litrów; na jednostkach Ford Zetec-R, oznaczonych EC (o pojemności 3,5 litra) w sezonie 1994 Michael Schumacher został mistrzem świata. Głównym sponsorem zespołu została ponadto firma Red Bull, której właściciel – Dietrich Mateschitz – wykupił część udziałów z zespole. Zespołowym partnerem Frentzena ponownie został Karl Wendlinger.
Do pierwszego wyścigu sezonu, o Grand Prix Brazylii, Frentzen zakwalifikował się na czternastym miejscu. Wyścigu jednak nie zdołał ukończyć z powodu awarii elektryki na 11 okrążeniu. W Grand Prix Argentyny Frentzen zakwalifikował się na dziewiątej pozycji, ale wyścig ukończył na piątym miejscu, zdobywając pierwsze punkty w sezonie. Przed Grand Prix San Marino odbywającym się na przebudowanym torze Imola dokonano znacznych zmian w samochodzie. W kwalifikacjach Frentzen był czternasty, a w wyścigu awansował na szóstą pozycję, zdobywając kolejny punkt. Kwalifikacje do Grand Prix Hiszpanii Frentzen ukończył na dwunastym miejscu, a w wyścigu był ósmy. Na Grand Prix Monako Wendlingera w zespole Sauber zastąpił Jean-Christophe Boullion. W kwalifikacjach do wyścigu Frentzen był czternasty, ale wyścig ponownie ukończył na punktowanej pozycji, finiszując szósty. Do Grand Prix Kanady Frentzen zakwalifikował się na dwunastym miejscu. Wyścigu, zakończonego pierwszym i jedynym zwycięstwem Jeana Alesiego, Niemiec z powodu awarii silnika na 27 okrążeniu nie ukończył. Do wyścigu o Grand Prix Francji Frentzen ponownie zakwalifikował się z dwunastym czasem, ale wyścig ukończył na 10. miejscu. Grand Prix Wielkiej Brytanii było kolejną eliminacją, w której w kwalifikacjach Frentzen był dwunasty. Wyścig kierowca z Mönchengladbach ukończył na punktowanym, szóstym miejscu. Do wyścigu o Grand Prix Niemiec Frentzen startował z 11 miejsca. Frentzen nie ukończył wyścigu na skutek awarii silnika (33 okrążenie), za to pierwszy raz w Formule 1 punktował Boullion, zdobywając dwa punkty za piąte miejsce. Do Grand Prix Węgier Frentzen zakwalifikował się z jedenastym czasem. Na ostatnim okrążeniu wyścigu jadący na trzeciej pozycji Rubens Barrichello miał problemy z elektryką, wskutek czego wyprzedziło go kilku kierowców – w tym Frentzen, który dzięki temu awansował na piąte miejsce. Różnica między trzecim na mecie Gerhardem Bergerem a szóstym Olivierem Panisem wynosiła 1,2 sekundy. W tym czasie zaczęły pojawiać się plotki, iż Frentzen może przejść do Williamsa (w miejsce Damona Hilla) lub McLarena (w miejsce Miki Häkkinena). Kwalifikacje do Grand Prix Belgii Heinz-Harald Frentzen ukończył na dziesiątym miejscu, ale w wyścigu był czwarty, tracąc do trzeciego Martina Brundle'a dwie sekundy. W kwalifikacjach do Grand Prix Włoch Frentzen był dziesiąty. W trakcie wyścigu przed Frentzenem znajdowali się między innymi kierowcy Jordanów – Rubens Barrichello i Eddie Irvine, ale obaj pod koniec wyścigu z powodu usterek mechanicznych musieli się wycofać. W ten sposób Frentzen awansował na trzecie miejsce i po raz pierwszy w swojej karierze stanął na podium w wyścigu Formuły 1. Było to również pierwsze podium zespołu Sauber w Formule 1. We wrześniu Frentzen podpisał kontrakt na kolejny rok z Sauberem, ucinając tym samym spekulacje, jakoby miał przejść do McLarena lub Williamsa. W kwalifikacjach do Grand Prix Portugalii Frentzen zajął najwyższą w sezonie, piątą pozycję. Wyścig ukończył jedno miejsce niżej, a jeden punkt zdobyty za szóste miejsce był ostatnim punktem Frentzena w sezonie 1995. Do wyścigu o Grand Prix Europy Frentzen startował z ósmego miejsca. Z wyścigu odpadł na osiemnastym okrążeniu po kolizji z Pedro Dinizem. W kwalifikacjach do Grand Prix Pacyfiku, który to wyścig został na skutek trzęsienia ziemi w Kobe przeniesiony z kwietnia na październik, Frentzen ponownie zajął ósme miejsce, natomiast w wyścigu był siódmy. Na Grand Prix Japonii do zespołu Sauber wrócił Karl Wendlinger. W sesjach kwalifikacyjnych do tego wyścigu Frentzen uzyskał ósmy czas i również na ósmej pozycji ukończył wyścig. W kwalifikacjach do ostatniego wyścigu sezonu – Grand Prix Australii Frentzen był szósty. Po odpadnięciu takich kierowców, jak David Coulthard, Jean Alesi, Michael Schumacher czy Gerhard Berger Frentzen awansował na drugą pozycję. Frentzen próbował zdublować Marka Blundella, ale Brytyjczyk nie chciał go przepuścić; po udanym manewrze dublowania Frentzen pokazał Blundellowi środkowy palec. Jadącemu na drugiej pozycji Niemcowi na 40 okrążeniu zepsuła się skrzynia biegów i Frentzen musiał wycofać się z wyścigu.
W sezonie 1995 Frentzen uzyskał 15 punktów i w klasyfikacji generalnej kierowców zajął dziewiąte miejsce. Sauber-Ford natomiast w klasyfikacji konstruktorów był siódmy, z 18 punktami.
1996.
W sezonie 1996 samochody Sauber nadal były napędzane przez silniki Forda. Wendlingera w szwajcarskim zespole zastąpił Johnny Herbert, który w sezonie 1995 wygrał Benettonem dwa wyścigi.
Pierwszym wyścigiem sezonu było Grand Prix Australii, po raz pierwszy w historii Formuły 1 odbywające się na torze Albert Park. W kwalifikacjach, odbywających się według nowego formatu (jedna godzinna sesja w sobotę zamiast dwóch sesji: w piątek i sobotę), Heinz-Harald Frentzen uzyskał dziewiąty czas. Podczas okrążenia rozgrzewkowego przed wyścigiem, w samochodzie Frentzena zepsuła się elektryka i Niemiec musiał skorzystać z zapasowego samochodu. Mimo to Frentzen ukończył wyścig na ósmym miejscu. Po tym wyścigu Frentzen zyskał przydomek „Fantastycznie Latającego”. Kwalifikacje do Grand Prix Brazylii Frentzen ukończył na dziewiątym miejscu. W wyścigu już po trzech okrążeniach jechał na szóstej pozycji. Następnie trzykrotnie z rzędu ustanowił najszybszy czas okrążenia, a na siedemnastym okrążeniu słabszym samochodem wyprzedził Michaela Schumachera, jednak przed końcem okrążenia Schumacher odzyskał pozycję. Frentzen jednak nie ukończył wyścigu, ponieważ na 37 okrążeniu zepsuł się silnik Forda. W kwalifikacjach do Grand Prix Argentyny Frentzen zajął jedenastą pozycję, co było związane z tym, iż na skutek nieudanej konstrukcji tylnego spojlera na to Grand Prix Saubery ślizgały się. Wczesną część wyścigu Frentzen spędził za jadącymi wolniej kierowcami Jordanów i McLarenów. Gdy przez krótki czas nie jechał za nimi, ustanowił szósty w wyścigu czas okrążenia. Na 33 okrążeniu po próbie wyprzedzenia Davida Coultharda z zespołu McLaren Frentzen wpadł w poślizg i wycofał się z wyścigu. Przed czwartą eliminacją sezonu, Grand Prix Europy, Ford zapowiedział, że dokonał poprawek w mającym niedostatki mocy silniku. Mimo tego Frentzen kwalifikacje ukończył na dziesiątym miejscu, a Herbert – na dwunastym. W trakcie wyścigu Frentzen jechał za Miką Häkkinenem. Po błędzie fińskiego kierowcy awansował na punktowane, szóste miejsce, ale wycofał się z wyścigu osiem okrążeń przed metą na skutek problemów z hamulcami i skrzynią biegów. Do wyścigu o Grand Prix San Marino Frentzen ponownie startował z dziesiątej pozycji, ale wyścigu słabo spisującym się Sauberem nie ukończył wskutek awarii hamulców na 33 okrążeniu. Kwalifikacje do Grand Prix Monako Frentzen ukończył na dziewiątym miejscu. W trakcie wyścigu od drugiego okrążenia Frentzen walczył o pozycję z Eddiem Irvine’em. Na osiemnastym okrążeniu Niemiec wjechał w tył samochodu Irvine'a i uszkodził spojler, ale obaj kierowcy zdołali kontynuować jazdę, chociaż Frentzen musiał zjechać na pit stop wymienić spojler. Później tak skomentował to wydarzenie:
W trakcie wymiany spojlera Frentzenowi zmieniono opony na mokre, chociaż ze względu na przesychający tor poprosił mechaników o wymianę opon na slicki. Komentatorzy Formuły 1 podkreślali, że gdyby Frentzen nie musiał zjeżdżać na wymianę spojlera bądź gdyby założono mu slicki, prawdopodobnie wygrałby wyścig. Po pit-stopie Frentzen zaczął ustanawiać najszybsze czasy okrążeń, chociaż wtedy na torze ścigało się już tylko dwunastu kierowców. Po 70 okrążeniu w wyścigu brało udział tylko czterech kierowców, a ostatnią, czwartą pozycję, zajmował Frentzen. Pod koniec przedostatniego okrążenia wyścigu Frentzen, widząc, że nie ma już szans na zajęcie trzeciego miejsca, zjechał do boksów i zakończył wyścig. Niemiec w ten sposób ukończył wyścig na czwartej pozycji i zdobył pierwsze w sezonie punkty. Do następnego wyścigu, o Grand Prix Hiszpanii, Frentzen startował z jedenastej pozycji. Podczas sesji rozgrzewkowej Frentzen rozbił samochód i musiał skorzystać z zapasowego modelu. W wyścigu Frentzen zajął czwartą pozycję, zdobywając w sezonie kolejne trzy punkty. W kwalifikacjach do Grand Prix Kanady Frentzen uzyskał dwunasty czas. W wyścigu utrzymywał się przed Davidem Coulthardem, ale na dwudziestym okrążeniu zepsuła mu się skrzynia biegów. W kwalifikacjach do Grand Prix Francji Frentzen ponownie był dwunasty. Podczas rozgrzewki w samochód Frentzena uderzył Damon Hill, wskutek czego do wyścigu Frentzen był zmuszony wystartować zapasowym samochodem. W trakcie wyścigu na 57 okrążeniu Frentzenowi zablokowała się przepustnica i wjechał w pułapkę żwirową, kończąc wyścig. Do wyścigu o Grand Prix Wielkiej Brytanii Frentzen startował z jedenastego miejsca, a sam wyścig ukończył na ósmej pozycji. W kwalifikacjach do Grand Prix Niemiec, odbywającego się na szybkim torze Hockenheimring, Frentzen był trzynasty. Niemiecki kierowca wyraził zadowolenie z tej pozycji, co było związane z tym, iż silniki Forda nie były konkurencyjne. W wyścigu Frentzen był ósmy. W kwalifikacjach do Grand Prix Węgier Frentzen był dziesiąty, ale wyścigu nie ukończył z powodu awarii elektryki na 51 okrążeniu. Do wyścigu o Grand Prix Belgii Frentzen startował z jedenastego miejsca. Podczas wyścigu na pierwszym zakręcie doszło do kolizji Panisa, Frentzena i Herberta, po której wszyscy trzej kierowcy wycofali się z wyścigu. W kwalifikacjach do Grand Prix Włoch Frentzen był trzynasty. Na jednym z okrążeń kwalifikacyjnych, na zakręcie Lesmo, Frentzen miał groźnie wyglądający wypadek. W trakcie wyścigu, na drugiej szykanie ósmego okrążenia Frentzen uderzył w barierę z opon i wycofał się z wyścigu. Kwalifikacje do Grand Prix Portugalii Niemiec ukończył na jedenastym miejscu. W wyścigu Frentzen wystartował źle, ale mimo to zdołał finiszować na siódmym miejscu. W kwalifikacjach do ostatniego wyścigu sezonu – Grand Prix Japonii Frentzen był siódmy, co stanowiło najlepszą pozycję kwalifikacyjną kierowcy Saubera w sezonie 1996. Frentzen przyznał, że nie oczekiwał tego, ale gdy tor przesychał (początek kwalifikacji odbywał się na mokrej nawierzchni), samochód spisywał się coraz lepiej. W trakcie wyścigu na pierwszym zakręcie Frentzen wyprzedził Jacques’a Villeneuve’a i awansował na piątą pozycję, jednakże pojechał zbyt szeroko i wjechał w żwir, wskutek czego wyprzedzili go obaj kierowcy Jordanów. W trakcie wyścigu Frentzen próbował wyprzedzić wolniejszego Barrichella, co się nie udawało. W pewnym momencie Frentzenowi przebiła się opona i przez to zjechał na pit-stop wcześniej niż Barrichello; gdy Barrichello zakończył swój pit-stop, wyjechał za Frentzenem. Pod koniec wyścigu walkę o szóstą pozycję z Niemcem stoczył Olivier Panis, który dwukrotnie przeciął szykanę próbując wyprzedzić Frentzena, ale później już nie podejmował ataków. Ostatecznie Frentzen zakończył wyścig na szóstym miejscu, zdobywając jeden punkt.
W całym sezonie Niemiec zdobył siedem punktów, przez co zajął dwunaste miejsce w klasyfikacji generalnej kierowców.
1997.
Na sezon 1997 Frentzen przeniósł się do Williamsa, gdzie zastąpił mistrza świata, Damona Hilla, chociaż wcześniej mówiono także, iż Niemiec może przejść do McLarena lub Stewarta. Williamsy były wtedy napędzane silnikami Renault, a kolegą zespołowym niemieckiego kierowcy był Jacques Villeneuve. Oczekiwania wobec Frentzena, szczególnie w niemieckich mediach, były wysokie. Szybko okazało się jednak, że Frentzen nie może porozumieć się z dyrektorem technicznym, Patrickiem Headem, przez co czuł się wyobcowany.
W kwalifikacjach do pierwszej eliminacji sezonu – Grand Prix Australii, Frentzen był drugi, ale do zdobywcy pole position, Villeneuve’a, stracił prawie dwie sekundy. Na pierwszym okrążeniu wyścigu Eddie Irvine spowodował kolizję z Johnnym Herbertem i Jakiem Villeneuve’em, wskutek której Frentzen wyszedł na prowadzenie. Wskutek stosowania innych, szybciej zużywających się hamulców (AP) niż większość konkurentów (Brembo) Williams w przeciwieństwie do nich zdecydował się nie na jeden, a na dwa pit-stopy. Po swoim pierwszym pit-stopie Frentzen wyjechał za Davidem Coulthardem i Michaelem Schumacherem, ale wskutek pogłębiających się problemów z hamulcami nie był w stanie ich wyprzedzić. Po tym, gdy Coulthard i Schumacher zjechali na swoje pit-stopy, Frentzen objął prowadzenie, a na 40 okrążeniu zjechał na swój drugi pit-stop; po wyjeździe z boksów ponownie był trzeci. Po wyjeździe z boksów Frentzen zbliżał się do prowadzącej dwójki, ale klocki hamulcowe w Williamsie FW19 zużywały się coraz bardziej. Na pierwszej szykanie 56 okrążenia, trzy okrążenia przed metą, w samochodzie Frentzena eksplodowała tarcza hamulcowa i Frentzen wyjechał poza tor, kończąc wyścig. Niemca sklasyfikowano na ósmym miejscu. Gdy w trakcie kwalifikacji do Grand Prix Brazylii Frentzen ustanawiał swoje najszybsze okrążenie, Giancarlo Fisichella miał wypadek i wywieszono czerwoną flagę. Wskutek tego Frentzen uzyskał dopiero ósmy czas kwalifikacyjny. W wyścigu Frentzen miał słaby start, wskutek czego jechał za wolniejszymi Jordanami, Damonem Hillem i Davidem Coulthardem. Następnie dzięki dobrej strategii wyprzedził ich, ale pod koniec wyścigu miał problem ze skrzynią biegów i po wyprzedzeniu przez Fisichellę ukończył wyścig na dziewiątym miejscu. Już przed trzecią eliminacją sezonu, o Grand Prix Argentyny, pojawiły się opinie, że Frentzen nie wytrzymuje presji ze strony Villeneuve’a. Niemiec zakwalifikował się na drugiej pozycji, 0,798 sek. za zdobywcą pole position, Jakiem Villeneuve’em. W trakcie rozgrzewki przed wyścigiem w samochodzie Frentzena zepsuł się przewód paliwowy i w wyścigu Niemiec musiał skorzystać z zapasowego samochodu. Na pierwszym okrążeniu miała miejsce kolizja między Davidem Coulthardem i Michaelem Schumacherem, wskutek czego na cztery okrążenia wyjechał samochód bezpieczeństwa. Frentzen, jadący na drugim miejscu, wycofał się na siódmym okrążeniu na skutek problemów ze sprzęgłem. Do Grand Prix San Marino startował z drugiego miejsca. Na starcie wyścigu Michael Schumacher wyprzedził Frentzena. Na 24 okrążeniu do boksów zjechał Michael Schumacher, a na 27 – Frentzen. Gdy Frentzen wyjechał z boksów, znalazł się tuż przed Schumacherem. Na 41 okrążeniu Villeneuve wycofał się z powodu awarii skrzyni biegów. Frentzenowi pod koniec wyścigu znacznie zużyły się hamulce, ale zdołał utrzymać się przed Schumacherem i wygrał swój pierwszy wyścig Formuły 1. W ostatnich minutach kwalifikacji do Grand Prix Monako Frentzen ustanowił najlepszy czas i po raz pierwszy w swojej karierze wywalczył pole position. W wyścigu prowadzenie od początku objął jednak Michael Schumacher. Zła taktyka i założenie slicków na wyścig, w którym cały czas intensywnie padało spowodowało, że podczas swojego pit-stopu na 37 okrążeniu Niemiec tracił już jedno okrążenie do lidera. Na 40 okrążeniu Niemiec miał wypadek i wycofał się z wyścigu. Kwalifikacje do Grand Prix Hiszpanii Frentzen ukończył na drugiej pozycji. W wyścigu Frentzen wystartował źle i w trakcie pierwszego okrążenia spadł na szóste miejsce. Opony w samochodzie Frentzena zużywały się zbyt szybko, wskutek czego był zmuszony trzykrotnie zjeżdżać do boksów. Wyścig ukończył na ósmej pozycji, walcząc o nią z Giancarlo Fisichellą. Do Grand Prix Kanady Frentzen startował z czwartego miejsca. Na szóstym okrążeniu wyścigu został wyprzedzony przez Ralfa Schumachera, a następnie zjechał do boksów z powodu uszkodzenia opony. Ostatecznie Frentzen w wyścigu przerwanym na 55 okrążeniu z powodu wypadku Oliviera Panisa wywalczył czwartą pozycję. Kwalifikacje do Grand Prix Francji Niemiec ukończył na drugim miejscu. Na takim też miejscu ukończył wyścig. W kwalifikacjach do Grand Prix Wielkiej Brytanii 1997 Niemiec także był drugi. Przed wyścigiem, pod koniec okrążenia rozgrzewkowego, Frentzenowi zepsuł się samochód i start opóźniono. Frentzen zatem zgodnie z przepisami startował z ostatniego miejsca. Na zakręcie Becketts na pierwszym okrążeniu Frentzen zderzył się z Josem Verstappenem i wycofał się z wyścigu. Verstappen tak skomentował kolizję:
W kwalifikacjach do Grand Prix Niemiec Frentzen zajął piąte miejsce. Na pierwszym zakręcie wyścigu doszło do kolizji między Frentzenem i Irvine’em, na skutek której został uszkodzony również samochód Coultharda. Frentzen uszkodził dwa koła i przód samochodu. Niemiec zdołał wprawdzie zjechać do boksów, ale wycofał się na drugim okrążeniu z powodu uszkodzeń zawieszenia powstałych na skutek kolizji. W kwalifikacjach do Grand Prix Węgier Frentzen był szósty, ponieważ startował w nich na oponach wykonanych z twardej mieszanki. Frentzen wycofał się z wyścigu na 30 okrążeniu. Na jego ostatnim okrążeniu przed stopem centralna część łącznika do tankowania – która jest sprężyną – cofnęła się i katapultowała, na skutek czego paliwo wyciekło ze zbiornika i dostało się do tyłu samochodu (m.in. do rur wydechowych), przez co spowodowało wybuch ognia. W kwalifikacjach do Grand Prix Belgii Frentzen rozbił samochód. Zdołał jednak wywalczyć siódmą pozycję startową. Początek wyścigu odbywał się w mokrych warunkach i kierowcy rozpoczęli wyścig za samochodem bezpieczeństwa. Frentzen startował na oponach przeznaczonych na mokrą nawierzchnię, ale już na ósmym okrążeniu dokonał wymiany na slicki. Przed drugim pit-stopem (na 24 okrążeniu) był czwarty. Następnie do końca wyścigu ścigał Mikę Häkkinena i ukończył wyścig na czwartym miejscu. Häkkinen został później zdyskwalifikowany, ponieważ paliwo używane w jego samochodzie podczas sesji treningowych nie było zgodne z próbkami FIA. Wskutek tej dyskwalifikacji Frentzen w oficjalnych wynikach wyścigu znalazł się na trzecim miejscu. Do Grand Prix Włoch Frentzen startował z drugiego miejsca. W wyścigu Frentzen podążał za Jeanem Alesim, a przed Coulthardem. Na pit-stop Frentzen zjechał na 29 okrążeniu. Coulthard natomiast zjechał na pit-stop później, a po wyjeździe z niego został liderem i wygrał wyścig; drugi był Alesi, a trzeci Frentzen. Do Grand Prix Austrii Frentzen zakwalifikował się na czwartym miejscu. W wyścigu wystartował słabo i został wyprzedzony przez obu kierowców Stewarta. Później Frentzen zdołał ich wyprzedzić i wyścig ukończył na trzecim miejscu. Kwalifikacje do Grand Prix Luksemburga Frentzen ukończył z trzecim czasem. W pierwszym zakręcie wyścigu Jacques Villeneuve potrącił kołami samochód Frentzena, przez co spadł na trzynastą pozycję. W wyścigu, który ukończyło dziesięciu kierowców, Frentzen był trzeci. Do wyścigu o Grand Prix Japonii Frentzen ruszał z szóstego miejsca, ponieważ na swoim najszybszym okrążeniu kwalifikacyjnym popełnił błąd. Na starcie wyścigu Frentzen wyprzedził Gerharda Bergera i awansował na piątą pozycję. Po serii pit-stopów rywali niemiecki kierowca na krótko został liderem, a po swoim pit-stopie wyjechał na czwartej pozycji, za Irvine’em, Schumacherem i Villeneuve’em. Irvine pozwolił się wyprzedzić Schumacherowi, a następnie blokował Villeneuve’a. Irvine zjechał do boksów na 32 okrążeniu, a Frentzen na 37, dzięki czemu po wyjeździe z pit-stopu znalazł się przed Irvine’em. Ostatecznie Frentzen ukończył wyścig na drugim miejscu, co zapewniło Williamsowi tytuł mistrza świata w klasyfikacji konstruktorów. W kwalifikacjach do Grand Prix Europy Villeneuve, Schumacher i Frentzen ustanowili dokładnie taki sam czas (1:21.072), ale według regulaminu w takich sytuacjach o kolejności startowej decyduje kolejność w klasyfikacji kierowców, tak więc Frentzen startował z trzeciej pozycji. W trakcie wyścigu na starcie Frentzen wyprzedził Villeneuve’a, ale na ósmym okrążeniu oddał Kanadyjczykowi pozycję. Gdy Schumacher i Villeneuve zjechali do boksów, Frentzen objął prowadzenie w wyścigu. Jednakże po pit-stopach Frentzena, Coultharda i Häkkinena Niemiec spadł za kierowców McLarenów. W trakcie wyścigu Schumacher spowodował kolizję z Villeneuve’em, wskutek której wycofał się, a Villeneuve’owi uszkodził się samochód. Za ten manewr Schumacherowi odebrano wszystkie punkty w sezonie 1997. Frentzen jadąc natknął się na wracającego na tor po incydencie z Schumacherem Villeneuve’a i próbując uniknąć kolizji z nim, wyjechał poza tor i musiał zjechać na nieplanowany pit-stop, dlatego też wyścig ukończył na szóstej pozycji.
Ogółem w sezonie 1997 Frentzen zdobył 42 punkty i został wicemistrzem świata.
1998.
Na sezon 1998 Williams utrzymał skład kierowców z sezonu 1997. Dostawcą silników została firma Mecachrome, która w rzeczywistości dostarczała stare silniki Renault. Z zespołu odszedł projektant Adrian Newey i samochód Williams FW20 był pierwszym od 1989 roku samochodem Williamsa skonstruowanym bez udziału Neweya.
W kwalifikacjach do Grand Prix Australii Frentzen uplasował się na szóstej pozycji. W trakcie wyścigu został wyprzedzony przez Giancarlo Fisichellę, ale dzięki lepszej taktyce po wyjeździe z boksów znalazł się przed Fisichellą. Fisichella następnie wyprzedził Frentzena, ale na 44 okrążeniu wycofał się z powodu uszkodzenia tylnego spojlera, dzięki czemu Frentzen awansował na trzecie miejsce i taką też pozycję zajął w wyścigu. Do następnego wyścigu, Grand Prix Brazylii, Niemiec startował z trzeciego miejsca. W wyścigu Frentzena pomimo złego startu naciskał Michael Schumacher. Obaj kierowcy zjeżdżali dwukrotnie do boksów, ale mechanicy Ferrari spisywali się lepiej, dzięki czemu Schumacher wyprzedził Frentzena. Frentzen ukończył wyścig na piątym miejscu, wyprzedzony jeszcze przez Alexandra Wurza, który zjechał na pit-stop tylko raz. Do Grand Prix Argentyny Frentzen zakwalifikował się na szóstym miejscu, a w wyścigu był dziewiąty. W Grand Prix San Marino Frentzen startował z dziewiątego miejsca, a wyścig ukończył na piątej pozycji. Do następnego wyścigu, o Grand Prix Hiszpanii, Frentzen startował z trzynastego pola, a wyścig ukończył na ósmym miejscu. W kwalifikacjach do Grand Prix Monako Frentzen był piąty. Na starcie wyprzedził go jednak Alexander Wurz, a na 10 okrążeniu po kolizji z Irvine’em Frentzen wycofał się z wyścigu. Do Grand Prix Kanady Frentzen zakwalifikował się na siódmym miejscu. Na 21 okrążeniu odpadł z wyścigu, ponieważ wyjeżdżający z boksów Michael Schumacher wypchnął go z toru. Między Grand Prix Kanady i Grand Prix Francji odbyły się śródsezonowe testy; w trakcie jednego z nich Frentzen miał groźnie wyglądający wypadek. W kwalifikacjach do Grand Prix Francji Frentzen był ósmy. Na 69 okrążeniu miał wypadek i w wyścigu został sklasyfikowany na piętnastej pozycji. Do wyścigu o Grand Prix Wielkiej Brytanii Frentzen startował z szóstego miejsca. Na szesnastym okrążeniu Niemiec miał wypadek i nie ukończył wyścigu. W kwalifikacjach do Grand Prix Austrii Frentzen zajął siódme miejsce. Na siedemnastym okrążeniu wyścigu Frentzen wycofał się z powodu awarii silnika. Do wyścigu o Grand Prix Niemiec Frentzen startował z dziesiątego miejsca, a wyścig ukończył miejsce wyżej. W kwalifikacjach do Grand Prix Węgier Frentzen był siódmy, a wyścig ukończył na piątym miejscu. Wkrótce po wyścigu Frentzen trafił do szpitala w Wiedniu, gdzie spędził kilka dni z powodu zatrucia pokarmowego. Do Grand Prix Belgii Frentzen zakwalifikował się na dziewiątej pozycji. Na starcie deszczowego wyścigu doszło do karambolu z udziałem 13 samochodów, a wyścig ukończyło ośmiu kierowców. W tych okolicznościach Frentzen dojechał na metę jako czwarty. W kwalifikacjach do Grand Prix Włoch niemiecki kierowca był dwunasty, a w wyścigu – siódmy. W kwalifikacjach do Grand Prix Luksemburga Frentzen był siódmy. Pod koniec wyścigu walczył o czwarte miejsce z Eddiem Irvine’em, ale nie zdołał wyprzedzić kierowcy Ferrari i ukończył wyścig na piątym miejscu. W kwalifikacjach do ostatniego wyścigu sezonu – Grand Prix Japonii – Frentzen był piąty. Na ostatnim zakręcie wyścigu Damon Hill wyprzedził Frentzena, przez co Niemiec także w wyścigu zajął piątą pozycję.
W klasyfikacji generalnej kierowców sezonu 1998 Frentzen był siódmy, uzyskawszy 17 punktów.
1999.
Po sezonie 1998 Williams zrezygnował z usług Frentzena, po czym mówiło się, że Niemiec wróci do Saubera. Jednakże niemieckim kierowcą zainteresował się Eddie Jordan, wskutek czego Frentzen przeszedł do zespołu Jordan Grand Prix. Samochód zespołu na sezon 1999, Jordan 199, był napędzany przez silniki Mugen Honda, a partnerem zespołowym Frentzena był Damon Hill.
Do pierwszego wyścigu sezonu, o Grand Prix Australii, Frentzen zakwalifikował się z piątym czasem. Podczas okrążenia rozgrzewkowego w samochodach Michaela Schumachera i Rubensa Barrichella zgasły silniki i kierowcy ci musieli startować z ostatniego rzędu, wskutek czego Frentzen startował z trzeciego miejsca. Przed pierwszym zakrętem Eddie Irvine wyprzedził Frentzena, wskutek czego niemiecki kierowca spadł na czwarte miejsce. W trakcie wyścigu odpadli poprzedzający Irvine'a i Frentzena kierowcy McLarenów, wskutek czego Irvine awansował na pierwszą, a Frentzen na drugą pozycję, i na takich też miejscach kierowcy ci ukończyli wyścig. W kwalifikacjach do Grand Prix Brazylii Frentzen uzyskał ósmy czas. Frentzen zdołał jednak dojechać do mety na trzecim miejscu, ponieważ zjeżdżał do boksów tylko raz, podczas gdy niektórzy konkurenci – dwa razy. Do Grand Prix San Marino Frentzen zakwalifikował się na siódmym miejscu. W trakcie 46 okrążenia w samochodzie Eddiego Irvine'a zepsuł się silnik i wyciekł olej. Na plamę oleju najechał jadący na czwartym miejscu Heinz-Harald Frentzen, wpadł w poślizg i rozbił samochód, kończąc wyścig. Kolejną eliminacją sezonu było Grand Prix Monako, a Frentzen w kwalifikacjach do wyścigu o to Grand Prix zajął szóstą pozycję. Przez długi czas w wyścigu Niemiec jechał za Rubensem Barrichellem, ale na swój pit-stop Frentzen zjechał kilka okrążeń po Barrichellu, dzięki czemu po wyjeździe z niego znalazł się przed Brazylijczykiem. Później Barrichello odpadł z wyścigu, a Frentzen ukończył go na czwartym miejscu. Do Grand Prix Hiszpanii Frentzen startował z ósmego miejsca. Z wyścigu Niemiec, jadąc wówczas na ósmej pozycji, wycofał się na 36 okrążeniu wskutek uszkodzenia półosi. W kwalifikacjach do Grand Prix Kanady Frentzen zajął szóste miejsce. Na starcie wyścigu wyprzedził go Giancarlo Fisichella. Po odpadnięciu Rubensa Barrichella i Michaela Schumachera oraz spadnięciu na dalszą pozycję Davida Coultharda Frentzen jechał na trzeciej pozycji, za Fisichellą. Fisichella próbując zdublować walczących o pozycję Oliviera Panisa i Marka Gené źle wjechał w zakręt, co wykorzystał Frentzen i wyprzedził Włocha. Na 66 okrążeniu uszkodzeniu uległy hamulce w samochodzie Niemca, przez co miał wypadek i wycofał się z wyścigu. Na skutek tego wypadku w następnej eliminacji sezonu, Grand Prix Francji, Frentzen jechał ze złamaną nogą, nie wiedząc o tym. W deszczowych kwalifikacjach do Grand Prix Francji Frentzen był piąty. Na pierwszym okrążeniu Frentzen wyprzedził startującego z trzeciej pozycji Oliviera Panisa i awansował na czwarte miejsce. Na piętnastym okrążeniu Niemiec został wyprzedzony przez Mikę Häkkinena. Kilka okrążeń później zaczął padać deszcz i kierowcy zaczęli zmieniać opony na deszczowe. Na 38 okrążeniu Häkkinen popełnił błąd i spadł na siódme miejsce, ale okrążenie później Michael Schumacher wyprzedził Frentzena, który wskutek tego ponownie jechał na trzecim miejscu. Po pit-stopie Schumachera Frentzen awansował na drugą pozycję, ale po wyprzedzeniu przez Häkkinena na 57 okrążeniu spadł na trzecie miejsce. Na osiem okrążeń przed końcem Häkkinen i Barrichello zjechali na drugi pit-stop, Frentzen natomiast nie musiał zjeżdżać z uwagi na to, że podczas swojego pit-stopu zatankowano mu więcej paliwa; dzięki tej taktyce wygrał wyścig. Na konferencji prasowej po wyścigu Niemiec o taktyce jednego pit-stopu powiedział:
W kwalifikacjach do Grand Prix Wielkiej Brytanii Frentzen był piąty, a w wyścigu po walce z Ralfem Schumacherem zajął czwarte miejsce. Kwalifikacje do Grand Prix Austrii Niemiec ukończył na czwartym miejscu. Na starcie wyścigu został wyprzedzony przez Rubensa Barrichella. Barrichello odpadł jednak z wyścigu na 56 okrążeniu, dzięki czemu Frentzen zajął w wyścigu czwartą pozycję. Do Grand Prix Niemiec Frentzen startował z drugiego miejsca. Po trzecim okrążeniu Frentzen jechał na piątej pozycji, a poprzedzali go Häkkinen, Coulthard, Salo i Barrichello. Po uszkodzeniu samochodu przez Coultharda i odpadnięciu Barrichella Frentzen awansował na trzecie miejsce. Frentzen zjechał na pit-stop na 20 okrążeniu, a jadący tuż za nim Eddie Irvine okrążenie później, przez co zdołał wyjechać z boksów przed Frentzenem. Na 26 okrążeniu Häkkinenowi pękła opona, dzięki czemu Frentzen dojechał do mety na trzeciej pozycji. W kwalifikacjach Grand Prix Węgier Frentzen był piąty. Na starcie wyścigu Niemiec wyprzedził Davida Coultharda. Frentzen na swój pierwszy pit-stop zjechał na 29 okrążeniu, a Coulthard – trzy okrążenia później, przez co wyjechał z boksów przed Frentzenem. Ostatecznie Frentzen ukończył wyścig na czwartym miejscu. Do Grand Prix Belgii Frentzen startował z trzeciego miejsca. Na takiej też pozycji niemiecki kierowca ukończył wyścig. W kwalifikacjach do Grand Prix Włoch Frentzen był drugi. Na starcie wyścigu Frentzen został wyprzedzony przez Alessandro Zanardiego i spadł na trzecie miejsce, jednakże wkrótce potem zdołał wyprzedzić Włocha i podążał za Miką Häkkinenem. Po przejechaniu połowy dystansu wyścigu Häkkinen wpadł w poślizg i się wycofał, przez co prowadzenie w wyścigu objął Frentzen. Niemiec pozycję tę utrzymał także po swoim pit-stopie na 35 okrążeniu, kiedy to wyjechał przed Ralfem Schumacherem i wygrał drugi w sezonie wyścig. Po tym wyścigu Frentzen zaczął być rozważany jako jeden z kandydatów do tytułu mistrza świata. Przed Grand Prix Europy Frentzen powiedział, że chciałby w kwalifikacjach do tego wyścigu wystartować z drugiego rzędu. Tymczasem kwalifikacje Niemiec ukończył na pierwszym miejscu, uzyskując drugie w karierze pole position. Po starcie wyścigu Frentzen utrzymał prowadzenie. W trakcie wyścigu zaczął padać deszcz i wtedy Frentzen zaczął zyskiwać dużą przewagę nad pozostałymi kierowcami. Na 32 okrążeniu Frentzen zjechał na pit-stop. Tuż po wyjeździe z boksów zatrzymał się na torze i wycofał z wyścigu. Przyczyną niemożności kontynuowania jazdy było zgaśnięcie silnika poprzez przypadkowe wciśnięcie przez Niemca przycisku w kierownicy odpowiadającego za tę funkcję. Do debiutującego w kalendarzu Grand Prix Malezji Frentzen zakwalifikował się na czternastym miejscu. Wyścig Niemiec ukończył na szóstej pozycji. Do ostatniego wyścigu sezonu, o Grand Prix Japonii, Frentzen startował z czwartej pozycji. Na starcie wyścigu Frentzena wyprzedził Olivier Panis. Jednakże na 20 okrążeniu Francuzowi zepsuł się samochód, a Frentzen nie zyskał żadnej pozycji w stosunku do kwalifikacji i ukończył wyścig na czwartym miejscu.
W klasyfikacji generalnej kierowców Frentzen był trzeci z 54 punktami, podczas gdy zespołowy kolega Frentzena, Damon Hill, był dwunasty z 7 punktami. Występy Frentzena były uznawane przez dziennikarzy sportowych za największą sensację sezonu.
2000.
Po występach Niemca w sezonie 1999 był on uznawany za jednego z faworytów do tytułu w sezonie 2000. Modelem zespołu na sezon 2000 był Jordan EJ10, a samochody Jordan nadal były napędzane przez silniki Mugen Honda. Kończącego karierę kierowcy Formuły 1 Damona Hilla w zespole Jordan zastąpił Jarno Trulli. Frentzen mówił przed sezonem, że oczekuje dobrych wyników.
Pierwszą eliminacją sezonu było Grand Prix Australii. Frentzen w kwalifikacjach zajął piąte miejsce, chociaż nie był zadowolony z faktu, iż nie pokonał kierowców Ferrari i przyznał, że gdyby nie spory ruch pod koniec kwalifikacji, ustanowiłby lepszy czas. Na starcie Niemiec wyprzedził Rubensa Barrichella i awansował na czwarte miejsce. W trakcie wyścigu z powodu awarii silników wycofali się kierowcy McLarenów (David Coulthard na 12, a Mika Häkkinen na 19 okrążeniu), dzięki czemu Frentzen awansował na drugie miejsce. Po zjechaniu na pit-stop Michaela Schumachera Frentzen objął prowadzenie w wyścigu. Na 36 okrążeniu Niemiec zjechał na pit-stop, który jednak ze względu na problemy z pompą paliwową trwał ponad 23 sekundy. Na 40 okrążeniu Frentzen wycofał się z wyścigu, ponieważ w jego samochodzie działał tylko jeden bieg. Do Grand Prix Brazylii Frentzen startował z siódmej pozycji, ponownie wyrażając jednocześnie niezadowolenie z powodu niemożności pokonania kierowców Ferrari. Wyścig Frentzen ukończył na czwartej pozycji dzięki taktyce jednego pit-stopu, a po zdyskwalifikowaniu Davida Coultharda za nieregulaminowy przedni spojler został sklasyfikowany na trzecim miejscu. W kwalifikacjach do Grand Prix San Marino Niemiec był szósty. W wyścigu Frentzen wystartował słabo, a na piątym okrążeniu wycofał się z powodu awarii skrzyni biegów. Do wyścigu o Grand Prix Wielkiej Brytanii Frentzen startował z drugiego miejsca. Na starcie wyścigu Frentzen utrzymał swoją pozycję. Na 24 okrążeniu Frentzen zjechał na pit-stop. Po wypadnięciu Barrichella na 36 okrążeniu i pit-stopie Michaela Schumachera dwa okrążenia później Frentzen objął prowadzenie w wyścigu. Na 41 okrążeniu Niemiec zjechał na swój drugi pit-stop, a po pit-stopach kierowców Williamsów znalazł się na czwartej pozycji. 51 okrążenie Frentzen przejechał około siedem sekund wolniej niż zwykle. Na 55 okrążeniu wycofał się z powodu awarii skrzyni biegów i w wyścigu został sklasyfikowany na 17. miejscu. Kwalifikacje do Grand Prix Hiszpanii niemiecki kierowca ukończył na ósmym miejscu. Dzięki odpadnięciu z wyścigu Jensona Buttona w końcowej jego fazie Frentzen ukończył Grand Prix Hiszpanii na szóstym miejscu. Do Grand Prix Europy Niemiec zakwalifikował się na dziesiątej pozycji. Z wyścigu wycofał się jednak już na trzecim okrążeniu z powodu awarii silnika. Do wyścigu o Grand Prix Monako Niemiec startował z czwartego miejsca. Na starcie wyścigu Frentzen został wyprzedzony przez Häkkinena, ale na skutek wypadku Pedro de la Rosy na zakręcie Loews wznowiono start. Gdy powtórzono start, Frentzen utrzymał czwartą pozycję. Po odpadnięciu Michaela Schumachera i Jarno Trullego niemiecki kierowca awansował na drugą pozycję i utrzymał ją po swoim pit-stopie na 53 okrążeniu. Na 71 okrążeniu na zakręcie Ste Devote jadący na drugim miejscu Frentzen miał wypadek i wycofał się z wyścigu. Po wyścigu powiedział:
W kwalifikacjach do Grand Prix Kanady Frentzen był piąty. Po drugim okrążeniu wyścigu był siódmy, a na 33 okrążeniu wycofał się z powodu problemów z hamulcami. W kwalifikacjach do Grand Prix Francji Frentzen uzyskał ósmy czas. Po starcie wyścigu wyprzedził Ralfa Schumachera i Eddiego Irvine'a i awansował na szóste miejsce. Na 22 okrążeniu Frentzen odbył pit-stop, a trzy okrążenia później został wyprzedzony przez Jarno Trullego. Na 41 okrążeniu Frentzen zjechał na drugi pit-stop. Po swoim pit-stopie Ralf Schumacher wyjechał przed Frentzenem, który wtedy znajdował się na ósmej pozycji. Po wycofaniu się Michaela Schumachera Frentzen awansował na siódme miejsce i na takiej też pozycji ukończył wyścig. W kwalifikacjach do Grand Prix Austrii Frentzen ścigał się samochodem z oponami wykonanymi z twardej mieszanki, ponieważ na oponach wykonanych z miękkiej mieszanki jego samochód prowadził się źle; było to przyczyną tego, że wywalczył dopiero piętnasty czas. Po dwóch kolizjach na starcie wyjechał samochód bezpieczeństwa, a Frentzen awansował na ósme miejsce. Na piątym okrążeniu Frentzen był już piąty, ale pod koniec tego okrążenia wycofał się z powodu wycieków oleju. Czas Heinza-Haralda Frentzena z początku deszczowych kwalifikacji do Grand Prix Niemiec został anulowany, ponieważ Niemiec ominął pierwszą szykanę i wyprzedził kierowców, którzy jechali przed nim. Ostatecznie Frentzen startował do wyścigu z 17 miejsca, chociaż nie zgadzał się z decyzją sędziów. Po starcie Barrichello wyprzedził Frentzena, który pierwsze okrążenie ukończył jako szesnasty. Jednakże po 14 okrążeniach Niemiec był szósty i taką też pozycję utrzymał po swoim pit-stopie. Następnie Frentzen znalazł się przed Coulthardem, który obrał złą taktykę. Na 34 okrążeniu Coulthard wyprzedził jednak kierowcę Jordana. Pod koniec wyścigu zaczęło padać i niektórzy kierowcy postanowili zmienić opony na deszczowe, ale nie zrobił tego między innymi Frentzen. Po zjeździe do boksów Coultharda Frentzen awansował na drugie miejsce, które stracił dwa okrążenia później na rzecz Miki Häkkinena. Na 40 okrążeniu w samochodzie Frentzena zepsuła się skrzynia biegów i nie ukończył on wyścigu. Do Grand Prix Węgier Frentzen startował z szóstego miejsca i na takiej też pozycji ukończył wyścig. W kwalifikacjach do wyścigu o Grand Prix Belgii Frentzen był ósmy. W wyścigu natomiast był szósty. Kwalifikacje do Grand Prix Włoch Niemiec zakończył z ósmym czasem. W wyścigu, przed drugą szykaną pierwszego okrążenia Frentzen za późno zaczął hamować, skutek czego uderzył w samochód Jarno Trullego, a także zahaczył o samochody Rubensa Barrichella i Davida Coultharda; w tym karambolu wziął udział jeszcze Pedro de la Rosa. Na skutek tego karambolu zginął członek obsługi toru, Paolo Ghislimberti, który został raniony odłamkami samochodów i dostał ataku serca. W kwalifikacjach do Grand Prix Stanów Zjednoczonych Niemiec zajął siódme miejsce. Po starcie wyścigu spadł jednak na dziewiąte miejsce. Mokry początkowo tor zaczął przesychać i niektórzy kierowcy zjechali do boksów wymienić opony na nowe, przeznaczone na suchą nawierzchnię – wskutek tego Frentzen awansował na drugie miejsce. Na 14 okrążeniu Frentzen zjechał na pit-stop, a po jego odbyciu spadł na trzecie miejsce. Jedno okrążenie później kierowca Jordana został jednak wyprzedzony przez Ralfa Schumachera. Po odpadnięciu Miki Häkkinena i Ralfa Schumachera Frentzen jechał na drugiej pozycji, a tuż za nim podążał Rubens Barrichello. Barrichello zjechał na swój drugi pit-stop później niż Frentzen i po wyjeździe z boksów utrzymał drugą pozycję. Ostatecznie Frentzen ukońćzył wyścig na trzecim miejscu. Do Grand Prix Japonii Frentzen startował z ósmego miejsca. Na początku wyścigu Niemiec spadł na 11. miejsce. Na 30 okrążeniu Frentzen wycofał się z wyścigu z powodu awarii skrzyni biegów. W kwalifikacjach do ostatniego wyścigu sezonu 2000 – Grand Prix Malezji, Frentzen uplasował się na 10. miejscu. Na siódmym okrążeniu Frentzen zjechał do boksów na wymianę opon. Okrążenie później ponownie zjechał do boksów i wycofał się wskutek problemów z elektryką.
Frentzen zajął w ogólnej klasyfikacji sezonu dziewiąte miejsce, zdobywszy 11 punktów, zespół Jordan natomiast w klasyfikacji konstruktorów był szósty. Te wyniki były uznawane przez ekspertów Formuły 1 za bardzo niezadowalające w porównaniu do sezonu 1999; wskazywano także na regres zespołu Jordan. Frentzen wskazywał, że główną przyczyną takiego stanu rzeczy była wysoka zawodność samochodów, wyrażał również nadzieję na lepsze wyniki w sezonie 2001.
2001.
Mimo plotek pojawiających się jeszcze w 1999 roku, że w sezonie 2001 Frentzen będzie jeździł w zespole Jaguar, niemiecki kierowca został w Jordanie. Wskazywano, iż główną przyczyną takiego stanu rzeczy mógł być fakt, iż od sezonu 2001 Honda zobowiązywała się dostarczać silniki zespołowi Jordan. Partnerem zespołowym Frentzena pozostał Jarno Trulli.
W kwalifikacjach do pierwszego wyścigu sezonu, o Grand Prix Australii, Niemiec był czwarty. Na starcie wyścigu Frentzen wyprzedził Rubensa Barrichella i awansował na trzecie miejsce. Na trzecim okrążeniu Barrichello zderzył się z Frentzenem przy próbie wyprzedzenia go. Wskutek tego Frentzen znalazł się na poboczu i spadł na 16. miejsce, ale zdołał kontynuować wyścig. Po 20 okrążeniach Frentzen był już dziesiąty. Ostatecznie Niemiec finiszował na piątym miejscu. W kwalifikacjach do Grand Prix Malezji Heinz-Harald Frentzen był dziewiąty. Podczas okrążenia rozgrzewkowego silnik w samochodzie Niemca nie chciał rozwijać większych obrotów, jednakże z powodu błędu Giancarlo Fisichelli przerwano start, dzięki czemu mechanicy Jordana usunęli usterkę. Na skutek incydentu między Ralfem Schumacherem a Jarno Trullim podczas powtórzonego startu Frentzen awansował na piąte miejsce. Wkrótce potem zaczęło padać i niektórzy kierowcy zjechali do boksów zmienić opony na deszczowe; dzięki temu na piątym okrążeniu Frentzen jechał na drugiej pozycji. Po 13 okrążeniach Frentzen był siódmy. Następnie na torze zaczęło przesychać i Frentzen zjechał na pit-stop w celu zmiany opon na przeznaczone na suchą nawierzchnię. Między 38 a 43 okrążeniem pit-stopy odbyli między innymi kierowcy poprzedzający Frentzena: Ralf Schumacher, Jarno Trulli i Jos Verstappen, dzięki czemu Frentzen awansował na czwartą pozycję i z takim rezultatem ukończył wyścig. Do Grand Prix Brazylii Frentzen zakwalifikował się na ósmym miejscu. Na 64 okrążeniu jadący na trzeciej pozycji Niemiec wycofał się z wyścigu z powodu problemów z elektryką. W kwalifikacjach do Grand Prix San Marino Niemiec był dziewiąty, a wyścig ukończył na szóstym miejscu. Kwalifikacje do Grand Prix Hiszpanii Frentzen ukończył na dziewiątym miejscu. Na starcie Frentzen miał problemy z systemem odpowiadającym za zautomatyzowany start – launch control, wskutek czego spadł na ostatnie miejsce. Frentzen jeszcze na pierwszym okrążeniu rozpoczął serię wyprzedzań, m.in. Tarso Marquesa, Jensona Buttona i Fernando Alonso. Na szóstym okrążeniu Frentzen podjął próbę wyprzedzenia Pedro de la Rosy i znalazł się nieco przed Hiszpanem, który jednak zahaczył o tylne prawe koło samochodu Frentzena, wskutek czego nastąpiła kolizja i obaj kierowcy wycofali się z wyścigu. W kwalifikacjach do Grand Prix Austrii Niemiec był jedenasty. Na starcie jednak w samochodzie Niemca zepsuła się skrzynia biegów i Frentzen wycofał się z wyścigu. Kierowca tak skomentował to wydarzenie:
Do wyścigu o Grand Prix Monako niemiecki kierowca startował z 13 miejsca. Na początku wyścigu Frentzen spadł na 15. miejsce, ale później odzyskał trzynastą lokatę. Na 50 okrążeniu Frentzen, jadący wtedy na siódmej pozycji, miał wypadek w tunelu i wycofał się z wyścigu. W kwalifikacjach i wyścigu o Grand Prix Kanady Niemiec nie brał udziału, ponieważ w piątkowej sesji treningowej miał wypadek, po którym źle się czuł, miał zawroty głowy i problemy z koncentracją; zastąpił go Ricardo Zonta. Przed Grand Prix Europy Frentzen przedłużył kontrakt z zespołem Jordan na następny rok. W kwalifikacjach do tego Grand Prix Niemiec był ósmy. Na początku wyścigu Frentzen spadł na 10. miejsce, a po pierwszym pit-stopie był czternasty. Na 49 okrążeniu Frentzen, jadący na ósmej pozycji, wpadł w poślizg wskutek awarii systemu kontroli trakcji i wycofał się z wyścigu. W kwalifikacjach do Grand Prix Francji Niemiec był siódmy, a wyścig ukończył na ósmym miejscu. Kwalifikacje dp Grand Prix Wielkiej Brytanii zakończył na piątym miejscu. Na starcie spadł na ósmą pozycję, a po awarii samochodu Ralfa Schumachera awansował lokatę wyżej, kończąc wyścig na siódmym miejscu.
Po tym wyścigu, pod koniec lipca, został usunięty z zespołu Jordan, co miało związek z kłótnią między Frentzenem a Eddiem Jordanem; wymówienie o pracę Frentzen dostał faksem. Początkowo za przedterminowe rozwiązanie kontraktu Frentzen podał Jordana do sądu, ale w grudniu 2002 roku doszło do ugody. Po odejściu z Jordana Frentzen przeszedł do zespołu Prost Grand Prix. Jego partnerami zespołowymi był Luciano Burti, którego później zastąpił Tomáš Enge. Silniki napędzające model AP04, oznaczone Acer, w rzeczywistości były silnikami konstrukcji Ferrari.
W nowym zespole Frentzen zadebiutował podczas Grand Prix Węgier. W kwalifikacjach do tego Grand Prix Niemiec był szesnasty. Na 64 okrążeniu Frentzen, jadący wtedy na trzynastej pozycji, miał wypadek i wycofał się z wyścigu. W deszczowych kwalifikacjach do Grand Prix Belgii Frentzen był czwarty. Jednakże przed rozpoczęciem wyścigu w jego samochodzie zgasł silnik, przez co w powtórzonym starcie ruszał z ostatniego miejsca. Dzięki taktyce jednego pit-stopu Frentzen ukończył wyścig na dziewiątym miejscu. Do Grand Prix Włoch Frentzen startował z dwunastego miejsca. Na 29 okrążeniu Niemcowi, jadącemu wtedy na dziewiątej pozycji, zepsuła się skrzynia biegów, zmuszając go do wycofania się z wyścigu. Kwalifikacje do Grand Prix Stanów Zjednoczonych Frentzen ukończył z piętnastym czasem. W wyścigu Niemiec był dziesiąty. W kwalifikacjach do Grand Prix Japonii Frentzen był piętnasty. Na początku wyścigu miała miejsce kolizja między Frentzenem i de la Rosą. W jej wyniku w samochodzie Niemca uszkodzony został przedni spojler, którego odłamki utknęły pod samochodem Frentzena. Z tego powodu Frentzen musiał powoli przejechać jedno okrążenie i zjechać na pit-stop, po zakończeniu którego tracił już prawie jedno okrążenie do lidera. Ostatecznie Niemiec ukończył wyścig na dwunastym miejscu.
Frentzen w sezonie 2001 zdobył 6 punktów, przez co zajął w klasyfikacji generalnej kierowców 13. miejsce.
2002.
Przed rozpoczęciem sezonu 2002 usługami Frentzena był zainteresowany zespół Minardi. Niemiec przeszedł jednak ostatecznie do zespołu Arrows, przy czym jednym z warunków było wykupienie za milion dolarów ważnego kontraktu Josa Verstappena. Samochody Arrows A23 były napędzane przez silniki Cosworth. Partnerem Frentzena w zespole był Enrique Bernoldi.
Pierwszym wyścigiem sezonu było Grand Prix Australii. W kwalifikacjach Frentzen uzyskał piętnasty czas. Podczas startu do okrążenia rozgrzewkowego w samochodzie Frentzena zgasł silnik i bolid został zepchnięty do garażu, gdzie próbowano go uruchomić. Po dwóch okrążeniach udało się w końcu uruchomić silnik, ale Niemiec wyjechał z boksów w momencie, gdy było to niedozwolone i na dziewiętnastym okrążeniu ujrzał czarną flagę, co oznaczało wykluczenie go z wyścigu. W kwalifikacjach do Grand Prix Malezji Frentzen był jedenasty. Tuż przed startem wyścigu w samochodzie Frentzena zepsuł się system launch control, na skutek czego jego samochód został zepchany do boksów, gdzie usunięto usterkę. Frentzen z boksów wyjechał na ostatnim miejscu, ze stratą jednego okrążenia do lidera. Wyścig Niemiec ukończył na 11. miejscu. Do Grand Prix Brazylii Frentzen startował z osiemnastego miejsca. Na 26 okrążeniu wyścigu Niemiec wycofał się z powodu uszkodzenia tylnego zawieszenia. W kwalifikacjach do Grand Prix San Marino Frentzen był trzynasty. Na 26 okrążeniu Frentzen, jadący wtedy na dziewiątej pozycji, wycofał się z wyścigu. Kwalifikacje do Grand Prix Hiszpanii niemiecki kierowca ukończył z dziesiątym rezultatem. Pięć okrążeń przed końcem wyścigu Frentzen wyprzedził Jarno Trullego, dzięki czemu awansował na szóste miejsce; na takim właśnie miejscu Niemiec skończył ten wyścig, zdobywając pierwszy w sezonie punkt dla siebie i swojego zespołu. Do Grand Prix Austrii Frentzen zakwalifikował się na jedenastym miejscu. Podczas pierwszego okrążenia wyścigu w samochód Frentzena wjechał najpierw Enrique Bernoldi, a później Jacques Villeneuve. Po zderzeniu z Villeneuve’em Frentzen spadł na 21. miejsce. Na 15 okrążeniu Niemiec na ostatnim zakręcie wpadł w poślizg i zatrzymał się na prostej startowej tyłem do kierunku jazdy. Frentzen zdołał jednak nawrócić samochód, ale spadł na ostatnie miejsce. Wyścig Niemiec ukończył na jedenastej pozycji, a za nim finiszował tylko Mark Webber. W kwalifikacjach do Grand Prix Monako Frentzen był dwunasty. Na początku wyścigu Frentzen awansował na 10. miejsce, a po 19 okrążeniu był już ósmy. Frentzen miał zaplanowany tylko jeden pit-stop, ale na 48 okrążeniu musiał zjechać ponownie, ponieważ nie wlano mu odpowiedniej ilości paliwa. Mimo to Niemiec zdołał ukończyć wyścig na szóstym miejscu. Kwalifikacje do Grand Prix Kanady Frentzen ukończył na 19. miejscu. Na starcie spadł na przedostatnie miejsce i w wyścigu również zdołał wyprzedzić tylko Aleksa Yoonga, co oznaczało, że ukończył wyścig na 13. miejscu. Do wyścigu o Grand Prix Europy Frentzen wywalczył 15 pole startowe. Wyścig ukończył na 13 pozycji, podczas gdy Bernoldi na dziesiątej mimo faktu, że w trakcie wyścigu dwukrotnie otrzymał od zespołu nakaz przepuszczenia Frentzena. W kwalifikacjach do Grand Prix Wielkiej Brytanii Niemiec był 16. W wyścigu Frentzen radził sobie jednak lepiej, ale na 21 okrążeniu, jadąc wtedy na siódmej pozycji, wycofał się z powodu awarii silnika. Podczas kwalifikacji do Grand Prix Francji zespół Arrows nakazał Frentzenowi i Bernoldiemu celowo uzyskać czas gorszy niż 107% czasu zdobywcy pole position, by kierowcy ci nie zakwalifikowali się do wyścigu. Miało to związek z tym, że zespół poprzez spór z byłymi udziałowcami chciał maksymalnie ograniczyć aktywną działalność, natomiast za niestawienie się na sesję kwalifikacyjną FIA byłaby zobowiązana nałożyć na zespół wysoką karę pieniężną. W kwalifikacjach do Grand Prix Niemiec Frentzen uzyskał 15 czas. Na starcie wyścigu w samochodzie Niemca zgasł silnik i mechanicy zepchali go do boksów. Zdołano uruchomić silnik, ale w momencie wyjazdu z boksów Frentzen miał już trzy okrążenia straty do lidera. Na 19 okrążeniu Niemiec wycofał się z wyścigu wskutek awarii układu hydraulicznego.
Po Grand Prix Niemiec Frentzen za porozumieniem stron odszedł z zespołu Arrows. Pojawiły się plotki, że Frentzen może jeździć dla któregoś z takich zespołów, jak Jordan, Jaguar, Toyota bądź Sauber, sam Frentzen ogłosił także, że chciałby poprowadzić Forda Focusa WRC w Rajdowych Mistrzostwach Świata. Ostatecznie Frentzen przeszedł do zespołu Sauber, w którym wziął udział w Grand Prix Stanów Zjednoczonych w zastępstwie Felipe Massy. Do wyścigu o to Grand Prix Frentzen zakwalifikował się na 11. miejscu. Wyścig Niemiec ukończył na 13 pozycji.
Dwa punkty zdobyte w sezonie 2002 dały Frentzenowi 18. miejsce w klasyfikacji generalnej kierowców.
2003.
W sezonie 2003 Frentzen ścigał się w zespole Sauber. Samochody tego zespołu były ówcześnie napędzane opartymi na jednostkach Ferrari silnikami Petronas. Samochodem zespołu w sezonie 2003 był model C22, a kierowcami Heinz-Harald Frentzen i Nick Heidfeld. Frentzen opisywał później model C22 jako niezbyt dobry, mający problemy z aerodynamiką samochód, który dobrze spisywał się tylko w deszczu.
W kwalifikacjach do Grand Prix Australii Frentzen był czwarty. Wyścig natomiast zdołał ukończyć na szóstym miejscu. Kwalifikacje do Grand Prix Malezji Niemiec ukończył na 13 pozycji. Na starcie wyścigu Frentzen nie mógł ruszyć z miejsca ze względu na kłopoty ze skrzynią biegów, przez co spadł na ostatnie miejsce. Wyścig niemiecki kierowca ukończył na dziewiątym miejscu. Do Grand Prix Brazylii Frentzen zakwalifikował się z 14 rezultatem. Z uwagi na to, że przed wyścigiem zaczęło padać, Frentzen skorzystał z zapasowego samochodu, który był lepiej przygotowany do jazdy po mokrej nawierzchni i miał napełniony do pełna zbiornik paliwa. Wskutek tego Niemiec startował z boksów. Na 23 okrążeniu Frentzen wpadł w poślizg i spadł na ostatnie miejsce, ale zdołał kontynuować jazdę. W chaotycznym i przerwanym przed czasem wyścigu Niemiec został sklasyfikowany na piątej pozycji. Do Grand Prix San Marino Frentzen startował jako czternasty, a wyścig ukończył na jedenastym miejscu. W kwalifikacjach do Grand Prix Hiszpanii Frentzen był dziesiąty. Z wyścigu wycofał się na 39 okrążeniu z powodu uszkodzenia przedniego zawieszenia. Kwalifikacje do Grand Prix Austrii niemiecki kierowca zakończył z piętnastym czasem. W trakcie wyścigu dwukrotnie powtarzano start. Za trzecim startem w samochodzie Frentzena na skutek uszkodzenia sprzęgła zgasł silnik, a na przygotowanie zapasowego auta, dostosowanego do Nicka Heidfelda, nie było czasu. Wskutek tego Frentzen nie był w stanie jechać dalej. W kwalifikacjach do Grand Prix Monako Frentzen ponownie był piętnasty. Na starcie wyścigu Frentzen miał problemy z ruszeniem z miejsca i spadł na ostatnią pozycję. Jednakże w połowie pierwszego okrążenia Frentzen odzyskał piętnaste miejsce. Próbując pokonać szykanę Piscine Frentzen wjechał w nią zbyt szybko, wskutek czego uderzył w barierę ochronną, uszkodził samochód i wycofał się z wyścigu. Kwalifikacje do Grand Prix Kanady Niemiec ukończył na dziesiątym miejscu. Na pierwszym okrążeniu wyścigu Frentzen spadł na trzynaste miejsce, a na siódmym wycofał się z powodu awarii elektroniki. Wyścig o Grand Prix Europy Frentzen ukończył na dziewiątym miejscu. Do Grand Prix Francji Niemiec startował z 16 miejsca, a wyścig ukończył na 12 pozycji. W kwalifikacjach do Grand Prix Wielkiej Brytanii Frentzen był czternasty. Na starcie wyścigu Niemiec miał problemy z ruszeniem i spadł na ostatnie miejsce. Wyścig Niemiec drugi raz z rzędu ukończył jako dwunasty. Kwalifikacje do Grand Prix Niemiec Frentzen ukończył, zajmując 14. miejsce. Na pierwszym zakręcie Ralph Firman uderzył w tył samochodu Frentzena. Mimo to Niemiec zdołał dojechać do boksów, ale jego samochód był zbyt uszkodzony, by dało się go naprawić w krótkim czasie, i Frentzen wycofał się z wyścigu. W kwalifikacjach do Grand Prix Węgier Heinz-Harald Frentzen był siedemnasty. W samochodzie Frentzena wystąpiły problemy z komunikacją radiową i Niemiec nie wiedział, że kończy mu się paliwo. W związku z tym na 48 okrążeniu Frentzen wycofał się z powodu braku paliwa. Kwalifikacje do Grand Prix Włoch Frentzen ukończył na 14. miejscu. Na 51 okrążeniu w samochodzie Frentzena zepsuł się układ przeniesienia napędu i Niemiec nie dojechał do mety, a został sklasyfikowany na 13 pozycji. Do Grand Prix Stanów Zjednoczonych Frentzen startował z 15 miejsca. Na starcie Frentzen awansował o dwa miejsca. Między 15 a 18 okrążeniem kilku kierowców – w tym Frentzen – zdecydowało się zjechać na pit-stop, ale tylko Frentzen założył opony przejściowe. Była to dobra taktyka, gdyż zaczął padać deszcz i niektórzy kierowcy musieli zjechać na pit-stop jeszcze raz, a Frentzen znalazł się w czołówce wyścigu. Na 49 okrążeniu Frentzen prowadził w wyścigu i był to pierwszy przypadek w historii Formuły 1, że kierowca zespołu Sauber prowadził w wyścigu. Wyścig Frentzen ukończył na trzecim miejscu. Do wyścigu o Grand Prix Japonii Niemiec startował z 12 pola. Na dziewiątym okrążeniu wyścigu doszło do kolizji Ralfa Schumachera i Frentzena, wskutek której kierowca Saubera zjechał do boksów. Okrążenie później w samochodzie Frentzena zepsuł się silnik i Niemiec wycofał się z wyścigu.
W sezonie 2003 Frentzen zdobył 13 punktów i zajął 11. miejsce w klasyfikacji generalnej kierowców.
Peter Sauber następnie zwolnił Frentzena i Heidfelda, angażując w ich miejsce Giancarlo Fisichellę i Felipe Massę. Frentzen wyjawił, że „po dziś dzień” nie rozumie powodów tej decyzji. W październiku pojawiły się informacje, jakoby zatrudnieniem Frentzena zainteresowany był zespół Jordan, ale z powodu wygórowanych żądań finansowych Jordana Niemiec nie powrócił do swojego byłego zespołu. W grudniu 2003 roku ogłosił, że wycofuje się z Formuły 1.
Był zgłoszony do 160 Grand Prix. Wygrał trzy wyścigi, trzykrotnie był drugi, a dwunastokrotnie – trzeci. Wywalczył dwa pole positions, a sześć razy ustanowił najszybsze okrążenie. 60 razy nie ukończył wyścigu, dwa razy się nie zakwalifikował, a raz został zdyskwalifikowany. Prowadził w wyścigu przez 150 okrążeń w 13 wyścigach, w sumie 751 kilometrów.
Wraz z Markiem Webberem jest posiadaczem rekordu największej ilości wyścigów ukończonych z rzędu na trzeciej pozycji (4, między Grand Prix Belgii a Grand Prix Luksemburga 1997).
Po Formule 1.
Po rozważeniu kilku opcji, w tym startów w serii IRL, w 2004 przeniósł się do serii DTM, ścigając się Oplem Vectrą. W sezonie 2004 zdobył trzy punkty i zajął 14. miejsce w klasyfikacji kierowców. W sezonie 2005 był najlepszym kierowcą Opla, kończąc sezon na ósmym miejscu z 17 punktami i trzecim miejscem na torze w Brnie. W sezonie 2006 dołączył do Audi. Przed drugim wyścigiem na torze Hockenheimring wywalczył swoje pierwsze pole position w DTM. W trakcie wyścigu miał wypadek, po którym doznał wstrząśnienia mózgu i został przewieziony do szpitala, gdzie spędził kilka dni. Następnie odszedł z zespołu Audi, oświadczając, że nie otrzymał od zespołu odpowiedniego wsparcia.
W 2008 roku wziął udział w wyścigu 24h Le Mans. Ścigał się Astonem Martinem DBR9 w zespole Aston Martin Racing wraz z Andreą Piccinim i Karlem Wendlingerem. Kierowcy ci zajęli 16. miejsce w klasyfikacji wyścigu.
W 2008 roku Frentzen dołączył do serii Speedcar. W drugim sezonie swoich startów w tej serii zajął czwarte miejsce w klasyfikacji kierowców.
W sierpniu 2010 roku ogłosił zakończenie kariery kierowcy wyścigowego. W 2011 roku ogłosił, że powraca do ścigania poprzez uczestnictwo Chevroletem Corvette GT3 w serii ADAC GT Masters, gdzie współdzielił samochód ze Svenem Hannawaldem. W sezonie 2011 zajął w klasyfikacji generalnej 31. miejsce z 16 punktami, a jego najlepszym rezultatem było czwarte miejsce podczas drugiego wyścigu na Red Bull Ringu. W październiku 2011 roku zapowiedział, że wraz z Josem Verstappenem, Hansem-Joachimem Stuckiem i Arminem Schwarzem weźmie udział w grudniowych zawodach Race of Champions Legends. Zawody te (które odbyły się w nieco zmienionym składzie) Frentzen wygrał.
Pod koniec 2011 roku ogłosił dołączenie do nowo utworzonej, hinduskiej serii wyścigowej i1 Super Series. Jednocześnie w 2012 roku wystąpił gościnnie w serii Porsche Carrera Cup Australia. W 2012 roku kontynuował także uczestnictwo w serii ADAC GT Masters, nadal reprezentując zespół Callaway; jego partnerem był Andreas Wirth. W 2013 roku Frentzen nie uczestniczył już w żadnej serii wyścigowej. W roku 2014 rywalizował w serii ADAC GT Masters, ścigając się Mercedesem SLS AMG GT3 w barwach zespołu HTP Motorsport; partnerował mu Luca Stolz. Począwszy od rundy na Slovakiaringu Niemca zastąpił w zespole Mathias Lauda.
W 2014 roku Frentzen miał przeprowadzoną operację kolana, co było następstwem jego wypadku z czasów Formuły 1. Wskutek tego Niemiec zdecydował się nie ścigać w roku 2015.
Życie prywatne i aktywność poza torem.
Corinna Betsch, obecna żona Michaela Schumachera, przez cztery i pół roku (w latach 1987–1991) była partnerką Frentzena. Od 1999 roku Frentzen jest żonaty z Tanją Nigge, z którą ma trzy córki: Leę (ur. 2000), Sarah (ur. 2003) i Fenję (ur. 2006).
Wystąpił w filmie dokumentalnym "Flying Finn First at Finish" (w 1998 roku) oraz dwóch programach rozrywkowych: "Wetten, dass..?" (w 1999 roku) oraz "Verstehen Sie Spaß?" (w 2004 roku).
W 1998 roku współzałożył kartingowy klub Fahrwerk w Groß-Zimmern.
W maju 2006 roku w pobliżu Awinion we Francji Frentzen przekroczył dozwoloną prędkość o 85 km/h, za co zabrano mu prawo jazdy i skonfiskowano samochód.
W 2008 roku wybudował HHF Hybrid Concept Car – samochód oparty na Gumpercie Apollo, wyposażony w silnik 3,3 l V8 o mocy 520 KM i dodatkowy silnik elektryczny o mocy 136 KM. Frentzen wystawił zespół w wyścigu 24h Nürburgring pod nazwą Hybrid Racing AG i wziął udział w tym wyścigu, a jego zmiennikami byli Dirk Müller, Marcel Engels i Dominik Schwager. Zespół ukończył wyścig, ale nie został sklasyfikowany z powodu dwukrotnej wymiany skrzyni biegów.
W 2010 roku był czwartym sędzią podczas Grand Prix Europy. Tę samą funkcję pełnił rok później podczas Grand Prix Europy i Grand Prix Singapuru.
Po zakończeniu kariery skupił się na prowadzeniu rodzinnego przedsiębiorstwa pogrzebowego, w którym między innymi jest kierowcą karawanu.
Mieszkał w Monte Carlo, ale w 2014 roku powrócił do Niemiec, zamieszkując z rodziną w Neuss. Jego hobby to bieganie, jazda na rowerze, jedzenie i sporty wodne, a do jego ulubionych gatunków muzycznych należą funk, soul i rap. Ma 178 cm wzrostu, waży 65 kg.
Wystąpił w czwartym odcinku 29 sezonu programu "Top Gear", uczestnicząc w pojedynku Wielkiej Brytanii z Niemcami.
Opinie.
Heinz-Harald Frentzen opisywany jest jako kierowca lojalny, wrażliwy, mający poczucie humoru i ironiczny, a jego sposób wysławiania się określany jest jako „nie-niemiecki”. Miesięcznik "F1 Racing" zwrócił uwagę, że kluczową sprawą dla Frentzena było znalezienie odpowiednich ustawień samochodu, co Niemiec często robił na własną rękę. Eddie Jordan w swojej autobiografii "An Independent Man" przyznał, że Frentzen wykonał „świetną” pracę przy Jordanie 199. Frentzen jest ponadto przytaczany jako przykład kierowcy, którego wyniki w Formule 1 nie odzwierciedlały jego rzeczywistego talentu.
Peter Sauber w 2005 roku powiedział, że Frentzen był najbardziej kluczowym kierowcą dla jego zespołu. Przyznał jednocześnie, że Niemiec potrzebował do pracy specyficznej atmosfery i w Williamsie nie odnosił zadowalających wyników, ponieważ był w konflikcie z Patrickiem Headem. Powiedział także:
W 1998 roku Christopher Hilton napisał biografię niemieckiego kierowcy pt. "Heinz-Harald Frentzen: Back on the Pace" (Haynes Publishing, ISBN 1859604099). Z kolei fiński muzyk Tapio Lempivaara nagrał piosenkę poświęconą kierowcy.

</doc>
<doc id="314893" url="https://pl.wikipedia.org/wiki?curid=314893" title="Prelouc">
Prelouc



</doc>
<doc id="314894" url="https://pl.wikipedia.org/wiki?curid=314894" title="Prerov">
Prerov



</doc>
<doc id="314895" url="https://pl.wikipedia.org/wiki?curid=314895" title="Prestice">
Prestice



</doc>
<doc id="314898" url="https://pl.wikipedia.org/wiki?curid=314898" title="Primda">
Primda



</doc>
<doc id="314899" url="https://pl.wikipedia.org/wiki?curid=314899" title="Pribor">
Pribor



</doc>
<doc id="314900" url="https://pl.wikipedia.org/wiki?curid=314900" title="Rokytnice v Orlickych horach">
Rokytnice v Orlickych horach



</doc>
<doc id="314901" url="https://pl.wikipedia.org/wiki?curid=314901" title="Rousinov">
Rousinov



</doc>
<doc id="314902" url="https://pl.wikipedia.org/wiki?curid=314902" title="Rtyne v Podkrkonosi">
Rtyne v Podkrkonosi



</doc>
<doc id="314903" url="https://pl.wikipedia.org/wiki?curid=314903" title="Rychnov nad Kneznou">
Rychnov nad Kneznou



</doc>
<doc id="314904" url="https://pl.wikipedia.org/wiki?curid=314904" title="Rajec-Jestrebi">
Rajec-Jestrebi



</doc>
<doc id="314905" url="https://pl.wikipedia.org/wiki?curid=314905" title="Rymarov">
Rymarov



</doc>
<doc id="314907" url="https://pl.wikipedia.org/wiki?curid=314907" title="Nabój 9 × 18 mm Police">
Nabój 9 × 18 mm Police

9 × 18 mm Police (Ultra) – nabój pistoletowy opracowany na początku lat 70. XX wieku w RFN. Miał zastąpić nabój 9 × 17 mm Short.
9 mm Police został opracowany jako nabój przeznaczony do pistoletów działających na zasadzie odrzutu zamka swobodnego. Wywodził się z przedwojennych prac nad nabojem 9 × 18 mm Ultra, którego rozwój został jednak wówczas zarzucony. Prawdopodobnie pod wpływem względnego sukcesu naboju 9 × 18 mm Makarowa, stanowiącego pośredni nabój pod względem mocy między nabojem 9 × 17 mm Browninga i 9 × 19 mm Parabellum, w latach 70. nabój ten został wprowadzony na rynek pod nazwą 9 × 18 mm Police. Pomimo podobnego oznaczenia do naboju 9 × 18 mm Makarowa, nie jest z nim zamienny.
Energię pocisku dobrano w ten sposób aby zapewnić bezpieczne działanie broni z zamkiem swobodnym, a jednocześnie zmaksymalizować zdolność obalającą. Nabój Police miał zgodnie z nazwą stać się standardową amunicją w pistoletach policyjnych, ale z powodu dużego rozpowszechnienia amunicji 9 × 19 mm Parabellum i strzelających nią kompaktowych pistoletów, nie zdobyła popularności.

</doc>
<doc id="314909" url="https://pl.wikipedia.org/wiki?curid=314909" title="Carroll Campbell">
Carroll Campbell

Carroll Ashmore Campbell, Jr. (ur. 24 lipca 1940 w Greenville, Karolina Południowa, zm. 7 grudnia 2005 w West Columbia, Karolina Południowa) – amerykański polityk, działacz Partii Republikańskiej, członek Izby Reprezentantów, gubernator stanu Karolina Południowa.
Był najstarszym z sześciorga dzieci prywatnego przedsiębiorcy Carrolla Campbella seniora. Rozpoczął studia na University of South Carolina w Columbia, ale nauki nie ukończył ze względu na kłopoty finansowe. Pracował jako pośrednik w handlu nieruchomości, farmer, prowadził prywatne przedsiębiorstwo. W latach 1970–1974 zasiadał w Izbie Reprezentantów stanu Karolina Południowa, w 1974 ubiegał się bez powodzenia o stanowisko zastępcy gubernatora stanu. W 1976 został członkiem Senatu stanowego. Od 1979 był deputowanym do Izby Reprezentantów; w 1980 i 1984 kierował stanową kampanią prezydencką Ronalda Reagana, w 1988 kampanią prezydencką George’a Busha seniora na południu USA.
W latach 1987–1995 pełnił funkcję gubernatora Karoliny Południowej. W 1989 kierował akcją po przejściu huraganu Hugo. W latach 1993–1994 pełnił funkcję przewodniczącego Narodowego Stowarzyszenia Gubernatorów. Odchodząc ze stanowiska gubernatora cieszył się dużą popularnością (poparcie dla jego osoby sięgało 70%) i planował ponowny start w wyborach w 2002, jednak zrezygnował z tego zamiaru po zdiagnozowaniu choroby Alzheimera jesienią 2001. W 1996 był wymieniany w gronie kandydatów na wiceprezydenta USA z ramienia Partii Republikańskiej u boku Boba Dole'a (ostatecznie kandydował Jack Kemp). W latach 1996–2001 stał na czele Amerykańskiej Rady Ubezpieczycieli na Życie.
Ostatnie miesiące życia spędził w ośrodku dla osób cierpiących na chorobę Alzheimera, gdzie zmarł na atak serca w grudniu 2005. Ze związku z Iris Faye Rhodes miał dwóch synów, Carrolla Campbella III i Mike Campbella (kandydata na zastępcę gubernatora Karoliny Południowej w 2006).

</doc>
<doc id="314910" url="https://pl.wikipedia.org/wiki?curid=314910" title="Police nad Metują">
Police nad Metują



</doc>
<doc id="314911" url="https://pl.wikipedia.org/wiki?curid=314911" title="Samochód bezpieczeństwa">
Samochód bezpieczeństwa

Samochód bezpieczeństwa (ang. "safety car", w Stanach Zjednoczonych określany mianem "pace car") – samochód, który w wyścigach samochodowych i motocyklowych ogranicza prędkość pojazdów biorących udział w zawodach. Samochód bezpieczeństwa wyjeżdża na tor w przypadku nieoczekiwanych, niebezpiecznych zdarzeń na torze, na przykład wypadków czy drastycznych załamań pogody. Prędkość utrzymywana przez samochód bezpieczeństwa, choć niższa niż tempo wyścigowe, musi być i tak dość wysoka, by zapobiec nadmiernemu oziębieniu się opon pojazdów biorących udział w wyścigu. Dlatego też kierowcą samochodu bezpieczeństwa zawsze jest profesjonalny kierowca wyścigowy. Podczas przebywania na torze samochodu bezpieczeństwa wyprzedzanie innego kierowcy jest zabronione.
Formuła 1.
Samochód bezpieczeństwa w wyścigach Formuły 1 wyposażony jest w zielone i żółte światła. Jego pojawienie się na torze sygnalizowane jest przez obsługę toru żółtymi flagami oraz tablicą z napisem "SC". Początkowo samochód bezpieczeństwa ma włączone zielone światła, czym sygnalizuje, że bolid jadący za nim może go wyprzedzić. Gdy za samochodem bezpieczeństwa znajdzie się lider wyścigu, włączane są żółte światła, a wyprzedzanie samochodu bezpieczeństwa jest niedopuszczalne. W przypadku podjęcia przez dyrektora wyścigu decyzji o wznowieniu rywalizacji, światła samochodu bezpieczeństwa są wyłączane na kilka zakrętów przed zjazdem do alei serwisowej. Wzajemne wyprzedzanie się bolidów jest ponownie dopuszczone po przekroczeniu przez nie tzw. pierwszej linii samochodu bezpieczeństwa (miejsca zjazdu do alei serwisowej).
W sezonie 2007 rolę "safety car" pełnił zmodyfikowany Mercedes-Benz CLK 63 AMG, z 8-cylindrowym, 481-konnym silnikiem. Mimo znacznego "odchudzenia" wersji dla Grand Prix, auto jest mniej więcej trzykrotnie cięższe i dwukrotnie słabsze od bolidów F1. W sezonie 2008 i 2009 rolę samochodu bezpieczeństwa pełnił Mercedes-Benz SL 63 AMG z 6,2-litrowym silnikiem V8 o mocy 525 KM i przyspieszeniem od 0 do 100 km/h w 3,8 sekundy.
W sezonie 2010 wprowadzono nowy samochód bezpieczeństwa Mercedes-Benz SLS AMG. Pod względem technicznym Safety Car SLS AMG jest takim samym autem jakie mogą kupić klienci w salonie. To, czym Safety Car SLS AMG różni się od swych seryjnych odpowiedników to malowanie nadwozia – kalkomania zdradzająca pojazd bezpieczeństwa F1. Oprócz tego w aucie zamontowane są "koguty" z wbudowaną weń kamerą. Wykonano je przy użyciu diod i z uwagi na niekonwencjonalnie otwierające się drzwi, zamontowano na specjalnej, wykonanej z włókna węglowego podstawce, która zaprojektowana została pod kątem minimalizacji oporów powietrza, i "zsunięta" jest częściowo w kierunku tylnej szyby.
Od sezonu 2000 funkcję kierowcy samochodu bezpieczeństwa w wyścigach Formuły 1 pełni Bernd Mayländer.

</doc>
<doc id="314912" url="https://pl.wikipedia.org/wiki?curid=314912" title="Safety car">
Safety car



</doc>
<doc id="314913" url="https://pl.wikipedia.org/wiki?curid=314913" title="LZMA">
LZMA

LZMA (ang. "Lempel-Ziv-Markov chain-Algorithm") – algorytm kompresji bezstratnej opracowany przez Igora Pawłowa w latach 1999–2001.
LZMA używa kodowania słownikowego, podobnego do LZ77, które jednak dopuszcza rozszerzenie słownika (nawet do 4GB). Charakteryzuje się bardzo dobrym stopniem kompresji.
Algorytm ten jest domyślnie używany przez program 7-Zip.

</doc>
<doc id="314915" url="https://pl.wikipedia.org/wiki?curid=314915" title="Nabój 5,45 × 18 mm PSM">
Nabój 5,45 × 18 mm PSM

5,45 × 18 mm PSM – radziecki nabój pistoletowy skonstruowany przez A. D. Denisową na początku lat siedemdziesiątych. Został skonstruowany specjalnie dla pistoletu PSM. Pocisk pełnopłaszczowy z rdzeniem ołowianym o energii podobnej do pocisku z naboju .22LR.

</doc>
<doc id="314918" url="https://pl.wikipedia.org/wiki?curid=314918" title="Hormony roślinne">
Hormony roślinne

Hormony roślinne, fitohormony (gr. φυτοορμόνη) – grupa związków organicznych należących do regulatorów wzrostu i rozwoju roślin. Kryterium uznania związku za fitohormon jest wywoływanie reakcji w organizmie rośliny w stężeniach rzędu 10-6 mol dm-3 lub mniejszych. Hormony roślinne nie muszą wykazywać działania poza miejscem ich wytwarzania, miejsce wytwarzania może być jednocześnie miejscem reakcji. Znane są związki wykazujące aktywność biologiczną analogiczną do naturalnie wytwarzanych w roślinie. Syntetyczne regulatory wzrostu i rozwoju roślin (np. 1-Metylocyklopropen) są wykorzystywane w rolnictwie i ogrodnictwie.
Do hormonów roślinnych zaliczane są:
a także:

</doc>
<doc id="314920" url="https://pl.wikipedia.org/wiki?curid=314920" title="Pogórze Przemyskie">
Pogórze Przemyskie

Pogórze Przemyskie (513.65) jest położonym najdalej na wschód w Polsce mezoregionem pasma pogórzy i jednocześnie Zewnętrznych Karpat Zachodnich. Jego północną i zachodnią granicę wyznacza rzeka San. Na zachodzie Pogórze Przemyskie graniczy z Pogórzem Dynowskim, na południu z Górami Sanocko-Turczańskimi, na północnym wschodzie z Płaskowyżem Sańsko-Dniestrzańskim. Na wschodzie jego granicę stanowi umownie granica z Ukrainą.
Południowa granica nie jest jednoznacznie ustalona; istnieje kilka wersji (doliny rzek Wiar, Łomna, Stupnica, Leszczawka, Lachawka i Tyrawka lub Wiar, Krzywiec, Roztoki, Berezka, Lachówka, Tyrawka; występują również inne wersje). W związku z tym teren ograniczony od północy, zachodu i południa przez dolinę Wiaru bywa zaliczany do Pogórza Przemyskiego lub Gór Sanocko-Turczańskich. Zatem za najwyższy szczyt regionu uznaje się, w zależności od przyjętych granic, Suchy Obycz (618 m n.p.m.), Kopystańkę (541 m n.p.m.) lub wzgórze Na Wysokim (586 m n.p.m.). Paweł Wład w publikacji "Województwo przemyskie. Zarys geograficzny", Przemyśl 1996, tereny znajdujące się na prawym brzegu Wiaru określa się jako Pogórze Dobromilskie – osobną jednostkę nie należącą ani do Pogórza Przemyskiego, ani do Gór Sanocko-Turczańskich.
Główne rzeki: Wiar, Stupnica, Jawornik, Cisowa, Olszanka, Jamninka.
Występują tu głównie lasy mieszane. W niższych terenach Pogórza Przemyskiego rośnie grab, dąb, brzoza i sosna, w wyższych partiach: jodła, świerk i buk. Na całym Pogórzu przeważają lasy jodłowo-bukowe.
Dużą część Pogórza obejmuje Park Krajobrazowy Pogórza Przemyskiego. Od wielu lat planowane jest utworzenie Turnickiego Parku Narodowego.
Przed II wojną światową Pogórze Przemyskie było gęsto zaludnione. Wskutek wojny, jak również powojennych walk i wysiedleń w ramach Akcji "Wisła" utraciło około 70% ludności.
Geografia Pogórza Przemyskiego.
Na północnym wschodzie Pogórza ciągnie się długie pasmo górskie, sięgające od Przemyśla przez Helichę (416 m n.p.m.), Szybenicę (495 m n.p.m.), Kopystańkę (541 m n.p.m.), Grunową (509 m n.p.m.), Panieński Czub (508 m n.p.m.), Maciejówkę (469 m n.p.m.) i Prymiatyna (417 m n.p.m.) po zakole Sanu między Bachowem a Chyrzyną.
Pomiędzy Birczą a Kuźminą leży pasmo Kiczerki nad Łomną (483 m n.p.m.), zakończone bezleśnym wzniesieniem Bziana (578 m n.p.m.).
W północno-zachodniej części Pogórza Przemyskiego najdłuższe pasmo (Pasmo Kruszelnicy, 27 km) biegnie od Iskani przez Górę Iskańską (379 m n.p.m.), Łubienkę (453 m n.p.m.), Kruszelnicę (500 m n.p.m.). Jawornik (457 m n.p.m.), Bodnarów (481 m n.p.m.) do Jabłonicy Ruskiej. Od Iskani do Starej Birczy prowadzi inne pasmo przez Moczary (439 m n.p.m.), Bosaczkę (459 m n.p.m.) i Morochów (449 m n.p.m.), wraz z Masywem Piaskowej z kulminacją Piaskowej (470 m n.p.m.).
W okolicach Ulucza wznosi się Pasmo Krztowa ze wzniesieniami Hroszówka (496 m n.p.m.), Krztów (533 m n.p.m.). Dalej Pasmo Wysokiego ze szczytami Na Wysokim (586 m n.p.m.) i Gródek (585 m n.p.m.), opadające na południowy zachód od Kuźminy.
Tereny na południe i wschód od doliny Wiaru.
Tereny te bywają według niektórych podziałów regionalizacyjnych zaliczane do Gór Sanocko-Turczańskich.
Najbardziej okazały jest masyw Suchego Obycza (617 m n.p.m.) ze szczytami Wielkiej Pasieki (593 m n.p.m.) i Małej Pasieki (539 m n.p.m.), Bukowiny (603 m n.p.m.) i Kiczery Wysokiej (575 m n.p.m.) oraz Połoninek Arłamowskich (587 m n.p.m.) i Ralców (596 m n.p.m.). Na szczególną uwagę zasługują Połoninki Arłamowskie z doskonałymi widokami w kierunku Bieszczadów.
Przez Przełęcz pod Suchym Obyczem (572 m n.p.m.) masyw Suchego Obycza łączy się z rusztowym pasmem Działu, którego kulminacją jest zalesiony szczyt Turnica (598 m n.p.m.). Najbardziej znane w tym paśmie jest wzgórze Arłamów (590 m n.p.m.), na szczycie którego znajduje się Ośrodek Wypoczynkowy "Arłamów" (niegdyś obiekt Urzędu Rady Ministrów).
Równolegle do pasma Działu biegnie na południowym zachodzie Pasmo Jamnej (598 m n.p.m.), a dalej Pasmo Braniów (582 m n.p.m.).
Na północ od Suchego Obycza znajduje się Pasmo Kalwaryjskie, oddzielone od masywu Suchego Obycza Przełęczą pod Kiczerą (445 m n.p.m.). Pasmo ma przebieg niemal południkowy i stanowi próg Karpat. Najwyższe wzniesienie (511 m n.p.m.) znajduje się już po stronie ukraińskiej, a na granicy leży niewiele niższa Wysoka Góra (509 m n.p.m.). Po polskiej stronie granicy wyróżniają się widokowe Połoninki Kalwaryjskie o dwóch szczytach – Żytne (505 m n.p.m.) oraz Mandżocha (471 m n.p.m.).
Charakter podobny do Pasma Kalwaryjskiego ma będące przedłużeniem Wielkiej Pasieki (w masywie Suchego Obycza), ale znacznie od niej niższe pasmo Leszczyńskiej Góry (461 m n.p.m.), leżące między dolinami potoków Turnica i Sopotnik.
Z Połoninek Kalwaryjskich widoczne jest w niewielkiej odległości, już po ukraińskiej stronie granicy, wyspowe pasmo góry Radycz (519 m n.p.m.) oraz fragmenty Masywu Wilczej Jamy (614 m n.p.m.) ze wzgórzem Herburt (554 m n.p.m.) koło Dobromila, na którego zalesionym szczycie znajdują się ruiny zamku Herburtów.

</doc>
<doc id="314921" url="https://pl.wikipedia.org/wiki?curid=314921" title="Zamach stanu w Chile, 1973">
Zamach stanu w Chile, 1973



</doc>
<doc id="314922" url="https://pl.wikipedia.org/wiki?curid=314922" title="Pomarańcza bergamota">
Pomarańcza bergamota

Pomarańcza bergamota (bergamota, bergamotka) ("Citrus bergamium") – gatunek rośliny z rodziny rutowatych. Jej ojczyzna jest nieznana, przypuszcza się, że pochodzi z Indii. Uprawiana jest głównie we Włoszech.
Zastosowanie.
Skórka owoców, kwiaty i liście są źródłem olejków eterycznych – olejku bergamotowego stosowanego w produkcji herbaty earl grey oraz olejku nerolowego stosowanego w perfumerii (m.in. woda kolońska). Znajduje też zastosowanie w aromaterapii (słynie ze swych właściwości antydepresyjnych) oraz leczniczo przy problemach układu trawiennego.
Nie należy jej mylić z amerykańską byliną ozdobną – bergamotką ("Monarda didyma") również słynącą ze swego intensywnego aromatu.
Zastosowanie w medycynie.
Skondensowany ekstrakt soku z bergamoty w postaci BPF wykazuje również korzyści dla zdrowia:

</doc>
<doc id="314923" url="https://pl.wikipedia.org/wiki?curid=314923" title="Nabój 7,92 × 33 mm Kurz">
Nabój 7,92 × 33 mm Kurz

7,92 × 33 mm Kurz (Kurzpatrone) – niemiecki nabój pośredni z okresu II wojny światowej.
Pierwsze prace nad amunicją pośrednią rozpoczęto w III Rzeszy już w 1934 r. W 1941 r. rozpoczęto produkcję naboju opracowanego w firmie "Polte Werke" z Magdeburga. Nowy nabój powstał przez skrócenie łuski naboju karabinowego 7,92 × 57 mm Mauser.
Nowy nabój wykorzystano do zasilania karabinka automatycznego MKb 42, który stał się prekursorem produkowanych na masową skalę karabinków automatycznych StG 44.
Po wojnie nabój 7,92 mm Kurz był produkowany do 1961 r. w NRD. Do zasilania nim przystosowano także kilka prototypów karabinków automatycznych (między innymi jeden z prototypów karabinu FN FAL), ale żaden z nich nie był produkowany seryjnie.
Popularność i duża liczba w pełni sprawnych egzemplarzy StG 44 sprawiła, że w 2004 r. niemiecka firma "SM Chemnitzer Sportwaffen und Munitionfabrik GmbH" ponownie uruchomiła produkcję amunicji 7,92 × 33 mm.

</doc>
<doc id="314924" url="https://pl.wikipedia.org/wiki?curid=314924" title="Teatr Biuro Podróży">
Teatr Biuro Podróży

Teatr Biuro Podróży – poznański teatr offowy, istnieje od 1988 roku. Jego założycielem i reżyserem jest Paweł Szkotak.
Historia.
Teatr istnieje od 30 lat. Prezentował spektakle w 50 krajach, na sześciu kontynentach (Argentyna, Australia, Brazylia, Egipt, Indie, Iran, Izrael, Jordania, Korea Południowa, Kolumbia, Kuba, Liban, Meksyk, Palestyna, Rosja, Singapur, Tajwan, USA, większość krajów europejskich).
Teatr Biuro Podróży był uczestnikiem największych światowych festiwali teatralnych oraz laureatem prestiżowych nagród.
Ważniejsze projekty.
Teatr bez barier: Liban, Kuba, Palestyna.
Długofalowy projekt, którego celem jest prezentowanie prac Teatru Biuro Podróży w miejscach podwyższonego napięcia z przyczyn zarówno politycznych, jak i społecznych.
Ideą jest docieranie do miejsc, w których najczęściej taki rodzaj teatru i aktywności jest realizowany po raz pierwszy oraz zaangażowanie w niego lokalnych społeczności funkcjonujących poza nawiasem społecznej świadomości.
Festiwal „MASKI”.
Festiwal Teatralny “Maski” organizowany od 13 lat w Poznaniu przez Teatr Biuro Podróży. Festiwal o profilu społeczno-politycznym promuje zjawiska w dziedzinie teatru zaangażowanego, diagnozującego współczesne mechanizmy społeczne oraz opisującego aktualne wydarzenia.
Warsztaty – Master Classes.
Projekt o charakterze edukacyjnym, obejmujący warsztaty teatralne oraz “master classes”.
Cykle warsztatów teatralnych prowadzone są przez aktorów Teatru Biuro Podróży.
Polegają one na demonstracji i uczeniu technik teatralnych stosowanych przez Teatr Biuro Podróży. Organizowane i prowadzone były w USA, Wielkiej Brytanii, Irlandii, Iranie, Izraelu, Niemczech, Rosji, Białorusi, Ukrainie, Uzbekistanie, Libanie i Polsce.
Planeta Lem.
Spektakl „Planeta Lem” – wyprodukowany przez Teatr Biuro Podróży i Instytut Adama Mickiewicza – to projekt sztandarowy w ramach Zagranicznego Programu Kulturalnego Polskiej Prezydencji 2011.

</doc>
<doc id="314927" url="https://pl.wikipedia.org/wiki?curid=314927" title="Wybory prezydenckie w Stanach Zjednoczonych w 1948 roku">
Wybory prezydenckie w Stanach Zjednoczonych w 1948 roku

Wybory prezydenckie w Stanach Zjednoczonych w 1948 roku – czterdzieste pierwsze wybory prezydenckie w historii Stanów Zjednoczonych. Na urząd prezydenta wybrano Harry’ego Trumana, a wiceprezydentem został Alben Barkley.
Kampania wyborcza.
Pomimo braku popularności w społeczeństwie, urzędujący prezydent Truman, postanowił ubiegać się o prezydenturę (najwyższy urząd w państwie zdobył w wyniku sukcesji) po zmarłym Roosevelcie). Partia Demokratyczna była wówczas bardzo podzielona – lewe skrzydło krytykowało łagodną politykę zagraniczną, a prawe – program poszerzania swobód obywatelskich. Mimo podziałów, delegaci zebrani na konwencji, odbywającej się w dniach 12-14 czerwca 1948 w Filadelfii udzielili Trumanowi poparcia w pierwszym głosowaniu. Kandydatem na wiceprezydenta został Alben Barkley. Jednak część delegatów, nie zgadzając się z takim wyborem postanowiła odłączyć się od partii i wystawić własnych kandydatów w wyborach. Lider skrzydła liberalnego, Henry Wallace założył Partię Postępową i wystartował w wyborach jako jej kandydat. Poparli go także idealiści, socjaliści i komuniści. Ich program opierał się na zmianie polityki zagranicznej i współpracy z ZSRR Z kolei konserwatywne skrzydło demokratów, założyło Demokratyczną Partię Zwolenników Praw Stanowych, zwaną "Dixiecrat" i na konwencji w Birmingham nominowali Stroma Thurmonda. Postulował on zahamowanie rozszerzania praw obywatelskich, zwłaszcza w kontekście Afroamerykanów. Widząc rozłam w szeregach demokratów, Partia Republikańska była pewna zwycięstwa w wyborach i ponownie wysunęła kandydaturę Thomasa Deweya. Kandydatem na wiceprezydenta został Earl Warren. Republikanie w swoim programie chcieli zwiększenia wydajności rządu i uczciwości w administracji publicznej, w rzeczywistości po cichu popierając kontynuację Nowego Ładu. Truman, widząc popularność Deweya, prowadził intensywną kampanię wyborczą, oskarżał republikanów o brak zainteresowania sytuacją społeczną kraju i jeździł spotykając się z wyborcami. Dzięki temu pozyskał wiele głosów robotników i farmerów, co w połączeniu z bezbarwną kampanią Deweya, zapewniło mu zwycięstwo. Ponadto, segregacjonistyczne hasła Dixiecrat sprawiły, że poparcie ludności czarnoskórej przesunęło się na rzecz demokratów.
Wyniki głosowania.
Głosowanie powszechne odbyło się 2 listopada 1948. Truman uzyskał 49,6% poparcia, wobec 45,1% dla Deweya, 2,4% dla Thurmonda i 2,4 dla Wallace’a. Ponadto, niecałe 290 000 głosów oddano na niezależnych elektorów, głosujących na innych kandydatów. Frekwencja wyniosła 51,1%. W głosowaniu Kolegium Elektorów Truman uzyskał 303 głosy, przy wymaganej większości 266 głosów. Na Deweya zagłosowało 189 elektorów, a na Thurmonda – 39. W głosowaniu wiceprezydenckim zwyciężył Barkley, uzyskując 303 głosy, wobec 189 dla Warrena i 39 dla Fieldinga Wrighta.

</doc>
<doc id="314928" url="https://pl.wikipedia.org/wiki?curid=314928" title="Robert Nozick">
Robert Nozick

Robert Nozick (ur. 16 listopada 1938 w Brooklynie, zm. 23 stycznia 2002 w Cambridge) – amerykański filozof, profesor Uniwersytetu Harvarda, przedstawiciel libertarianizmu, autor książki "Anarchia, państwo, utopia". Należy do czołowych filozofów politycznych XX w.
Życiorys.
Pochodził z żydowskiej rodziny emigrantów z Rosji. Studiował m.in. na uniwersytecie Columbia. Jego żoną była poetka Gertruda Schnackenberg. Wykładał na Uniwersytecie Harvarda. Pochowany na cmentarzu Mount Auburn.
Poglądy.
W swojej najważniejszej pracy, "Anarchia, państwo, utopia" (1974), jedynego sensu, a zarazem konieczności istnienia państwa upatrywał, podobnie jak John Locke, w jego roli związanej z ochroną obywateli. Teoria stanu natury Locke'a porównuje okoliczności powstania państwa do konkurencji pomiędzy agencjami ochrony, z których jedna zdobyła monopol i tym samym stała się państwem. U Nozicka Locke'owska agencja ochrony nie może być traktowana jako państwo, dopóki nie rozciągnie usług ochrony na wszystkich obywateli, nawet gdy wymaga to „swoistej redystrybucji”. W owym dziele krytykuje "Teorię sprawiedliwości" (1971) Johna Rawlsa.
Robert Nozick poddaje krytyce wszelkie bardziej rozwinięte struktury państwowe wybiegające poza funkcje ochrony życia i własności (państwa minimalnego).
Autor również takich prac jak "The Examined Life" czy "Invariances: The Structure of the Objective World".

</doc>
<doc id="314929" url="https://pl.wikipedia.org/wiki?curid=314929" title="Jan Bażyński">
Jan Bażyński



</doc>
<doc id="314932" url="https://pl.wikipedia.org/wiki?curid=314932" title="Nabój 7,62 × 45 mm vz. 52">
Nabój 7,62 × 45 mm vz. 52

7,62 × 45 mm vz. 52 (M 1952) – czechosłowacki nabój pośredni opracowany w końcu lat 40. XX wieku.
Nabój pośredni 7,62 x 45 mm vz. 52 został opracowany w Czechosłowacji pod koniec lat 40. XX wieku. Wprowadzono go do użytku w roku 1952 wraz z karabinkiem samopowtarzalnym vz. 52. Naboje vz. 52 wycofano z użytku już na początku lat 60. XX wieku, co było spowodowane ujednoliceniem amunicji wykorzystywanej przez państwa Układu Warszawskiego. W armii czechosłowackiej naboje 7,62 x 45 mm vz. 52 zostały zastąpione przez radzieckie naboje 7,62 mm x 39 mm wz. 43.
Nabój vz. 52 był produkowany z łuskami mosiężnymi lub stalowymi lakierowanymi oraz z pociskami zwykłymi (z rdzeniem stalowym) i smugowymi. Obydwa typy pocisków miały identyczną masę.

</doc>
<doc id="314933" url="https://pl.wikipedia.org/wiki?curid=314933" title="Masayuki Uemura">
Masayuki Uemura

 – japoński projektant sprzętu elektronicznego, znany jako twórca konsol gier wideo: Nintendo Entertainment System i Super Nintendo Entertainment System.
W czasie II wojny światowej wraz z rodziną przeniósł się do Kioto. Dzieciństwo przeżył w biedzie, wykazywał jednak znaczącą inwencję w zakresie tworzenia zabawek. Na początku lat 70. XX wieku pracował dla przedsiębiorstwa Sharp Corporation; w ramach rutynowej rozmowy przybył do siedziby Nintendo w celu sprzedania jego kierownictwu baterii słonecznych. Wzbudził tym zainteresowanie prezesa Nintendo Gunpei Yokoi, u którego został zatrudniony w 1972 roku. Pierwszym efektem tej współpracy było stworzenie na bazie baterii Sharpa kontrolera Nintendo Beam Gun, przypominającego pistolet urządzenia, którym gracz namierzał wirtualnego przeciwnika. Nintendo Beam Gun było rozchytywane przez graczy, uzyskując sprzedaż w wysokości ponad miliona egzemplarzy. Uemura brał również udział w tworzeniu konsol Nintendo Entertainment System oraz Super Nintendo Entertainment System, sprzedanych w milionowych nakładach.
Uemura zmarł 6 grudnia 2021 roku w wieku 78 lat.

</doc>
<doc id="314943" url="https://pl.wikipedia.org/wiki?curid=314943" title="Teatr Wiczy">
Teatr Wiczy

Teatr Wiczy – teatr alternatywny, istniejący od 11 listopada 1991 roku. 
Lokalizacja.
Siedziba teatru znajduje się w prawobrzeżnej części miasta, w dzielnicy Bydgoskie Przedmieście, przy ul. Szymanowskiego 20/5.
Historia.
Teatr Wiczy został założony przez Romualda Wiczę-Pokojskiego (ur. 1973) w 1991 roku w Brodnicy, w rocznicę odzyskania przez Polskę niepodległości. Od 1998 roku istnieje on w Toruniu. Formacja ta wywodzi się z nurtu teatru alternatywnego - realizuje przedstawienia salowe, uliczne oraz happeningi. Spektakle Wiczy stawiają sobie za cel poruszanie problemów społecznych, które wydają się ważne jego twórcom. Metodą poszukiwań jest improwizacja i performance.
Teatr organizował Międzynarodowy Festiwal Teatrów Ulicznych Bulwar. Scena kameralna teatru znajdowała się w budynku toruńskiego Ratusza Staromiejskiego. Obecnie zespół nie ma stałej sceny.
26 listopada 2016 roku z okazji 25. rocznicy powstania teatru można było zobaczyć spektakl pt. "Dobroć nasza dobroć". Spektakl ten został wystawiony w sali kameralnej Centrum Kulturalno-Kongresowym Jordanki.

</doc>
<doc id="314949" url="https://pl.wikipedia.org/wiki?curid=314949" title="Liang Lingzan">
Liang Lingzan

Liang Lingzan (VIII wiek) – chiński wynalazca i astronom z czasów dynastii Tang. Piastował niskie stanowisko urzędnicze w stolicy cesarstwa, Chang’anie. Uznawany jest za wynalazcę pierwszego mechanizmu zegarowego, w postaci zegara wodnego. Wynalazek ten skonstruował wraz ze swoim wieloletnim współpracownikiem, mnichem buddyjskim Yi Xingiem. Joseph Needham datował to wydarzenie na 725 rok.
Wynalazek Lianga był w rzeczywistości napędzanym wodą instrumentem astronomicznym – sferą armilarną – który odmierzał godziny i kwadranse, oznajmiając ich upływ dźwiękiem dzwonków i bębenków.

</doc>
<doc id="314950" url="https://pl.wikipedia.org/wiki?curid=314950" title="Łódzkie Spotkania Teatralne">
Łódzkie Spotkania Teatralne

Łódzkie Spotkania Teatralne – jeden z najważniejszych festiwali teatru alternatywnego w Polsce. 
Organizowany jest od lat sześćdziesiątych XX wieku, początkowo jako przegląd teatrów studenckich, na początku lat siedemdziesiątych XX wieku stał się miejscem konfrontacji najważniejszych grup polskiego teatru alternatywnego. Jest to najstarsza impreza kulturalna Łodzi, organizowana przez Łódzki Dom Kultury.
Nagrody przyznane na Łódzkich Spotkaniach Teatralnych.
2009
2008
2007
2006
2005
2004
2003
2002
2001
2000
1999
1998
1997
1996
1995
1994
1993
1992

</doc>
<doc id="314951" url="https://pl.wikipedia.org/wiki?curid=314951" title="Imperium Sithów">
Imperium Sithów



</doc>
<doc id="314952" url="https://pl.wikipedia.org/wiki?curid=314952" title="Nievre">
Nievre



</doc>
<doc id="314953" url="https://pl.wikipedia.org/wiki?curid=314953" title="Lewandowski">
Lewandowski

Lewandowski (żeński: Lewandowska, l. mn. Lewandowscy) – nazwisko polskie. Obecnie jest to siódme pod względem popularności nazwisko w Polsce. Według bazy PESEL 17.01.2015 r. nosiło je 59 773 Polek i 58 618 Polaków.
Etymologia.
Pierwszy zapis nazwiska "Lewandowski" odnotowano w roku 1673 w „Albumie studentów Akademii Zamojskiej”, chociaż w formie "Lavendowski" pojawił się już w 1608 roku (oba nazwiska mają prawdopodobnie wspólne pochodzenie). Etymologia jest bardzo niejasna, podawane są następujące możliwości:
Występowanie.
Nazwisko to występuje głównie w środkowo-północnej części kraju. W województwie kujawsko-pomorskim stanowi aż 1,1% całej populacji, co jest rekordem Polski.

</doc>
<doc id="314954" url="https://pl.wikipedia.org/wiki?curid=314954" title="Richard Pryor">
Richard Pryor

Richard Franklin Lennox Thomas Pryor III (ur. 1 grudnia 1940 w Peoria, zm. 10 grudnia 2005 w Los Angeles) – amerykański komik i aktor. Był jednym z prekursorów stylu monologów stand-up, a wśród jego następców wymienia się m.in. Eddiego Murphy'ego, Robina Williamsa czy Davida Lettermana.
Życiorys.
Wczesne lata.
Urodził się w Peoria w stanie Illinois jako syn Gertrude L. (z domu Thomas) i LeRoya „Bucka Cartera” Pryora (ur. 7 czerwca 1915, zm. 27 września 1968), barmana, byłego boksera, weterana II wojny światowej. Według jego własnych wspomnień wychowywał się w domu publicznym prowadzonym przez babkę, Marię Carter. Matka prostytuowała się, a jego ojciec był alfonsem. Mimo tego wychowywali Richarda na uczciwego, grzecznego i religijnego chłopca. Mieszkając w jednym z najgorszych slumsów w Peoria, Pryor odkrył, że najlepiej może się bronić, ściągając członków gangu, by się śmiali z jego gagów zamiast go bić. W wieku 14 lat zaangażował się w teatr amatorski w Peoria's Carver Community Center. Po porzuceniu szkoły Peoria High School, odbył dwuletnią służbę wojskową (1958-1960).
Kariera.
W 1963 roku Pryor udał się do Nowego Jorku. Następnie pracował jako komik w lokalach, gdzie występowali także Bob Dylan, Woody Allen i Nina Simone. Sławę zyskał w drugiej połowie lat 60. monologami wygłaszanymi w potocznym języku Afroamerykanów, z charakterystycznymi wulgaryzmami, które stały się swoistą wizytówka jego występów: "Richard Pryor: Live &amp; Smokin"' (1971), "That Nigger's Crazy" (1974), "...Is It Something I Said?" (1975), "Bicentennial Nigger" (1976), "Richard Pryor: Live in Concert" (1979), "Richard Pryor: Live on the Sunset Strip" (1982) czy "Richard Pryor: Here and Now" (1983).
Miał na koncie liczne role filmowe. Debiutował w 1967 w filmie "Zajęte ciało", później wystąpił m.in. w nominowanym do Oscara filmie biograficznym "Lady śpiewa bluesa" (1972), z Dianą Ross w roli Billie Holiday). W czterech komediach partnerował Gene Wilderowi: "Nic nie widziałem, nic nie słyszałem" (1989), "Sobowtór" (1991), "Czyste szaleństwo" (1980), "Express Srebrna Strzała" (1976). Jako scenarzysta współpracował m.in. z Melem Brooksem. Przez pewien czas prowadził program "The Richard Pryor Show" w telewizji NBC.
Od 1986 cierpiał na stwardnienie rozsiane, co uniemożliwiło mu występy; pojawiał się jeszcze sporadycznie w filmach, po raz ostatni w 1997 w "Zagubiona autostrada", w reżyserii Davida Lyncha, gdzie posługiwał się wózkiem inwalidzkim.
Pryor zdobył nagrodę Emmy (1973) i pięć nagród Grammy (1974, 1975, 1976, 1981 i 1982). W 1974 roku zdobył dwie nagrody Amerykańskiej Akademii Humoru i nagrody Writers Guild of America. W 1998 został laureatem pierwszej Nagrody Humoru Amerykańskiego im. Marka Twaina.
Życie prywatne.
Był siedmiokrotnie żonaty, w tym dwukrotnie poślubiał Jennifer Lee i Flynn Belaine; wszystkie małżeństwa poza ostatnim związkiem z Lee kończyły się rozwodami. Miał siedmioro dzieci: Renee i Richarda Jr. (ur. 1961), Elizabeth (ur. 1967), Rain (ur. 16 lipca 1969), Stephena Michaela (ur. 1984), Kelsey (ur. 1987) i Franklina Masona (ur. 1987). Jego daleki kuzyn, to znany raper Ludacris. 
Jego żona Jennifer Lee Pryor potwierdziła doniesienia, które podał wcześniej Quincy Jones, że Pryor i Marlon Brando w latach 70. byli kochankami. W 1982 romansował z Margot Kidder.
Śmierć.
Według jego siostry, aktor w 1981 podczas prac nad jednym z filmów próbował popełnić samobójstwo przez samospalenie. Wszyscy zgromadzeni wtedy na planie filmowym byli przekonani, że był to wypadek. Było to jeszcze przed wykryciem u Pryora stwardnienia rozsianego.
Zmarł 10 grudnia 2005 po trzecim zawale serca w szpitalu w Los Angeles, w wieku 65 lat.

</doc>
<doc id="314955" url="https://pl.wikipedia.org/wiki?curid=314955" title="Spark Matsunaga">
Spark Matsunaga

Spark Masayuki Matsunaga (ur. 8 października 1916 w Kukuiula na wyspie Kauaʻi w archipelagu Hawajów – zm. 15 kwietnia 1990 w Toronto w Kanadzie) – amerykański polityk ze stanu Hawaje pochodzenia japońskiego. Był członkiem Partii Demokratycznej.
W roku 1941 ukończył studia pedagogiczne na University of Hawaii w Honolulu. W chwili japońskiego ataku na Pearl Harbor w grudniu 1941 był żołnierzem. Po rozpoczęciu wojny amerykańsko-japońskiej, na fali paniki i uprzedzeń wobec japońskich imigrantów oraz Amerykanów japońskiego pochodzenia nastąpiły ich wysiedlenia z Hawajów i masowe internowania na terenie USA. Jak wielu innych, Matsunaga został zwolniony ze służby w armii amerykańskiej i internowany w obozie Camp McCoy w stanie Wisconsin. Po kilku miesiącach, po pozytywnym rozpatrzeniu petycji Amerykanów japońskiego pochodzenia (tzw. "Nisei") do prezydenta Franklina D. Roosevelta, Matsunaga został przywrócony do służby i wcielony do nowo utworzonego 100. batalionu piechoty, który został wysłany do walki na froncie włoskim. Batalion ten był w całości złożony z Nisei; nazwano go później "Purple Heart Battalion", w uznaniu męstwa jego żołnierzy. Za zasługi wojenne Spark Matsunaga otrzymał Brązową Gwiazdę (ang. "Bronze Star") oraz dwa Purpurowe Serca (ang. "Purple Heart").
W roku 1945 Matsunaga zakończył służbę w randze kapitana. W roku 1951 ukończył studia prawnicze w Harvard Law School.
Po raz pierwszy członkiem Kongresu USA wybrano go w roku 1962, dzięki czemu zasiadał w Izbie Reprezentantów w latach 1963–1976, kiedy to przesiadł się do ław senackich. W Senacie zasiadał w latach 1977–1990, do czasu swojej śmierci.
Był propagatorem wychowania do życia w pokoju. To on miał prawdopodobnie największy udział w utworzeniu "Komitetu ds. cywili w czasie wojny" (ang. "Commission on Wartime Relocation and Internment of Civilians") w roku 1980. W roku 1988, komitet ten doprowadził do podpisania przez prezydenta Ronalda Reagana aktu "Civil Liberties Act", który miał za zadanie zrekompensować szkody poniesione przez osoby dotknięte wysiedleniami i internowaniem.
Spark Matsunaga doprowadził także do powstania Instytutu Pokoju (ang. "U.S. Peace Institute"), był aktywnym propagatorem wykorzystywania odnawialnych źródeł energii i opowiadał się za amerykańsko-rosyjską współpracą w badaniu przestrzeni kosmicznej.
Po jego śmierci ustanowiono nagrodę jego imienia ("Spark M. Matsunaga Medal of Peace"), którą odznaczono m.in. byłych prezydentów USA Jimmy’ego Cartera oraz Ronalda Reagana (obu w roku 1994).

</doc>
<doc id="314957" url="https://pl.wikipedia.org/wiki?curid=314957" title="Evry">
Evry



</doc>
<doc id="314958" url="https://pl.wikipedia.org/wiki?curid=314958" title="Digne">
Digne



</doc>
<doc id="314961" url="https://pl.wikipedia.org/wiki?curid=314961" title="Le Puy">
Le Puy



</doc>
<doc id="314964" url="https://pl.wikipedia.org/wiki?curid=314964" title="John Sparkman">
John Sparkman

John Jackson Sparkman (ur. 20 grudnia 1899 w Hartselle, Alabama, zm. 16 listopada 1985 w Huntsville, Alabama) – amerykański polityk ze stanu Alabama. Działał w Partii Demokratycznej.
Przyszedł na świat na farmie nieopodal Hartselle w swym rodzinnym stanie. W dzieciństwie musiał pomagać na farmie, choć i uczęszczał do szkoły. Uniwersytet stanu Alabama ukończył w roku 1921 (prawo). Do palestry przyjęto go w roku 1925. Praktykował swój zawód w Huntsville.
Jego kariera polityczna rozpoczęła się wraz z wyborem do Izby Reprezentantów w roku 1936. Od tej pory nieprzerwanie zasiadał w Kongresie (1937–1946 w Izbie, oraz od 1946 w Senacie) aż do roku 1979 – a więc ponad 40 lat. Co ciekawsze w roku 1946 został jednocześnie wybrany na kolejną 2-letnią kadencję do Izby i zarazem na wakujące miejsce w Senacie. Na pełną 6-letnią senatorską kadencję wybrano go w roku 1948.
Kandydat demokratów na urząd prezydenta w roku 1952 Adlai Ewing Stevenson II zaproponował Sparkmanowi wspólny start jako kandydata na wiceprezydenta, a ten przyjął propozycję. Ale przegrali wówczas z kandydatami republikańskimi Dwightem D. Eisenhowerem i Richardem Nixonem.
Sparkman ponadto reprezentował USA w 5. zgromadzeniu generalnym ONZ w roku 1950.
Zmarł w Huntsville.

</doc>
<doc id="314965" url="https://pl.wikipedia.org/wiki?curid=314965" title="Finistere">
Finistere



</doc>
<doc id="314966" url="https://pl.wikipedia.org/wiki?curid=314966" title="Correze">
Correze



</doc>
<doc id="314967" url="https://pl.wikipedia.org/wiki?curid=314967" title="Tomasz Karolak">
Tomasz Karolak

Tomasz Paweł Karolak (ur. 21 czerwca 1971 w Radomiu) – polski aktor teatralny, telewizyjny i filmowy, muzyk, lektor, reżyser teatralny, przedsiębiorca, satyryk, piosenkarz i wokalista zespołu Pączki w Tłuszczu, który współtworzy z Bartoszem Miecznikowskim. Założyciel i dyrektor artystyczny Teatru IMKA.
Rodzina i edukacja.
Urodził się w Radomiu, gdzie jego rodzice – Hanna i Andrzej Karolakowie – w okresie PRL byli oficerami Ludowego Wojska Polskiego (służyli w Pułku Lotniczym i Dywizjonie Rakietowym). Mieszkał m.in. w Ustroniu Morskim, Warszawie i Mińsku Mazowieckim, gdzie zaangażował się w pracę kółka teatralnego. Po niezdanym egzaminie do szkoły teatralnej w Warszawie rozpoczął studia na kierunku resocjalizacji na Uniwersytecie Warszawskim. Za czwartym podejściem dostał się do Państwowej Wyższej Szkoły Teatralnej w Krakowie, którą ukończył w 1997. Pracę magisterską obronił w 2016 w związku z kandydowaniem na stanowisko dyrektora Teatru Ateneum w Warszawie.
Kariera.
Debiutował w teatrze 16 grudnia 1995 w roli mistrza ceremonii w spektaklu „Biesy albo Mały Plutarch żywotów nieudanych” według powieści „Biesy” Fiodora Dostojewskiego w Starym Teatrze im. Heleny Modrzejewskiej w Krakowie. Występował w teatrach krakowskich: im. Juliusza Słowackiego (1997–1999), Sceny STU (1997–1999), Nowym w Łodzi (1999–2003, 2005) oraz teatrach warszawskich: Montownia (2002), Narodowym (2003–2004), Rozmaitości (2005) i Centrum Artystycznym M25 [Mińska 25] (2006). W 2003 podczas XXVIII Opolskich Konfrontacjach Teatralnych w Opolu odebrał nagrodę aktorską za rolę Drania w spektaklu „Kurka wodna” Witkacego w Teatrze Nowym w Łodzi.
Na dużym ekranie debiutował rolą posterunkowego w filmie "Duże zwierzę" (2000). Popularność zdobył rolą starszego aspiranta Szczepana Żałodę w serialu telewizyjnym TVN "Kryminalni" (2004–2008). Zagrał główną rolę Dariusza Jankowskiego w trzech sezonach serialu "39 i pół" oraz Ludwika Boskiego w serialu TVP "Rodzinka.pl". W 2020 był nominowany do Telekamery „TeleTygodnia” w kategorii „aktor”.
W marcu 2010 otworzył Teatr Imka. Od tamtej pory występował m.in. w spektaklach: "Opis obyczajów III, Dzienniki, Operetka, Kwartet" oraz "Bielska. Boczarska. Grabowski. Karolak" (wszystkie w reżyserii Mikołaja Grabowskiego), "Król dramatu" (w reż. Łukasza Kosa) oraz "Henryk Sienkiewicz. Greatest hits" (w reż. Krzysztofa Materny). Jest pomysłodawcą i szefem Festiwalu „Polska w IMCE. Niecodzienny Festiwal Teatralny”. W 2015 wyreżyserował bajkę dla dzieci "Momotaro".
W 2014 został odznaczony przez minister kultury i dziedzictwa narodowego prof. Małgorzatę Omilanowską Brązowym Medalem „Zasłużony Kulturze Gloria Artis”.
Wraz z Bartoszem Miecznikowskim został członkiem zespołu muzycznego Pączki w Tłuszczu. 1 lutego 2013 wydali pierwszy singiel, „Tylko bądź”, do którego tekst napisał Paweł Kukiz. Piosenka promowała ich debiutancki album studyjny, została także wykonana w walentynkowym odcinku serialu "Rodzinka.pl". Uczestniczył w programie rozrywkowym TVN "Ameryka Express" (2018). Był jurorem w pierwszej edycji programu rozrywkowego Polsatu "Tylko nas dwoje" (2010) i gościem w jednym z odcinków programu "Big Brother". W 2021 roku został ambasadorem oferty na kartę sieci Plus, w spocie reklamowym wcielił się w trzy różne role.
Życie prywatne.
Z nieformalnego związku z modelką Violettą Kołakowską ma córkę Lenę (ur. 5 listopada 2007) i syna Leona (ur. 20 lutego 2013).
Był członkiem komitetu poparcia Bronisława Komorowskiego przed przyspieszonymi wyborami prezydenckimi w 2010 i przed wyborami prezydenckimi w 2015.

</doc>
<doc id="314969" url="https://pl.wikipedia.org/wiki?curid=314969" title="Magdalena Górska">
Magdalena Górska

Magdalena Górska (ur. 21 września 1981 w Warszawie) – polska aktorka filmowa i telewizyjna.
Życiorys.
W 2004 roku ukończyła studia w Akademii Teatralnej w Warszawie.
Jest żoną reżysera Wojciecha Urbańskiego. Ma dwie córki.

</doc>
<doc id="314970" url="https://pl.wikipedia.org/wiki?curid=314970" title="1 Dywizja Piechoty (powstanie listopadowe)">
1 Dywizja Piechoty (powstanie listopadowe)

1 Dywizja Piechoty – polski związek taktyczny utworzony po wybuchu powstania listopadowego.

</doc>
<doc id="314971" url="https://pl.wikipedia.org/wiki?curid=314971" title="Bud Carson">
Bud Carson

Bud Carson, właśc. Leon H. Carson (ur. 28 kwietnia 1930 w Brackenridge, Pensylwania, zm. 7 grudnia 2005 w Sarasota, Floryda) – zawodnik i trener futbolu amerykańskiego.
W czasie nauki w University of North Carolina grał w futbolowej drużynie akademickiej jako obrońca (na przełomie lat 40. i 50.), następnie odbył służbę wojskową w marynarce. Jako trener futbolu amerykańskiego rozpoczął pracę od zespołu akademickiego Georgia Institute of Technology, początkowo jako asystent Bobby'ego Dodda, a od 1967 pierwszy trener. W grudniu 1970 Carson doprowadził zespół Georgia Institute of Technology do trofeum Sun Bowl.
W 1972 został zatrudniony jako asystent ds. formacji obronnej w drużynie NFL Pittsburgh Steelers, gdzie pierwszym trenerem był Chuck Noll. Był współtwórcą drużyny, uważanej za jedną z najlepszych w grze obronnej w historii ligi, miał swój udział w zwycięstwach zespołu z Pittsburgha w dwóch edycjach Super Bowl (1974 i 1975); później Steelers w zbliżonym składzie wygrywało Super Bowl w 1978 i 1979, ale już bez udziału Carsona, który przejął opiekę nad obroną zespołu Los Angeles Rams. Właśnie zespół z Los Angeles był przeciwnikiem Pittsburgh Steelers w edycji Super Bowl w 1979.
W latach 1985–1988 Carson był trenerem-koordynatorem ds. obrony w New York Jets, a następnie głównym trenerem Cleveland Browns. Posadę w Cleveland stracił po zaledwie rocznej pracy, po nieudanym starcie do sezonu 1990. Powrócił wówczas do roli trenera-specjalisty obrony; karierę trenerską zakończył w 1997. 
Był żonaty z prezenterką stacji telewizyjnej w Sarasota WWSB Lindą Carson.

</doc>
<doc id="314974" url="https://pl.wikipedia.org/wiki?curid=314974" title="Mass-media">
Mass-media



</doc>
<doc id="314975" url="https://pl.wikipedia.org/wiki?curid=314975" title="Maciej Marczewski (aktor)">
Maciej Marczewski (aktor)

Maciej Marczewski (ur. 13 czerwca 1979 w Warszawie) – polski aktor.
Życiorys.
Syn aktorki Teresy Marczewskiej oraz reżysera Wojciecha Marczewskiego. Młodszy brat reżysera Filipa Marczewskiego.
Uczył się w liceum o profilu ekonomiczno-językowym. W 2002 roku ukończył studia na Wydziale Aktorskim Akademii Teatralnej w Warszawie. Od 2003 roku jest aktorem Teatru Współczesnego. Rozpoznawalność zdobył dzięki odegraniu roli Kuby Radeckiego w filmie Juliusza Machulskiego "Ile waży koń trojański?" (2008). W serialu "Pierwsza miłość" (2009) wcielił się w rolę doktora Dariusza Walczaka, który podjął pracę w Szpitalu św. Salomei, gdzie praktyki odbywała główna bohaterka, Maria Krzyżanowska (Aneta Zając). W serialu "Na Wspólnej" (2010) wcielał się w rolę Darka, znajomego Kingi Brzozowskiej (Ilona Wrońska).
Z żoną Aleksandrą ma troje dzieci: syna Wojciecha i córki-bliźniaczki: Annę i Magdalenę.

</doc>
<doc id="314980" url="https://pl.wikipedia.org/wiki?curid=314980" title="Albe">
Albe



</doc>
<doc id="314982" url="https://pl.wikipedia.org/wiki?curid=314982" title="Jakob Boehme">
Jakob Boehme



</doc>
<doc id="314983" url="https://pl.wikipedia.org/wiki?curid=314983" title="Bernardville">
Bernardville



</doc>
<doc id="314985" url="https://pl.wikipedia.org/wiki?curid=314985" title="Dieffenbach-les-Woerth">
Dieffenbach-les-Woerth



</doc>
<doc id="314986" url="https://pl.wikipedia.org/wiki?curid=314986" title="Ernolsheim-les-Saverne">
Ernolsheim-les-Saverne



</doc>
<doc id="314987" url="https://pl.wikipedia.org/wiki?curid=314987" title="Griesheim-pres-Molsheim">
Griesheim-pres-Molsheim



</doc>
<doc id="314988" url="https://pl.wikipedia.org/wiki?curid=314988" title="Neewiller-pres-Lauterbourg">
Neewiller-pres-Lauterbourg



</doc>
<doc id="314989" url="https://pl.wikipedia.org/wiki?curid=314989" title="Neuwiller-les-Saverne">
Neuwiller-les-Saverne



</doc>
<doc id="314990" url="https://pl.wikipedia.org/wiki?curid=314990" title="Oberhoffen-les-Wissembourg">
Oberhoffen-les-Wissembourg



</doc>
<doc id="314991" url="https://pl.wikipedia.org/wiki?curid=314991" title="Schaffhouse-pres-Seltz">
Schaffhouse-pres-Seltz



</doc>
<doc id="314992" url="https://pl.wikipedia.org/wiki?curid=314992" title="Selestat">
Selestat



</doc>
<doc id="314993" url="https://pl.wikipedia.org/wiki?curid=314993" title="Soultz-sous-Forets">
Soultz-sous-Forets



</doc>
<doc id="314994" url="https://pl.wikipedia.org/wiki?curid=314994" title="Thanville">
Thanville



</doc>
<doc id="314995" url="https://pl.wikipedia.org/wiki?curid=314995" title="Ville">
Ville

Francja:
Kanada:
Stany Zjednoczone:
Osoby:
Inne:
Zobacz też:

</doc>
<doc id="314997" url="https://pl.wikipedia.org/wiki?curid=314997" title="Papier samokopiujący">
Papier samokopiujący

Papier samokopiujący (potocznie "kalka") służy do jednoczesnego wypisywania oryginału z kopią. Na kartce oryginału pisze się naciskając mechanicznie na jej powierzchnię, np. za pomocą długopisu, maszyny do pisania, drukarki igłowej. Dzięki temu naciskowi na kartce kopii tworzona jest kopia oryginału.
Papiery samokopiujące można podzielić na papiery kopiujące mechanicznie i chemicznie.
Druki samokopiujące przechodzą ewolucję. Najpierw do tworzenia kopii produkowano kalkę do kopiowania: na bibułkę nakładano warstwę barwiącą. Tak wykonaną kalkę do kopiowania umieszczano pomiędzy kartką oryginału i kopii, warstwą barwiącą w kierunku powierzchni kopii. Chronologicznie następne były papiery kopiujące mechanicznie. W tych papierach warstwa barwiąca jest umieszczana od spodniej części oryginału. Mankamentem jest to, że warstwa barwiąca brudzi powierzchnię kopii. Dla zmniejszenia tego niepożądanego zjawiska warstwę barwiącą umieszcza się jedynie w miejscach do kopiowania.
Papiery kopiujące chemicznie produkowane są chronologicznie później od papierów kopiujących mechanicznie. Na wierzchniej stronie kartki-kopii umieszczana jest warstwa substancji chemicznej. Kartka-oryginał od strony spodniej pokryta jest warstwą zawierającą mikrokapsułki z substancją chemiczną. Podczas mechanicznego nacisku, występującego podczas pisania na oryginale, pękają mikrokapsułki i uwalnia się substancja chemiczna. Zachodzi reakcja między uwolnioną substancją a warstwą chemiczną kartki-kopii, w wyniku czego powstaje związek, będący zarazem barwnikiem.
Do początku lat 1970. w skład tuszów, którymi były napełniane mikrokapsułki stosowane w papierze samokopiującym, wchodziły polichlorowane bifenyle (PCBs).

</doc>
<doc id="314998" url="https://pl.wikipedia.org/wiki?curid=314998" title="Bitschwiller-les-Thann">
Bitschwiller-les-Thann



</doc>
<doc id="314999" url="https://pl.wikipedia.org/wiki?curid=314999" title="Brechaumont">
Brechaumont



</doc>
<doc id="315000" url="https://pl.wikipedia.org/wiki?curid=315000" title="Chalampe">
Chalampe



</doc>
<doc id="315001" url="https://pl.wikipedia.org/wiki?curid=315001" title="Freland">
Freland



</doc>
<doc id="315002" url="https://pl.wikipedia.org/wiki?curid=315002" title="Guemar">
Guemar



</doc>
<doc id="315003" url="https://pl.wikipedia.org/wiki?curid=315003" title="Hegenheim">
Hegenheim



</doc>
<doc id="315004" url="https://pl.wikipedia.org/wiki?curid=315004" title="Herrlisheim-pres-Colmar">
Herrlisheim-pres-Colmar



</doc>
<doc id="315005" url="https://pl.wikipedia.org/wiki?curid=315005" title="Hesingue">
Hesingue



</doc>
<doc id="315006" url="https://pl.wikipedia.org/wiki?curid=315006" title="Husseren-les-Chateaux">
Husseren-les-Chateaux



</doc>
<doc id="315007" url="https://pl.wikipedia.org/wiki?curid=315007" title="Liepvre">
Liepvre



</doc>
<doc id="315008" url="https://pl.wikipedia.org/wiki?curid=315008" title="Luttenbach-pres-Munster">
Luttenbach-pres-Munster



</doc>
<doc id="315009" url="https://pl.wikipedia.org/wiki?curid=315009" title="Reguisheim">
Reguisheim



</doc>
<doc id="315010" url="https://pl.wikipedia.org/wiki?curid=315010" title="Rimbach-pres-Guebwiller">
Rimbach-pres-Guebwiller



</doc>
<doc id="315011" url="https://pl.wikipedia.org/wiki?curid=315011" title="Rimbach-pres-Masevaux">
Rimbach-pres-Masevaux



</doc>
<doc id="315012" url="https://pl.wikipedia.org/wiki?curid=315012" title="Urbes">
Urbes



</doc>
<doc id="315013" url="https://pl.wikipedia.org/wiki?curid=315013" title="Franz Xaver von Baader">
Franz Xaver von Baader



</doc>
<doc id="315014" url="https://pl.wikipedia.org/wiki?curid=315014" title="Ribeauville">
Ribeauville



</doc>
<doc id="315015" url="https://pl.wikipedia.org/wiki?curid=315015" title="Ściana komórkowa bakterii">
Ściana komórkowa bakterii

Ściana komórkowa bakterii – mechaniczna podpora zapobiegającą pękaniu bakterii spowodowanemu przez wysokie ciśnienie osmotyczne cytoplazmy. Ścianę komórkową bakterii stanowi ogromna makrocząsteczka - peptydoglikanu układająca się w kształt worka na powierzchni bakterii. Peptydoglikan jest zbudowany z łańcuchów polisacharydowych usieciowanch przez peptydy (tetrapeptydy zawierające D-aminokwasy, mostki pentaglicynowe). Bakterie hodowane w środowisku hipertonicznym w obecności penicyliny są pozbawione ścian komórkowych (protoplasty) i ulegają zniszczeniu w normalnym środowisku (1957, Joshua Lederberg), co wynika z faktu, że penicylina blokuje ostatni etap syntezy bakteryjnych ścian komórkowych będąc inhibitorem transpeptydazy glikopeptydowej (enzymu katalizującego reakcję usieciowania).

</doc>
<doc id="315016" url="https://pl.wikipedia.org/wiki?curid=315016" title="Auriac-du-Perigord">
Auriac-du-Perigord



</doc>
<doc id="315017" url="https://pl.wikipedia.org/wiki?curid=315017" title="Belves">
Belves



</doc>
<doc id="315018" url="https://pl.wikipedia.org/wiki?curid=315018" title="Berbiguieres">
Berbiguieres



</doc>
<doc id="315019" url="https://pl.wikipedia.org/wiki?curid=315019" title="Bertric-Buree">
Bertric-Buree



</doc>
<doc id="315020" url="https://pl.wikipedia.org/wiki?curid=315020" title="Bezenac">
Bezenac



</doc>
<doc id="315021" url="https://pl.wikipedia.org/wiki?curid=315021" title="Bonneville-et-Saint-Avit-de-Fumadier">
Bonneville-et-Saint-Avit-de-Fumadier



</doc>
<doc id="315022" url="https://pl.wikipedia.org/wiki?curid=315022" title="Borreze">
Borreze



</doc>
<doc id="315023" url="https://pl.wikipedia.org/wiki?curid=315023" title="Bouteilles-Saint-Sebastien">
Bouteilles-Saint-Sebastien



</doc>
<doc id="315024" url="https://pl.wikipedia.org/wiki?curid=315024" title="Brantome">
Brantome



</doc>
<doc id="315025" url="https://pl.wikipedia.org/wiki?curid=315025" title="Bussiere-Badil">
Bussiere-Badil



</doc>
<doc id="315027" url="https://pl.wikipedia.org/wiki?curid=315027" title="Calviac-en-Perigord">
Calviac-en-Perigord



</doc>
<doc id="315028" url="https://pl.wikipedia.org/wiki?curid=315028" title="Campagnac-les-Quercy">
Campagnac-les-Quercy



</doc>
<doc id="315029" url="https://pl.wikipedia.org/wiki?curid=315029" title="Cazoules">
Cazoules



</doc>
<doc id="315030" url="https://pl.wikipedia.org/wiki?curid=315030" title="Cenac-et-Saint-Julien">
Cenac-et-Saint-Julien



</doc>
<doc id="315031" url="https://pl.wikipedia.org/wiki?curid=315031" title="Chanterac">
Chanterac



</doc>
<doc id="315032" url="https://pl.wikipedia.org/wiki?curid=315032" title="Chateau-l'Eveque">
Chateau-l'Eveque



</doc>
<doc id="315034" url="https://pl.wikipedia.org/wiki?curid=315034" title="Condat-sur-Vezere">
Condat-sur-Vezere



</doc>
<doc id="315035" url="https://pl.wikipedia.org/wiki?curid=315035" title="Cuneges">
Cuneges



</doc>
<doc id="315036" url="https://pl.wikipedia.org/wiki?curid=315036" title="Genis">
Genis



</doc>
<doc id="315038" url="https://pl.wikipedia.org/wiki?curid=315038" title="Grolejac">
Grolejac



</doc>
<doc id="315039" url="https://pl.wikipedia.org/wiki?curid=315039" title="La Boissiere-d'Ans">
La Boissiere-d'Ans



</doc>
<doc id="315040" url="https://pl.wikipedia.org/wiki?curid=315040" title="La Chapelle-Gresignac">
La Chapelle-Gresignac



</doc>
<doc id="315041" url="https://pl.wikipedia.org/wiki?curid=315041" title="Laveyssiere">
Laveyssiere



</doc>
<doc id="315042" url="https://pl.wikipedia.org/wiki?curid=315042" title="Leguillac-de-Cercles">
Leguillac-de-Cercles



</doc>
<doc id="315043" url="https://pl.wikipedia.org/wiki?curid=315043" title="Leguillac-de-l'Auche">
Leguillac-de-l'Auche



</doc>
<doc id="315044" url="https://pl.wikipedia.org/wiki?curid=315044" title="Les Leches">
Les Leches



</doc>
<doc id="315045" url="https://pl.wikipedia.org/wiki?curid=315045" title="Marsales">
Marsales



</doc>
<doc id="315046" url="https://pl.wikipedia.org/wiki?curid=315046" title="Menesplet">
Menesplet



</doc>
<doc id="315048" url="https://pl.wikipedia.org/wiki?curid=315048" title="Monmadales">
Monmadales



</doc>
<doc id="315049" url="https://pl.wikipedia.org/wiki?curid=315049" title="Monmarves">
Monmarves



</doc>
<doc id="315050" url="https://pl.wikipedia.org/wiki?curid=315050" title="Montferrand-du-Perigord">
Montferrand-du-Perigord



</doc>
<doc id="315051" url="https://pl.wikipedia.org/wiki?curid=315051" title="Montpon-Menesterol">
Montpon-Menesterol



</doc>
<doc id="315052" url="https://pl.wikipedia.org/wiki?curid=315052" title="Negrondes">
Negrondes



</doc>
<doc id="315053" url="https://pl.wikipedia.org/wiki?curid=315053" title="Perigueux">
Perigueux



</doc>
<doc id="315054" url="https://pl.wikipedia.org/wiki?curid=315054" title="Piegut-Pluviers">
Piegut-Pluviers



</doc>
<doc id="315055" url="https://pl.wikipedia.org/wiki?curid=315055" title="Prats-du-Perigord">
Prats-du-Perigord



</doc>
<doc id="315056" url="https://pl.wikipedia.org/wiki?curid=315056" title="Riberac">
Riberac



</doc>
<doc id="315057" url="https://pl.wikipedia.org/wiki?curid=315057" title="Rouffignac-de-Sigoules">
Rouffignac-de-Sigoules



</doc>
<doc id="315058" url="https://pl.wikipedia.org/wiki?curid=315058" title="Saint-Amand-de-Belves">
Saint-Amand-de-Belves



</doc>
<doc id="315059" url="https://pl.wikipedia.org/wiki?curid=315059" title="Saint-Andre-d'Allas">
Saint-Andre-d'Allas



</doc>
<doc id="315060" url="https://pl.wikipedia.org/wiki?curid=315060" title="Saint-Andre-de-Double">
Saint-Andre-de-Double



</doc>
<doc id="315061" url="https://pl.wikipedia.org/wiki?curid=315061" title="Saint-Avit-Riviere">
Saint-Avit-Riviere



</doc>
<doc id="315062" url="https://pl.wikipedia.org/wiki?curid=315062" title="Saint-Avit-Senieur">
Saint-Avit-Senieur



</doc>
<doc id="315063" url="https://pl.wikipedia.org/wiki?curid=315063" title="Saint-Barthelemy-de-Bellegarde">
Saint-Barthelemy-de-Bellegarde



</doc>
<doc id="315064" url="https://pl.wikipedia.org/wiki?curid=315064" title="Saint-Barthelemy-de-Bussiere">
Saint-Barthelemy-de-Bussiere



</doc>
<doc id="315065" url="https://pl.wikipedia.org/wiki?curid=315065" title="Saint-Crepin-d'Auberoche">
Saint-Crepin-d'Auberoche



</doc>
<doc id="315066" url="https://pl.wikipedia.org/wiki?curid=315066" title="Saint-Crepin-de-Richemont">
Saint-Crepin-de-Richemont



</doc>
<doc id="315067" url="https://pl.wikipedia.org/wiki?curid=315067" title="Saint-Crepin-et-Carlucet">
Saint-Crepin-et-Carlucet



</doc>
<doc id="315068" url="https://pl.wikipedia.org/wiki?curid=315068" title="Sainte-Alvere">
Sainte-Alvere



</doc>
<doc id="315069" url="https://pl.wikipedia.org/wiki?curid=315069" title="Sainte-Foy-de-Belves">
Sainte-Foy-de-Belves



</doc>
<doc id="315070" url="https://pl.wikipedia.org/wiki?curid=315070" title="Sainte-Nathalene">
Sainte-Nathalene



</doc>
<doc id="315072" url="https://pl.wikipedia.org/wiki?curid=315072" title="Saint-Felix-de-Bourdeilles">
Saint-Felix-de-Bourdeilles



</doc>
<doc id="315073" url="https://pl.wikipedia.org/wiki?curid=315073" title="Saint-Felix-de-Reillac-et-Mortemart">
Saint-Felix-de-Reillac-et-Mortemart



</doc>
<doc id="315074" url="https://pl.wikipedia.org/wiki?curid=315074" title="Saint-Felix-de-Villadeix">
Saint-Felix-de-Villadeix



</doc>
<doc id="315075" url="https://pl.wikipedia.org/wiki?curid=315075" title="Saint-Front-la-Riviere">
Saint-Front-la-Riviere



</doc>
<doc id="315076" url="https://pl.wikipedia.org/wiki?curid=315076" title="Saint-Genies">
Saint-Genies



</doc>
<doc id="315077" url="https://pl.wikipedia.org/wiki?curid=315077" title="Saint-Geraud-de-Corps">
Saint-Geraud-de-Corps



</doc>
<doc id="315078" url="https://pl.wikipedia.org/wiki?curid=315078" title="Saint-Germain-de-Belves">
Saint-Germain-de-Belves



</doc>
<doc id="315079" url="https://pl.wikipedia.org/wiki?curid=315079" title="6 Dywizja Piechoty (powstanie listopadowe)">
6 Dywizja Piechoty (powstanie listopadowe)

6 Dywizja Piechoty – polski związek taktyczny, utworzony po wybuchu powstania listopadowego.

</doc>
<doc id="315082" url="https://pl.wikipedia.org/wiki?curid=315082" title="Saint-Jean-de-Cole">
Saint-Jean-de-Cole



</doc>
<doc id="315083" url="https://pl.wikipedia.org/wiki?curid=315083" title="Saint-Laurent-des-Batons">
Saint-Laurent-des-Batons



</doc>
<doc id="315084" url="https://pl.wikipedia.org/wiki?curid=315084" title="Saint-Laurent-la-Vallee">
Saint-Laurent-la-Vallee



</doc>
<doc id="315085" url="https://pl.wikipedia.org/wiki?curid=315085" title="Saint-Leon-d'Issigeac">
Saint-Leon-d'Issigeac



</doc>
<doc id="315086" url="https://pl.wikipedia.org/wiki?curid=315086" title="Saint-Leon-sur-l'Isle">
Saint-Leon-sur-l'Isle



</doc>
<doc id="315087" url="https://pl.wikipedia.org/wiki?curid=315087" title="Saint-Leon-sur-Vezere">
Saint-Leon-sur-Vezere



</doc>
<doc id="315088" url="https://pl.wikipedia.org/wiki?curid=315088" title="Saint-Maime-de-Pereyrol">
Saint-Maime-de-Pereyrol



</doc>
<doc id="315089" url="https://pl.wikipedia.org/wiki?curid=315089" title="Saint-Marcel-du-Perigord">
Saint-Marcel-du-Perigord



</doc>
<doc id="315090" url="https://pl.wikipedia.org/wiki?curid=315090" title="Saint-Martial-d'Albarede">
Saint-Martial-d'Albarede



</doc>
<doc id="315091" url="https://pl.wikipedia.org/wiki?curid=315091" title="Saint-Martin-de-Riberac">
Saint-Martin-de-Riberac



</doc>
<doc id="315092" url="https://pl.wikipedia.org/wiki?curid=315092" title="Saint-Meard-de-Drone">
Saint-Meard-de-Drone



</doc>
<doc id="315093" url="https://pl.wikipedia.org/wiki?curid=315093" title="Saint-Meard-de-Gurcon">
Saint-Meard-de-Gurcon



</doc>
<doc id="315094" url="https://pl.wikipedia.org/wiki?curid=315094" title="Saint-Medard-de-Mussidan">
Saint-Medard-de-Mussidan



</doc>
<doc id="315095" url="https://pl.wikipedia.org/wiki?curid=315095" title="Saint-Medard-d'Excideuil">
Saint-Medard-d'Excideuil



</doc>
<doc id="315096" url="https://pl.wikipedia.org/wiki?curid=315096" title="Saint-Pardoux-de-Drone">
Saint-Pardoux-de-Drone



</doc>
<doc id="315097" url="https://pl.wikipedia.org/wiki?curid=315097" title="Saint-Pardoux-la-Riviere">
Saint-Pardoux-la-Riviere



</doc>
<doc id="315098" url="https://pl.wikipedia.org/wiki?curid=315098" title="Saint-Pierre-de-Cole">
Saint-Pierre-de-Cole



</doc>
<doc id="315099" url="https://pl.wikipedia.org/wiki?curid=315099" title="Saint-Priest-les-Fougeres">
Saint-Priest-les-Fougeres



</doc>
<doc id="315100" url="https://pl.wikipedia.org/wiki?curid=315100" title="Saint-Privat-des-Pres">
Saint-Privat-des-Pres



</doc>
<doc id="315103" url="https://pl.wikipedia.org/wiki?curid=315103" title="Saint-Romain-et-St-Clement">
Saint-Romain-et-St-Clement



</doc>
<doc id="315104" url="https://pl.wikipedia.org/wiki?curid=315104" title="Saint-Saud-Lacoussiere">
Saint-Saud-Lacoussiere



</doc>
<doc id="315105" url="https://pl.wikipedia.org/wiki?curid=315105" title="Saint-Severin-d'Estissac">
Saint-Severin-d'Estissac



</doc>
<doc id="315106" url="https://pl.wikipedia.org/wiki?curid=315106" title="Salles-de-Belves">
Salles-de-Belves



</doc>
<doc id="315107" url="https://pl.wikipedia.org/wiki?curid=315107" title="Sarlat-la-Caneda">
Sarlat-la-Caneda



</doc>
<doc id="315108" url="https://pl.wikipedia.org/wiki?curid=315108" title="Savignac-Ledrier">
Savignac-Ledrier



</doc>
<doc id="315109" url="https://pl.wikipedia.org/wiki?curid=315109" title="Sigoules">
Sigoules



</doc>
<doc id="315110" url="https://pl.wikipedia.org/wiki?curid=315110" title="Siorac-de-Riberac">
Siorac-de-Riberac



</doc>
<doc id="315111" url="https://pl.wikipedia.org/wiki?curid=315111" title="Siorac-en-Perigord">
Siorac-en-Perigord



</doc>
<doc id="315112" url="https://pl.wikipedia.org/wiki?curid=315112" title="Tamnies">
Tamnies



</doc>
<doc id="315114" url="https://pl.wikipedia.org/wiki?curid=315114" title="Trelissac">
Trelissac



</doc>
<doc id="315115" url="https://pl.wikipedia.org/wiki?curid=315115" title="Tremolat">
Tremolat



</doc>
<doc id="315116" url="https://pl.wikipedia.org/wiki?curid=315116" title="Velines">
Velines



</doc>
<doc id="315118" url="https://pl.wikipedia.org/wiki?curid=315118" title="Villefranche-du-Perigord">
Villefranche-du-Perigord



</doc>
<doc id="315119" url="https://pl.wikipedia.org/wiki?curid=315119" title="Ambares-et-Lagrave">
Ambares-et-Lagrave



</doc>
<doc id="315120" url="https://pl.wikipedia.org/wiki?curid=315120" title="Ambes">
Ambes



</doc>
<doc id="315121" url="https://pl.wikipedia.org/wiki?curid=315121" title="Artigues-pres-Bordeaux">
Artigues-pres-Bordeaux



</doc>
<doc id="315122" url="https://pl.wikipedia.org/wiki?curid=315122" title="Begadan">
Begadan



</doc>
<doc id="315123" url="https://pl.wikipedia.org/wiki?curid=315123" title="Beguey">
Beguey



</doc>
<doc id="315124" url="https://pl.wikipedia.org/wiki?curid=315124" title="Belin-Beliet">
Belin-Beliet



</doc>
<doc id="315125" url="https://pl.wikipedia.org/wiki?curid=315125" title="Belves-de-Castillon">
Belves-de-Castillon



</doc>
<doc id="315126" url="https://pl.wikipedia.org/wiki?curid=315126" title="Blesignac">
Blesignac



</doc>
<doc id="315127" url="https://pl.wikipedia.org/wiki?curid=315127" title="Canejan">
Canejan



</doc>
<doc id="315128" url="https://pl.wikipedia.org/wiki?curid=315128" title="Cartelegue">
Cartelegue



</doc>
<doc id="315129" url="https://pl.wikipedia.org/wiki?curid=315129" title="Castelnau-de-Medoc">
Castelnau-de-Medoc



</doc>
<doc id="315130" url="https://pl.wikipedia.org/wiki?curid=315130" title="Cenac">
Cenac



</doc>
<doc id="315131" url="https://pl.wikipedia.org/wiki?curid=315131" title="Cerons">
Cerons



</doc>
<doc id="315133" url="https://pl.wikipedia.org/wiki?curid=315133" title="Cissac-Medoc">
Cissac-Medoc



</doc>
<doc id="315134" url="https://pl.wikipedia.org/wiki?curid=315134" title="Civrac-en-Medoc">
Civrac-en-Medoc



</doc>
<doc id="315135" url="https://pl.wikipedia.org/wiki?curid=315135" title="Coimeres">
Coimeres



</doc>
<doc id="315136" url="https://pl.wikipedia.org/wiki?curid=315136" title="Couqueques">
Couqueques



</doc>
<doc id="315137" url="https://pl.wikipedia.org/wiki?curid=315137" title="Cours-de-Monsegur">
Cours-de-Monsegur



</doc>
<doc id="315138" url="https://pl.wikipedia.org/wiki?curid=315138" title="Creon">
Creon



</doc>
<doc id="315139" url="https://pl.wikipedia.org/wiki?curid=315139" title="Cussac-Fort-Medoc">
Cussac-Fort-Medoc



</doc>
<doc id="315140" url="https://pl.wikipedia.org/wiki?curid=315140" title="Daubeze">
Daubeze



</doc>
<doc id="315141" url="https://pl.wikipedia.org/wiki?curid=315141" title="Floudes">
Floudes



</doc>
<doc id="315142" url="https://pl.wikipedia.org/wiki?curid=315142" title="Fosses-et-Baleyssac">
Fosses-et-Baleyssac



</doc>
<doc id="315143" url="https://pl.wikipedia.org/wiki?curid=315143" title="Gaillan-en-Medoc">
Gaillan-en-Medoc



</doc>
<doc id="315145" url="https://pl.wikipedia.org/wiki?curid=315145" title="Genissac">
Genissac



</doc>
<doc id="315146" url="https://pl.wikipedia.org/wiki?curid=315146" title="Grayan-et-l'Hopital">
Grayan-et-l'Hopital



</doc>
<doc id="315147" url="https://pl.wikipedia.org/wiki?curid=315147" title="Grezillac">
Grezillac



</doc>
<doc id="315148" url="https://pl.wikipedia.org/wiki?curid=315148" title="Guitres">
Guitres



</doc>
<doc id="315149" url="https://pl.wikipedia.org/wiki?curid=315149" title="Landerrouet-sur-Segur">
Landerrouet-sur-Segur



</doc>
<doc id="315150" url="https://pl.wikipedia.org/wiki?curid=315150" title="La Reole">
La Reole



</doc>
<doc id="315152" url="https://pl.wikipedia.org/wiki?curid=315152" title="Lege-Cap-Ferret">
Lege-Cap-Ferret



</doc>
<doc id="315153" url="https://pl.wikipedia.org/wiki?curid=315153" title="Leogeats">
Leogeats



</doc>
<doc id="315154" url="https://pl.wikipedia.org/wiki?curid=315154" title="Leognan">
Leognan



</doc>
<doc id="315155" url="https://pl.wikipedia.org/wiki?curid=315155" title="Le Pian-Medoc">
Le Pian-Medoc



</doc>
<doc id="315156" url="https://pl.wikipedia.org/wiki?curid=315156" title="Les Eglisottes-et-Chalaures">
Les Eglisottes-et-Chalaures



</doc>
<doc id="315157" url="https://pl.wikipedia.org/wiki?curid=315157" title="Lesparre-Medoc">
Lesparre-Medoc



</doc>
<doc id="315158" url="https://pl.wikipedia.org/wiki?curid=315158" title="Le Taillan-Medoc">
Le Taillan-Medoc



</doc>
<doc id="315159" url="https://pl.wikipedia.org/wiki?curid=315159" title="Leves-et-Thoumeyragues">
Leves-et-Thoumeyragues



</doc>
<doc id="315160" url="https://pl.wikipedia.org/wiki?curid=315160" title="Listrac-de-Dureze">
Listrac-de-Dureze



</doc>
<doc id="315161" url="https://pl.wikipedia.org/wiki?curid=315161" title="Listrac-Medoc">
Listrac-Medoc



</doc>
<doc id="315162" url="https://pl.wikipedia.org/wiki?curid=315162" title="Loupiac-de-la-Reole">
Loupiac-de-la-Reole



</doc>
<doc id="315163" url="https://pl.wikipedia.org/wiki?curid=315163" title="Ludon-Medoc">
Ludon-Medoc



</doc>
<doc id="315166" url="https://pl.wikipedia.org/wiki?curid=315166" title="Merignas">
Merignas



</doc>
<doc id="315168" url="https://pl.wikipedia.org/wiki?curid=315168" title="Morizes">
Morizes



</doc>
<doc id="315169" url="https://pl.wikipedia.org/wiki?curid=315169" title="Moulis-en-Medoc">
Moulis-en-Medoc



</doc>
<doc id="315170" url="https://pl.wikipedia.org/wiki?curid=315170" title="Neac">
Neac



</doc>
<doc id="315172" url="https://pl.wikipedia.org/wiki?curid=315172" title="Nerigean">
Nerigean



</doc>
<doc id="315173" url="https://pl.wikipedia.org/wiki?curid=315173" title="Perissac">
Perissac



</doc>
<doc id="315174" url="https://pl.wikipedia.org/wiki?curid=315174" title="Pierwsza wojna opiumowa">
Pierwsza wojna opiumowa



</doc>
<doc id="315175" url="https://pl.wikipedia.org/wiki?curid=315175" title="Pompejac">
Pompejac



</doc>
<doc id="315176" url="https://pl.wikipedia.org/wiki?curid=315176" title="Porcheres">
Porcheres



</doc>
<doc id="315178" url="https://pl.wikipedia.org/wiki?curid=315178" title="Prignac-en-Medoc">
Prignac-en-Medoc



</doc>
<doc id="315179" url="https://pl.wikipedia.org/wiki?curid=315179" title="Saint-Andre-de-Cubzac">
Saint-Andre-de-Cubzac



</doc>
<doc id="315180" url="https://pl.wikipedia.org/wiki?curid=315180" title="Saint-Andre-du-Bois">
Saint-Andre-du-Bois



</doc>
<doc id="315181" url="https://pl.wikipedia.org/wiki?curid=315181" title="Saint-Andre-et-Appelles">
Saint-Andre-et-Appelles



</doc>
<doc id="315182" url="https://pl.wikipedia.org/wiki?curid=315182" title="Saint-Aubin-de-Medoc">
Saint-Aubin-de-Medoc



</doc>
<doc id="315183" url="https://pl.wikipedia.org/wiki?curid=315183" title="Saint-Avit-de-Soulege">
Saint-Avit-de-Soulege



</doc>
<doc id="315184" url="https://pl.wikipedia.org/wiki?curid=315184" title="Saint-Christoly-Medoc">
Saint-Christoly-Medoc



</doc>
<doc id="315185" url="https://pl.wikipedia.org/wiki?curid=315185" title="Saint-Come">
Saint-Come



</doc>
<doc id="315188" url="https://pl.wikipedia.org/wiki?curid=315188" title="Saint-Exupery">
Saint-Exupery



</doc>
<doc id="315189" url="https://pl.wikipedia.org/wiki?curid=315189" title="Saint-Felix-de-Foncaude">
Saint-Felix-de-Foncaude



</doc>
<doc id="315190" url="https://pl.wikipedia.org/wiki?curid=315190" title="Saint-Genes-de-Blaye">
Saint-Genes-de-Blaye



</doc>
<doc id="315191" url="https://pl.wikipedia.org/wiki?curid=315191" title="Saint-Genes-de-Castillon">
Saint-Genes-de-Castillon



</doc>
<doc id="315192" url="https://pl.wikipedia.org/wiki?curid=315192" title="Saint-Genes-de-Fronsac">
Saint-Genes-de-Fronsac



</doc>
<doc id="315193" url="https://pl.wikipedia.org/wiki?curid=315193" title="Saint-Germain-de-la-Riviere">
Saint-Germain-de-la-Riviere



</doc>
<doc id="315194" url="https://pl.wikipedia.org/wiki?curid=315194" title="Saint-Laurent-Medoc">
Saint-Laurent-Medoc



</doc>
<doc id="315195" url="https://pl.wikipedia.org/wiki?curid=315195" title="Powstanie niewolników na Sycylii">
Powstanie niewolników na Sycylii

Zobacz też: 
Powstanie Spartakusa

</doc>
<doc id="315196" url="https://pl.wikipedia.org/wiki?curid=315196" title="Saint-Leger-de-Balson">
Saint-Leger-de-Balson



</doc>
<doc id="315198" url="https://pl.wikipedia.org/wiki?curid=315198" title="Saint-Loubes">
Saint-Loubes



</doc>
<doc id="315199" url="https://pl.wikipedia.org/wiki?curid=315199" title="Saint-Medard-de-Guizieres">
Saint-Medard-de-Guizieres



</doc>
<doc id="315200" url="https://pl.wikipedia.org/wiki?curid=315200" title="Saint-Medard-d'Eyrans">
Saint-Medard-d'Eyrans



</doc>
<doc id="315201" url="https://pl.wikipedia.org/wiki?curid=315201" title="Saint-Medard-en-Jalles">
Saint-Medard-en-Jalles



</doc>
<doc id="315202" url="https://pl.wikipedia.org/wiki?curid=315202" title="Saint-Romain-la-Virvee">
Saint-Romain-la-Virvee



</doc>
<doc id="315204" url="https://pl.wikipedia.org/wiki?curid=315204" title="Saint-Seve">
Saint-Seve



</doc>
<doc id="315205" url="https://pl.wikipedia.org/wiki?curid=315205" title="Saint-Vivien-de-Medoc">
Saint-Vivien-de-Medoc



</doc>
<doc id="315206" url="https://pl.wikipedia.org/wiki?curid=315206" title="Saint-Vivien-de-Monsegur">
Saint-Vivien-de-Monsegur



</doc>
<doc id="315207" url="https://pl.wikipedia.org/wiki?curid=315207" title="Saint-Yzans-de-Medoc">
Saint-Yzans-de-Medoc



</doc>
<doc id="315208" url="https://pl.wikipedia.org/wiki?curid=315208" title="Tarnes">
Tarnes



</doc>
<doc id="315209" url="https://pl.wikipedia.org/wiki?curid=315209" title="Verac">
Verac



</doc>
<doc id="315210" url="https://pl.wikipedia.org/wiki?curid=315210" title="Angoume">
Angoume



</doc>
<doc id="315211" url="https://pl.wikipedia.org/wiki?curid=315211" title="Begaar">
Begaar



</doc>
<doc id="315212" url="https://pl.wikipedia.org/wiki?curid=315212" title="Belis">
Belis



</doc>
<doc id="315213" url="https://pl.wikipedia.org/wiki?curid=315213" title="Benesse-les-Dax">
Benesse-les-Dax



</doc>
<doc id="315214" url="https://pl.wikipedia.org/wiki?curid=315214" title="Benesse-Maremne">
Benesse-Maremne



</doc>
<doc id="315215" url="https://pl.wikipedia.org/wiki?curid=315215" title="The Black Dahlia Murder">
The Black Dahlia Murder

The Black Dahlia Murder – amerykański zespół muzyczny wykonujący melodic death metal/metalcore. 
Historia.
Jako swoje główne inspiracje członkowie grupy wymieniali At the Gates i Carcass. 
Nazwa grupy pochodzi od głośnego w latach 40. XX w. zabójstwa Elizabeth Short (Czarnej Dalii). 
11 maja 2022 na mediach społecznościowych grupa poinformowała o śmierci wokalisty Trevora Strnada. Przyczyna zgonu nie została podana, aczkolwiek informując o odejściu muzyka pozostali członkowie zespołu przekazali numer telefonu do linii działającej w zakresie zapobiegania samobójstwom. 28 października tego samego roku formacja zagrała pierwszy koncert po utracie wokalisty, którego miejsce zajął dotychczasowy gitarzysta Brian Eschbach, zaś jego obowiązki przejął przywrócony do składu Ryan Knight. W styczniu 2023 ogłoszono trasę koncertową TBDM po Stanach Zjednoczonych.

</doc>
<doc id="315216" url="https://pl.wikipedia.org/wiki?curid=315216" title="Borderes-et-Lamensans">
Borderes-et-Lamensans



</doc>
<doc id="315217" url="https://pl.wikipedia.org/wiki?curid=315217" title="Campet-et-Lamolere">
Campet-et-Lamolere



</doc>
<doc id="315218" url="https://pl.wikipedia.org/wiki?curid=315218" title="Canenx-et-Reaut">
Canenx-et-Reaut



</doc>
<doc id="315219" url="https://pl.wikipedia.org/wiki?curid=315219" title="Carcares-Sainte-Croix">
Carcares-Sainte-Croix



</doc>
<doc id="315220" url="https://pl.wikipedia.org/wiki?curid=315220" title="Cazeres-sur-l'Adour">
Cazeres-sur-l'Adour



</doc>
<doc id="315221" url="https://pl.wikipedia.org/wiki?curid=315221" title="Cere">
Cere



</doc>
<doc id="315222" url="https://pl.wikipedia.org/wiki?curid=315222" title="Cledes">
Cledes



</doc>
<doc id="315223" url="https://pl.wikipedia.org/wiki?curid=315223" title="Creon-d'Armagnac">
Creon-d'Armagnac



</doc>
<doc id="315224" url="https://pl.wikipedia.org/wiki?curid=315224" title="Eugenie-les-Bains">
Eugenie-les-Bains



</doc>
<doc id="315225" url="https://pl.wikipedia.org/wiki?curid=315225" title="Gailleres">
Gailleres



</doc>
<doc id="315226" url="https://pl.wikipedia.org/wiki?curid=315226" title="Herre">
Herre



</doc>
<doc id="315227" url="https://pl.wikipedia.org/wiki?curid=315227" title="Larriviere">
Larriviere



</doc>
<doc id="315228" url="https://pl.wikipedia.org/wiki?curid=315228" title="Laurede">
Laurede



</doc>
<doc id="315230" url="https://pl.wikipedia.org/wiki?curid=315230" title="Le Freche">
Le Freche



</doc>
<doc id="315231" url="https://pl.wikipedia.org/wiki?curid=315231" title="Levignacq">
Levignacq



</doc>
<doc id="315232" url="https://pl.wikipedia.org/wiki?curid=315232" title="Mailleres">
Mailleres



</doc>
<doc id="315234" url="https://pl.wikipedia.org/wiki?curid=315234" title="Mezos">
Mezos



</doc>
<doc id="315237" url="https://pl.wikipedia.org/wiki?curid=315237" title="Montsoue">
Montsoue



</doc>
<doc id="315238" url="https://pl.wikipedia.org/wiki?curid=315238" title="Mouscardes">
Mouscardes



</doc>
<doc id="315239" url="https://pl.wikipedia.org/wiki?curid=315239" title="Pecorade">
Pecorade



</doc>
<doc id="315241" url="https://pl.wikipedia.org/wiki?curid=315241" title="Prechacq-les-Bains">
Prechacq-les-Bains



</doc>
<doc id="315242" url="https://pl.wikipedia.org/wiki?curid=315242" title="Riviere-Saas-et-Gourby">
Riviere-Saas-et-Gourby



</doc>
<doc id="315243" url="https://pl.wikipedia.org/wiki?curid=315243" title="Saint-Andre-de-Seignanx">
Saint-Andre-de-Seignanx



</doc>
<doc id="315245" url="https://pl.wikipedia.org/wiki?curid=315245" title="Saint-Paul-les-Dax">
Saint-Paul-les-Dax



</doc>
<doc id="315246" url="https://pl.wikipedia.org/wiki?curid=315246" title="Sinderes">
Sinderes



</doc>
<doc id="315247" url="https://pl.wikipedia.org/wiki?curid=315247" title="Tethieu">
Tethieu



</doc>
<doc id="315248" url="https://pl.wikipedia.org/wiki?curid=315248" title="Mees">
Mees



</doc>
<doc id="315249" url="https://pl.wikipedia.org/wiki?curid=315249" title="Agme">
Agme



</doc>
<doc id="315250" url="https://pl.wikipedia.org/wiki?curid=315250" title="Anthe">
Anthe



</doc>
<doc id="315251" url="https://pl.wikipedia.org/wiki?curid=315251" title="Boe">
Boe



</doc>
<doc id="315252" url="https://pl.wikipedia.org/wiki?curid=315252" title="Bousses">
Bousses



</doc>
<doc id="315253" url="https://pl.wikipedia.org/wiki?curid=315253" title="Buzet-sur-Baise">
Buzet-sur-Baise



</doc>
<doc id="315254" url="https://pl.wikipedia.org/wiki?curid=315254" title="Castillonnes">
Castillonnes



</doc>
<doc id="315255" url="https://pl.wikipedia.org/wiki?curid=315255" title="Devillac">
Devillac



</doc>
<doc id="315256" url="https://pl.wikipedia.org/wiki?curid=315256" title="Frechou">
Frechou



</doc>
<doc id="315257" url="https://pl.wikipedia.org/wiki?curid=315257" title="Fregimont">
Fregimont



</doc>
<doc id="315258" url="https://pl.wikipedia.org/wiki?curid=315258" title="Grezet-Cavagnan">
Grezet-Cavagnan



</doc>
<doc id="315259" url="https://pl.wikipedia.org/wiki?curid=315259" title="Guerin">
Guerin



</doc>
<doc id="315260" url="https://pl.wikipedia.org/wiki?curid=315260" title="Houeilles">
Houeilles



</doc>
<doc id="315261" url="https://pl.wikipedia.org/wiki?curid=315261" title="Lacepede">
Lacepede



</doc>
<doc id="315262" url="https://pl.wikipedia.org/wiki?curid=315262" title="Lagruere">
Lagruere



</doc>
<doc id="315264" url="https://pl.wikipedia.org/wiki?curid=315264" title="La Sauvetat-de-Saveres">
La Sauvetat-de-Saveres



</doc>
<doc id="315265" url="https://pl.wikipedia.org/wiki?curid=315265" title="La Sauvetat-sur-Lede">
La Sauvetat-sur-Lede



</doc>
<doc id="315266" url="https://pl.wikipedia.org/wiki?curid=315266" title="Ledat">
Ledat



</doc>
<doc id="315267" url="https://pl.wikipedia.org/wiki?curid=315267" title="Levignac-de-Guyenne">
Levignac-de-Guyenne



</doc>
<doc id="315268" url="https://pl.wikipedia.org/wiki?curid=315268" title="Loubes-Bernac">
Loubes-Bernac



</doc>
<doc id="315269" url="https://pl.wikipedia.org/wiki?curid=315269" title="Masquieres">
Masquieres



</doc>
<doc id="315270" url="https://pl.wikipedia.org/wiki?curid=315270" title="Massoules">
Massoules



</doc>
<doc id="315271" url="https://pl.wikipedia.org/wiki?curid=315271" title="Mazieres-Naresse">
Mazieres-Naresse



</doc>
<doc id="315272" url="https://pl.wikipedia.org/wiki?curid=315272" title="Mezin">
Mezin



</doc>
<doc id="315274" url="https://pl.wikipedia.org/wiki?curid=315274" title="Montagnac-sur-Lede">
Montagnac-sur-Lede



</doc>
<doc id="315275" url="https://pl.wikipedia.org/wiki?curid=315275" title="Nerac">
Nerac



</doc>
<doc id="315276" url="https://pl.wikipedia.org/wiki?curid=315276" title="Peyriere">
Peyriere



</doc>
<doc id="315277" url="https://pl.wikipedia.org/wiki?curid=315277" title="Pinderes">
Pinderes



</doc>
<doc id="315278" url="https://pl.wikipedia.org/wiki?curid=315278" title="Reaup-Lisse">
Reaup-Lisse



</doc>
<doc id="315279" url="https://pl.wikipedia.org/wiki?curid=315279" title="Saint-Barthelemy-d'Agenais">
Saint-Barthelemy-d'Agenais



</doc>
<doc id="315280" url="https://pl.wikipedia.org/wiki?curid=315280" title="Saint-Etienne-de-Fougeres">
Saint-Etienne-de-Fougeres



</doc>
<doc id="315281" url="https://pl.wikipedia.org/wiki?curid=315281" title="Saint-Etienne-de-Villereal">
Saint-Etienne-de-Villereal



</doc>
<doc id="315282" url="https://pl.wikipedia.org/wiki?curid=315282" title="Saint-Front-sur-Lemance">
Saint-Front-sur-Lemance



</doc>
<doc id="315283" url="https://pl.wikipedia.org/wiki?curid=315283" title="Saint-Geraud">
Saint-Geraud



</doc>
<doc id="315286" url="https://pl.wikipedia.org/wiki?curid=315286" title="Saint-Martin-de-Villereal">
Saint-Martin-de-Villereal



</doc>
<doc id="315287" url="https://pl.wikipedia.org/wiki?curid=315287" title="Saint-Pe-St-Simon">
Saint-Pe-St-Simon



</doc>
<doc id="315288" url="https://pl.wikipedia.org/wiki?curid=315288" title="Saumejan">
Saumejan



</doc>
<doc id="315289" url="https://pl.wikipedia.org/wiki?curid=315289" title="Sauveterre-la-Lemance">
Sauveterre-la-Lemance



</doc>
<doc id="315291" url="https://pl.wikipedia.org/wiki?curid=315291" title="Senestis">
Senestis



</doc>
<doc id="315292" url="https://pl.wikipedia.org/wiki?curid=315292" title="Serignac-Peboudou">
Serignac-Peboudou



</doc>
<doc id="315293" url="https://pl.wikipedia.org/wiki?curid=315293" title="Serignac-sur-Garonne">
Serignac-sur-Garonne



</doc>
<doc id="315295" url="https://pl.wikipedia.org/wiki?curid=315295" title="Tourtres">
Tourtres



</doc>
<doc id="315296" url="https://pl.wikipedia.org/wiki?curid=315296" title="Tremons">
Tremons



</doc>
<doc id="315297" url="https://pl.wikipedia.org/wiki?curid=315297" title="Vares">
Vares



</doc>
<doc id="315298" url="https://pl.wikipedia.org/wiki?curid=315298" title="Villereal">
Villereal



</doc>
<doc id="315299" url="https://pl.wikipedia.org/wiki?curid=315299" title="Abere">
Abere



</doc>
<doc id="315300" url="https://pl.wikipedia.org/wiki?curid=315300" title="Aicirits-Camou-Suhast">
Aicirits-Camou-Suhast



</doc>
<doc id="315301" url="https://pl.wikipedia.org/wiki?curid=315301" title="Alcay-Alcabehety-Sunharette">
Alcay-Alcabehety-Sunharette



</doc>
<doc id="315302" url="https://pl.wikipedia.org/wiki?curid=315302" title="Angais">
Angais



</doc>
<doc id="315303" url="https://pl.wikipedia.org/wiki?curid=315303" title="Arberats-Sillegue">
Arberats-Sillegue



</doc>
<doc id="315307" url="https://pl.wikipedia.org/wiki?curid=315307" title="Arneguy">
Arneguy



</doc>
<doc id="315308" url="https://pl.wikipedia.org/wiki?curid=315308" title="Aroue-Ithorots-Olhaiby">
Aroue-Ithorots-Olhaiby



</doc>
<doc id="315309" url="https://pl.wikipedia.org/wiki?curid=315309" title="Arroses">
Arroses



</doc>
<doc id="315310" url="https://pl.wikipedia.org/wiki?curid=315310" title="Arthez-de-Bearn">
Arthez-de-Bearn



</doc>
<doc id="315312" url="https://pl.wikipedia.org/wiki?curid=315312" title="Aste-Beon">
Aste-Beon



</doc>
<doc id="315315" url="https://pl.wikipedia.org/wiki?curid=315315" title="Baigts-de-Bearn">
Baigts-de-Bearn



</doc>
<doc id="315316" url="https://pl.wikipedia.org/wiki?curid=315316" title="Bassillon-Vauze">
Bassillon-Vauze



</doc>
<doc id="315317" url="https://pl.wikipedia.org/wiki?curid=315317" title="Bastanes">
Bastanes



</doc>
<doc id="315319" url="https://pl.wikipedia.org/wiki?curid=315319" title="Beguios">
Beguios



</doc>
<doc id="315320" url="https://pl.wikipedia.org/wiki?curid=315320" title="Behasque-Lapiste">
Behasque-Lapiste



</doc>
<doc id="315321" url="https://pl.wikipedia.org/wiki?curid=315321" title="Behorleguy">
Behorleguy



</doc>
<doc id="315322" url="https://pl.wikipedia.org/wiki?curid=315322" title="Benejacq">
Benejacq



</doc>
<doc id="315323" url="https://pl.wikipedia.org/wiki?curid=315323" title="Bentayou-Seree">
Bentayou-Seree



</doc>
<doc id="315324" url="https://pl.wikipedia.org/wiki?curid=315324" title="Beost">
Beost



</doc>
<doc id="315325" url="https://pl.wikipedia.org/wiki?curid=315325" title="Berenx">
Berenx



</doc>
<doc id="315326" url="https://pl.wikipedia.org/wiki?curid=315326" title="Besingrand">
Besingrand



</doc>
<doc id="315327" url="https://pl.wikipedia.org/wiki?curid=315327" title="Betracq">
Betracq



</doc>
<doc id="315328" url="https://pl.wikipedia.org/wiki?curid=315328" title="Beyrie-en-Bearn">
Beyrie-en-Bearn



</doc>
<doc id="315329" url="https://pl.wikipedia.org/wiki?curid=315329" title="Bilheres">
Bilheres



</doc>
<doc id="315330" url="https://pl.wikipedia.org/wiki?curid=315330" title="Billere">
Billere



</doc>
<doc id="315332" url="https://pl.wikipedia.org/wiki?curid=315332" title="Borderes">
Borderes



</doc>
<doc id="315335" url="https://pl.wikipedia.org/wiki?curid=315335" title="Carrere">
Carrere



</doc>
<doc id="315337" url="https://pl.wikipedia.org/wiki?curid=315337" title="Castera-Loubix">
Castera-Loubix



</doc>
<doc id="315338" url="https://pl.wikipedia.org/wiki?curid=315338" title="Castetis">
Castetis



</doc>
<doc id="315341" url="https://pl.wikipedia.org/wiki?curid=315341" title="Cheraute">
Cheraute



</doc>
<doc id="315342" url="https://pl.wikipedia.org/wiki?curid=315342" title="Conchez-de-Bearn">
Conchez-de-Bearn



</doc>
<doc id="315343" url="https://pl.wikipedia.org/wiki?curid=315343" title="Corbere-Aberes">
Corbere-Aberes



</doc>
<doc id="315344" url="https://pl.wikipedia.org/wiki?curid=315344" title="Cosledaa-Lube-Boast">
Cosledaa-Lube-Boast



</doc>
<doc id="315345" url="https://pl.wikipedia.org/wiki?curid=315345" title="Escures">
Escures



</doc>
<doc id="315346" url="https://pl.wikipedia.org/wiki?curid=315346" title="Espechede">
Espechede



</doc>
<doc id="315347" url="https://pl.wikipedia.org/wiki?curid=315347" title="Espes-Undurein">
Espes-Undurein



</doc>
<doc id="315348" url="https://pl.wikipedia.org/wiki?curid=315348" title="Esterencuby">
Esterencuby



</doc>
<doc id="315349" url="https://pl.wikipedia.org/wiki?curid=315349" title="Feas">
Feas



</doc>
<doc id="315350" url="https://pl.wikipedia.org/wiki?curid=315350" title="Garlede-Mondebat">
Garlede-Mondebat



</doc>
<doc id="315351" url="https://pl.wikipedia.org/wiki?curid=315351" title="Gere-Belesten">
Gere-Belesten



</doc>
<doc id="315352" url="https://pl.wikipedia.org/wiki?curid=315352" title="Geronce">
Geronce



</doc>
<doc id="315353" url="https://pl.wikipedia.org/wiki?curid=315353" title="Geus-d'Arzacq">
Geus-d'Arzacq



</doc>
<doc id="315354" url="https://pl.wikipedia.org/wiki?curid=315354" title="Geus-d'Oloron">
Geus-d'Oloron



</doc>
<doc id="315355" url="https://pl.wikipedia.org/wiki?curid=315355" title="Goes">
Goes

Goes – miasto w południowo-zachodniej Holandii w prowincji Zelandia. Miasto jest siedzibą gminy Goes. Według spisu ludności z roku 2010 miasto liczy 26 920 mieszkańców. W miejscowości znajduje się stacja kolejowa Goes. W 1572 pod Goes miała miejsce bitwa.

</doc>
<doc id="315356" url="https://pl.wikipedia.org/wiki?curid=315356" title="Guethary">
Guethary



</doc>
<doc id="315358" url="https://pl.wikipedia.org/wiki?curid=315358" title="Gurmencon">
Gurmencon



</doc>
<doc id="315360" url="https://pl.wikipedia.org/wiki?curid=315360" title="Helette">
Helette



</doc>
<doc id="315361" url="https://pl.wikipedia.org/wiki?curid=315361" title="Herrere">
Herrere



</doc>
<doc id="315362" url="https://pl.wikipedia.org/wiki?curid=315362" title="Higueres-Souye">
Higueres-Souye



</doc>
<doc id="315363" url="https://pl.wikipedia.org/wiki?curid=315363" title="Irouleguy">
Irouleguy



</doc>
<doc id="315364" url="https://pl.wikipedia.org/wiki?curid=315364" title="Jurancon">
Jurancon



</doc>
<doc id="315365" url="https://pl.wikipedia.org/wiki?curid=315365" title="Laa-Mondrans">
Laa-Mondrans



</doc>
<doc id="315366" url="https://pl.wikipedia.org/wiki?curid=315366" title="Labastide-Cezeracq">
Labastide-Cezeracq



</doc>
<doc id="315367" url="https://pl.wikipedia.org/wiki?curid=315367" title="Labastide-Monrejeau">
Labastide-Monrejeau



</doc>
<doc id="315369" url="https://pl.wikipedia.org/wiki?curid=315369" title="Lacadee">
Lacadee



</doc>
<doc id="315371" url="https://pl.wikipedia.org/wiki?curid=315371" title="Lanne-en-Baretous">
Lanne-en-Baretous



</doc>
<doc id="315372" url="https://pl.wikipedia.org/wiki?curid=315372" title="Lanneplaa">
Lanneplaa



</doc>
<doc id="315376" url="https://pl.wikipedia.org/wiki?curid=315376" title="Lee">
Lee



</doc>
<doc id="315377" url="https://pl.wikipedia.org/wiki?curid=315377" title="Lees-Athas">
Lees-Athas



</doc>
<doc id="315378" url="https://pl.wikipedia.org/wiki?curid=315378" title="Leme">
Leme



</doc>
<doc id="315379" url="https://pl.wikipedia.org/wiki?curid=315379" title="Leren">
Leren



</doc>
<doc id="315380" url="https://pl.wikipedia.org/wiki?curid=315380" title="Lestelle-Betharram">
Lestelle-Betharram



</doc>
<doc id="315381" url="https://pl.wikipedia.org/wiki?curid=315381" title="L'Hopital-d'Orion">
L'Hopital-d'Orion



</doc>
<doc id="315382" url="https://pl.wikipedia.org/wiki?curid=315382" title="L'Hopital-Saint-Blaise">
L'Hopital-Saint-Blaise



</doc>
<doc id="315383" url="https://pl.wikipedia.org/wiki?curid=315383" title="Licq-Atherey">
Licq-Atherey



</doc>
<doc id="315384" url="https://pl.wikipedia.org/wiki?curid=315384" title="Loncon">
Loncon



</doc>
<doc id="315385" url="https://pl.wikipedia.org/wiki?curid=315385" title="Lourdios-Ichere">
Lourdios-Ichere



</doc>
<doc id="315387" url="https://pl.wikipedia.org/wiki?curid=315387" title="Lucarre">
Lucarre



</doc>
<doc id="315388" url="https://pl.wikipedia.org/wiki?curid=315388" title="Aelia Eudoksja">
Aelia Eudoksja

Elia Eudoksja, "Aelia Eudoxia" (zm. 6 października 404) – cesarzowa bizantyńska jako żona Arkadiusza. 
Życiorys.
Urodziła się jako córka Flawiusza Bauto, zromanizowanego Franka i naczelnika wojsk rzymskich ("magister militum"). W 385 jej ojciec został mianowany konsulem, drugim konsulem został zaś Arkadiusz, cesarski syn. Bauto zmarł w 388, a Eudoksja zamieszkała w Konstantynopolu w domu Promotusa – innego "magister militum". Promotus był prawdopodobnie przyjacielem jej zmarłego ojca lub też jego rywalem politycznym, zmarł w 391. Promotusa przeżyła jego żona – Marsa i dwaj synowie, którzy w dzieciństwie wychowywali się razem z dwoma cesarskimi synami Arkadiuszem i Honoriuszem. 
17 stycznia 395 zmarł w Mediolanie cesarz rzymski – Teodozjusz I Wielki, i jego starszy syn Arkadiusz został władcą wschodniej części cesarstwa, a młodszy Honoriusz – zachodniej części. Opiekunem Arkadiusza został Rufinus, prefekt pretorium Wschodu, i planował ożenić cesarza ze swoją córką. Przeciwnicy Rufinusa na dworze cesarskim, w tym eunuch Eutropiusz, zaaranżowali małżeństwo Arkadiusza z Eudoksją. Ślub odbył się 27 kwietnia 395, w tajemnicy przed Rufinusem. Pan młody miał wtedy 18 lat, a panna młoda musiała być już w odpowiednim wieku do małżeństwa. Według Zosimosa odznaczała się wielką urodą. 
Według Ammianusa Marcellinusa Eudokia i Arkadiusz mieli pięcioro dzieci:
W 399 doprowadziła w wyniku intryg najpierw do wygnania Eutropiusza na Cypr, a później w tym samym roku do ścięcia. Usunięcie wpływowego eunucha, patrycjusza i konsula, wzmocniło pozycję cesarzowej na dworze. 9 stycznia 400 Eudoksja otrzymała tytuł Augusty. Wywierała ogromny wpływ na rządy męża. Ku jej czci stawiano kolumny. Między innymi Symplicjusz, prefekt Konstantynopola, nakazał wystawić w mieście, w pobliżu kościoła Hagia Sophia, porfirową kolumnę ze srebrnym posągiem Eudoksji na szczycie. Stało się to powodem konfliktu z Janem Chryzostomem, który w ostrych kazaniach ganił uroczystości związane z postawieniem monumentu. Powstały spór doprowadził do ponownego usunięcia stołecznego biskupa z urzędu i wygnania z miasta 20 czerwca 404. Na cześć cesarzowej również przemianowano miasto Selymbria na "Eudoxiopolis".
Zmarła w 6 października 404 roku w wyniku powikłań po poronieniu.

</doc>
<doc id="315389" url="https://pl.wikipedia.org/wiki?curid=315389" title="Wojna rosyjsko-turecka 1877-1878">
Wojna rosyjsko-turecka 1877-1878



</doc>
<doc id="315391" url="https://pl.wikipedia.org/wiki?curid=315391" title="Eryk Wyra">
Eryk Wyra

Eryk Józef Wyra (ur. 20 maja 1913 w Szopienicach, zm. 3 lutego 2005 w Katowicach), polski działacz sportowy, prezes Górnika Zabrze, inżynier górniczy.
Przed II wojną światową uzyskał dyplom inżyniera na Akademii Górniczo-Hutniczej w Krakowie, po wojnie obronił dodatkowo magisterium na Politechnice Śląskiej. W młodości uprawiał pływanie w silnym klubie TP Giszowiec, trenował również lekkoatletykę. Należał do PZPR, pracował w aparacie partyjnym; był m.in. kierownikiem wydziału węglowego Komitetu Wojewódzkiego w Katowicach i sekretarzem ekonomicznym Komitetu Wojewódzkiego w Opolu. W 1957 przeszedł do pracy w Ministerstwie Górnictwa i Energetyki na stanowisko dyrektora Departamentu Kadr.
W latach 1967-1973 pełnił funkcję prezesa Górnika Zabrze. Stworzył podstawy organizacyjne potęgi piłkarskiej tego klubu, który za jego kadencji sięgnął po pięć Pucharów Polski, dwa tytuły mistrza Polski oraz dotarł do finału Pucharu Zdobywców Pucharów. Zainicjował budowę hali sportowej w Zabrzu. Odszedł z funkcji prezesa Górnika po konflikcie z piłkarzem Włodzimierzem Lubańskim; jego następcą (a także poprzednikiem) na funkcji prezesa klubu był Ludwik Jaworski.
Został odznaczony m.in. Orderem Sztandaru Pracy I i II klasy.
Bibliografia.
 

</doc>
<doc id="315392" url="https://pl.wikipedia.org/wiki?curid=315392" title="Aelia Eudocia">
Aelia Eudocia



</doc>
<doc id="315393" url="https://pl.wikipedia.org/wiki?curid=315393" title="Aelia">
Aelia

biologia:
osoby:

</doc>
<doc id="315395" url="https://pl.wikipedia.org/wiki?curid=315395" title="Wojna rosyjsko-turecka (1710–1711)">
Wojna rosyjsko-turecka (1710–1711)

Wojna rosyjsko-turecka 1710–1711 (1713) – wojna pomiędzy Carstwem Rosyjskim a Imperium Osmańskim, będąca częścią III wojny północnej, rozegraną na teatrze południowoeuropejskim.
Przyczyny.
Po zwycięstwie wojsk rosyjskich w bitwie pod Połtawą w 1709 roku i powtórnym zainstalowaniu przez Rosjan Augusta II w Rzeczypospolitej, król Szwecji Karol XII schronił się na terytorium tureckim (najpierw w Oczakowie, potem od 4 sierpnia 1709 roku na kilka lat w Benderach). Król szwedzki nie złamany porażką snuł plany nowej ofensywy na Rosję, tym razem z wykorzystaniem wojsk turecko-tatarskich. W celu nakłonienia sułtana Ahmeda III do wojny jeszcze latem 1709 roku wysłał do Stambułu swoich reprezentantów (Martina Neugebauera i gen. Stanisława Poniatowskiego). Ich zadanie okazało się niełatwym ze względu na kryzys przywództwa, jaki przeżywała wówczas Turcja. Sułtan stronił od spraw politycznych, ster rządów cedując na wielkich wezyrów, ci natomiast zmieniali się w tym czasie wyjątkowo często (w ciągu 5 lat pobytu Karola XII w Turcji było ich kolejno aż siedmiu), a ponadto różnili się bardzo w swym podejściu do relacji z Rosją. Zwolennikiem wojny był z pewnością chan krymski Dewlet Girej II. Przez ponad rok w Stambule trwały intrygi i gry polityczne mające na celu wywołanie wojny turecko-rosyjskiej. Posłom szwedzkim sprzyjała niewątpliwie sama prowokacyjna polityka cara Piotra I, m.in. rozbudowa umocnień wokół Azowa czy napad wojsk rosyjskich gen. Wołkońskiego na mołdawską wieś Czernica, gdzie wzięto do niewoli 300 żołnierzy szwedzkich Axela Gyllenkrooka zmierzających do Polski (wrzesień 1709 r.). Wreszcie car wystąpił z kategorycznym żądaniem wydania Karola XII, grożąc rozpoczęciem wojny. W odpowiedzi Turcy uwięzili posła rosyjskiego w Stambule i 2 grudnia 1710 roku (21 listopada kalendarza juliańskiego, 20 listopada kalendarza szwedzkiego) sułtan oficjalnie ogłosił wojnę z Rosją. Jej celami miały być: zwrot Azowa, wyprowadzenie wojsk rosyjskich z Rzeczypospolitej i uznanie przez Rosję Leszczyńskiego za króla polskiego, niepodległość dla Kozaków oraz zwrócenie Szwecji wszystkich rosyjskich zdobyczy nad Bałtykiem. 
Przebieg.
Car zawarł sojusz z hospodarem mołdawskim Dymitrem Kantemirem oraz z hospodarem wołoskim, wysłał agitatorów do bałkańskich chrześcijan i nad wyraz pewny siebie zapowiadał rychłe zdobycie Stambułu. Wojska tureckie zgodnie z tradycją gromadziły się pod Adrianopolem. Jednocześnie do obozu szwedzkiego pod Benderami ściągali polscy emigranci polityczni (stronnicy Stanisława Leszczyńskiego), m.in. Józef Potocki, Stanisław Tarło, Jan Sapieha, Michał Wiśniowiecki i Adam Śmigielski. W Szwecji pod nieobecność króla władzę sprawowała Rada Królewska, panowały w niej nastroje ugodowe i kunktatorskie. Rozkazy królewskie, które do ojczyzny docierały z opóźnieniem, były realizowane z opieszałością. Karol XII chciał aby wraz z ofensywą turecką, do Rzeczypospolitej wkroczyła z Pomorza armia szwedzka, do tego jednak ostatecznie nie doszło.
W lutym 1711 roku na Ukrainę Prawobrzeżną ruszyła wspólna wyprawa kozacko-tatarsko-polska, którą dowodzili Filip Orlik, Józef Potocki oraz syn chana krymskiego. Jej celem było wzniecenie powstania kozackiego przeciwko okupacyjnym wojskom rosyjskim (stąd Tatarzy mieli powstrzymać się od grabieży ludności cywilnej). Sojusznicza armia po początkowych sukcesach dotarła do Białej Cerkwi, nie potrafiła jednak zdobyć tej twierdzy. W szeregi Tatarów wdarło się rozprężenie i zniechęcenie, wreszcie wycofali się zupełnie paląc wsie i biorąc ludność w jasyr. W ślad za nimi odeszli również Kozacy, a część oddziałów polskich ruszyła w kierunku Litwy. Niepowodzenie na Ukrainie nie miało jednak większego znaczenia, do decydującego starcia miało bowiem dojść na terenie Mołdawii.
Dnia 25 lutego (8 marca kalendarza juliańskiego) 1711 roku w Moskwie uroczyście proklamowano wojnę z Turcją. W marcu 1711 roku wielka armia turecka na czele z wezyrem Mehmedem Baltadżim Paszą wyruszyła spod Adrianopola na północ. Wezyr przerażony wieściami o potędze wojsk rosyjskich (które w czerwcu przekroczyły Dniestr i ruszyły w kierunku Prutu), a rozpuszczanymi przez hospodara mołdawskiego, zatrzymywał się pod lada pozorem. Przyspieszenie marszu nastąpiło dopiero po wykryciu zdrady hospodara i pod wpływem ponagleń Stanisława Poniatowskiego (którego rad – jako posła Karola XII – wezyr był zmuszony słychać z rozkazu sułtana). Pod koniec czerwca Turcy przeszli most na Dunaju (w okolicy Isakczy) i połączyli się z Tatarami Dewlet Gireja II. W tej sytuacji konne siły przednie wojsk rosyjskich pod wodzą feldmarszałka Borysa Szeremietiewa, operującego dotąd wzdłuż lewego brzegu Prutu, a którego zadaniem było opanowanie przepraw na Dunaju, skierowały się z powrotem na północ, w kierunku na Jassy. Po sforsowaniu Prutu siły te 14 (3) lipca dołączyły do głównej armii rosyjskiej pod dowództwem cara Piotra I (która liczyła teraz 40 tysięcy lub więcej żołnierzy).
Tymczasem po połączeniu z Tatarami wojsko tureckie (100 tysięcy lub więcej) zatrzymało się na kilkudniowy postój, a wezyr z chanem wysłali zaproszenie do Karola XII aby przybył do nich z Benderów na naradę wojenną. Ten jednak, drażliwy na punkcie swej królewskiej godności, odmówił, uznając że brak w tureckim obozie osoby sułtana wyklucza też i jego obecność. Zarówno wezyr, jak i chan, uznali to za zniewagę stając się odtąd nieprzejednanymi wrogami szwedzkiego króla. Następnie siły obydwu stron wznowiły marsz. Rosjanie zdążali na południe prawym brzegiem Prutu, Turcy na północ, lewym brzegiem tej rzeki. W trakcie marszu na południe Piotr wysłał przodem korpus gen. Roennego w celu wywarcia presji na hospodarze wołoskim oraz w celu zajęcia leżących nad Dunajem Gałacza i Braiły. Do spotkania głównej armii tureckiej i rosyjskiej doszło nad Prutem, w okolicy miasta Falczi (Fălciu). Wielki wezyr, tchórzliwy i bez doświadczenia militarnego, nie był skory do konfrontacji. Dopiero odwrót armii rosyjskiej ośmielił go do szybkiego przerzucenia dwóch mostów i przekroczenia rzeki (18/7 lipca). Tatarzy przeszli rzekę już parę dni wcześniej i zaczęli okrążać wojska rosyjskie. Po dwóch dniach zaciętych walk i nieustannej szarpaniny z Tatarami (19-20/8-9 lipca) armia rosyjska została przyparta do rzeki i okrążona pod miejscowością Stănileşti, gdzie doszło do decydującego rozstrzygnięcia kampanii pruckiej.
Skutki.
Dnia 23 (12) lipca 1711 Piotr I zmuszony był podpisać pozornie niekorzystny dla siebie traktat prucki, na mocy którego Rosja zwracała Turcji Azow i zobowiązała się do zburzenia kilku twierdz nad Morzem Azowskim (m.in. Taganrogu, Bogorodicku i Kamiennej Łachy). Ponadto Rosja zrzekała się zwierzchnictwa nad Kozaczyzną Zaporoską (przechodzili pod protekcję Turcji), deklarowała ewakuowanie swoich wojsk z Rzeczypospolitej i nie mieszanie się w jej wewnętrzne sprawy. Oferowała wolny przejazd dla Karola XII przez swoje terytorium i miała zlikwidować swoje stałe przedstawicielstwo dyplomatyczne w Stambule. Jako zakładników car przekazał Turkom Piotra Szafirowa (głównego negocjatora rozejmu) oraz pułkownika Michaiła Szeremietiewa (syna feldmarszałka Borysa). W zamian za to Rosjanie uzyskali możliwość wycofania się z Mołdawii (wraz z hospodarem Kantemirem) ku granicy na Dniestrze. Odwrót sił rosyjskich odbywał się pod osłoną tureckiej eskorty chroniącej wojsko carskie przed napadem Tatarów niezadowolonych z zawarcia rozejmu (spustoszone zostało wówczas także polskie pogranicze). 
Dalsze wydarzenia.
Car nie wykonał postanowień rozejmu. Baltadżi został w listopadzie 1711 roku złożony z urzędu i zesłany na wyspy greckie. Dopiero pod groźbą wznowienia działań wojennych przez Turków Piotr wydał Azow i zniszczył umocnienia Taganrogu. W kwietniu 1712 roku zawarto układ rosyjsko-turecki renegocjujący traktat prucki. Rosjanie wciąż jednak zwlekali z opuszczeniem Rzeczypospolitej stąd w listopadzie 1712 roku sułtan postanowił wznowić wojnę i ukarał śmiercią kolejnego zbyt opieszałego wezyra - Ağę Yusufa Paszę. W tym postanowieniu wspierał sułtana Karol XII obiecując wznowienie wojny zaczepnej przez Szwecję. Aby ofensywa szwedzka z Pomorza była jednak skuteczna należało przerzucić na ten odcinek frontu samego króla. Planowano przewieźć go przez teren Rzeczypospolitej pod osłoną Tatarów dowodzonych przez samego chana. Karol XII odkrył jednak listy między Dewlet Girejem II a hetmanem Adamem Sieniawskim, z których wynikało, że chan (wciąż pełen urazy i niechęci wobec Karola XII) planował wydać go w Polsce stronnikom Augusta II. Król szwedzki odmówił zatem opuszczenia Turcji. Postanowiono zmusić go do tego siłą. Dnia 12 (1) lutego 1713 roku wojska turecko-tatarskie uderzyły na obóz szwedzkich emigrantów w Warnicy pod Benderami. Doszło do jednodniowej krwawej potyczki (która do historii przeszła jako "kalabalik" lub "awantura w Benderach").
Ahmed III postanowił wreszcie załagodzić konflikt z Karolem XII. Chan Dewlet Girej II został zdjęty z tronu i zesłany na wyspy greckie, usunięto z urzędu także Ismaela paszę, seraskiera benderskiego odpowiedzialnego za napad na króla. Jednocześnie Karol został przeniesiony do Demotiki, a potem do pałacu Timurtasz pod Adrianopolem. Problemy armii szwedzkiej na Pomorzu i w Finlandii zniechęciły jednak Turków do planów dalszego kontynuowania wojny. Na wielkiej radzie wojennej w Adrianopolu w czerwcu 1713 roku zdecydowano o podjęciu rozmów z Rosjanami na temat zamiany rozejmu pruckiego w stały traktat pokojowy. Ostatecznie zawarto go 3 lipca (22 czerwca) 1713 roku (traktat adrianopolski (1713)).
Epilog.
Ostatnie próby nakłonienia Turcji do nowej wojny z Rosją, a w ostateczności tylko do interwencji w Rzeczypospolitej podejmował jeszcze Stanisław Leszczyński, przebywający w Turcji od stycznia 1713 roku. W zamian za pomoc polski eks-król obiecywał oddanie Turkom Ukrainy Prawobrzeżnej. Latem 1713 roku wyprawa turecko-tatarsko-polsko-szwedzka wraz z Leszczyńskim dotarła pod Chocim (który przy okazji, wraz z przyległym okręgiem, odebrano Hospodarstwu Mołdawskiemu i włączono bezpośrednio do Imperium Osmańskiego). Wyprawa nie przyniosła jednak większych rezultatów (zamiast spodziewanego powstania przeciwko Augustowi II na granicy zastano wierne mu wojska polskie, a w obronie Wettyna wystąpił również cesarz Karol VI). Wreszcie w tym samym czasie nadeszła wieść, że car ratyfikował pokój adrianopolski. W tej sytuacji Turcy wycofali się, a 22 (11) kwietnia 1714 roku sułtan potwierdził posłowi Augusta II wszystkie postanowienia traktatu karłowickiego. W maju 1714 roku z Turcji wyjechał Stanisław Leszczyński oraz Stanisław Poniatowski, zaś jesienią 1714 roku terytorium tureckie opuścił Karol XII.

</doc>
<doc id="315397" url="https://pl.wikipedia.org/wiki?curid=315397" title="Wojna rosyjsko-turecka (1828–1829)">
Wojna rosyjsko-turecka (1828–1829)

Wojna rosyjsko-turecka – wojna między Imperium Rosyjskim a Imperium Osmańskim toczona w latach 1828–1829, zakończona traktatem adrianopolskim.
Tło konfliktu.
Wojna była spowodowana walką europejskich imperiów (Wielkiej Brytanii, Francji, Rosji) o podział Imperium Osmańskiego, które w tym czasie przeżywało ostry kryzys wewnętrzny spowodowany w szczególności wojną narodowowyzwoleńczą narodu greckiego (1821–1829). Wielka Brytania i Francja, bojąc się wzrostu wpływów Rosji na Bałkanach (Grecy zwrócili się o pomoc do Rosji), wystąpiły w 1827 razem z Rosją z pomocą powstańcom greckim. Po wygranej przez zjednoczoną flotę bitwie pod Navarino, sprzeczności między sprzymierzeńcami nasiliły się. 20 października 1827 sułtan Turcji Mahmud II odmówił wykonywania postanowień Konwencji Akermańskiej z 1826 i zaczął nawoływać do „świętej wojny” przeciw Rosji. 
Przebieg działań.
26 kwietnia 1828 Rosja wypowiedziała wojnę Turcji. Rosja skierowała nad Dunaj 95 tys. armię, z zadaniem zajęcia Mołdawii, Wołoszczyzny i Dobrudży i opanowania miejscowości Szumen i Warna. Na czele wojsk rosyjskich stał feldmarszałek Piotr Wittgenstein, który był jednak mocno skrępowany obecnością przy armii cara Mikołaja I. Turcja skierowała do wojny 150 tys. armię pod dowództwem Husejna Paszy. Na Kaukazie 25 tys. Korpus rosyjski pod dowództwem Iwana Paskiewicza miał zadanie zajęcia Karsu (obecnie w Turcji) i Achalcich (obecnie Achalciche w Gruzji). Koncentracja rosyjska przeciwko Turcji dokonana została zbyt późno, dzięki czemu Turcy zyskali możliwość postawienia w stan obrony twierdz naddunajskich. Na przełomie kwietnia i maja wojska rosyjskie zajęły księstwa naddunajskie, a 8 czerwca sforsowały Dunaj pod Isakczi (obecnie Issacea – Rumunia), po czym Wittgenstein rozśrodkował swoje siły w celu blokady twierdz. W związku z opóźnieniem przeprawy przez Dunaj wykluczone zostało (głównie ze względów klimatycznych) zakończenie wojny w ciągu roku. Rosjanie zlekceważyli przeciwnika, który jednak nawet w swej czysto biernej obronie, wymagał zgromadzenia przeciw niemu większych sił. Przez okupację księstw naddunajskich, która pochłonęła połowę rosyjskich wojsk, oblężenie Silistry, Warny, stan liczebny głównych sił uderzeniowych armii rosyjskiej stopniał do zaledwie 30 000 ludzi. Armia rosyjska zrezygnowała w dodatku z inicjatywy i wyruszyła oblegać Szumen, gdzie Turcy mieli dwukrotnie większe siły od niej. Znalazła się przez to w fatalnym położeniu: na obszernym łuku kordonowym w stanie obrony przeciwko zaciętym wycieczkom tureckim, z etapami poprzecinanymi przez zagony świetnej kawalerii tureckiej, wygłodzona i bez paszy dla koni. Do października 1828 nie zyskała nawet pozoru zwycięstwa. Po nadejściu posiłków skupiła większe siły przeciw Warnie, broniącej się z niebywałą zaciętością. Nadeszła wtedy odsiecz turecka pod dowództwem Omera Vrionisa, który pokonał Rosjan pod Hassanlar (obecnie Gecowo pod Razgradem) i Kurtepe (obecnie Wyłczi doł w obwodzie warneńskim). Gdyby nie niedołęstwo dowódcy tureckiego, który nie umiał wykorzystać swoich sukcesów i zatrzymał się w miejscu, gdyby nie zdrada, która niespodziewanie wydała w ręce Rosjan Warnę (11 października), ich porażka byłaby tutaj zupełna. Zdobycie Warny Rosjanie okupili wielkimi stratami. Odwrót wyniszczonej armii rosyjskiej do księstw naddunajskich robił wrażenie odwrotu Wielkiej Armii Napoleona z Rosji. Na Kaukazie Rosjanie zajęli Anapę, Kars, Ardagan, Achalcich, Poti i Bajazit.
W 1829 na czele armii rosyjskiej stanął Iwan Dybicz, nie skrępowany już obecnością przy armii cara Mikołaja. Husejn Pasza został zastąpiony przez Reszyda Paszę. Dybicz okazał się wodzem większej miary od swojego poprzednika, zorganizował właściwe zaopatrzenie żołnierzy, przez co podniósł ich morale. W maju Dybicz otoczył Silistrę, którą zdobył w czerwcu, pomimo że jej garnizon był liczniejszy od oblegających. Gdy dowódca turecki Reszyd Pasza wyszedł w pole i odparty od stanowisk rosyjskich pod Prowadiją, zniszczył w odwrocie oddziały pościgu, a następnie ruszył z Szumen na Kozłudżę (obecnie Suworowo pod Warną) na generała Rotha, Dybicz zdał się na śmiałą decyzję i w 15 000 ludzi ruszył forsownym marszem na pomoc Rothowi, co doprowadziło do zwycięskiej dla Rosjan bitwy pod Kulewczą 11 czerwca 1829 roku. Samo przeprowadzenie bitwy było złe: siły rosyjskie, rozrzucone kordonem po łuku naraziły swą straż przednią na bardzo krwawą porażkę; o wygranej Rosjan zadecydowała bierność Turków, a przede wszystkim panika w ich armii. Przegrana pod Kulewczą zdemoralizowała doszczętnie armię turecką. Dybicz wykorzystał ten moment i po zwycięstwie skierował swoją 35 tys. armię na Bałkany, przeprawił się przez Starą Płaninę, mimo że pod Adrianopolem armia jego stopniała do 16 700 ludzi i 100 dział, zdominował Turków i 20 sierpnia zdobył Adrianopol. Na Kaukazie wojska rosyjskie 9 lipca zajęły Erzurum i podeszły pod Trapezunt. Wyjście wojsk rosyjskich na przedpola Konstantynopola wywołało panikę wśród wojsk tureckich, co doprowadziło do zawarcia pokoju w Adrianopolu.
Konsekwencje.
Pokój w Adrianopolu zawarty 14 września 1829 oddał Rosji całe ujście Dunaju, wybrzeże kaukaskie Morza Czarnego, aż do rejonu – północ Batumi. Turcja potwierdziła autonomię Mołdawii, Wołoszczyzny i Serbii oraz zobowiązała się uznać niepodległość Grecji.

</doc>
<doc id="315402" url="https://pl.wikipedia.org/wiki?curid=315402" title="Najlepiej sprzedające się gry komputerowe">
Najlepiej sprzedające się gry komputerowe



</doc>
<doc id="315403" url="https://pl.wikipedia.org/wiki?curid=315403" title="Najlepiej sprzedające się gry video">
Najlepiej sprzedające się gry video



</doc>
<doc id="315404" url="https://pl.wikipedia.org/wiki?curid=315404" title="Najlepiej sprzedające się gry konsolowe">
Najlepiej sprzedające się gry konsolowe



</doc>
<doc id="315405" url="https://pl.wikipedia.org/wiki?curid=315405" title="Lista najlepiej sprzedających się gier dla konsol">
Lista najlepiej sprzedających się gier dla konsol



</doc>
<doc id="315407" url="https://pl.wikipedia.org/wiki?curid=315407" title="Najpopularniejsze gry komputerowe">
Najpopularniejsze gry komputerowe



</doc>
<doc id="315408" url="https://pl.wikipedia.org/wiki?curid=315408" title="Najpopularniejsze gry dla konsoli">
Najpopularniejsze gry dla konsoli



</doc>
<doc id="315410" url="https://pl.wikipedia.org/wiki?curid=315410" title="Najpopularniejsze gry konsolowe">
Najpopularniejsze gry konsolowe



</doc>
<doc id="315418" url="https://pl.wikipedia.org/wiki?curid=315418" title="Ferruccio Valcareggi">
Ferruccio Valcareggi

Ferruccio Valcareggi (ur. 12 lutego 1919 w Trieście, zm. 2 listopada 2005 we Florencji) – włoski piłkarz i trener.
Jako zawodnik występował w Lucchese, Bolonii, Fiorentinie, Vicenzie i Triestinie. Sławę zdobył przede wszystkim jako trener. Był asystentem selekcjonerów reprezentacji Włoch na finałach mistrzostw świata w Chile w 1962 i Anglii w 1966. Po słabym występie kadry w Anglii (Włosi odpadli po porażkach w meczach grupowych z ZSRR i Koreą) został pierwszym trenerem. Początkowo prowadził reprezentację wspólnie z Helenio Herrerą, od 1967 samodzielnie.
W latach 1966-1974 prowadzona przez niego reprezentacja Włoch przegrała zaledwie osiem spotkań. Zdobył wraz z zespołem mistrzostwo Europy w 1968. Na turnieju finałowym mistrzostw świata w 1970 Włosi dotarli do decydującego meczu, w którym ulegli Brazylijczykom. W 1974 był jednym z najstarszych trenerów na mistrzostwach świata w Niemczech; po odpadnięciu jego drużyny na etapie grupowym (m.in. wskutek porażki z Polską) został zastąpiony na stanowisku selekcjonera przez swojego asystenta Enzo Bearzota.

</doc>
<doc id="315449" url="https://pl.wikipedia.org/wiki?curid=315449" title="Gry konsolowe">
Gry konsolowe



</doc>
<doc id="315451" url="https://pl.wikipedia.org/wiki?curid=315451" title="Konsola wideo">
Konsola wideo



</doc>
<doc id="315462" url="https://pl.wikipedia.org/wiki?curid=315462" title="Kazanłyk">
Kazanłyk

Kazanłyk () – miasto w środkowej części Bułgarii, niemal w centrum Doliny Róż, na północ od Starej Zagory. Przemysł maszynowy, tekstylny; miasto znane jest z produkcji olejku różanego, pozyskiwanego z ogromnych pól obsadzonych różami. 62 tys. mieszkańców (2005).
W północnej części miasta podczas II wojny światowej przypadkowo odkryto doskonale zachowany tracki grobowiec z okresu hellenistycznego, z bogatymi malowidłami ściennymi. Grobowiec został wpisany na listę światowego dziedzictwa kulturalnego UNESCO.

</doc>
<doc id="315463" url="https://pl.wikipedia.org/wiki?curid=315463" title="Tracki grobowiec z Kazanłyku">
Tracki grobowiec z Kazanłyku

Grobowiec tracki w Kazanłyku – murowany tracki grobowiec kurhanowy z okresu hellenistycznego (datowany na ok. 310–290 p.n.e.), znajdujący się w północnej części miasta Kazanłyk, w środkowej części Bułgarii.
Grobowiec jest częścią ogromnej (liczącej ponad 500 obiektów) nekropolii, leżącej w pobliżu starożytnego trackiego miasta Seuthopolis. Przypuszcza się, iż należał do jakiegoś władcy lub wielmoży trackiego, który został pochowany w nim wraz z żoną. Grobowiec został przypadkowo odkryty 19 kwietnia 1944 r. przez żołnierzy rozkopujących wzgórze podczas tworzenia szańców.
Główna komora grobowa ma kształt okrągły i średnicę 2,65 m. Zbudowana jest z cegieł i przykryta kopułą na wysokości 3,25 m. Do komory prowadzi ciasny korytarz ("dromos") o długości 1,95 m, otwarty prostokątnym otworem drzwiowym, uformowanym z ciosanych bloków kamiennych. W grobowcu odkryto jedynie pewną liczbę niewielkich przedmiotów, co świadczy o tym, iż został on ograbiony już w starożytności.
Największą jednak wartość przedstawiają malowidła ścienne. Pierwszy fryz w komorze grobowej przedstawia uroczystą ucztę, w której uczestniczy małżeństwo, mąż i żona. Przypuszczalnie chodzi o uroczyste pożegnanie przez żonę zmarłego męża. Przedstawione są tu też sylwetki towarzyszących parze muzykantów, sług i koni. Na drugim fryzie znajduje się scena z wyścigów na dwukołowych wozach. Malowidła w korytarzu zawierają sceny walki pieszych i konnych. Malowidła reprezentują wysoki poziom artystyczny i wykazują mieszany styl tracko-grecki.
W 1979 r. grobowiec został wpisany na listę światowego dziedzictwa UNESCO.

</doc>
<doc id="315471" url="https://pl.wikipedia.org/wiki?curid=315471" title="Palczatkowe">
Palczatkowe

Palczatkowe – jedno z plemion wyróżniane w obrębie rodziny wiechlinowatych ("Poaceae"). W popularnej w XX wieku klasyfikacji bazującej na systemie Wettsteina z 1935 jedno z 12 plemion wyróżnianych w tej rodzinie (podział ten oparty był na budowie morfologicznej kłosków). We współczesnej klasyfikacji plemię "Andropogoneae" w podrodzinie prosowych "Panicoideae". Należą tu głównie trawy tropikalne, w tym ważne tam rośliny uprawne.

</doc>
<doc id="315475" url="https://pl.wikipedia.org/wiki?curid=315475" title="Ryżowe">
Ryżowe

Ryżowe - podrodzina ("Oryzoideae" Burmeist.) i plemię ("Oryzeae" Dumort.) roślin należących do rodziny wiechlinowatych. Oba taksony noszą tę samą nazwę polską. Typem nomenklatorycznym jest ryż ("Oryza" L.).
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.).

</doc>
<doc id="315478" url="https://pl.wikipedia.org/wiki?curid=315478" title="Kawa arabska">
Kawa arabska

Kawa arabska ("Coffea arabica" L.) – gatunek roślin z rodziny marzanowatych, zwany też kawowym drzewem lub kawowym krzewem. Pochodzi z Etiopii, Mozambiku i obszaru Wielkich Jezior afrykańskich.
Zmienność.
Występuje w wielu odmianach:
Uprawa.
Jako roślina pokojowa jest łatwa w uprawie. Wymaga stanowiska jasnego, bez bezpośredniego promieniowania słonecznego (brązowienie liści). Strefy mrozoodporności 10-12. Roślina wymaga umiarkowanego podlewania, po dokładnym przeschnięciu powierzchni ziemi. Rozmnaża się za pomocą nasion lub z sadzonek.
Największe zbiory kawy na świecie w 1993 roku:

</doc>
<doc id="315481" url="https://pl.wikipedia.org/wiki?curid=315481" title="Lucha libre">
Lucha libre

Lucha libre – odmiana wrestlingu, która rozwinęła się w Meksyku. Wyróżnia się przede wszystkim tym, że wrestlerzy, zwani luchadorami, chronią swoją tożsamość osobistą nosząc maski i występują pod nieprawdziwym imieniem. Maski są kreowane na symbol tożsamości i godności wrestlera. Jej utrata, na przykład w walce typu mask vs. mask, jest odbierana jako upadek luchadora i często koniec jego kariery. Maska może zostać przekazana, na przykład ojciec może oddać swoją maskę synowi, który też jest luchadorem. Niektórzy zawodnicy noszą maski w miejscach publicznych nawet poza wydarzeniami związanymi z wrestlingiem.
Luchadorowie zazwyczaj są mali. Ich styl walki opiera się na szybkości, zwinności, akrobacjach i atakach z powietrza. W czasie walk często dochodzi do skomplikowanych kombinacji ataków, uników i kontrataków następujących po sobie w szybkim tempie.
Popularni luchadorowie będący odpowiednikami face’ów nazywani są "técnico". Reprezentują oni bohaterów, takich jak azteccy wojownicy, święci chrześcijańscy i superbohaterowie z komiksu. Walczą oni dla ludu – robotników, farmerów i biednych. Odpowiednikiem heelów są "rudo", którzy reprezentują aktualne problemy meksykańskiego społeczeństwa. Mogą oni być na przykład skorumpowanymi politykami, nieuczciwymi policjantami lub handlarzami narkotyków.
Mistrzostwa w lucha libre są podzielone na kategorie wagowe. Kategorie są ustanawiane osobno w każdej lidze, ale najczęstszy podział to: waga lekka, półśrednia, półciężka i ciężka.
Wyliczenie zwykle następuje po odliczeniu przez sędziego do dwudziestu. Manewr piledriver jest zakazany, a jego użycie skutkuje dyskwalifikacją. Luchador może się w każdej chwili poddać poprzez deklarację lub symboliczne machanie ręką. Sędzia może też przerwać walkę i ogłosić jednego z zawodników zwycięzcą, jeśli ten ma wyraźną przewagę nad przeciwnikiem – ta zasada nazywana jest "exceso de rudezas".
Bardzo popularne w lucha libre są walki tag teamów. Jednak w przeciwieństwie do tradycyjnych pojedynków tego typu, luchadorowie z tej samej drużyny nie muszą się dotykać, aby zamienić się miejscami. Wystarczy, że jeden z nich wypadnie z ringu. Wyróżnia się też walki zwane Relevos Australianos, w których udział biorą dwie trzyosobowe drużyny. Każda z nich ma swojego kapitana. Aby wygrać, tag team musi przypiąć dwóch członków lub kapitana drużyny przeciwnej. Do tego typu walk zwykle wyznacza się dwóch sędziów – jednego técnico, jednego i rudo.

</doc>
<doc id="315483" url="https://pl.wikipedia.org/wiki?curid=315483" title="Mieczysława Ćwiklińska">
Mieczysława Ćwiklińska

Mieczysława Ćwiklińska, właśc. Mieczysława Trapszo (ur. 1 stycznia 1879 w Lublinie, zm. 28 lipca 1972 w Warszawie) – polska aktorka teatralna i filmowa, śpiewaczka (sopran), członkini konspiracyjnej organizacji Muszkieterzy. Jedna z najwybitniejszych polskich aktorek teatralnych i filmowych w historii.
Życiorys.
Pochodziła z polskiego rodu teatralnego Trapszów. Była córką Marcelego Trapszy i Aleksandry z Ficzkowskich, wnuczką Anastazego Trapszo. Wykształcenie wokalne zdobyła w Paryżu u Jana Reszkego.
Na scenie teatralnej zadebiutowała 2 grudnia 1900 w roli Helenki w "Grubych rybach" Michała Bałuckiego w Teatrze Ludowym w Warszawie. Od tego czasu była członkiem zespołu operetki Warszawskich Teatrów Rządowych. 5 stycznia 1901 wystąpiła po raz pierwszy w Teatrze Nowości jako Kasia ("Gwałtu, co się dzieje"). W tym czasie zaczęła używać nazwiska Ćwiklińska, było to panieńskie nazwisko jej babki, Anny. W latach 1907–1908 przebywała w Paryżu, gdzie kształciła głos u prof. Giulianiego. Od 1909 roku nagrywała dla Syreny Rekord. W czasie I wojny światowej występowała za granicą (Francja, Rosja). Do kraju powróciła w 1918. Od 1922 należała do zespołu Teatru Polskiego, później do Teatru Narodowego. W tym okresie była primadonną operetkową i ulubienicą Warszawy. W sezonie 1926/1927 wraz z Antonim Fertnerem utworzyła teatr komedii i farsy „Teatr Ćwiklińskiej i Fertnera” w Warszawie przy Nowym Świecie 63.
W filmie zadebiutowała w wieku 54 lat rolą Idalii w filmie "Jego ekscelencja subiekt" (1933). Wystąpiła w wielu polskich filmach, była uznawana za jedną z najwybitniejszych aktorek komediowych.
3 kwietnia 1936 w Teatrze Narodowym odbyła się uroczystość z okazji jubileuszu 30-lecia pracy artystycznej Mieczysławy Ćwiklińskiej. Znana była głównie jako aktorka komediowa i charakterystyczna. Często grała role kobiet starszych, o zabarwieniu charakterystycznym. Tworzyła postaci zabawne, a nawet karykaturalne. W początkach drogi artystycznej Ćwiklińska występowała też w rolach operetkowych i operowych w Warszawie, Berlinie i Dreźnie.
W czasie okupacji niemieckiej pracowała w Warszawie jako kelnerka w kawiarniach „Café Bodo” i „U Aktorek”. Podczas powstania warszawskiego przebywała w Podkowie Leśnej, po jego upadku pojechała do Zakopanego.
Po II wojnie światowej zamieszkała w Krakowie, gdzie też występowała, a od 1950 roku aż do śmierci grała w Warszawie w Teatrze Polskim i Nowym.
Jej rola Babki w spektaklu "Drzewa umierają stojąc" zagrana po raz pierwszy 1 listopada 1958 w Teatrze Rozmaitości była jej ostatnią słynną rolą. Aktorka grała ją do kwietnia 1971 roku, występując w niej około 1500 razy. Jej jubileusz siedemdziesięciolecia pracy aktorskiej miał miejsce 2 grudnia 1970 w Lublinie w Teatrze im. Osterwy. W 1971 roku odbyła tournée po Stanach Zjednoczonych i Kanadzie na zaproszenie amerykańskiej Polonii.
Była trzykrotnie zamężna. 7 lipca 1897, zaraz po ukończeniu pensji, wyszła za mąż za Zygmunta Bartkiewicza i przeniosła się do Łodzi. Po rozstaniu w 1899 powróciła do Warszawy i prowadziła dom mód. Powtórnie wyszła za mąż 15 czerwca 1919 w Warszawie za handlowca Henryka Madera, z którym rozwiodła się w 1928. Po raz trzeci wyszła za mąż w 1933 roku, za Mariana Steinsberga (Szteinsberga) – wydawcę i księgarza, z którym rozstała się w 1939.
Została pochowana na cmentarzu Powązkowskim (aleja zasłużonych-1- 96).

</doc>
<doc id="315486" url="https://pl.wikipedia.org/wiki?curid=315486" title="Randori">
Randori

 – nazwa używana w japońskich sztukach walki do opisu swobodnej formy treningu, czasem z kilkoma atakującymi. W wolnym tłumaczeniu oznacza "okiełznać chaos." 
Dokładne znaczenie "randori" zależy od danej sztuki walki. W judo i Shodokan Aikido przeważnie oznacza sparing, podczas którego partnerzy starają się opierać i kontrować nawzajem swoje techniki. W innych stylach aikido, w szczególności w ramach Aikikai, "randori" oznacza formę treningu, w której jeden ćwiczący broni się przed szybko następującymi po sobie atakami kilku partnerów lub jak w Aikido Kobayashi nawet jednoczesnymi atakami, nie znając rodzaju ani kolejności ataków. W "aikikai" ta forma "randori" nie jest sparingiem. Atakującym nie wolno przeciwstawiać ani kontrować technik broniącego się. W "dojo" Aikido Kobayashi dozwolone są zazwyczaj wszystkie ataki wykorzystywane w aikido (czyli nie ma specjalnych ograniczeń). Nazwa ta jest używana tylko w "dojo" aikido poza Japonią. W Japonii ta forma treningu jest nazywana "taninzu-gake", co oznacza "wielu atakujących".
W karate sparing określa się najczęściej słowem kumite (a w pełni wolną walkę – jiyū-kumite), ale w niektórych szkołach używa się również terminu "randori" w odniesieniu do "pozorowanej walki", w której obaj ćwiczący poruszają się bardzo szybko, zadając i blokując brutalne ciosy wszystkimi kończynami (uwzględniając łokcie, kolana itd.), a jednocześnie unikając najmniejszego kontaktu. Konieczna w tej formie treningu całkowita kontrola nad ciałem oznacza, że może być ona wykorzystywana tylko na wysokich stopniach zaawansowania.
"Randori" może być przeciwstawione kata. Oba te typy treningu mogą być względem siebie komplementarne.
"Randori" jest sposobem na sprawdzenie swojej zdolności do radzenia sobie z różnymi przeciwnikami w tym samym czasie.

</doc>
<doc id="315490" url="https://pl.wikipedia.org/wiki?curid=315490" title="Nabój 7,62 × 54 mm R">
Nabój 7,62 × 54 mm R

7,62 × 54 mm R – nabój karabinowy opracowany w latach 80. XIX wieku w Rosji.
Nabój 7,62 × 54 mm R został przyjęty do uzbrojenia w 1891 roku wraz z karabinem wz. 1891. Choć były już wówczas znane naboje bez kryzy wystającej, ze względu na niski poziom rosyjskiego przemysłu zdecydowano się na przyjęcie naboju z kryzą wystającą, broń zasilana taką amunicją ma bardziej skomplikowaną konstrukcję, ale może być produkowana z większymi tolerancjami.
Po II wojnie światowej nabój 7,62 × 54 mm R stał się przepisowym nabojem karabinowym armii państw Układu Warszawskiego. Obecnie obok naboju 7,62 × 51 mm NATO należy do najpowszechniej używanych naboi karabinowych.

</doc>
<doc id="315491" url="https://pl.wikipedia.org/wiki?curid=315491" title="Vukovar">
Vukovar

Vukovar – miasto we wschodniej Chorwacji, w Slawonii, stolica żupanii vukowarsko-srijemskiej, siedziba miasta Vukovar. Miasto leży u ujściu Vuki do Dunaju, w pobliżu granicy z Serbią. Miasto jest znane z przemysłu włókienniczego (produkcja pończoch) i spożywczego. Ponadto w Vukovarze mieści się port rzeczny.
W 2011 roku liczyło 26 468 mieszkańców.
Historia.
Vukovar powstał na miejscu osady iliryjskiej Pierwsze wzmianki historyczne pochodzą z początku XIII w.
W 1991 roku, przed bitwą o Vukovar, 43,7% mieszkańców miasta stanowili Chorwaci, 37,4% Serbowie, a 7,3% Jugosłowianie. Zdaniem źródeł serbskich, przed oblężeniem miasta dochodziło do dyskryminacji i zabijania Serbów przez ludność chorwacką.
Podczas wojny w Chorwacji dnia 27 sierpnia 1991 roku 36 tys. żołnierzy Jugosłowiańskiej Armii Ludowej (JNA) i serbskie siły paramilitarne zaatakowały Vukovar. Miasta broniło 1800 członków Gwardii Narodowej. Wojska JNA zdobyły miasto 18 listopada. Według szacunków podczas oblężenia zginęło ok. 3,5 tys. obrońców miasta (członków Gwardii Narodowej i uzbrojonych cywili) oraz 4 tys. żołnierzy JNA i serbskich sił paramilitarnych. Następnie około dwustu pacjentów szpitala zamordowano w pobliskiej wsi Ovčara, a pięćdziesiąt zaginęło po przewiezieniu ich w nieznane miejsce. Kilka tysięcy mieszkańców Vukovaru przewieziono do obozów, gdzie Serbowie poddali ich torturom podczas przesłuchań. Ludność chorwacką wysiedlono. Mordami w Ovčarze kierował burmistrz Vukovaru Slavko Dokmanović.
W październiku 1996 roku Międzynarodowy Trybunał Karny dla byłej Jugosławii (ICTY) potwierdził, że pacjenci vukovarskiego szpitala zostali pochowani w Ovčarze. ICTY ekshumowała ponad 250 ciał. Dzięki badaniom antropologicznym oraz analizie znalezionych przedmiotów i ubrań udało się zidentyfikować prawie wszystkie ciała. Do 2007 roku ekshumowano 1982 ciała ofiar oblężenia miasta (z czego 200 w Ovčarze). Los 486 zaginionych podczas ofensywy JNA i serbskich bojówek jest nieznany.
W listopadzie 2010 prezydent Serbii Boris Tadić przybył do miasta i przeprosił w imieniu swego państwa za dokonane w 1991 zbrodnie. Tadić złożył także kwiaty w miejscu masakry pacjentów szpitala.
Zabytki.
Miasto posiada zabytki z XVIII wieku, takie jak: klasztor franciszkanów z kościołem św. Filipa i Jakuba, cerkiew św. Mikołaja, kaplica św. Roka.

</doc>
<doc id="315499" url="https://pl.wikipedia.org/wiki?curid=315499" title="Pierwsza wojna z Powhatan">
Pierwsza wojna z Powhatan



</doc>
<doc id="315500" url="https://pl.wikipedia.org/wiki?curid=315500" title="Druga wojna z Powhatan">
Druga wojna z Powhatan



</doc>
<doc id="315503" url="https://pl.wikipedia.org/wiki?curid=315503" title="Janikowice (powiat krakowski)">
Janikowice (powiat krakowski)

Janikowice – wieś w Polsce położona w województwie małopolskim, w powiecie krakowskim, w gminie Słomniki.
W latach 1975–1998 miejscowość należała administracyjnie do województwa krakowskiego.
Integralne części miejscowości: Gąsawy, Gęsi Rynek, Gościniec, Stara Wieś.

</doc>
<doc id="315506" url="https://pl.wikipedia.org/wiki?curid=315506" title="Likasi">
Likasi

Likasi (do 1962 roku "Jadotville") – miasto w prowincji Górna Katanga w południowo-wschodniej części Demokratycznej Republiki Konga, ok. 461 tys. mieszkańców.
Przemysł: górnictwo rud miedzi i kobaltu, hutnictwo oraz chemiczny.
W Jadotville w plemieniu Luba urodził się były prezydent Demokratycznej Republiki Konga – Laurent-Désiré Kabila. W 1961 roku w mieście, podczas kryzysu kongijskiego stracono byłego premiera kraju – Patrice'a Lumumbę.

</doc>
<doc id="315511" url="https://pl.wikipedia.org/wiki?curid=315511" title="UNFICYP">
UNFICYP

UNFICYP (ang. "United Nations Peacekeeping Force in Cyprus" – "Siły Pokojowe Organizacji Narodów Zjednoczonych na Cyprze") – misja pokojowa na Cyprze, powołana na mocy rezolucji 186 (1964) Rady Bezpieczeństwa ONZ z dnia 4 marca 1964.
27 marca 1964 siły pokojowe ONZ rozpoczęły działania mające na celu nadzór nad przestrzeganiem zawieszenia broni między cypryjskimi Grekami i cypryjskimi Turkami, utrzymywaniem strefy buforowej oraz przywróceniem prawa i porządku na wyspie.
Szefem misji i Specjalnym Przedstawicielem Sekretarza Generalnego był niegdyś polski dyplomata Zbigniew Włosowicz. Obecnie jest nim Elizabeth Spehar (Kanada), a stroną wojskową kieruje Major General Mohammad Humayun Kabir (Bangladesz).
Państwa Uczestniczące:

</doc>
<doc id="315525" url="https://pl.wikipedia.org/wiki?curid=315525" title="Nabój .30-06 Springfield">
Nabój .30-06 Springfield

.30-06 Springfield (.30-06US Service, 7,62×63mm Springfield) – amerykański nabój karabinowy
Nabój 30-06 został przyjęty do uzbrojenia w 1906 i zastąpił starszy nabój .30-40. W 1926 i 1940 roku wprowadzono do uzbrojenia zmodernizowane wersje naboju 30-06 różniące się pociskiem.
Nabój 30-06 został w czasie II wojny światowej przyjęty do uzbrojenia wielu krajów, po wojnie był używany między innymi w Belgii, Luksemburgu i Brazylii. Od 1954 roku w związku z wprowadzeniem standardowego naboju karabinowego NATO (7,62×51mm) nabój 30-06 był stopniowo wycofywany z uzbrojenia, ale nadal jest produkowany jako amunicja do broni kolekcjonerskiej, myśliwskiej i sportowej.

</doc>
<doc id="315529" url="https://pl.wikipedia.org/wiki?curid=315529" title="RTL7">
RTL7



</doc>
<doc id="315530" url="https://pl.wikipedia.org/wiki?curid=315530" title="Hugh Alexander Dunn">
Hugh Alexander Dunn

Hugh Alexander Dunn (ur. 20 sierpnia 1923 w Rockhampton, zm. 5 listopada 2005 w Brisbane) – australijski dyplomata, ambasador.
Był synem Jamesa McIntyre'a Dunna, właściciela wydawnictwa prasowego, weterana I wojny światowej (zmarłego w 1927). Od 1942 służył w wojsku, przebywał w Nowej Gwinei i na Filipinach, zajmując się m.in. wywiadem. Po II wojnie światowej podjął studia na "University of Queensland". Dzięki stypendium naukowemu wyjechał do Uniwersytetu Oksfordzkiego, gdzie studiował język, historię i filozofię Chin.
Podjął w 1952 r. pracę w dyplomacji, na krótko przerwaną dziennikarstwem i pracą wykładowcy w Kanadzie. Był m.in. III sekretarzem ambasady w Tokio, pracował także w międzynarodowej komisji ds. Korei. W latach 1969-1972 był ambasadorem w Republice Chińskiej. W grudniu 1972 r. opuścił wyspę Tajwan w związku z wycofaniem uznania dyplomatycznego dla Republiki Chińskiej jako niezależnego państwa przez rząd Gougha Whitlama. W 1980 r. został powołany na stanowisko ambasadora w Chińskiej Republice Ludowej. Miał znaczący wpływ na nawiązanie i rozwój stosunków dyplomatycznych między Chinami kontynentalnymi i Australią. Po zakończeniu misji dyplomatycznej w Pekinie w 1984 r. kierował Chińskim Komitetem w Brisbane oraz wykładał stosunki chińsko-australijskie na "University of Queensland".
Poza misjami dyplomatycznymi w obu państwach chińskich był również ambasadorem w Argentynie w latach 1973–1976, z jednoczesną akredytacją w Urugwaju, Paragwaju i Peru) oraz w Kenii w latach 1978-1980, z akredytacją w Ugandzie, Etiopii i na Seszelach. W 1985 r. został odznaczony Orderem Australii.
Był dwukrotnie żonaty, miał córkę. Jego starszy brat Jim ukończył studia prawnicze i był sędzią Sądu Najwyższego stanu Queensland.

</doc>
<doc id="315531" url="https://pl.wikipedia.org/wiki?curid=315531" title="Akademia Teologii Katolickiej">
Akademia Teologii Katolickiej



</doc>
<doc id="315533" url="https://pl.wikipedia.org/wiki?curid=315533" title="Romanus II">
Romanus II



</doc>
<doc id="315534" url="https://pl.wikipedia.org/wiki?curid=315534" title="F-86 Sabre">
F-86 Sabre



</doc>
<doc id="315535" url="https://pl.wikipedia.org/wiki?curid=315535" title="France Football">
France Football

France Football – francuski tygodnik sportowy wydawany w Paryżu od 1946. Jedno z najbardziej prestiżowych czasopism o tematyce piłkarskiej. Słynie z wręczanej corocznie od 1956 Złotej Piłki – nagrody dla najlepszego piłkarza z całego świata.

</doc>
<doc id="315537" url="https://pl.wikipedia.org/wiki?curid=315537" title="COGS">
COGS

Cost Of Goods Sold (ang. – Koszt Wyrobów Sprzedanych, Koszt Własny Sprzedaży). KWS obejmuje wszystkie koszty pośrednie i bezpośrednie związane z wytworzeniem wyrobów sprzedanych.
Używany w kalkulacyjnym rachunku wyników: 
Przychód ze sprzedaży – KWS – Koszty Zarządu – Koszty Sprzedaży = Wynik na działalności operacyjnej.

</doc>
<doc id="315539" url="https://pl.wikipedia.org/wiki?curid=315539" title="Niania (ujednoznacznienie)">
Niania (ujednoznacznienie)



</doc>
<doc id="315548" url="https://pl.wikipedia.org/wiki?curid=315548" title="Vaira Vike-Freiberga">
Vaira Vike-Freiberga



</doc>
<doc id="315556" url="https://pl.wikipedia.org/wiki?curid=315556" title="Charly Gaul">
Charly Gaul

Charly Gaul (ur. 8 grudnia 1932 w Pfaffenthal, zm. 6 grudnia 2005 w Luksemburgu) – luksemburski kolarz szosowy i przełajowy, zwycięzca Tour de France i Giro d’Italia, brązowy medalista szosowych mistrzostw świata.
Kariera.
Przed rozpoczęciem zawodowej kariery kolarskiej pracował jako rzeźnik. W 1952 roku zajął drugie miejsce w Österreich-Rundfahrt, a rok później odniósł pierwsze zawodowe zwycięstwo. W 1954 roku zdobył brązowy medal w wyścigu ze startu wspólnego podczas mistrzostw świata w Solingen. W zawodach tych wyprzedzili go jedynie Francuz Louison Bobet oraz Szwajcar Fritz Schär. W tym samym roku wygrał również jeden etap w Dauphiné Libéré.
Jego największe sukcesy są związane z jazdą w górach. Miał opinię specjalisty od ścigania się w górach, szczególnie w chłodne i deszczowe dni. Dobrze jeździł również indywidualnie na czas. Umiejętności te zapewniły mu liczne sukcesy w najbardziej prestiżowych wyścigach kolarskich świata – Tour de France i Giro d’Italia.
Swoich dwóch pierwszych startów w Tour de France (1953 i 1954) nie ukończył. W 1955 roku zajął w klasyfikacji generalnej tego wyścigu trzecie miejsce, dodatkowo wygrywając klasyfikację górską i dwa etapy. W 1956 roku triumfował w Giro (oprócz klasyfikacji generalnej był najlepszy wśród „górali” i wygrał trzy etapy), ale sukces ten kosztował go nieco gorszy występ we Francji – Tour zakończył na 13. miejscu (ponownie wygrał dwa etapy i klasyfikację górską). W 1957 roku wycofał się z Tour de France już po drugim dniu imprezy.
Największy sukces odniósł w 1958 roku. Do trzeciego miejsca w Giro dołączył triumf w klasyfikacji generalnej Tour de France, z czterema zwycięstwami etapowymi (w tym trzema w jeździe indywidualnej na czas). Decydujący atak na pozycję lidera przeprowadził na ostatnim etapie alpejskim, w którym pokonał Raphaëla Géminianiego o 15 minut.
W 1959 roku po raz drugi wygrał Giro d’Italia, natomiast we Francji zajął 12. miejsce, z jednym wygranym etapem. Rok później nie wystąpił w Tour de France, a w 1961 roku ponownie zajął 3. miejsce; mimo zmagań z kontuzją wygrał jeden etap, a przed ostatnim etapem zajmował pozycję wicelidera; obsunął się o jedną lokatę po ataku Guido Carlesiego, który złamał tradycję „etapu przyjaźni”. W 1962 roku nie wygrał żadnego etapu Tour de France i w klasyfikacji generalnej zajął 9. miejsce; słabszy start miał związek z „formułą narodową” tej edycji – pochodzący z małego kraju Gaul nie mógł liczyć na wsparcie równie silnej drużyny jak jego włoscy, francuscy czy hiszpańscy rywale. Ostatni raz wystartował w Tourze w 1963, nie kończąc wyścigu; pod koniec kariery był ponadto trzeci (1960) i czwarty (1961) w Giro d’Italia.
Ponadto odniósł zwycięstwa w Tour de Luxembourg (1956, 1959, 1961). Wygrał również m.in. Circuit des 6 Provinces (1954) i Tour du Sud-Est (1955).
Po zakończeniu kariery.
W 1963 roku zdecydował się zakończyć karierę sportową; podjął jeszcze nieudaną próbę powrotu do kolarstwa dwa lata później. Przez pewien czas prowadził kawiarnię w centrum miasta Luksemburg, następnie przeniósł się na prowincję, gdzie spędził niemal ćwierć wieku. W 1989 roku został zaproszony do udziału w uroczystościach związanych z przejazdem Tour de France przez Luksemburg; od tego czasu wielokrotnie uczestniczył w podobnych imprezach promujących kolarstwo. W październiku 2002 r. wziął udział w spotkaniu byłych mistrzów Touru z okazji 100-lecia wyścigu. Pięciokrotnie wybierany na sportowca roku w Luksemburgu w czasie aktywności kolarskiej, w 1999 roku prasa sportowa uznała go za sportowca stulecia. Zmarł dwa dni przed ukończeniem 73 lat na zator płucny.

</doc>
<doc id="315562" url="https://pl.wikipedia.org/wiki?curid=315562" title="Centenionalis">
Centenionalis

Centenionalis – brązowa i srebrzona moneta rzymska o wartości formula_1 silikwy.

</doc>
<doc id="315564" url="https://pl.wikipedia.org/wiki?curid=315564" title="8½">
8½

8½ (wł. "Otto e mezzo") – czarno-biały włoski film psychologiczny z 1963 w reżyserii Federica Felliniego, z Marcellem Mastroiannim w roli głównej. Często uznawany za jeden z najlepszych, najbardziej inspirujących i wpływowych filmów w historii kina europejskiego i światowego.
Tytuł nawiązuje do faktu, że jest to „ósmy i pół” film Felliniego. Twórca poprzednio wyreżyserował sześć filmów pełnometrażowych, dwa krótkometrażowe oraz pół filmu we współpracy z Albertem Lattuadą; ostatnie trzy wymienione produkcje liczone są „po pół”.
Film otrzymał dwa Oscary: za najlepszy film nieanglojęzyczny oraz za najlepsze kostiumy.
Treść.
Film rozpoczyna scena symboliczna prezentująca sen o nieludzkości cywilizacji: reżyser Guido uwięziony we własnym samochodzie tkwiącym w zatłoczonym tunelu, nie może otworzyć drzwi ani uchylić szyby. Ogarnięty paniką i słabnący, dusi się wobec zupełnej obojętności otoczenia, próbując wydostać się z pułapki. W ostatniej chwili przebija dach swego wozu, ucieka, wznosi się ponad wszystko i ulatuje w dal. 
Fabuły w tym delirycznym obrazie właściwie brak. Bohater (o widocznych cechach samego Felliniego) zobowiązał się nakręcić kolejny film. Miałaby to być chłoszcząca krytyka egoistycznego społeczeństwa kończąca się ostateczną ucieczką nielicznych sprawiedliwych z miejsca zagłady. Puszczono już w ruch ogromną machinę wytwórni, zbudowano gigantyczną dekorację, zaangażowano aktorów, ustalono ostateczny termin rozpoczęcia zdjęć – wszyscy czekają. Tymczasem reżyser nie ma jeszcze nawet cienia pomysłu. W tym stanie intelektualnej pustki analizuje swe minione życie, szczególne w nim momenty i zdarzenia wraz z obecnością i wpływem bliskich mu kobiet. Chciałby wypowiedzieć wszystko, choć nie ma już nic do powiedzenia; ale prawdziwy artysta zawsze może jeszcze opowiedzieć, dlaczego nie ma nic do powiedzenia. W tak stworzonym przez Felliniego obrazie psychicznych rozterek twórcy rzeczywistość przeplata się z marzeniami, ze wspomnieniami z dzieciństwa, z wizjami fragmentów przyszłego filmu. 
Dzieło bowiem też jedynie częściowo opisuje potraktowaną fragmentarycznie rzeczywistość; resztę fabuły stanowią „uboczne komentarze mędrców i głupców, wspomnienia z młodości, umyślnie naiwne symbole, koszmary senne, marzenia, nieuświadomione lęki, wyrzuty sumienia, nie wypowiedziane pożądania”. 
Oceny i interpretacje.
W istocie surrealistyczny komediodramat Felliniego odebrano jako przejaw kina autorskiego posuniętego do zupełnego autotematyzmu. Ten nader krytyczny, mocno zironizowany portret reżysera nacechowanego skrajnym egocentryzmem, odczytywano domyślnie jako wyraz skruchy środowiska filmowców wobec świata zewnętrznego; zwracano przy tym uwagę na szczerość samokrytycznej wypowiedzi Felliniego. Jako pokrewny film charakteryzujący się podobnym spojrzeniem i wykazujący liczne zbieżności z jego obrazem wskazywano "Wszystko na sprzedaż" Andrzeja Wajdy. Za inny utwór europejskiej kinematografii kwalifikowany do tej kategorii uznać można "Noc amerykańską" François Truffauta, przedstawiającą jednak raczej autoportret reżysera przy pracy. 
W roku 1995, z okazji stulecia powstania kina, film Felliniego znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.

</doc>
<doc id="315570" url="https://pl.wikipedia.org/wiki?curid=315570" title="Autyzm (ujednoznacznienie)">
Autyzm (ujednoznacznienie)



</doc>
<doc id="315572" url="https://pl.wikipedia.org/wiki?curid=315572" title="E-fakty">
E-fakty

e-Fakty - ogólnopolski dwumiesięcznik założony pod koniec 2003 roku przez Dariusza Gościniaka, Michała Koralewskiego, Iwo Nowaka i Tomasza Janiaka a wydawany przez Instytutu Logistyki i Magazynowania w Poznaniu.
Jest to pierwsze w Polsce czasopismo w całości poświęcone problemom gospodarki elektronicznej.
Pozostałe tematy: e-biznes, bankowość elektroniczna, e-administracja, handel on-line.
Od stycznia 2007 roku "e-Fakty" wydawane są wyłącznie w wersji elektronicznej.

</doc>
<doc id="315573" url="https://pl.wikipedia.org/wiki?curid=315573" title="Stanisław Helski">
Stanisław Helski

Stanisław Helski (ur. 29 września 1929 w Tereszpolu, zm. 23 lipca 2004 w Ząbkowicach Śląskich) – polski rolnik, działacz opozycji antykomunistycznej.
Życiorys.
Młodość, wykształcenie i praca zawodowa.
Od 1943 do 1944 był żołnierzem Batalionów Chłopskich, następnie został uwięziony w obozie koncentracyjnym na Majdanku. Pracował jako referent w spółdzielni w Osuchach oraz bibliotekarz w Tereszpolu. W latach 1948-1951 odbył zasadniczą służbę wojskową. Od 1951 do 1956 pracował w rodzinnym gospodarstwie w Rozdołach. Był także zatrudniony w urzędach w Zamościu oraz Wrocławiu. W 1957 ukończył Technikum Mechaniczne we Wrocławiu, a w latach 1964-1968 studiował prawo na Uniwersytecie Wrocławskim. Od lat 1972 prowadził gospodarstwo rolne w Kobylej Głowie k. Ząbkowic Śląskich. W latach 1978-1989 był członkiem Wojewódzkiego Związku Hodowców Owiec w Wałbrzychu. 
Działalność opozycyjna w okresie PRL.
W 1979 został członkiem wspierającym Konfederacji Polski Niepodległej. W sierpniu 1980 był członkiem delegacji chłopskiej podczas strajku w Stoczni Gdańskiej im. Lenina. 1 września 1980 założył punkt konsultacyjny Chłopskiego Komitetu Inicjatywy Społecznej w Ciepłowodach. Był założycielem Niezależnego Samorządnego Związku Zawodowego Chłopów Województwa Wałbrzyskiego. Wraz ze Stanisławem Janiszem, Michałem Bartoszcze, Romanem Bartoszcze organizował ogólnopolski Niezależny Samorządny Związek Zawodowy Rolników Indywidualnych „Solidarność Chłopska”. Był członkiem Krajowego Komitetu Koordynacyjnego Chłopskich Związków Zawodowych. W lutym 1981 organizował ogólnopolski protest głodowy chłopów w świdnickim kościele pod wezwaniem św. Józefa. Od 1982 do 1989 współpracował z Solidarnością Walczącą.
Represje.
Po wprowadzeniu stanu wojennego nie zaprzestał działalności opozycyjnej. W odwecie ówczesne władze rozpoczęły wobec niego szykany. Wiosną 1982 naczelnik gminy Ciepłowody wydał Helskiemu nakaz obsiania pól jęczmieniem, do którego Helski nie zastosował się, gdyż nakaz ten uważał za bezprawny. W maju 1982 pod eskortą milicji na pola Helskiego wjechało 14 ciągników z siewnikami. Dokonano "przymusowego zagospodarowania" i pola Helskiego obsiano jęczmieniem. Kosztami całej akcji obciążono rolnika.
Po kilkunastu dniach Helski zaorał niewyrośnięte zboże na własnym polu, za co został aresztowany i skazany na łączną karę 6 lat pozbawienia wolności za wszystkie popełnione czyny. Komornik zajął i zlicytował maszyny rolnicze i sprzęty Helskiego. Ponadto jego jedyny syn został wcielony do wojska.
Po wyjściu z więzienia, zrujnowany finansowo, rozpoczął bez pomocy adwokatów, wieloletnią batalię z systemem prawnym PRL o uniewinnienie. Trzykrotnie w jego sprawie wyrokował Sąd Najwyższy oraz wielokrotnie Naczelny Sąd Administracyjny. Zarzuty jednak nie zostały oddalone, a sprawy sądowe ucięła amnestia, którą ogłoszono po zniesieniu stanu wojennego. Helski bezskutecznie usiłował odrzucić postanowienie o amnestii wobec siebie i domagał się uniewinnienia, które dawałoby mu podstawę prawną do dochodzenia roszczeń za bezprawne działania urzędników, doznane krzywdy i utracone zdrowie. Sytuacji nie zmieniły zmiany ustrojowe po 1989. Wszystkie skargi do organów władzy państwowej i do Rzecznika Praw Obywatelskich pozostawały bez odpowiedzi.
Incydent zamachu.
Domagał się postawienia Wojciecha Jaruzelskiego przed Trybunałem Stanu, a kopię wniosku w tej sprawie zaniósł osobiście Jaruzelskiemu jesienią 1992 na spotkanie, na którym Jaruzelski promował swoją książkę w księgarni przy pl. Legionów (dawniej pl. PKWN) we Wrocławiu.
Jego apele o rozliczenie stanu wojennego pozostawały bez odpowiedzi. Jesienią 1994 Wojciech Jaruzelski wydał książkę "Stan wojenny, dlaczego?". Helski w akcie desperacji na spotkaniu autorskim zorganizowanym w tym samym miejscu, co poprzednim razem, 11 października 1994 uderzył Wojciecha Jaruzelskiego zawiniętym w gazetę kamieniem w twarz. Stanisława Helskiego umieszczono w zakładzie psychiatrycznym i wytoczono proces. Został skazany na 2 lata pozbawienia wolności w zawieszeniu oraz 200 zł grzywny. Na wniosek posła Andrzeja Micewskiego, 28 października 1994 r. komisja odpowiedzialności konstytucyjnej Sejmu RP potępiła atak Stanisława Helskiego. Generał Jaruzelski zwracał się do sądu o niekaranie i publicznie wybaczył Helskiemu zamach. 1 czerwca 1995 wyrokiem Sądu Rejonowego dla Dzielnicy Wrocław-Śródmieście Stanisław Helski został skazany na 2 lata pozbawienia wolności w zawieszeniu na 3 lata, grzywnę i nawiązkę.
Działalność polityczna w III RP.
W wyborach parlamentarnych w 1989 kandydował bez powodzenia do Senatu w okręgu wałbrzyskim. Ponownie bezskutecznie ubiegał się o mandat senatora z ramienia własnego komitetu wyborczego w w okręgu wrocławskim.
W 2022 pośmiertnie odznaczony Krzyżem Wolności i Solidarności oraz Krzyżem Komandorskim Orderu Odrodzenia Polski.

</doc>
<doc id="315574" url="https://pl.wikipedia.org/wiki?curid=315574" title="Brama Mariacka">
Brama Mariacka

Brama Mariacka – zabytkowa brama wodna Głównego Miasta w Gdańsku. Umiejscowiona jest nad Motławą przy Długim Pobrzeżu, u wylotu ulicy Mariackiej i obok Domu Towarzystwa Przyrodniczego.
Historia.
Brama posiada formy późnogotyckie. Została zbudowana prawdopodobnie w ostatniej ćwierci XV wieku (po raz pierwszy wzmiankowana w 1484), na planie wydłużonego prostokąta o wymiarach około 25 m × 7,3 m, zamykającego wylot ulicy Mariackiej. Od sąsiedniej Bramy Chlebnickiej różni ją większa asymetria oraz bardziej masywne, ośmiokątne wieżyczki flankujące wschodnią elewację. W przyziemiu znajduje się przejazd, nad którym umieszczono herby: od strony Motławy herb Królestwa Polskiego, któremu „kłaniają się” umieszczone po bokach herb Gdańska i herb Prus Królewskich (tzw. pokłon heraldyczny), zaś od strony ulicy Mariackiej herb Gdańska trzymany przez dwa lwy. Elewacje rozczłonkowane są blendami (częściowo podwójnymi), zamkniętymi od góry podwójnym ostrołukiem. Całość nakrywa dach dwuspadowy o kalenicy równoległej do Motławy. Nad przejazdami znajdują się schodkowe szczyty zwieńczone krenelażem, które zostały dodane w trakcie odbudowy bramy po zniszczeniach w 1945 roku.
W XVI wieku brama straciła znaczenie militarne i została przebudowana na mieszkania. Po dość znacznym zniszczeniu w 1945, bramę odbudowano w latach 1958-61 i przeznaczono do użytku Muzeum Archeologicznego. Podczas odbudowy powiązano pomieszczenia w bramie z sąsiednim Domem Towarzystwa Przyrodniczego.
W 1998 wmurowano od strony Motławy tablicę, upamiętniającą Alexandra von Humboldta i jego związki z Gdańskiem, w tym honorowe członkostwo w gdańskim Towarzystwie Przyrodniczym.

</doc>
<doc id="315576" url="https://pl.wikipedia.org/wiki?curid=315576" title="Gaz musztardowy">
Gaz musztardowy



</doc>
<doc id="315580" url="https://pl.wikipedia.org/wiki?curid=315580" title="Pogórze Zachodniobeskidzkie">
Pogórze Zachodniobeskidzkie

Pogórze Zachodniobeskidzkie (513.3, czes. "Západobeskydské podhůří") – makroregion w Polsce i Czechach, w Zewnętrznych Karpatach Zachodnich. Zaliczają się do niego mezoregiony:

</doc>
<doc id="315581" url="https://pl.wikipedia.org/wiki?curid=315581" title="Mitsubishi Ki-30">
Mitsubishi Ki-30

Mitsubishi Ki-30 (amerykańskie oznaczenie "Ann") – japoński lekki samolot bombowy z okresu II wojny światowej.
Historia.
Na początku lat trzydziestych dowództwo japońskiego lotnictwa armii lądowej wydało wytyczne do opracowania nowego jednopłatowego samolotu bombowego. Samolot ten miał być samolotem porównywalnym do brytyjskiego samolotu bombowego Fairey Battle. 
Do opracowania takiego samolotu przystąpiła między innymi firma Mitsubishi, w której projekt sporządził inż. Fumihiko Kawano. Samolot ten oznaczono jako "Ki-30", a oblotu prototypu dokonano 25 lub 28 lutego 1937 r. Prototyp ten był napędzany silnikiem "Mitsubishi Ha-6 Zuisei" o mocy 825 KM, silnik nie dawał jednak dostatecznej mocy. W związku z tym w drugim prototypie zastosowano silnik "Nakajima Ha-5 Kai" o większej mocy. 
Drugi prototyp spełniał już założenia dla tego typu samolotu i we wrześniu 1938 r. przystąpiono do produkcji seryjnej pod oznaczeniem "Mitsubishi Ki-30". Jego produkcja seryjna trwała do kwietnia 1941 r., przy czym większość została wyprodukowana w zakładach Mitsubishi w Oe-machi, a oprócz tego produkowany on był w 1. Lotniczo-Technicznym Arsenale Armii Lądowej w Tachikawa. Łącznie wyprodukowano 706 samolotów "Mitsubishi Ki-30".
Użycie.
"Mitsubishi Ki-30" od momentu rozpoczęcia produkcji seryjnej był systematycznie wprowadzany do jednostek lotniczych japońskiej armii lądowej i pod koniec 1938 r. stał się podstawowym samolotem bombowym.
Samoloty te trafiły przede wszystkim do jednostek stacjonujących i walczących w Chinach, gdzie służyły do końca II wojny światowej. Część samolotów trafiła również później do jednostek stacjonujących w Indochinach oraz na Filipinach, gdzie jednak szybko zostały zastąpione przez samoloty Mitsubishi Ki-51. Od 1942 r. samoloty te były używane w jednostkach treningowych, a pod koniec wojny użyto je do lotów samobójczych przez pilotów kamikaze.
W listopadzie 1940 r. 24 samoloty Mitsubishi Ki-30 zostały zakupione i dostarczone do Tajlandii, gdzie weszły w skład dwóch dywizjonów i zostały użyte w walkach z wojskami francuskimi. W lotnictwie tajskim oznaczono je Bin Jaw Thing 2 (samolot szturmowy typ 2), a nazywano je "Nagoja". 
Po zakończeniu II wojny światowej część ocalałych samolotów był używana przez lotnictwo chińskie.
Opis konstrukcji.
Samolot "Mitsubishi Ki-30" był średniopłatem o konstrukcji metalowej z wyjątkiem lotek i sterów, które pokryte były płótnem. 
Podwozie – stałe, w układzie klasycznym, z oprofilowanymi aerodynamicznie owiewkami na kołach. 
Napęd stanowił silnik gwiazdowy, śmigło trójłopatowe o zmiennym skoku. 
Bomby były umieszczone w komorze bombowej wewnątrz kadłuba (po dźwigarem skrzydeł) lub podczepiane pod skrzydłami, na zewnątrz od podwozia. Normalny ładunek bomb wynosił 300 kg, maksymalny 450 kg (na mniejsze odległości). Stanowiły go 3–4 bomby 100 kg, 6–9 bomb 50 kg lub 20–28 bomb 15 kg. Z tego, w komorze bombowej mieściła się jedna bomba 100 kg, 4 bomby 50 kg lub 12 bomb 15 kg.

</doc>
<doc id="315582" url="https://pl.wikipedia.org/wiki?curid=315582" title="Zasada 21">
Zasada 21

Zasada 21 (Reguła 21) - wskaźnik informujący o ogólnym stanie danego rynku finansowego (istotny zwłaszcza dla uczestników rynku kapitałowego), uzyskiwany wskutek zsumowania aktualnego poziomu inflacji z bieżącą wartością giełdowego wskaźnika C/Z w danym kraju (bądź, po uśrednieniu: w danym regionie). Wartość tej sumy większa lub równa 21, na rynkach rozwiniętych, sygnalizuje "wyśrubowany" hossą stan przewartościowania akcji notowanych na giełdzie, co pozwala spodziewać się rychłego wystąpienia tam bessy (w tym też i gwałtownego obniżenia się ich kursów).

</doc>
<doc id="315584" url="https://pl.wikipedia.org/wiki?curid=315584" title="Pogórze Środkowobeskidzkie">
Pogórze Środkowobeskidzkie

Pogórze Środkowobeskidzkie (513.6) – makroregion w południowo-wschodniej Polsce, w Zewnętrznych Karpatach Zachodnich. Razem z Pogórzem Zachodniobeskidzkim tworzy Pogórze Karpackie. Graniczy od wschodu i południa z Beskidem Lesistym, a od zachodu z Beskidem Sądeckim. Zaliczają się do niego:
Etnografia Pogórza.
Na zachodzie Lachy sądeckie, w centralnej części Pogórzanie ("Głuchoniemcy"), Mazury (= Grębowiacy, Lesowiacy, czyli Borowcy) na południowym wschodzie Zamieszańcy, Łemkowie i Dolinianie
Ludność polska posługiwała się dialektem małopolskim, ludność rusińska gwarami nadsańskimi języka ukraińskiego.

</doc>
<doc id="315588" url="https://pl.wikipedia.org/wiki?curid=315588" title="Zbór Leczenia Duchem Świętym „Niebo”">
Zbór Leczenia Duchem Świętym „Niebo”

Zbór Leczenia Duchem Świętym „Niebo” (także znane jako Zbór Chrześcijan Leczenie Duchem Bożym lub też po prostu Niebo) – nieistniejąca już wspólnota wyznaniowa działająca w Polsce od 1990 r. w Majdanie Kozłowieckim, kierowana przez Bogdana Kacmajora. W szczytowym okresie rozwoju liczyła 60 członków.
Historia.
Sektę założył w 1991 roku bioenergoterapeuta i uzdrowiciel, Bogdan Kacmajor. Kacmajor w 1991 roku zarejestrował spółkę cywilną Leczenie Ludzi przez Nakładanie Rąk, w 1992 roku funkcjonowała jako spółka: Leczenie Duchem Bożym w Imieniu Jezusa Chrystusa przez Nakładanie Rąk. Siedzibę „Nieba” wybudowano za pieniądze pacjentów Kacmajora.
Wyznawcy byli zobligowani do całkowitego podporządkowania Kacmajorowi, który decydował o małżeństwach. Wyznawcy sami sobie udzielali ślubów, między innymi Kacmajor błogosławił związek 14-letniego chłopca z 25-letnią kobietą. 
Członkowie sekty nie szczepili się oraz nie wykonywali badań profilaktycznych. Kacmajor nie zgadzał się też na porody w szpitalach oraz na leczenie metodami konwencjonalnymi. Członkowie nie mogli odbywać służby wojskowej. By się utrzymać, członkowie sekty kradli (za co kilku z nich trafiło do więzienia). Bogdan Kacmajor w rozmowie z "Gazetą Wyborczą" podkreślał, że kradzieże miały charakter religijny. Dzieci członków sekty nie chodziły do szkoły. Nieposłusznych wyznawców Kacmajor skazywał na wielodniowe głodówki. Nieproszonych gości straszono zesłaniem choroby.
Bogdan Kacmajor nadawał członkom sekty nowe imiona. Przykładowe imiona to (w kolejności alfabetycznej): „Ambasador”, „Apartament nr 8”, „Anioł Rowerowy”, „Audi”, „Autobusem Przez Miasto”, „Baron Rotszyld”, „Bo Drugie”, „Bo Czwarte”, „Bo Ósme”, „Bo Piąte”, „Bo Pierwsze”, „Bonanza”, „Buch”, „C-14”, „Ciuch”, „Dadarada”, „Do”, „Do Góry Nogami”, „Drynk”, „Ejty”, „I Śrubokręt Nie Pomoże”, „Na Północ”, „Na Wschód”, „Na Zachód”, „Nas”, „Płonąca Sałatka”, „Raj”, „Rodzina Ach”, „Szanowna”, „Tęcza Atomowa”, „Trójkątyzacja Kota” (gdzie „trójkąt” to absolut, a „kot” dobra indywidualność), „Uch”, „Wa”, „Zeppelin”, „Żywią i Bronią”.
Kontrowersje.
Wobec Kacmajora i sekty przedstawiono szereg zarzutów. Ruch oskarżono między innymi o kradzieże, uśmiercenie noworodków, a także do samobójstw osób związanych z sektą. W grudniu 1997 roku Sąd Rejonowy w Lubartowie skazał Kacmajora za bezprawne przetrzymywanie jego czternastoletniego syna. Innych członków sekty wielokrotnie skazywano za inne przestępstwa i wykroczenia.

</doc>
<doc id="315590" url="https://pl.wikipedia.org/wiki?curid=315590" title="Pasmo Wyhorlacko-Gutyjskie">
Pasmo Wyhorlacko-Gutyjskie

Pasmo Wyhorlacko-Gutyjskie (dawniej "Łańcuch Wyhorlacko-Gutyński"; 523.5, słow. "Vihorlatsko-gutínska oblasť", ukr. "Вулканічний хребет" – "Wułkanicznyj chrebet") – makroregion fizycznogeograficzny w Wewnętrznych Karpatach Wschodnich. 
Pasmo Wyhorlacko-Gutyjskie jest pochodzenia wulkanicznego. Przylega do wewnętrznej strony pasma fliszowego i ciągnie się wzdłuż niego. Pocięte dopływami Cisy na liczne pasma: 

</doc>
<doc id="315591" url="https://pl.wikipedia.org/wiki?curid=315591" title="Karpaty Słowacko-Morawskie">
Karpaty Słowacko-Morawskie

Karpaty Słowacko-Morawskie (513.41-43, czeski i słow. "Slovensko-moravské Karpaty") – makroregion w Czechach i Słowacji w Zewnętrznych Karpatach Zachodnich. Zaliczają się do niego:

</doc>
<doc id="315594" url="https://pl.wikipedia.org/wiki?curid=315594" title="Polska Partia Socjalistyczna - Proletariat">
Polska Partia Socjalistyczna - Proletariat



</doc>
<doc id="315598" url="https://pl.wikipedia.org/wiki?curid=315598" title="Sejm niemy">
Sejm niemy

Sejm niemy – jednodniowa sesja sejmu Rzeczypospolitej Obojga Narodów, która miała miejsce 1 lutego 1717 w Warszawie, za panowania króla Augusta II Mocnego. Sejm ten został nazwany „niemym” z powodu niedopuszczenia posłów do głosu, w obawie przed zerwaniem obrad. Miał charakter sejmu pacyfikacyjnego kończącego okres wojny domowej szlachty z królem Augustem II.
August II Mocny dążył do ściślejszego powiązania Rzeczypospolitej Obojga Narodów i Elektoratu Saksonii, w której był dziedzicznym elektorem. Polska była wówczas pod wpływem cara Piotra I Wielkiego, którego wojska stacjonowały na jej terenie, natomiast August II dążył do zmniejszenia jego ingerencji w sprawy Rzeczypospolitej. Po wprowadzeniu wojsk saskich na tereny Polski w 1710 roku i brutalnemu nakładaniu przez nie kontrybucji na zrujnowanych wcześniej podczas III wojny północnej majątkach szlacheckich, szlachta zareagowała zawiązaniem w listopadzie 1715 konfederacji tarnogrodzkiej, czego skutkiem była dwuletnia wojna domowa.
Szlachta po nieudanych rokowaniach z królem, zwróciła się o mediację do cara Rosji, Piotra I. Skutkiem tego był układ między królem a szlachtą zawarty 3 listopada 1716 w Warszawie przy mediacji posła rosyjskiego Grzegorza Dołgorukowa, zatwierdzony później na jednodniowym sejmie, zwanym później niemym. Z powodu obaw przed jego zerwaniem nikomu oprócz przewodniczącego obradom marszałka Stanisława Ledóchowskiego oraz odczytujących nowe uchwały posłów nie wolno było się odzywać.
Wbrew powtarzanym w historiografii poglądom, Piotr I Wielki nie był gwarantem traktatu warszawskiego, do czego nie dopuścili król i konfederaci. W dodatku zobowiązał się wyprowadzić swoje wojska po uspokojeniu się w Polsce sytuacji wewnętrznej, co uczynił w 1719 roku.
Po Sejmie niemym nastał 15-letni okres pokoju i odbudowy gospodarki.
Próba wyzwolenia spod obcej kurateli.
5 stycznia 1719 podpisano w Wiedniu sojusz cesarza Karola VI, Jerzego I i Augusta II Mocnego wymierzony przeciw Rosji, pozostawiając ten układ w zawieszeniu (łac. "in suspenso manere") aż do formalnego potwierdzenia przez Sejm Rzeczypospolitej. Wobec zerwania kolejnych Sejmów (30 grudnia 1719 – 22 lutego 1720) i (30 września – 11 listopada 1720) sprawa została zaprzepaszczona.

</doc>
<doc id="315600" url="https://pl.wikipedia.org/wiki?curid=315600" title="Chrześcijaństwo Dnia Sobotniego">
Chrześcijaństwo Dnia Sobotniego



</doc>
<doc id="315607" url="https://pl.wikipedia.org/wiki?curid=315607" title="Syndrom Aspergera">
Syndrom Aspergera



</doc>
<doc id="315611" url="https://pl.wikipedia.org/wiki?curid=315611" title="Wilt Chamberlain">
Wilt Chamberlain

Wilton Norman Chamberlain, znany jako "Wilt the Stilt" ("Szczudło"), "The Big Dipper" oraz "Król Tablic" (ur. 21 sierpnia 1936, zm. 12 października 1999 w Bel Air, w Kalifornii) – amerykański profesjonalny koszykarz grający w lidze NBA dla klubów: Philadelphia Warriors, Golden State Warriors, Philadelphia 76ers i Los Angeles Lakers. Grał również w zespole Harlem Globetrotters.
Kariera sportowa.
Chamberlain, który ważył 250 funtów jako junior, a 275 jako profesjonalista (przypuszczalnie ok. 300 funtów po przejściu do Los Angeles Lakers) grał na pozycji środkowego i jest obecnie uznawany za jednego z najlepszych i najbardziej dominujących graczy w historii NBA.
Wybrany z 3. numerem w drafcie 1959, Chamberlain jest posiadaczem ponad 60 nadal aktualnych rekordów NBA, m.in. w zakresie najwyższej liczby punktów zdobytych w trakcie jednego sezonu, zbiórek, czy średniej w obu tych kategoriach. Jest jedynym graczem w historii NBA, którego średnia punktów na koniec sezonu wynosiła ponad 50. Jest także jedynym zawodnikiem, który zdobył 100 punktów w jednym meczu NBA (2 marca 1962 w barwach Philadelphia Warriors przeciwko New York Knicks 169:147). Był siedmiokrotnie liderem strzelców ligi, dziewięciokrotnie przewodził NBA w skuteczności rzutów z gry, był także jedenastokrotnie liderem w zbiórkach, a raz został nawet liderem w kategorii asyst.
W sezonach 1961/1962 i 1963/1964 zajął drugie miejsce w głosowaniu na MVP fazy zasadniczej.
W 1968 został liderem NBA w kategorii asyst, jako jedyny środkowy w historii ligi. Lepszą średnią asyst (9,7) uzyskał wtedy Oscar Robertson z Cincinnati Royals. Tytuły lidera przyznawano wtedy jednak na podstawie łącznej liczby asyst uzyskanych w trakcie całego sezonu. Chamberlain uzyskał ich 932, Robertson natomiast 660, co zadecydowało o przyznaniu „korony” lidera właśnie temu pierwszemu.
W trakcie swojej kariery sięgał dwukrotnie po mistrzostwo NBA, był wybierany czterokrotnie MVP sezonu zasadniczego, raz MVP finałów NBA, wystąpił także 13-krotnie w meczu gwiazd NBA. 10 razy wybierano go do składów najlepszych zawodników ligi. W 1978 został uhonorowany zaliczeniem do Koszykarskiej Galerii Sław. Znalazł się w składzie NBA 35th Anniversary Team, a w 1996 r. znalazł się na liście 50 najlepszych graczy NBA w historii.
Po zakończeniu kariery koszykarskiej, grywał w amatorskiej lidze siatkarskiej International Volleyball Association (1975–1979), był również prezesem tej organizacji. Znalazł się na liście IVA Hall of Fame w uznaniu za wkład w rozwój federacji.
Był również biznesmenem, autorem kilku książek, zaliczył epizod aktorski (film "Conan Niszczyciel"). Przez całe życie był kawalerem. W swojej autobiografii Wilt utrzymywał, że spał z 20 tysiącami kobiet, czym wywołał spore oburzenie oraz ściągnął na siebie falę krytyki.
Udział w filmach.
W 1984 r. zagrał obok Arnolda Schwarzeneggera w popularnym filmie "Conan Niszczyciel" w reżyserii Richarda Fleischera, wcielając się rolę wojownika Bombaata. Pojawił się również gościnnie w serialu "Laugh-In" (1971) oraz "The Commish" (1992)
Choroba i śmierć.
Chamberlain miał kłopoty z sercem. W 1992 był hospitalizowany przez trzy dni z powodu nieregularnej pracy tego organu, a w 1999, jego stan gwałtownie się pogorszył. Koszykarz stracił w tym czasie ponad 20 kilogramów. 12 października 1999, Chamberlain zmarł w Bel Air w stanie Kalifornia. Miał liczne rodzeństwo: siostry – Barbarę Lewis, Margaret Lane, Selinę Gross i Yvonne Chamberlain, i braci – Wilberta i Olivera Chamberlainów.

</doc>
<doc id="315614" url="https://pl.wikipedia.org/wiki?curid=315614" title="Osiem i pół">
Osiem i pół



</doc>
<doc id="315617" url="https://pl.wikipedia.org/wiki?curid=315617" title="Shodokan Aikido">
Shodokan Aikido

 lub – styl aikido utworzony przez mistrza Kenji Tomiki (1900–1979).
Ta odmiana aikido jest niekiedy nazywana "sportowym aikido", ze względu na to, że jako jedyny styl obejmuje regularne zawody. Centrum ruchu znajduje się w zbudowanym przez Kenji Tomiki Shodokan Hombu Dojo ("Shōdōkan Honbu Dōjō") w Osace. W porównaniu do innych stylów aikido, zdecydowanie więcej nacisku kładzie się na sparing w formie randori. Trening wymaga zachowania odpowiednich proporcji pomiędzy "randori" i kata.
W Shodokan Aikido występują dwie formy "randori": "toshu" i "tanto". "Toshu randori" to walka bez broni, w czasie której obaj ćwiczący powinni wykonywać i wzajemnie kontrować swoje techniki. W przypadku "tanto randori" jest wyznaczony atakujący ("tanto") i broniący się ("toshu"). Atakujący używa ćwiczebnego noża, podczas gdy broniący się stara się wykonać rzut lub unieruchomienie za pomocą techniki aikido.

</doc>
<doc id="315619" url="https://pl.wikipedia.org/wiki?curid=315619" title="Satyricon (zespół muzyczny)">
Satyricon (zespół muzyczny)

Satyricon – norweski zespół muzyczny wykonujący black metal. Powstał w 1990 roku w Oslo pod nazwą Eczema z inicjatywy Vegarda „Wargoda” Blomberga oraz Carla-Michaela „Exhurtuma” Eide. Wkrótce potem do zespołu dołączył Håvard „Lemarchand” Jørgensen. Do 1991 roku zespół wykonywał death metal. Tego samego roku zespół zmienił nazwę na Satyricon oraz styl wykonywanej muzyki na black metal. Wtedy też do grupy dołączył jej obecny lider, główny kompozytor i autor tekstów – Sigurd „Satyr” Wongraven.
Od 1997 grupę stanowi duet Wongraven oraz perkusista Kjetil-Vidar „Frost” Haraldstad. Natomiast podczas koncertów zespół występuje z udziałem muzyków sesyjnych. Do 2008 roku zespół nagrał siedem albumów studyjnych zrealizowanych z udziałem wielu muzyków sesyjnych oraz gości, byli to m.in. Anja Garbarek, Gylve „Fenriz” Nagell, Andrea Haugen oraz Steinar Sverd „S.S.” Johnsen. Satyricon zaliczany jest do drugiej fali black metalu oraz określany jest jako jeden z najbardziej wpływowych w historii gatunku.
Historia.
Początki zespołu Satyricon sięgają 1990 roku. Wówczas nawiązali współpracę perkusista Carl-Michael „Exhurtum” Eide i basista Vegard „Wargod” Blomberg. Wkrótce potem do składu funkcjonującego pod nazwą Eczema dołączył gitarzysta Håvard „Lemarchand” Jørgensen. Muzyka wykonywana przez zespół nawiązywała stylistycznie do dokonań takich grup jak: Cadaver, Carcass oraz Napalm Death. W 1991 roku do zespołu dołączył wówczas piętnastoletni wokalista – Sigurd „Satyr” Wongraven. Wtedy także muzycy przyjęli nazwę Satyricon. W czerwcu 1992 roku formacja zarejestrowała pierwsze, niezatytułowane demo, w nawiązaniu do pierwszego utworu, znane powszechnie pod nazwą "All Evil". Na kasecie wydanej przez sam zespół znalazły się cztery kompozycje. Wkrótce potem ze składu został usunięty Eide, który dołączył następnie do grupy Ulver. Natomiast Blomberg porzucił działalność artystyczną na rzecz wojska.
W 1993 roku nowym perkusistą zespołu został Kjetil-Vidar „Frost” Haraldstad. Z kolei Wongraven objął także funkcję gitarzysty i keyboardzisty. Jako trio w marcu 1993 roku zespół zarejestrował drugie demo zatytułowane "The Forest Is My Throne". Na kasecie wydanej przez sam zespół znalazły się trzy utwory. Następnie z zespołu odszedł Jørgensen. Wkrótce potem zespół nawiązał współpracę z wytwórnią muzyczną No Fashion Records. Na przełomie sierpnia i września 1993 roku w studiu Skoklefald duet Wongraven i Haraldstad podjął się nagrań debiutanckiego albumu studyjnego. W trakcie prac objawiły się problemy finansowe No Fashion Records, która nie była w stanie sfinansować trwającej sesji. Wongraven i Haraldstad samodzielnie zebrali fundusze w celu ukończenia realizacji płyty. Wydawnictwo zatytułowane "Dark Medieval Times" ukazało się jeszcze we wrześniu nakładem wytwórni muzycznej Moonfog Productions. Firmę na potrzeby debiutu utworzyli Wongraven i Tormod Opedal. Dystrybucja została powierzona wytwórni Tatra Records. W sesji nagraniowej wziął także udział keyboardzista Tord „Torden” Vardøen. Pod koniec roku do Satyricon dołączył wówczas występujący zespole Emperor – Tomas „Samoth” Haugen, który objął funkcję basisty.
W czerwcu 1994 roku w Waterfall Studios we współpracy z Kennethem Moenem trio rozpoczęło nagrania drugiego albumu studyjnego. Prace zostały ukończone w sierpniu tego samego roku. Gościnnie w nagraniach wziął udział keyboardzista Steinar Sverd „S.S.” Johnsen, współzałożyciel zespołu Arcturus. Wydawnictwo pt. "The Shadowthrone" ukazało się 12 września 1994 roku. Współpraca Haugena z Satyricon została przerwana na niemal półtora roku w związku karą pozbawienia wolności. Muzyk został skazany za podpalenie kościoła. Także w 1994 roku Haraldstad dołączył do zespołu Gorgoroth, który opuścił niespełna rok później. W 1995 roku Haraldstad we współpracy z Haugenem i Vegardem „Ihsahnem” Tveitanem utworzył zespół pod nazwą Zyklon-B. Formacja zadebiutowała tego samego roku płytą "Blood Must be Shed". W międzyczasie Wongraven nagrał sygnowany swym nazwiskiem album solowy zatytułowany "Fjelltronen". Z kolei demo Satyricon – "The Forest Is My Throne" ukazało się jako split wraz z grupą Enslaved.
W 1996 roku skład Satyricon opuścił Haugen, w którego miejsce został przyjęty Ted „Nocturno Culto” Skjellum znany z występów w Darkthrone. Na przełomie stycznia i lutego, ponownie w Waterfall Studios muzycy nagrali trzecią płytę. Album zatytułowany "Nemesis Divina" został wydany 22 kwietnia 1996 roku. Gościnnie w nagraniach wzięła udział pisarka i kompozytorka Andrea „Nebelhexë” Haugen, odpowiedzialna za melorecytację w utworze „The Dawn of a New Age”. Dodatkowe partie instrumentów klawiszowych nagrał Geir Bratland, wówczas występujący w zespole Apoptygma Berzerk.
Na płycie znalazł się także tekst autorstwa kolegi Skjelluma z zespołu Darkthrone – Gylve „Fenriza” Nagella. Wydanie płyty w Europie wspomogła dystrybucja ze strony niemieckiej wytwórni muzycznej Century Media Records. W ramach trasy promującej trzecią płytę jako gitarzysta zespołowi towarzyszył Daniel „Død” Olaisen, wówczas członek Trioxin.
Do końca 1996 Satyricon dał szereg koncertów w Europie, występując wraz z zespołami Dissection i Gorgoroth. W międzyczasie ukazała się także kaseta VHS pt. "Mother North". Na wydawnictwie znalazł się teledysk zrealizowany do tytułowego utworu, a wyreżyserowany przez Wongravena. Kompozycja ta, prawdopodobnie najpopularniejsza w dorobku Satyricon, weszła na stałe do repertuaru koncertowego zespołu. W 1997 roku z zespołu odszedł Skjellum. 13 czerwca ukazał się minialbum pt. "Megiddo". Na płycie, która ukazała się w dystrybucji Nuclear Blast znalazła się m.in. interpretacja utworu „Orgasmatron” z repertuaru Motörhead, a także remiks „The Dawn of a New Age” w wykonaniu Apoptygma Berzerk. Także w 1997 roku do grupy dołączył kolejny gitarzysta koncertowy – Terje „Tchort” Vik Schei, lider Green Carnation. Rok później Haraldstad na krótko, ponownie dołączył do zespołu Gorgoroth. W styczniu 1999 roku w Ambience Studios zespół Satyricon zarejestrował cztery kompozycje. Materiał znalazł się na wydanym 10 maja tego samego roku minialbumie zatytułowanym "Intermezzo II".
Również w 1999 roku pomiędzy marcem a czerwcem grupa nagrała czwarty album studyjny zatytułowany "Rebel Extravaganza". Wydany dzięki współpracy z Nuclear Blast album przyniósł zespołowi pierwszy sukces komercyjny. Nagrania były notowane na listach sprzedaży w Norwegii i Finlandii, odpowiednio na 32. i 27. miejscu. Na płycie wystąpili gościnnie m.in. Gylve „Fenriz” Nagell oraz lider zespołu Thorns – Snorre Ruch pod pseudonimem S.W. Krupp. Wydawnictwo było promowane podczas koncertów w Europie wraz z zespołami Behemoth i Hecate Enthroned. Następnie Satyricon poprzedzał występy amerykańskiej formacji Pantera. Funkcję muzyków koncertowych pełnili wówczas basista Jan Erik „Tyr” Tiwaz, gitarzyści Terje „Cyrus” Andersen i Steinar „Azarak” Gundersen oraz keyboardzista Ivar Bjørnson. Upamiętnienie koncertów stanowiła kaseta VHS pt. "Roadkill Extravaganza" (2001). W międzyczasie Wongraven współpracował z zespołem Thorns. Efektem był wydany w 2001 roku album pt. "Thorns" na potrzeby którego muzyk Satyricon zaśpiewał, napisał jeden tekst, a także był współproducentem nagrań. Z kolei Haraldstad dołączył do blackmetalowej formacji 1349. Również w 2001 roku perkusista Satyricon po raz trzeci dołączył do zespołu Gorgoroth.
Pod koniec 2001 roku w duńskich Puk Studios oraz w Barracuda Studio w Norwegii grupa nagrała piąty album studyjny. Płyta pt. "Volcano" ukazała się 25 października 2002 roku. W ramach promocji do utworu „Fuel For Hatred”, który wyreżyserował Jonas Åkerlund, znany ze współpracy z takimi grupami jak Metallica, The Prodigy czy The Smashing Pumpkins. Wydawnictwo przyniosło grupie nagrodę norweskiego przemysłu fonograficznego Spellemannprisen. Koncertowy skład Satyricon uzupełnili basista Lars K. Norberg i gitarzysta Arnt Ove „A.O Grønbech” Grønbech. W ramach cykli koncertów zespół wystąpił 26 października na Mystic Festival w katowickim Spodku. Rok później Haraldstad dołączył do zespołu Keep of Kalessin z którym nagrał wydany tego samego roku minialbum zatytułowany "Reclaim". W 2004 roku Satyricon dał szereg koncertów, poprzedzając grupę Morbid Angel. Haraldstada, któremu odmówiono wizy w związku z kryminalną przeszłością zastąpił Trym Torson, poprzednio związany z Emperor, a wówczas także członek zespołu Zyklon. Przebywający w Europie Haraldstad dołączył po raz czwarty do zespołu Gorgoroth. Jednakże zobowiązania wobec zespołów Satyricon i 1349 uniemożliwiły muzykowi koncertowanie wraz z grupą Rogera „Infernusa” Tiegsa. Również w 2004 roku Satyricon wystąpił na festiwalu Wacken Open Air. Podczas koncertu zespołowi towarzyszył Ted „Nocturno Culto” Skjellum, wraz z którym w składzie grupa zagrała cztery kompozycje z repertuaru Darkthrone. Relacja z wydarzenia została wyemitowana w programie „Lydverket”, emitowanym na antenie norweskiej telewizji publicznej NRK1.
Pod koniec 2004 roku Satyricon ponownie udał się do USA w ramach The Antichrist Tour 2004. Haraldstada, któremu odmówiono poprzednio wizy, zastąpił Joey Jordison – członek formacji Slipknot. Trasa ostatecznie została przerwana z powodu oskarżenia o gwałt członków koncertowego składu Satyricon: Arnta Grønbecha i Steinara Gundersena, jaki wysunęła wobec muzyków fanka zespołu. Gitarzyści po wpłaceniu 50 tys. dolarów kanadyjskich kaucji każdy opuścili więzienie i powrócili do ojczyzny. Ostatecznie zarzuty wobec Grønbecha i Gundersena zostały odrzucone. Pod koniec 2005 roku zespół Satyricon rozpoczął nagrania szóstego albumu studyjnego. Płyta pt. "Now, Diabolical" ukazała się 17 kwietnia 2006 roku. W pracach nad płytą wziął udział m.in. inżynier dźwięku Eirik „Pytten” Hundvin, znany m.in. ze współpracy z grupami Immortal i Burzum. W ramach promocji do pochodzących z wydawnictwa utworów „K.I.N.G” i „The Pentagram Burns” zostały zrealizowane teledyski odpowiednio w reżyserii Johna Nothingwortha i Håvard Arnstad. Ciesząca się popularnością płyta była najwyżej notowaną, na norweskiej liście sprzedaży uplasowawszy się na miejscu 2. Nagrania uzyskały także nominację do nagrody Alarmprisen w kategorii Metal.
Na początku października 2006 roku grupa wystąpiła we wrocławskim klubie klub W-Z, a dzień później w warszawskim klubie Proxima. Natomiast w listopadzie Satyricon wystąpił w Sentrum Scene w Oslo. Zespołowi towarzyszyły orkiestry: Kringkastingsorkestret i Oslo Philharmonic. W styczniu 2007 roku muzycy udali się do Japonii, gdzie wystąpili wraz z Celtic Frost w ramach trasy Extreme the Dojo. 8 marca 2008 roku formacja wystąpiła na festiwalu Metalmania w katowickim Spodku. 3 listopada ukazał się siódmy album studyjny formacji zatytułowany "The Age of Nero". Wydawnictwo pomimo umiarkowanych recenzji przyniosło zespołowi największy sukces komercyjny w historii działalności. Płyta była notowana na listach sprzedaży w sześciu krajach, w tym w ojczyźnie Satyricon, gdzie dotarła do 5. miejsca. W ramach promocji do pochodzącego z płyty utworu „Black Crow On A Tombstone” został zrealizowany teledysk, który wyreżyserowali Ove Heiborg i Fredrik Kiosterud. 8 grudnia zespół koncertował we wrocławskim klubie W-Z, a dzień później w warszawskim klubie Progresja. Na początku grudnia ponownie wystąpił w Polsce. Na początku 2009 roku zespół udał się ponownie do USA, gdzie wystąpił, poprzedzając brytyjską grupę Cradle of Filth. Kolejne koncerty odbyły się w Australii i Nowej Zelandii. 13 grudnia 2009 formacja wystąpiła w krakowskim klubie Studio. Koncert odbył się w ramach ostatniej trasy promującej "The Age of Nero". W międzyczasie lider zespołu zapowiedział zawieszenie działalności Satyricon. Przerwa była podyktowana chęcią rozwoju artystycznego. Pod koniec 2010 roku grupa powróciła do działalności koncertowej. W lutym 2011 roku zespół wystąpił na placu Universitetsplassen w Oslo w ramach inauguracji Mistrzostw Świata w Narciarstwie Klasycznym.
W 2013 roku, po pięciu latach od nagrania "The Age of Nero" grupa wydała swój ósmy studyjny album pt. "Satyricon". Gościnnie na albumie pojawił się norweski wokalista Sivert Høyem, który zaśpiewał w utworze „Phoenix”. W ramach promocji nowego wydawnictwa, pod koniec 2013 roku zespół odbył trasę koncertową po Europie pod nazwą Satyricon World Europa 2013. W 2015 roku nakładem wytwórni muzycznej Napalm Records ukazał się koncertowy album Satyricon pt. "Live at the Opera", będący zapisem koncertu jaki zespół dał 8 września 2013 roku w Narodowej Operze w Oslo przy udziale The Norwegian National Opera Chorus. Wydawnictwo zawierało zarówno płytę DVD z występem grupy, jak i również podwójną płytę CD, stanowiącą rejestrację koncertu w formacie audio. W tym samym roku zespół odbył także trasę koncertową po Europie pod nazwą "The Dawn of a New Age 2015". W ramach dwudziestej rocznicy wydania albumu "Nemesis Divina", w 2016 roku ukazała się jego reedycja, która zawierała wszystkie oryginalne utwory w istniejących aranżacjach, jednakże zmiksowane na nowo przez samego Satyra. Odświeżeniu uległa także szata graficzna. Album ukazał się zarówno w formacie CD, jak i na płytach winylowych.

</doc>
