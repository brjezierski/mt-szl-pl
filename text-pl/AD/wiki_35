<doc id="315625" url="https://pl.wikipedia.org/wiki?curid=315625" title="Mesjańskie Zbory Boże (Dnia Siódmego)">
Mesjańskie Zbory Boże (Dnia Siódmego)

Mesjańskie Zbory Boże (Dnia Siódmego), dawn. Zbory Boże Chrześcijan Dnia Siódmego – chrześcijański związek wyznaniowy o charakterze ewangelikalnym i unitariańskim, głoszący konieczność przestrzegania biblijnego Dekalogu, w tym przykazania o święceniu szabatu, rozumianego jako dzień sobotni. Pismo Święte uważane jest za jedyny i ostateczny autorytet. Celem Zborów Bożych Dnia Siódmego jest dążenie do ideału Wspólnoty I wieku n.e., przy jednoczesnym zachowaniu autonomii lokalnych zborów (kongregacjonalizm).
W 2016 roku wyznanie liczyło w Polsce 146 wiernych w 7 zborach.
Historia.
Zbory Boże Chrześcijan Dnia Siódmego wyodrębniły się z Kościoła Chrześcijan Dnia Sobotniego w 1989 roku dążąc do większej autonomii zborów, która cechowała tę społeczność w latach 1933–1961. Rejestracja nastąpiła we wrześniu 1991 r. W pierwszej fazie ruch ten rozwijał się na bazie autonomicznego zboru w Brennej, którego dzieje sięgają 1912 r. Tam też mieściła się pierwsza siedziba społeczności (obecnie w Wodzisławiu Śląskim). Od 1996 Zbory Boże nawiązały braterskie kontakty z Kościołem Bożym (Dnia Siódmego), a od 1999 r. są z nim stowarzyszone (mimo że same nie uznają stosowania nazwy „kościół” powołując się na znaczenie greckiego słowa "ekklesia", które po polsku znaczy „zgromadzenie”). Napływający sympatycy utworzyli nowe zbory połączone w jedną społeczność. Jednak każdy zbór jest autonomiczny. 
W 2019 r. nastąpiła zmiana nazwy na „Mesjańskie Zbory Boże (Dnia Siódmego)”.
Na początku 2022 r. związek miał 2 zbory w Polsce i 1 w Irlandii, a ponadto 39 punktów misyjnych w Polsce i 7 zagranicznych.
Nauka.
Przekonania Zborów Bożych, zgodnie z protestancką zasadą sola scriptura, oparte są wyłącznie na Biblii, uznawanej za natchniony zbiór składający się z 39 ksiąg Pism Hebrajskich (tzw. Starego Testamentu) oraz 27 ksiąg Pism Mesjańskich (tzw. Nowego Testamentu). Zbory Boże uznają Jeszuę Pomazańca jako Syna Bożego oraz jedynego pośrednika pomiędzy Bogiem Jahwe a ludźmi. Działalność Tchnienia Świętego, zgodnie z doktryną Zborów Bożych, uwidacznia się w społeczności zbawionych poprzez owoce i dary tchnieniowe oraz doświadczenie zanurzenia w Tchnieniu Świętym. Zbawienie uznawane jest za dar łaski Bożej, przyjmowany przez wiarę. Ważny element doktryny Zborów Bożych stanowi nauka o nowonarodzeniu, które dokonuje się w życiu wierzącego i skruszonego grzesznika w odpowiedzi na jego szczerą modlitwę i osobiste przyjęcie Jeszuy Mesjasza jako Pana i Zbawiciela. Tylko osoby nawrócone i świadome swojej decyzji mogą przyjąć zanurzenie. Każdy nowo narodzony chrześcijanin otrzymuje zadatek tchnienia świętego, jako „rękojmię zbawienia i dziedzictwa”. Zbory Boże wierzą, że w skład powszechnej Wspólnoty Bożej wchodzą wszyscy narodzeni z wody i z tchnienia chrystianie, niezależnie od ich przynależności konfesyjnej. Za jedyną głowę Wspólnoty Mesjańskiej uważa się Jeszuę Mesjasza. Uznaje się ponadto zasadę powszechnego kapłaństwa wierzących, równości wszystkich wyznawców oraz niezależności i autonomii lokalnych zborów, przy równoczesnej współpracy między nimi, celem wzajemnego budowania się oraz umacniania w wierze i służbie. Mesjanie odrzucają pogląd, że tzw. dusza ludzka jest nieśmiertelna (kondycjonalizm), gdyż hebr. "nefesz" a gr. "psyche" znaczy po polsku „osoba żyjąca”, „istota” a ta przecież umiera (zarówno ciało, jak i psychika).
Mesjańskie Zbory Boże (Dnia Siódmego) są wspólnotą sabatariańską. Podkreślają w swej nauce i praktyce ważność zachowywania literalnej, biblijnej wersji dziesięciu przykazań Bożych, jako wyrazu posłuszeństwa woli Bożej. Dekalog uznawany jest jako niezmienne w czasie i nadal obowiązujące Boże prawo moralne. Mesjanie przestrzegają sobotę jako dzień święty. Określany jest on w księgach Pism Hebrajskich jako „dzień Pański” oraz „siódmy dzień tygodnia” (zgodnie z biblijną rachubą). Okres ten, poświęcany jest w sposób szczególny na uwielbienie Boga i odpoczynek od zajęć całego tygodnia. W dniu tym odprawiane są zgromadzenia, na które składa się studium Biblii, kazania, pieśni, modlitwy itp. Mesjanie uważają także za stosowne przestrzeganie „diety biblijnej”, mającej związek z biblijnym prawem czystości pokarmów – wyklucza ona m.in. spożywanie krwi oraz zwierząt określanych przez Biblię jako nieczyste (m.in. wieprzowiny).
Praktykuje się dwa ustanowienia (obrzędy):
Zbory Boże podkreślają znaczenie prowadzenia uświęconego i pobożnego życia w zakresie osobistym, rodzinnym, zborowym oraz społecznym. Mesjanie nie używają tytoniu, alkoholu oraz narkotyków. Praktykują modlitwę, post oraz rozważanie Słowa Bożego. Kładą nacisk na konieczność stałej łączności z Bogiem i codzienne jej odnawianie. Powstrzymują się także od służby wojskowej. Uważają, że każdy chrześcijanin zobowiązany jest do wspierania dzieła ewangelizacji, więc każdy powinien być czynnie zaangażowany w służbę głoszenia dobrej nowiny o Królestwie Bożym. Zbory Boże chcą dotrzeć do każdego miasta w Polsce i zakładać tam nowe zbory. W tym celu zakładają najpierw Punkty Misyjne, które później przekształcają się w zbory.
Eschatologia wyznania zakłada widzialne i powszechne powtórne przyjście Chrystusa oraz zmartwychwstanie wszystkich ludzi: sprawiedliwych do żywota wiecznego, a niesprawiedliwych na wieczne zatracenie (unicestwienie). Nagrodą dla zbawionych będzie życie wieczne na nowej ziemi.
Mesjańskie Zbory Boże łączą się duchowo ze wszystkimi społecznościami chrześcijańskimi, które przestrzegają dziesięciu przykazań i święcą dzień sobotni, współpracując z nimi i jednocząc się w składaniu świadectwa o swej wierze.
Działalność.
Zbory Boże spotykają się na zgromadzeniach w dniu sobotnim, aby studiować Pismo Święte bez pomocy jakichkolwiek publikacji, modlić się wspólnie, śpiewać pieśni, słuchać kazania. Wydawane jest czasopismo (kwartalnik) "Łącznik Biblijny" (do 2015 "Łącznik Zborowy") w nakładzie 300 egz. (2014), informujące o życiu Zborów Bożych w Polsce oraz omawiające zagadnienia biblijne. Pismo to ukazuje się od 1996 r. Początkowy nakład wynosił 150 egz. – 1999 r. W 2014 roku ukazywało się w nakładzie 300 egz.. Redaktorem pisma jest Bolesław Parma. Zawiera ono nauczanie biblijno-ewangelizacyjne. Powołując się na nauczanie Jeszuy „darmo wzięliście, darmo dawajcie” wydawane jest ono bezpłatnie i dostarczane jest dla wszystkich zainteresowanych, którzy zgłoszą chęć otrzymywania tego kwartalnika. Archiwalne numery są zamieszczane na stronie internetowej Zborów Bożych.
Kwestie prawne.
Mesjańskie Zbory Boże (Dnia Siódmego) są społecznością o uregulowanej sytuacji prawnej, działającą legalnie na terenie całej Polski. Wpisane są do Rejestru Kościołów i innych związków wyznaniowych Ministerstwa Administracji i Cyfryzacji pod nr. 63. Przewodniczącym Zborów jest Emil Stekla.

</doc>
<doc id="315626" url="https://pl.wikipedia.org/wiki?curid=315626" title="Konfederacja warszawska">
Konfederacja warszawska



</doc>
<doc id="315627" url="https://pl.wikipedia.org/wiki?curid=315627" title="Woody Guthrie">
Woody Guthrie

Woody Guthrie, właśc. Woodrow Wilson Guthrie (ur. 14 lipca 1912 w Okemah, Oklahoma, zm. 3 października 1967 w Nowym Jorku) – amerykański pieśniarz folk, gawędziarz. W 1988 został wprowadzony do "Rock and Roll Hall of Fame". Autor wielu piosenek z lat wielkiego kryzysu i II wojny światowej, i m.in. „This Land is Your Land”. Najsłynniejszy przedstawiciel subkultury hobo. Ojciec Arlo Guthriego.
Życiorys.
Urodził się w Okemah w rolniczej Oklahomie, imiona otrzymał na cześć postępowego kandydata na prezydenta USA w wyborach 1912 roku – Woodrowa Wilsona.
W wieku 18 lat przeprowadził się do Teksasu, gdzie poznał i wkrótce poślubił swoją pierwszą żonę Mary Jennings, z którą miał troje dzieci. Po kilku latach opuścił rodzinę, by ruszyć wraz z falą migracji ofiar wielkiego kryzysu do Kalifornii. Podróże tego okresu odbiły się najwyraźniej w jego twórczości. W latach 1935–1937 śpiewał swoje piosenki w kalifornijskim radiu.
W 1939 bądź 1940 przeniósł się do Nowego Jorku, znajdując uznanie w tamtejszych lewicowych i folkowych środowiskach. Tam też powstały jego pierwsze nagrania: kilka godzin opowieści i piosenek nagranych przez folklorystę Alana Lomaxa na potrzeby Biblioteki Kongresu oraz album "Dust Bowl Ballads". W tym czasie rozpoczął też prace nad autobiografią "Bound for Glory" wydaną w 1943. W 1941 poznał Pete’a Seegera, przewędrowali razem Amerykę wzdłuż i wszerz, i przyłączył się do jego zespołu Almanac Singers. Gdy pod koniec 1941 USA przystąpiły do wojny, Woody wstąpił do armii. Będąc na przepustce, ożenił się z Marjorie Mazia, z którą miał czworo dzieci.
Pod koniec lat czterdziestych stan jego zdrowia zaczął się pogarszać, również jego zachowania budziły kontrowersje. Porzucił rodzinę i wyjechał do Kalifornii, gdzie ożenił się po raz trzeci (miał jedno dziecko z tego związku). Po powrocie do Nowego Jorku w 1954 błędnie diagnozowano u niego różne choroby (włączając alkoholizm i schizofrenię). Ostatecznie odkryto, że cierpi na pląsawicę Huntingtona. Choroba ta całkowicie uniemożliwiła mu dalszą twórczość. Do śmierci przebywał w nowojorskim szpitalu psychiatrycznym, gdzie opiekowała się nim jego druga żona Marjorie.
Światopogląd.
W swojej twórczości, szczególnie tej powstałej podczas II wojny światowej, protestował przeciwko faszyzmowi. Na początku lat 40. przewidywał upadek Hitlera i Mussoliniego. Wykonywał utwory, w których stawał w obronie praw człowieka, pokoju, demokracji, a także związków zawodowych. Występował z charakterystyczną gitarą, na której znajdował się napis: „Ta maszyna zabija faszystów!”. Walczył z segregacją rasową w Stanach Zjednoczonych – podczas rejsów na statkach (służył we flocie handlowej) sprzeciwiał się poleceniom pracodawców i odmawiał śpiewania jedynie dla białych członków załogi.
Wpływy.
W początkowym okresie kariery Boba Dylana, był dla niego wzorem do naśladowania. Wpłynął na cały ruch folkowy końca lat 50. i z początków lat 60. XX w., szczególnie na takich muzyków jak Ramblin’ Jack Elliott, John Sebastian, Phil Ochs, Tom Paxton i wielu innych.

</doc>
<doc id="315628" url="https://pl.wikipedia.org/wiki?curid=315628" title="Spojenie łonowe">
Spojenie łonowe

Spojenie łonowe () – chrząstkozrost łączący obie kości łonowe miednicy. 
Spojenie łonowe tworzą powierzchnie spojeniowe () obu kości łonowych pokryte cienką warstwą chrząstki szklistej oraz znajdujący się pomiędzy nimi krążek międzyłonowy (), zbudowany z chrząstki włóknistej. Wewnątrz krążka zwykle znajduje się niewielka, szczelinowata jama. 
Na brzegu górnym krążka biegnie więzadło łonowe górne (), a na brzegu dolnym więzadło łukowate łonowe (). 
Spojenie łonowe jest uważane za formę przejściową pomiędzy klasycznym chrząstkozrostem a stawem.

</doc>
<doc id="315630" url="https://pl.wikipedia.org/wiki?curid=315630" title=".nu">
.nu

.nu – domena przyznana Niue, które jest państwem stowarzyszonym z Nową Zelandią.
Opłaty wpływające od użytkowników domeny miały wspomóc rządowy program darmowego dostępu do Internetu dla mieszkańców wyspy.

</doc>
<doc id="315631" url="https://pl.wikipedia.org/wiki?curid=315631" title="Kiper">
Kiper

Kiper – degustator, osoba zawodowo zajmująca się organoleptyczną oceną smaku, wyglądu, zapachu, jakością i klasyfikacją wszelkiego rodzaju potraw i napojów. Pojęcie to odnosi się głównie do osób degustujących i oceniających napoje alkoholowe takie jak wino, piwo, whisky itp. Kiper powinien wykazywać się szczególną wrażliwością smakowo-węchową oraz posiadać odpowiednią wiedzę, pozwalającą mu na obiektywną ocenę degustowanych trunków lub potraw.
Pochodzenie słowa.
Słowo pochodzi od niemieckiego słowa ‘Küper’, co oznacza: ‘bednarz’ bądź ‘piwniczy’.
Ocena jakości i klasyfikacja piwa.
Zawodowy kiper piwny powinien posiadać zdolność rozróżniania podstawowych smaków: słodkiego, kwaśnego, gorzkiego, słonego, garbnikowego i metalicznego w wodnych roztworach. Powinien również umieć ocenić stężenie (intensywność) tych smaków. Ponadto powinien rozpoznać wszystkie zapachy i smaki mogące wystąpić w piwie oraz znać poszczególne gatunki i style piwa, umieć je odróżniać, opisywać i wskazywać wady. Do profesjonalnej oceny sensorycznej piwa używa się odpowiednich arkuszy, a poszczególnymi parametrami organoleptycznymi piwa podlegającymi ocenie są:
Do szczegółowej oceny profilu zapachowo-smakowego piw stosuje się zarówno w Polsce jak i w większość państw diagram kołowy smaków i zapachów opracowany przez European Brewery Convention i zatwierdzony przez Polską Normę.
Ocena jakości i klasyfikacja wina.
Jakość napoju alkoholowego, a szczególnie wina, bada się:
Na ogólną ocenę napoju niebagatelny wpływ ma także kształt naczynia, w którym podlega ono degustacji.

</doc>
<doc id="315638" url="https://pl.wikipedia.org/wiki?curid=315638" title="Elizabeth">
Elizabeth



</doc>
<doc id="315640" url="https://pl.wikipedia.org/wiki?curid=315640" title="Chronometraż">
Chronometraż

Chronometraż jest jedną z metod ustalania czasu potrzebnego na wykonanie pracy w określonych warunkach techniczno-organizacyjnych na podstawie określonej liczby pomiarów czasu. Na podstawie pomiarów czasów metodą chronometrażu określane są normatywy czasów planowanych na wykonanie danego zadania. Całość badania związanego z pomiarem czasu dzielimy na trzy etapy:

</doc>
<doc id="315641" url="https://pl.wikipedia.org/wiki?curid=315641" title="Kurt Lauer">
Kurt Lauer

Kurt Lauer (ur. 27 lutego 1923, zm. ?) – niemiecki nazista, członek załogi obozu koncentracyjnego Ravensbrück.
Urodził się w Dittweiler-Pfalz. W maju 1941 wstąpił do Waffen-SS, a w 1942 do NSDAP. Od 20 marca 1942 do końca kwietnia 1945 był strażnikiem przy bramie głównej obozu Ravensbrück. W szóstym procesie załogi Ravensbrück w 1948, został skazany przez brytyjski Trybunał Wojskowy na 15 lat pozbawienia wolności za znęcanie się nad więźniami obozu. Zwolniono go 7 maja 1955.

</doc>
<doc id="315643" url="https://pl.wikipedia.org/wiki?curid=315643" title="Conan Barbarzyńca (film 1982)">
Conan Barbarzyńca (film 1982)

Conan Barbarzyńca (ang. "Conan the Barbarian") – film z gatunku magii i miecza produkcji amerykańskiej z 1982 roku, wyreżyserowany przez Johna Miliusa.
Conan to postać literacka stworzona przez amerykańskiego pisarza Roberta E. Howarda w serii opowiadań fantasy opublikowanych w latach 30. XX wieku. Fabuła filmu oparta jest o opowiadania "Czarny kolos", "Wieża słonia", "Narodzi się wiedźma" i "Dom pełen łotrów".
Na podstawie opowiadań powstała też druga część filmowa – "Conan Niszczyciel" – w 1984 roku.
Fabuła.
Akcja filmu rozgrywa się w fikcyjnym prehistorycznym świecie ery hyboryjskiej, w którym magia miesza się z codziennością, a bohaterowie toczą bezwzględną walkę o przetrwanie. Ojczyzną Conana (Arnold Schwarzenegger) była górzysta Cymeria, kraina położona daleko na północy. Conan urodził się na polu bitwy, co wedle ówczesnych przekonań wróżyło mu krwawe i brutalne życie.
W pierwszych scenach filmu na pokrytą śniegiem wioskę Cymeryjczyków najeżdża wojownicze plemię prowadzone przez bezwzględnego Thulsę Dooma. Młody Conan jest świadkiem śmierci swoich rodziców z rąk najeźdźców, a sam zostaje wzięty do niewoli. Zostaje zmuszony do pracy przy „kole bólu”. Czas płynie, a Conan dorasta i mężnieje, w końcu sam jeden pcha koło. Zostaje sprzedany trenerowi gladiatorów, wkrótce staje się jego najlepszym zawodnikiem. Właściciel wojownika zwraca Conanowi wolność. Cymeryjczyk postawił przed sobą cel – zemścić się na Thulsie za śmierć rodziców i odzyskać miecz ojca. W swojej wędrówce Conan spotyka łucznika-złodzieja Hyrkańczyka Subotai i wraz z nim udaje się do Zamory w poszukiwaniu śladów Thulsy Dooma. Tam poznają Valerię, królową złodziei, w której Conan się zakochuje. Razem zakradają się do Wężowej Wieży i kradną niezwykle cenny klejnot – Oko Węża i inne kosztowności należące do kultu węża, którego przywódcą jest Doom, staczają też walkę z olbrzymim wężem. Świętując udaną akcję, trójka rabusiów upija się, zostaje schwytana przez miejskich strażników i postawiona przed obliczem króla Osrica. Władca obiecuje uwolnić przyjaciół, ale domaga się w zamian uratowania córki, która przyłączyła się do kultystów Dooma. Subotai i Valeria odmawiają, lecz Conan zgadza się i samotnie wyrusza w niebezpieczną wyprawę do Świątyni Seta.

</doc>
<doc id="315644" url="https://pl.wikipedia.org/wiki?curid=315644" title=".nl">
.nl

.nl – krajowa domena internetowa dla stron z Holandii.
Możliwość rejestracji domeny indywidualnej pojawiła się w roku 2003. 38% domen .nl jest rejestrowana indywidualnie.

</doc>
<doc id="315645" url="https://pl.wikipedia.org/wiki?curid=315645" title="Nabój 7,5 × 54 mm MAS">
Nabój 7,5 × 54 mm MAS

7,5 × 54 mm MAS (7,5 × 54 mm Mle1929C) – francuski nabój karabinowy. Przepisowy nabój armii francuskiej od 1924 do lat 80. XX wieku.
Historia.
W czasie pierwszej wojny światowej armia francuska używała karabinów Lebel Mle1886 i Berthier Mle1907 kalibru 8 × 50 mm R. Wady tej amunicji (stożkowy kształt, wystająca kryza) sprawiły, że postanowiono opracować nową amunicję karabinową.
Po kilku latach do eksploatacji wprowadzono nowy nabój 7,5 × 58 mm Mle1924C i eksperymentalna wersję karabinu Lebela oznaczoną jako Mle1886/93 M27. Nowa amunicja miała dobre parametry balistyczne, ale jedną poważną wadę. Jego wymiary zewnętrzne były na tyle zbliżone do niemieckiego naboju 7,92 × 57 mm Mauser, że możliwe było omyłkowe załadowanie i odpalenie naboju niemieckiego. Ponieważ kaliber pocisku niemieckiego był większy, zagważdżał on lufę, a wzrastające ciśnienie gazów prochowych niszczyło broń. Dlatego nabój przeprojektowano (największą zmianą było skrócenie łuski) i ponownie wprowadzono jako 7,5 × 54 mm Mle1929C.
Po II wojnie światowej nabój Mle 1924 był używany we Francji i byłych koloniach francuskich. Obecnie produkowany w wytwórniach państwowych oraz w firmach "Gevelot" i "GIAT", a także w celach handlowych przez belgijską firmę FN.
Nabój Mle 1929C był używany do lat 80., kiedy zastąpił go nabój 7,62 × 51 mm NATO.

</doc>
<doc id="315646" url="https://pl.wikipedia.org/wiki?curid=315646" title="Klasa robotnicza">
Klasa robotnicza



</doc>
<doc id="315647" url="https://pl.wikipedia.org/wiki?curid=315647" title="William Orbit">
William Orbit

William Orbit, właśc. William Mark Wainwright (ur. 1956) – brytyjski kompozytor, aranżer i producent muzyczny.
Życiorys.
W 1979 Orbit z przyjaciółką Laurie Mayer i Grantem Gilbertem założyli grupę Torch Song. Zasłynął dopiero w 1996 albumem "Pieces in a Modern Style", na którym to zamieścił swoje elektroniczne wersje utworów m.in. Georga Friedricha Händla, Antonia Vivaldiego, Henryka Mikołaja Góreckiego i Ludwiga van Beethovena. Najbardziej rozpowszechnionym w mediach utworem z tejże płyty jest zremiksowany przez Ferry’ego Corstena cover utworu Samuela Barbera „Adagio for Strings”. Utwór ten w późniejszym czasie wykorzystał również w swej twórczości DJ Tiësto. William Ørbit znany jest również z wyprodukowanego w 1998 albumu Madonny "Ray of Light". Współpracował z artystami takimi jak Blur, Melanie C. Beth Orton, All Saints czy Pink. W 2014 podjął współpracę z brytyjskim zespołem Queen przy produkcji kompilacyjnego albumu, "Queen Forever", wydanego po śmierci frontmana grupy, Freddiego Mercury’ego.

</doc>
<doc id="315649" url="https://pl.wikipedia.org/wiki?curid=315649" title="Archikatedralny sobór św. Jura we Lwowie">
Archikatedralny sobór św. Jura we Lwowie

Archikatedralny sobór św. Jura we Lwowie (ukr. Архикатедральний собор Святого Юра у Львові) – katedralna cerkiew archidiecezji lwowskiej Ukraińskiego Kościoła Greckokatolickiego – metropolii halickiej. Jest położona przy placu św. Jura ("площа святого Юра").
Zbudowana w latach 1744–1772 w stylu rokokowym z fundacji biskupa ordynariusza greckokatolickiej diecezji lwowskiej Atanazego Szeptyckiego. Trzynawowa świątynia łączy w bardzo oryginalny sposób sztukę rokokową z planem kościoła wschodniego. Stanowi, według niektórych opinii, najdoskonalsze dzieło europejskiego późnego baroku.
Do 1946 był to sobór katedralny archidiecezji lwowskiej Kościoła katolickiego obrządku greckokatolickiego. Przeprowadzony przez władze sowieckie we Lwowie w dniach 8–10 marca 1946, nieuznany przez Stolicę Apostolską, sobór, którego uczestnikami byli podrzędni duchowni i agenci NKWD, zniósł unię z Rzymem i przyłączył formalnie Kościół katolicki obrządku bizantyjsko-ukraińskiego do Rosyjskiego Kościoła Prawosławnego. Po dokonanej pod nadzorem tajnej sowieckiej policji politycznej oficjalnej likwidacji Kościoła greckokatolickiego w ZSRR i aresztowaniu całego episkopatu, archikatedra Świętego Jura została przekazana w marcu 1946 Rosyjskiemu Kościołowi Prawosławnemu i odgrywała rolę katedry prawosławnej eparchii lwowskiej Patriarchatu Moskiewskiego. W tym czasie usunięto z wnętrza niektóre greckokatolickie i ukraińskie elementy, np. epitafium Markiana Szaszkewycza i tron biskupi (zastąpiony prowizorycznym ołtarzem bocznym).
W sierpniu 1990 świątynia powróciła w posiadanie reaktywowanego oficjalnie wówczas w Ukraińskiej SRR Ukraińskiego Kościoła Greckokatolickiego. W 1991 papież Jan Paweł II ustanowił metropolitą lwowskim obrządku bizantyjsko-ukraińskiego kardynała Myrosława Lubacziwśkiego (od 1984 greckokatolickiego arcybiskupa lwowskiego, przebywającego na emigracji), następcę Josyfa Slipego. Myrosław Lubacziwski powrócił 31 marca 1991 do Lwowa obejmując obowiązki w archikatedrze.
Cały zespół, otoczony murem, obejmuje, oprócz katedry, również dzwonnicę, budynki kapituły oraz pałac metropolitów. Całość stanowi niezwykle malowniczy, widoczny z daleka zespół architektoniczny.
W 1998 sobór św. Jura razem ze Starym Miastem, Wysokim Zamkiem i Podzamczem został wpisany na listę światowego dziedzictwa UNESCO.
29 lipca 2015, w stupięćdziesiątą rocznicę urodzin Andrzeja Szeptyckiego, na placu przy archikatedrze Świętego Jura, z udziałem prezydenta Ukrainy Petra Poroszenki odsłonięto pomnik metropolity.
Historia.
Pierwsze świątynie.
Już w XIII w. na wzgórzu świętojurskim stała kaplica i domki mnichów-pustelników. Według legend mnisi zamieszkiwali też naturalne pieczary we wzgórzu. Ok. 1280 r. książę Lew wzniósł pierwszą drewnianą cerkiew i klasztor, które zostały spalone w 1340. W 1363 archimandryta Eutymiusz rozpoczął budowę nowej, murowanej z kamienia i cegły, świątyni. Prace prowadził i prawdopodobnie wykonał projekt pierwszy architekt lwowski Dorchi, znany też jako Doring. Roboty budowlane przeciągały się i zostały ukończone w 1437. Powstała ceglana, gotycka budowla,kryta dwuspadowym dachem, z niewysoką wieżą-dzwonnicą, charakterystyczna dla ówczesnego Lwowa. Położona daleko poza murami miejskimi świątynia ocalała podczas wielkiego pożaru Lwowa w czerwcu 1527. Stopniowo przybywało wokół niej kaplic. Wymienić wśród nich należy kaplicę św. Prokopa, ufundowaną w 1685 i ufundowaną 15 lat później z woli ihumena Dionizego Siatkiewicza kaplicę Opieki Matki Boskiej dla cudownego obrazu przeniesionego tu z Trembowli.
W 1539, po przeniesieniu do Lwowa siedziby diecezji prawosławnej z Halicza, cerkiew św. Jura stała się soborem katedralnym. Diecezja lwowska pozostała ostoją prawosławia nawet po zawarciu unii brzeskiej w 1596. Oficjalnie przystąpiła do niej w 1700, co ogłosił w soborze biskup Józef Szumlański.
Metropolita Atanazy Szeptycki zaplanował w I poł. XVIII w. budowę nowej rezydencji i świątyni na wzgórzu św. Jura. Plany te wywołały sprzeciw bazylianów i zapoczątkowały gwałtowny spór, ciągnący się przez dziesięciolecia.
Obecna świątynia.
W latach 1743–44 zburzono starą, gotycką świątynię i rozpoczęto budowę nowej według projektu Bernarda Meretyna, jednego z najwybitniejszych architektów polskiego rokoka. Kamień węgielny pod budowę położono we wrześniu 1744. Dwa lata później Atanazy Szeptycki zmarł pozostawiając duże sumy pieniędzy na finansowane dalszych prac, które do 1754 ze strony kościoła nadzorował bazylianin Arseni Sienicki. Umowy budowlane były zawierane czterokrotnie (1744, 1750, 1753, 1756). Po śmierci Meretyna w 1759 budowę kontynuował do 1764 Klemens Fesinger. Wystrój zewnętrzny ukończono ostatecznie w 1772, za czasów następcy Atanazego Szeptyckiego, Leona Ludwika Szeptyckiego. Dekoracje rzeźbiarskie wykonał Jan Jerzy Pinzel. Wnętrze świątyni ozdobiły polichromie Michała Filewicza.
W chwili I rozbioru Polski w klasztorze św. Jura mieszkało 14 ojców, kleryków i braci.
W 1780 wyrok sądu austriackiego zakończył spór między biskupem a klasztorem świętojurskim, przyznając słuszność biskupowi. W 1807 we Lwowie ustanowiono greckokatolicką metropolię, a katedra św. Jura stała się archikatedrą. W 1817 klasztor bazylianów został rozwiązany. Zakonnicy opuścili jego mury i przenieśli się do monasteru św. Onufrego.
W 1876 polichromie Filewicza odnowił krakowski malarz Erazm Fabijański. Jako odpowiednik ambony pojawił się siedzący posąg papieża Piusa IX, dłuta Tadeusza Błotnickiego.
Za czasów galicyjskich w zbudowanym obok pałacu rezydowali metropolici Kościoła greckokatolickiego, duchowi przywódcy ludności ukraińskiej. Podlegali im biskupi w Przemyślu i Stanisławowie (od 1885). Ważną rolę w historii odrodzenia narodowego Ukraińców odegrał biskup Andrzej Szeptycki zasiadający na tronie arcybiskupim w latach 1900–1944, cieszący się szacunkiem nie tylko Ukraińców, ale całej społeczności Lwowa.
W listopadzie 1918 przez park biegnący na wschód od rezydencji metropolity przebiegała linia frontu polsko-ukraińskiego. Po polskiej stronie znalazł się pałac metropolity Szeptyckiego, jednak Polacy ze względu na szacunek, jaki do niego żywili, nie wykorzystali budynku do celów wojskowych. W latach 20. XX w. głośny był proces zwany „świętojurskim”. Policja aresztowała grupę komunistów, którzy w podziemiach soboru urządzali swoje zebrania. W okresie międzywojennym wydawano w soborze czasopismo „Widomosty”.
W czasie drugiej wojny światowej z polecenia metropolity Szeptyckiego ukrywano w kompleksie klasztornym grupę Żydów.
W 1946 władze komunistyczne zlikwidowały lwowską metropolię i zorganizowały tzw. sobór lwowski, który ogłosił likwidację Kościoła greckokatolickiego na radzieckiej Ukrainie i włączenie jego struktur do Rosyjskiej Cerkwi Prawosławnej. Duchowieństwo, które nie zaakceptowało tych decyzji, zostało poddane represjom. Następca Szeptyckiego, metropolita Josyf Slipyj, został zesłany na Syberię. Dzięki interwencji papieża Jana XXIII został 6 lutego 1963 zwolniony i zmuszony do wyjazdu (9 lutego) do Rzymu, gdzie rezydował do końca życia (1984). 7 września 1984 arcybiskupem większym Lwowa i zwierzchnikiem Kościoła Greckokatolickiego na Ukrainie mianowany został Myrosław Lubacziwśkyj.
W 1990 sobór św. Jura powrócił do grekokatolików, a zwołany w nim w roku następnym synod biskupów ogłosił oficjalnie odnowienie struktur Kościoła greckokatolickiego na Ukrainie. 31 marca 1991 uroczyście powrócił do Lwowa Myrosław Lubacziwśkyj. Zamieszkał w pałacu metropolitów. 8 września 1992 dokonano uroczystego pochówku w krypcie soboru sprowadzonych 27 sierpnia z Rzymu szczątków metropolity Slipego.
W 1996 w soborze św. Jura odbyły się uroczyste obchody 400-lecia unii brzeskiej. 25 stycznia 2001 roku następcą kardynała Lubacziwśkiego został wybrany jego dotychczasowy biskup pomocniczy Lubomyr Huzar. W 2001 w murach soboru gościł papież Jan Paweł II, który w czasie swej wizyty we Lwowie rezydował w pałacu metropolitów.
W 2005 siedzibę metropolii przeniesiono do Kijowa, a Lwów pozostał siedzibą eparchii. Kardynał Lubomyr Huzar w sierpniu tego samego roku jako zwierzchnik kościoła katolickiego obrządku bizantyjsko-ukraińskiego przyjął tytuł arcybiskupa większego Kijowa i Halicza.
Działalność polityczna.
W XIX wieku, przy wsparciu biskupa, działało tutaj ukraińskie stronnictwo polityczne zwane „Świętojurcami”.
Architektura.
Wygląd zewnętrzny.
Monumentalny sobór katedralny stanowi wielki pomnik sztuki swojej epoki. Zachwyca ogromem, dynamizmem śmiało zestawionych brył i ekspresją rzeźb. Stanowi, według niektórych, najdoskonalsze dzieło europejskiego późnego baroku. Wzniesiony jako świątynia trzynawowa, łączy w bardzo oryginalny sposób sztukę rokokową z planem kościoła wschodniego. Oparty został o plan krzyża greckiego z nieco przedłożonymi ramionami na osi wschód-zachód. Budynek soboru, wywodzący się poprzez środowisko austriackie z tradycji rzymskiej, odznacza się wielką koncentracją przestrzeni pięciokopułowego założenia, dynamicznie przeciwstawionego osi podłużnej. O charakterze bryły budowli decyduje operowanie rytmicznie sfalowaną masą muru, dekorowanego pilastrami i łamanymi gzymsami i zwieńczonego balustradą. W narożnikami pomiędzy ramionami transeptu a nawą główną zbudowano cztery kaplice, przykryte niewielkimi kopułami, niewidocznymi z zewnątrz. Nad skrzyżowaniem naw, w środkowej części katedry, wznosi się kopuła centralna, założona na masywnym, wysokim, czworobocznym tamburze z zaokrąglonymi narożami, wspartym wewnątrz czterema potężnymi filarami. Kopułę wieńczy latarnia z krzyżem. Po bokach prezbiterium znajdują się dwie zakrystie.
Ekspresyjną fasadę główną świątyni, uformowaną z wklęsło-wypukłych powierzchni, ozdobioną pilastrami i podzieloną poziomo łamanymi gzymsami, z centralnym ryzalitem mieszczącym portal wejściowy wieńczy ozdobna balustrada z wazonami i doskonała w kompozycji rzeźba grupowa przedstawiająca św. Jura (Jerzego) na koniu, walczącego ze smokiem. Wejście, do którego prowadzą reprezentacyjne schody z balustradami i rzeźbami skrzydlatych geniuszy dłuta Szymona Starzewskiego, flankowane jest dwoma rokokowymi figurami świętych Atanazego i Leona (patriarchy i papieża, symbolizujących jedność Kościoła, będących jednocześnie patronami fundatorów – Atanazego i Leona Szeptyckich). Wszystkie te rzeźby wyszły spod dłuta Jana Jerzego Pinzla – czołowego przedstawiciela lwowskiej rzeźby rokokowej. Zwieńczenia tamburu i latarni otrzymały formę ażurowych attyk.
Pod schodami wiodącymi do świątyni znajduje się grota z figurą św. Onufrego.
Wystrój wnętrza.
Cztery filary wspierające tambur kopuły dzielą zarazem wnętrze świątyni na trzy nawy. Nawy, prezbiterium i transept nakrywają sklepienia krzyżowe. Wnętrze ma jednolity, rokokowy wystrój. Ołtarz główny (1770-71) ma formę arkady z łamanym szczytem, wspartej na dwóch kolumnach. Za jego twórcę uchodzi rzeźbiarz Sebastian Fesinger. Według innych źródeł całość wystroju wnętrza wyszła spod dłuta Michała Filewicza. Wykonał on na pewno część rzeźb ołtarza głównego. Autorem obrazu w ołtarzu głównym, przedstawiającym „Kazanie na górze” jest Franciszek Smuglewicz. Spod jego pędzla wyszedł też obraz Chrystusa na ścianie apsydy.
We wnętrzu na uwagę zasługuje również rzeźbiony rokokowy ikonostas (którego wykonanie przypisywane jest Sebastianowi Fesingerowi) z obrazami pędzla Łukasza Dolińskiego i Jerzego Radziwiłowskiego. Na filarze, po lewej stronie ikonostasu wisi cudowna XVII-wieczna ikona Matki Boskiej Trembowelskiej (uratowana przed Turkami przez biskupa Józefa Szumlańskiego i przywieziona do Lwowa w 1673).
Po przeciwnej stronie znajduje się rokokowa, drewniana ambona w postaci papieża Piusa IX siedzącego na tronie, dłuta Tadeusza Błotnickiego. Wystroju dopełnia sześć barokowych ołtarzy bocznych oraz marmurowe epitafia z portretami biskupów i metropolitów lwowskich, m.in.: Atanazego Szeptyckiego (1686–1746), Leona Szeptyckiego (1717–1774), Michała Lewickiego (1774–1858), Spirydiona Litwinowicza (1810–1869), Andrzeja Szeptyckiego (1865–1944), Josyfa Slipego (1892–1984) i Myroslawa Lubacziwśkiego (1914–2000).
Przy wejściu do świątyni znajduje się tablica pamiątkowa poświęcona ukraińskiemu poecie, pisarzowi i działaczowi oświatowemu, Markijanowi Szaszkewyczowi (1811–1843).
Po obydwu stronach nawy głównej eksponowane są domniemane relikwie św. Mikołaja i św. Piotra.
Krypty.
W krypcie pochowane są szczątki uznawane za należące do księcia ruskiego Jarosława Ośmiomysła, przewiezione tu z Halicza przed II wojną światową. W innej krypcie, udostępnionej wiernym, pochowani są metropolici greckokatoliccy: Sylwestr Sembratowycz, Andrzej Szeptycki, Josyf Slipyj, Wołodymyr Sterniuk i Myrosław Lubacziwśkyj.
Budynek kapituły.
Budynek kapituły składa się z trzech części. Dwa równolegle, barokowe skrzydła po obu stronach soboru katedralnego zostały zbudowane w 1767 według projektu Klemensa Fesingera. Do 1817 były one siedzibą zakonu bazylianów. Oba skrzydła łączy dłuższy korpus poprzeczny, zbudowany w XIX w. Wieńczy go wieża-dzwonnica nakryta neobarokowym hełmem, zbudowana w 1828 według projektu Józefa Semlera i przebudowana w 1865 według projektu Józefa Braunseisa. Wisi w niej dzwon, najstarszy na Ukrainie, zwany niegdyś Tatarem lub Dzwonem Lubarta (w księstwie włodzimierskim panował wtedy książę Lubart). Został on odlany w 1341, o czym informuje znajdująca się na nim inskrypcja w języku cerkiewnosłowiańskim.
Budynek kapituły wewnątrz dziedzińca jest dwukondygnacyjny, a z zewnątrz – z uwagi na spadek tereny – trzykondygnacyjny. Jego dekorację zewnętrzną stanowi boniowanie i lizeny natomiast szczyty zostały zwieńczone attykami z kartuszami i kamiennymi latarniami.
Pałac metropolitów.
Pałac metropolitów został wzniesiony w 1762 naprzeciwko katedry według projektu Klemensa Fesingera. Fundatorem pałacu był Leon Szeptycki. Jest to dwukondygnacyjna, rokokowa budowla, przykryta mansardowym dachem z lukarnami, zawierająca elementy klasycystyczne (portyk z kolumnami toskańskimi). Część centralną budowli stanowi lekko wysunięty, trójosiowy ryzalit, poprzedzony portykiem wspartym na czterech kolumnach, nad którym znajduje się balkon z żeliwną balustradą. Całość wieńczy tympanon z kartuszem herbowym w środku, ozdobiony u szczytu i po bokach kamiennymi wazonami. Pierwotny wystrój malarski i rzeźbiarski wnętrz z lat 1775-1776 był dziełem J. Szczurowskiego, S. Ugnickiego i S. Gradolewskiego, pracujących pod kierunkiem lwowskiego architekta Franciszka Ksawerego Kulczyckiego.
Obecny wystrój wnętrz został wykonany w 1885 według projektu Sylwestra Hawryszkewycza.
W ścianie budynku znajduje się tablica pamiątkowa z 1991 poświęcona metropolicie Andrzejowi Szeptyckiemu.
W 2001 w pałacu zatrzymał się papież Jan Paweł II, będąc gościem metropolity Lubomyra Huzara. Z tej okazji zarówno pałac jak i archikatedra przeszły gruntowny remont. Liczy się, że całkowity jego koszt przekroczył 36 milionów hrywien.

</doc>
<doc id="315652" url="https://pl.wikipedia.org/wiki?curid=315652" title="Piano nobile">
Piano nobile

Piano nobile (fr. "bel étage") – kondygnacja mieszcząca pomieszczenia o charakterze reprezentacyjnym oraz pokoje mieszkalne właściciela, charakterystyczna dla architektury pałacowej okresu nowożytnego. Wejście na piano nobile prowadziło przez reprezentacyjną, paradną klatkę schodową. Najczęściej jest to pierwsze piętro budynku. Piano nobile zwykle jest wyższe od pozostałych kondygnacji, a na elewacji wyróżnia go bogatszy wystrój architektoniczny i rzeźbiarski. Okna są większe niż w pozostałych kondygnacjach budynku, często zastąpione przez okna typu porte-fenêtre. Pomieszczenia piano nobile posiadały również bogatszy wystrój (polichromie, sztukaterie, boazerie, marmurowe posadzki i inne) oraz szczególnie staranne dobierane meble.
"Piano nobile" występuje w epokach renesansu, baroku i klasycyzmu.

</doc>
<doc id="315656" url="https://pl.wikipedia.org/wiki?curid=315656" title="Dallas Austin">
Dallas Austin

Dallas Austin (ur. 29 grudnia 1970 w Columbus, stan Georgia), amerykański kompozytor, producent muzyczny, gitarzysta i klawiszowiec.
Jest autorem i producentem największych przebojów artystów takich jak TLC, Boyz II Men, Monica, Madonna, Janet Jackson, For Real, Aretha Franklin, Another Bad Creation, The Brand New Heavies, Kelis, Blu Cantrell, Pink, Gwen Stefani, Anastacia czy Sugababes.

</doc>
<doc id="315664" url="https://pl.wikipedia.org/wiki?curid=315664" title="Hans Pflaum">
Hans Pflaum

Hans Pflaum (ur. 20 maja 1910 w Bambergu, zm. 12 lipca 1950) – zbrodniarz hitlerowski, członek załogi obozu koncentracyjnego Ravensbrück (KL), SS-Oberscharführer.
Życiorys.
Członek NSDAP i SS. Podczas II wojny światowej należał do personelu hitlerowskiego obozu Ravensbrück, pełniąc funkcję kierownika tzw. obozowego Biura Pracy. Pflaum zajmował się organizacją pracy przymusowej w Ravensbrück jako "Arbeitseinsatzführer", wykazując się przy tym szczególnym okrucieństwem oraz całkowitym brakiem litości wobec wygłodzonych i często chorych więźniarek.
Po wojnie początkowo aresztowany przez aliantów, miał być jednym z głównych oskarżonych w pierwszym procesie załogi Ravensbrück, lecz udało mu się zbiec 16 listopada 1946 (wraz z ostatnim komendantem obozu Fritzem Suhrenem), na trzy tygodnie przed rozpoczęciem procesu. Obaj zbrodniarze ukryli się w Bawarii, lecz ostatecznie schwytali ich Brytyjczycy i przekazali władzom francuskim celem osądzenia. Suhren i Pflaum zostali przez Trybunał w Rastatt 10 marca 1950 skazani na śmierć. Wyrok wykonano przez rozstrzelanie 12 lipca 1950.

</doc>
<doc id="315665" url="https://pl.wikipedia.org/wiki?curid=315665" title="KRRiTv">
KRRiTv



</doc>
<doc id="315666" url="https://pl.wikipedia.org/wiki?curid=315666" title="The Cardigans">
The Cardigans

The Cardigans – szwedzki zespół, który powstał w Jönköping w 1992 roku. Styl zespołu zmieniał się wraz z każdym albumem począwszy od rocka alternatywnego i indie, przez muzykę pop inspirowaną latami 60. na zwykłym rocku skończywszy.
Dzięki ich debiutanckiemu albumowi "Emmerdale" (1994) ugruntowali sobie pozycję w ojczyźnie, a także zdobyli popularność w innych krajach, np. Japonii. Jednak dopiero ich drugi album "Life" (1995) zwrócił uwagę międzynarodowej publiczności i krytyków. Popularność grupie przyniósł singiel „Lovefool”, z płyty "First Band on the Moon" (1996), który został włączony do ścieżki dźwiękowej filmu "Romeo i Julia" na podstawie sztuki Williama Shakespeare’a, wyreżyserowanego przez Baza Luhrmanna. Dalsze uznanie na szwedzkim rynku zdobyli piosenkami „My Favourite Game” i „Erase/Rewind”, pochodzącymi z albumu "Gran Turismo."
Historia.
Peter Svensson i Magnus Sveningsson, fani muzyki heavymetalowej, stworzyli w 1992 roku, wraz z perkusistą Bengtem Lagerbergiem, klawiszowcem Larsem-Olofem Johanssonem i główną wokalistką Niną Persson, zespół w Jönköping. Mieszkając wspólnie w niewielkim mieszkaniu, The Cardigans nagrali demo, które usłyszał później producent Tore Johansson. Zaciekawiony muzyką Johansson zaprosił zespół do studia nagraniowego w Malmö. Doprowadziło to do wydania w 1994 roku ich debiutanckiego albumu "Emmerdale" w Szwecji oraz Japonii (międzynarodowa prapremiera – 1997). Na płycie znajduje się przebój radiowy „Rise &amp; Shine”, który został później uznany przez magazyn "Slitz" za największy przebój 1994 roku.
Drugą połowę 1994 roku spędzili koncertując po Europie i nagrywając album "Life", który swoją światową premierę miał w 1995. "Life" okazał się wielkim sukcesem, czego dowodem jest liczba sprzedanych egzemplarzy przekraczająca milion oraz status platynowej płyty w Japonii. W 1996 roku płyta "Life" ukazała się ponownie pod tytułem Minty Fresh w Stanach Zjednoczonych, jednak to wydanie stanowiło przede wszystkim połączenie utworów z "Emmeradale" i "Life". "Life" można uznać satyryczną ripostę na pierwszy album oraz pokazuje zwrot w twórczości zespołu w kierunku bardziej awangardowego.
Po sukcesie płyty "Life", The Cardigans podpisali kontrakt z wytwórnią Mercury Records, pod logo której ukazał się w 1996 "First Band on the Moon". Dzięki temu albumowi grupa rozwinęła się w bardziej mroczny nurt, zaś tematami piosenek były przede wszystkim: rozstania, zdrada i rozpacz. Utwór „Lovefool” stał się hitem na całym świecie, zwłaszcza w Stanach Zjednoczonych oraz ponownie w Japonii, gdzie album otrzymał platynę w niecałe trzy tygodnie. Jednakże utwór nie jest dobrą reprezentacją płyty jako całości i chociaż pomógł zdobyć status złotej płyty w Ameryce, wielu krytyków zaklasyfikowało zespół na jego podstawie jako mdły soft-pop.
Wydana w 1998 "Gran Turismo" płyta była znacznie mroczniejsza i bardziej nastrojowa. Po jej ukazaniu się zespół postanowił na jakiś czas zawiesić działalność, podczas gdy jego członkowie zajęli się własnymi, solowymi projektami. Również w tym samym roku na rynku pojawiła się składanka płyt z utworami dodatkowymi nazwana "The Other Side of the Moon", niestety została ona wydana tylko w Japonii, przez to jest rzadko spotykana poza granicami tego kraju.
W czasie owej przerwy w działalności grupy, Nina Persson wydała album pod pseudonimem A Camp, a The Cardigans nagrali cover piosenki Talking Heads pod tytułem „Burning Down the House” wraz z Tomem Jonesem, który znalazł się na jego płycie "Reload". Równolegle Peter Svensson pracował wraz z zespołem Paus z pomocą Joakima Berga, z Kentu. Natomiast Magnus Sveningsson nagrywał piosenki pod pseudonimem Righteous Boy. The Cardigans powrócili w 2003 promując "Long Gone Before Daylight", album o wiele spokojniejszy, z nastrojową kolekcją piosenek napisanych głównie przez Ninę Persson i Petera Svenssona.
Grupa skończyła nagrywać swój szósty album "Super Extra Gravity" w maju 2005 roku, który został wydany 19 października 2005, jednak spotkał się on ze znaczną krytyką. Jest on znacznie bardziej surowy od poprzedniego.
Dyskografia.
Albumy.
Albumy studyjne
Składanki

</doc>
<doc id="315668" url="https://pl.wikipedia.org/wiki?curid=315668" title="This Land Is Your Land">
This Land Is Your Land

This Land is Your Land – amerykańska piosenka folkowa. Została napisana przez Woody’ego Guthriego w 1940 roku, jako odpowiedź na, jego zdaniem cukierkową i nieprawdziwą pieśń Irvinga Berlina „God Bless America” Po raz pierwszy została opublikowana w 1945 roku.
Melodię zaczerpnięto z piosenki „When the World’s on Fire”, legendy bluegrassu – The Carter Family.
Tekst.
Pierwsze wydanie tej piosenki zawierało tekst patriotyczny, wolnościowy i politycznie poprawny:
Jednak na koncertach i w późniejszych nagraniach Woody wplatał też krytyczne, czasem anarchizujące zwrotki, np.:
albo
Istnieje też wersja kanadyjska, śpiewana w szkołach, ze zmienioną pierwszą zwrotką:
Wykonania.
Piosenkę tę wykonywało wielu artystów, m.in.: Country Joe McDonald, Bob Dylan, Pete Seeger, Bruce Springsteen, Trini Lopez i The Waterboys. Dave Matthews używa czasem tekstu pierwszej zwrotki jako alternatywnego zakończenia swojej piosenki Don’t Drink The Water.
Była też główną piosenką kampanii prezydenckiej George’a Busha seniora.

</doc>
<doc id="315669" url="https://pl.wikipedia.org/wiki?curid=315669" title="Gardziel">
Gardziel

Gardziel () – u człowieka jest to trójkątna przestrzeń zawarta pomiędzy łukami podniebienno-językowymi a podniebienno-gardłowymi. Znajdują się w niej migdałki podniebienne. Granica pomiędzy jamą ustną a gardłem nie jest precyzyjnie określona. Według niektórych są nią fałdy podniebienno-językowe, zdaniem innych fałdy podniebienno-gardłowe. W ostatnim przypadku cieśń gardzieli zaliczana jest do jamy ustnej. Jest uważana przez większość biologów za określenie całego gardła.
U kręgowców gardzielą (lub potocznie "gardłem") określa się odcinek przewodu pokarmowego łączący jamę gębową z przełykiem.
U bezkręgowców gardzielą określa się przedni (zwykle silnie umięśniony) odcinek jelita.

</doc>
<doc id="315670" url="https://pl.wikipedia.org/wiki?curid=315670" title="MiniMax (telewizja)">
MiniMax (telewizja)

Minimax – międzynarodowa marka kanałów telewizyjnych dla dzieci i młodzieży należąca do spółki Chellomedia. Właścicielem polskiego kanału Minimax była spółka Canal+ Cyfrowy.
Minimax w Polsce.
Kanał powstał 16 kwietnia 1999 roku. Emitował polskie oraz zagraniczne seriale i filmy animowane, fabularne i dokumentalne. Kanał początkowo nadawał godziny od 8:00 do 20:00, do 18 marca 2000 od 7:00 do 20:00, od 19 marca do 31 sierpnia 2000 roku od 06:30 do 20:00 i od 1 września 2000 roku kanał nadawał godziny od 6:00 do 20:00. 20 grudnia 2003 powstał kanał dla dzieci do 8 roku życia – MiniMini. Od 1 sierpnia 1999 do 31 sierpnia 2001 w godzinach 20:00–00:00 nadawał kanał Game One, poświęcony grom komputerowym. 1 września 2001 został zastąpiony przez Hyper, poświęcony seriom anime oraz grom komputerowym i technologiom.
16 października 2004 Minimax przekształcił się w ZigZap.
Programy emitowane na tym kanale.
"MiniKaruzela" – poprzednik MiniMini:
"MaxiStrefa" – blok z kreskówkami i serialami młodzieżowymi:
"Animowana Nelvana" – blok z kreskówkami:
Inne seriale:
Programy:
Filmy:
Polskie filmy krótkometrażowe były emitowane na tym kanale pod nazwą "Polska animacja".

</doc>
<doc id="315673" url="https://pl.wikipedia.org/wiki?curid=315673" title="Banan rajski">
Banan rajski



</doc>
<doc id="315674" url="https://pl.wikipedia.org/wiki?curid=315674" title="Gerda Ganzer">
Gerda Ganzer

Gerda Ganzer, z domu Quernheim (ur. 15 grudnia 1907 w Oberhausen, zm. 3 lipca 1996 w Mülheim an der Ruhr) - pielęgniarka, niemiecka więźniarka funkcyjna w hitlerowskim obozie koncentracyjnym Ravensbrück i zbrodniarka wojenna.
Podczas II wojny światowej uwięziona w obozie dla kobiet w Ravensbrück. W związku z tym, iż była z zawodu pielęgnarką, SS uczyniło z Ganzer więźniarkę funkcyjną. Została ona główną pomocnicą (a także kochanką) zbrodniczego obozowego lekarza SS Rolfa Rosenthala. Pomagała mu w przeprowadzaniu pseudoeksperymentów medycznych na więźniarkach obozu, a także dusiła własnymi rękami niemowlęta urodzone w Ravensbrück.
W czwartym procesie załogi Ravensbrück w 1948 Ganzer została skazana początkowo na karę śmierci przez powieszenie przez brytyjski Trybunał Wojskowy w Hamburgu. Karę tę zamieniono jej jednak następnie na dożywocie. Ostatecznie więzienie opuściła już w 1955.

</doc>
<doc id="315675" url="https://pl.wikipedia.org/wiki?curid=315675" title="Hanns Dieter Hüsch">
Hanns Dieter Hüsch

Hanns Dieter Hüsch (ur. 6 maja 1925 w Moers, zm. 6 grudnia 2005 w Werfen w gminie Windeck) – niemiecki artysta kabaretowy, aktor, pisarz, twórca piosenek, prezenter radiowy.
Życiorys.
Krótko po zakończeniu II wojny światowej podjął na życzenie rodziny studia medyczne na Uniwersytecie w Gießen, które jednak przerwał już po roku. Przeniósł się wówczas na Uniwersytet Gutenberga w Moguncji, gdzie studiował historię literatury, filozofię i wiedzę o teatrze, z zamiarem zostania reżyserem operowym. Jednak nie ukończył także tych studiów, związał się natomiast w tym okresie z kabaretem studenckim „Die Tol(l)eranten”. W 1949 wystąpił ze swoim pierwszym programem kabaretowym „Das literarische Klavier”. Później program ten z modyfikacjami kontynuował aż do końca swoich występów scenicznych w 2000.
Poza kabaretem utrzymywał się z pracy spikera radiowego w rozgłośni Süddeutscher Rundfunk. W latach 1956-1961 prowadził własny kabaret „arche nova”, będący czołowym kabaretem w Moguncji, dzięki któremu zyskał popularność również w Szwajcarii. W latach 60. był już uważany za jednego z najważniejszych przedstawicieli kabaretu literackiego w Niemczech. Wkrótce poszerzył swój program o teksty polityczne, wsparł m.in. protesty studenckie w 1968.
Od listopada 1962 występował również w telewizji. Jako artysta kabaretowy debiutował w programie „Niemandsland des Lächelns” telewizji ARD. Później współpracował z kanałem ZDF, znany był jako aktor specjalizujący się w dubbingu – podkładał głos m.in. w niemych filmach z Flipem i Flapem, prezentowanych w nowej, dźwiękowej wersji w serii "Väter der Klamotte". Kontynuował również występy sceniczne, które dodatkowo uzupełnił o elementy muzyczne – grał na instrumencie klawiszowym phillicorda. W latach 1973–1976 grał głowę rodziny w serialu ARD "Goldener Sonntag". Próbował także sił jako reżyser teatralny.
Pod koniec lat 80. ograniczył występy na scenie, a po śmierci pierwszej żony w 1988 przeniósł się z Moguncji do Kolonii. W 2000 odbył pożegnalne tournée. W ostatnich latach życia cierpiał na chorobę nowotworową, w 2001 przeszedł ciężki udar mózgu. W maju 2005 80. rocznicę jego urodzin uhonorowano m.in. wielką galą kabaretową „Die lange Hanns Dieter Hüsch Nacht” w Jenie, transmitowaną w całości (około 10 godzin) przez kilka stacji radiowych. Zmarł pół roku później. Był honorowym obywatelem rodzinnego miasta Moers, laureatem wielu nagród artystycznych, został również odznaczony m.in. Krzyżem Wielkim Orderu Zasługi RFN. Liczne jego programy kabaretowe ukazały się w formie książkowej lub płytowej, wydał również wspomnienia.

</doc>
<doc id="315677" url="https://pl.wikipedia.org/wiki?curid=315677" title="Elizabethtown">
Elizabethtown



</doc>
<doc id="315686" url="https://pl.wikipedia.org/wiki?curid=315686" title="Aurora, czyli Jutrzenka o poranku">
Aurora, czyli Jutrzenka o poranku

Aurora, czyli Jutrzenka o poranku – pierwsze, powstałe w 1612 roku dzieło Jakuba Böhmego. Opisuje jego mistyczne doznanie sprzed 12 lat. Praca początkowo krążyła jako ręczne odpisy pomiędzy znajomymi. Dzieło skonfiskowane przez radę miejską Görlitz na wniosek proboszcza lokalnej parafii Kościoła ewangelicko-augsburskiego (luterańskiego). Książka zachowała się we fragmentach.

</doc>
<doc id="315689" url="https://pl.wikipedia.org/wiki?curid=315689" title="Berry van Aerle">
Berry van Aerle

Hubertus Aegidius Hermanus „Berry” van Aerle (ur. 8 października 1962 w Helmond) – holenderski piłkarz grający na pozycji obrońcy.
Życiorys.
Przez niemal całą karierę związany był z PSV Eindhoven. Wcześniej trenował w klubie z Helmond o nazwie HVV. W PSV Eindhoven zadebiutował w 1982 roku i grał tam do roku 1994, kiedy to odszedł na jeden sezon (ostatni w karierze) do Helmond Sport. Rozegrał 278 ligowych meczów zdobywając 12 bramek. We wiosennej rundzie sezonu 1986–1987 był wypożyczony do belgijskiego Antwerp FC. Był pięciokrotnym mistrzem Holandii w latach 1986, 1988, 1989, 1991 i 1992 oraz zdobył Puchar Mistrzów w 1988 roku.
W reprezentacji Holandii Van Aerle zadebiutował 14 października 1987 roku w wygranym 2-0 meczu z Polską. Ostatni mecz w narodowych barwach rozegrał dokładnie 5 lat później, również w meczu z Polską, tym razem zremisowanym 2-2 (14 października 1992). W reprezentacji Holandii zagrał 35 razy nie strzelając gola. Zdobył Mistrzostwo Europy w 1988 a barwy Holandii reprezentował również na Euro 92 oraz Mistrzostwach Świata w 1990. Po zakończeniu piłkarskiej kariery Van Aerle został skautem w zespole PSV Eindhoven.

</doc>
<doc id="315690" url="https://pl.wikipedia.org/wiki?curid=315690" title="Organizacja Narodów Zjednoczonych do spraw Rozwoju Przemysłowego">
Organizacja Narodów Zjednoczonych do spraw Rozwoju Przemysłowego

Organizacja Narodów Zjednoczonych ds. Rozwoju Przemysłowego (ang. "United Nations Industrial Development Organization" UNIDO) powstała w 1966 roku jako organ Zgromadzenia Ogólnego ONZ. Jako organizacja wyspecjalizowana działa od 1986 r. Główną siedzibą organizacji jest Wiedeń.
Cele organizacji:
Organy UNIDO.
Konferencja generalna najwyższy organ władzy jej sesje odbywają się co 2 lata.
Rada Rozwoju Przemysłowego zajmuje się bieżącymi sprawami, obraduje raz do roku, członkami Rady są 53 państwa.
Komitet Programu i Budżetu rozstrzyga kwestie finansowe i decyduje o kształcie programów organizacji, ma 27 członków.
Biuro ds. Promocji Inwestycji i Technologii (ITPOs) – od 1983 do 2006 roku jedno z takich biur znajdowało się w Warszawie.
Krajowe Centra na Rzecz Czystszej Produkcji (NCPEs).
Do UNIDO należy również Polska.

</doc>
<doc id="315692" url="https://pl.wikipedia.org/wiki?curid=315692" title="Meszhed">
Meszhed

Meszhed (, "Maszhad") – miasto w północno-wschodnim Iranie, drugie co do wielkości miasto tego kraju (2766,3 tys. w 2011) i ważny ośrodek akademicki. Jest również jednym z najświętszych miejsc dla szyitów. Położone jest 850 km na wschód od Teheranu i stanowi centrum ostanu Chorasan-e Razawi. Leży w dolinie rzeki Kaszaf niedaleko od granicy z Turkmenistanem.
Historia.
Miasto zostało założone w 823 r., a jego nazwa pochodzi od arabskiego "maszhad", czyli „miejsce męczeństwa”, co odnosi się do śmierci imama Rezy – ósmego imama szyitów. Przed jego śmiercią była to mała wioska o nazwie Sanabad. Najpierw zbudowano w tym miejscu świątynię, wokół której zaczęło powstawać miasto. Jednym z pierwszych ważnych budynków było mauzoleum, które dzisiaj zawiera największe dobra kultury i sztuki Iranu (manuskrypty i obrazy).
Meszhed jest też miejscem pielgrzymek. Mówi się, że bogaci wybierają się do Mekki, a ubodzy do Meszhedu. Liczbę pielgrzymujących tutaj muzułmanów szacuje się na ponad 20 mln rocznie (2006).
W 1912 r. Sanktuarium Imama Rezy zostało zbombardowane przez wojska rosyjskie, co wywołało wielkie oburzenie w świecie szyickim. Ponownie został tam przeprowadzony atak bombowy 20 czerwca 1994 przez Irańskich Mudżahedinów Ludowych (zginęło w nim 26 osób).
W tym mieście w 1939 roku urodził się były prezydent, a obecny Najwyższy Przywódca Republiki Islamskiej Iranu Ali Chamenei.

</doc>
<doc id="315700" url="https://pl.wikipedia.org/wiki?curid=315700" title="John Alvheim">
John Alvheim

John Ingolf Alvheim (ur. 21 maja 1930 w Øygarden, zm. 5 grudnia 2005), polityk norweski, wieloletni deputowany do Stortingu.
Był z zawodu pielęgniarzem, asystującym przy czynnościach anestezjologicznych, pracował m.in. w misji norweskiego Czerwonego Krzyża w Libanie. Działał w Chrześcijańskiej Partii Ludowej, z ramienia której był zastępcą deputowanego do parlamentu w latach 1973-1977. Przeszedł następnie do Partii Postępowej. W latach 1989-2005 reprezentował z jej ramienia okręg Telemark w Stortingu, pełniąc m.in. funkcję przewodniczącego Komitetu Spraw Socjalnych od 1997. Mandat parlamentarny sprawował wyborów we wrześniu 2005.
Znany był głównie z zaangażowania w sprawy socjalne. W 2000 pewne kontrowersje wzbudziła jego wizyta na Kubie, gdzie był gościem rządu Fidela Castro.

</doc>
<doc id="315701" url="https://pl.wikipedia.org/wiki?curid=315701" title="Kulebiak">
Kulebiak

Kulebiak – potrawa kuchni rosyjskiej; duży, pieczony pieróg w kształcie szerokiego, spłaszczonego walca, wykonany z ciasta drożdżowego lub półkruchego, nadzianego farszem mięsnym (w tym rybnym) lub warzywnym. Pomimo słowiańskiego pochodzenia tego specjału, przypuszcza się, że nazwa „kulebiak” wywodzi się od niemieckiego słowa "Kohlgeback", oznaczającego ciasto nadziewane kapustą.
Oryginalny starorosyjski kulebiak był przygotowywany wyłącznie z ciasta drożdżowego i nadziewany farszem: z kaszy gryczanej, kapusty, jajek na twardo oraz gotowanych ryb. 
Wypiek ten znalazł także swoje miejsce w kuchni polskiej – zazwyczaj w wersji nadziewanej kapustą. Przyrządzany na Lubelszczyźnie „Kulebiak generałowej Kickiej” nadziewany farszem warzywno-mięsnym został wpisany we wrześniu 2009 na listę polskich produktów tradycyjnych.

</doc>
<doc id="315703" url="https://pl.wikipedia.org/wiki?curid=315703" title="Polska Partia Socjalno-Demokratyczna Galicji i Śląska Cieszyńskiego">
Polska Partia Socjalno-Demokratyczna Galicji i Śląska Cieszyńskiego

Polska Partia Socjalno-Demokratyczna Galicji i Śląska Cieszyńskiego, do 1897 Galicyjska Partia Socjaldemokratyczna, zwana też "Socjaldemokratyczną Partią Galicji" – legalna partia socjalistyczna, utworzona w 1892 we Lwowie. Formalnie stanowiła krajową organizację Socjaldemokratycznej Partii Austrii, choć w rzeczywistości powiązania z nią były luźne. W 1919 połączyła się z partiami innych zaborów w jednolitą Polską Partię Socjalistyczną.
Historia.
Powstała 7 listopada 1890, na bazie pism "Praca" i "Robotnik" ze Lwowa jako Partia Robotnicza (lub „Galicyjska Partia Robotnicza”). Przyłączyła się do niej krakowska organizacja Socjaldemokratycznej Partii Austrii. Powołana do życia w lipcu 1891. W tym samym roku partia uczestniczyła już II kongresie austriackiej socjaldemokracji oraz Kongresie Socjalistycznym w Brukseli. Na Kongresie utworzono wspólną delegację polską obejmująca trzy zabory.
W dniach 31 stycznia–2 lutego 1892 we Lwowie odbył się pierwszy zjazd galicyjskich socjalnych demokratów z udziałem 48 delegatów. W oparciu o organizację krakowską i lwowską utworzono 31 stycznia 1892 Galicyjską Partię Socjalno-Demokratyczną, tym samym była to wówczas partia krajowa, a nie narodowa. Jednak na III Kongresie austriackiej socjaldemokracji w czerwcu 1892, Ignacy Daszyński z delegacji galicyjskiej złożył oświadczenie: Oznaczało to, że pomimo uchwał zjazdowych deklarowano funkcjonowanie partii jako narodowej.
Na II Zjeździe w marcu 1893, zgodnie z zaleceniami zjazdu austriackiej socjaldemokracji, zaczęła się kształtować struktura partyjna. Powołano Komitety Agitacyjne dla Galicji Zachodniej (przewodniczący Leon Misiołek, zecer), oraz dla Galicji Wschodniej (przewodniczący Kornel Żelaszkiewicz, kamieniarz). Powołano również dwa odrębne Komitety Redakcyjne.
Po raz pierwszy socjaliści galicyjscy przystąpili do wyborów parlamentarnych w 1891, agitując za demokratą Karolem Lewakowskim. Samodzielnie przystąpili do wyborów w 1897, po reformie wyborczej umożliwiającej częściowo powszechne głosowanie. Wystawiono wówczas siedmiu kandydatów w Galicji oraz wsparli dwóch kandydatów na Śląsku. Ostatecznie do austriackiej Rady Państwa weszli: Ignacy Daszyński i Jan Kozakiewicz.
Na V Zjeździe Partii Socjalno-Demokratycznej Galicji i Śląska postanowiono przyjąć wniosek, iż po wyodrębnieniu się partii ukraińskiej organizacja utworzy polską partię. W 1899 zaczęto stosować w pismach partyjnych nazwę "Polska Partia Socyalno-Demokratyczna".
W wyborach do austriackiej Rady Państwa w 1900 PPSD wystąpiła wspólnie z Ukraińską Partią Socjal-Demokratyczną, wystawiając kandydatów w siedmiu okręgach (na piętnaście) w kurii V, czterech kandydatów w kurii III (miejskiej) oraz dwóch kandydatów w kurii III (wiejskiej). Mandaty uzyskali jedynie Ignacy Daszyński oraz wspierany przez PPSD na Śląsku Cieszyńskim czeski socjalista Petr Cingr.
W maju 1907, po kolejnej reformie prawa wyborczego Rady Państwa, weszło do niej sześciu przedstawicieli PPSD: Herman Diamand i Józef Hudec ze Lwowa, Herman Lieberman z Przemyśla, Jędrzej Moraczewski ze Stryja, Tadeusz Reger z okręgu frysztacko-bogumińskiego oraz Ryszard Kunicki z okręgu cieszyńsko-jabłonkowskiego. Mandatu nie otrzymał natomiast Ignacy Daszyński. Tadeusz Reger, by umożliwić Ignacemu Daszyńskiemu uzyskanie mandatu, złożył swój mandat. W uzupełniających wyborach w grudniu 1907, Ignacy Daszyński został wybrany na posła z okręgu frysztacko-bogumińskiego. PPSD w tych wyborach uzyskała 78 790 głosów na 35 kandydatów.
W wyborach w 1911 PPSD wprowadziła Rady Państwa: Hermana Diamanda i Józefa Hudeca ze Lwowa, Ignacego Daszyńskiego i Zygmunta Marka z Krakowa, Zygmunta Klemensiewicza z okręgu podkrakowskiego. Wybory wygrał tu również Ignacy Daszyński i przekazał swój mandat kolejnemu kandydatowi), Hermanowi Liebermanowi z Przemyśla, Jędrzeja Moraczewskiego ze Stryja. Mandat na Śląsku Cieszyńskim odzyskał Tadeusz Reger, utracił go natomiast Ryszard Kunicki. W wyborach uzupełniających w 1913 w okręgu Podgórze-Wieliczka mandat uzyskał Emil Bobrowski. Tym samym PPSD posiadała 9 posłów. Wspierali ich: czeski socjalista Petr Cingr oraz Semen Wityk z Ukraińskiej Partii Socjalno-Demokratycznej. PPSD uzyskała 70 653 głosy na 23 kandydatów.
Ostatni sukces PPSD uzyskała w niepodległej Polsce, w wyborach parlamentarnych w 1919 do Sejmu Ustawodawczego. W zachodniej części Galicji PPSD uzyskała 174 417 głosów (18% głosów ogółem i 39% głosów w miastach), wprowadzając do Sejmu Ustawodawczego 14 posłów (na ogólną liczbę 69 wybranych). Ponadto na mocy Dekretu Tymczasowego Naczelnika Państwa z 29 listopada 1918 do Sejmu weszli z Galicji wschodniej byli członkowie Rady Państwa, w tym 3 członków PPSD, oraz zgodnie z dekretem z 14 marca 1919, 3 posłów wyłonionych jako uzgodniona lista. Tym samym PPSD wyłoniła 21 posłów (w 35-osobowym klubie Związku Polskich Posłów Socjalistycznych).
Cele działania.
Ostatecznym celem PPSD była odbudowa niepodległego państwa polskiego o ustroju socjalistycznym. PPSD dążyła do poprawy położenia ekonomicznego robotników i do wprowadzenia ustroju socjalistycznego w drodze reform. Prowadziła akcje oświatowe, zwalczała klerykalizm i konserwatyzm.
Od 1904 ściśle współpracowała z PPS. W trakcie rewolucji w latach 1905–1907 organizowała akcje solidarnościowe. Wspierała powstawanie polskich organizacji wojskowo-niepodległościowych w Galicji. W 1912 współtworzyła Komisję Tymczasową Skonfederowanych Stronnictw Niepodległościowych, a w 1914 Naczelny Komitet Narodowy i Legiony Polskie. W marcu 1918 opowiedziała się za odbudową niepodległej Polski jako państwa demokracji parlamentarnej z rozbudowanym ustawodawstwem socjalnym i reformą rolną. W październiku 1918 współorganizowała w Krakowie Polską Komisję Likwidacyjną, a w listopadzie w Lublinie Tymczasowy Rząd Ludowy Republiki Polskiej (przywódca partii Ignacy Daszyński został premierem).
PPSD liczyła ok. 15 tys. członków (głównie robotników i inteligentów), zorganizowanych w 6 okręgach i kierowanych przez Komitet Wykonawczy. W 1919 liczebność partii szacowano już na 35 tys. członków.
Patronowała działalności wielu organizacji społecznych, kulturalno-oświatowych i zawodowych (Siła, Brüderlichkeit). W kwietniu 1919, wraz z PPS – Frakcją Rewolucyjną i PPS zaboru pruskiego, połączyła się w Polską Partię Socjalistyczną.

</doc>
<doc id="315706" url="https://pl.wikipedia.org/wiki?curid=315706" title="Skafander kosmiczny">
Skafander kosmiczny

Skafander kosmiczny – specjalny strój wraz z dodatkowym oprzyrządowaniem umożliwiający bezpieczne wyjście i pracę człowieka w przestrzeni kosmicznej.
Skafandry kosmiczne chronią astronautów, kiedy wychodzą poza statek kosmiczny. Zewnętrzne powłoki skafandra kosmicznego chronią przed szkodliwym promieniowaniem słonecznym oraz przed poruszającymi się z olbrzymią prędkością cząstkami pyłu kosmicznego, zwanego mikrometeoroidami. Powinny być białe, aby zminimalizować nagrzewanie się od Słońca. Przezroczysty, plastikowy hełm również chroni przed promieniowaniem i mikrometeoroidami.
Wewnątrz hełmu krąży tlen, żeby zapobiec parowaniu przyciemnionej osłony na twarz. Środkowe warstwy skafandra kosmicznego są nadmuchane jak balon i wywierają nacisk na ciało astronauty. Wewnętrzna podszewka skafandra posiada rurki z wodą, żeby ogrzewać lub chłodzić ciało astronauty. Plecak zawiera zapas powietrza do oddychania oraz urządzenia podtrzymujące życie. Zapasu tlenu znajdującego się w zbiornikach wystarcza nawet na około 7 godzin oddychania. Rękawice mają silikonowo-gumowe palce, które umożliwiają astronaucie kontakt dotykowy z przedmiotami, narzędziami. Skafander wyposażony jest także w rurkę dostarczającą napoje oraz inną, do której zbierany jest mocz.
Koszt skafandra kosmicznego stanowi wydatek rzędu kilkunastu milionów dolarów, z czego około 70% pochłaniają koszty plecaka i panelu sterowania.
Amerykańskie skafandry składają się z wielu elementów. Skafandry rosyjskie są jednoelementowe: po prostu wchodzi się przez właz w plecach.

</doc>
<doc id="315708" url="https://pl.wikipedia.org/wiki?curid=315708" title="Poczta Polska">
Poczta Polska

Poczta Polska S.A. – jednoosobowa spółka Skarbu Państwa, zajmująca się świadczeniem usług pocztowych (listy i paczki), bankowo-ubezpieczeniowych – poprzez spółki z Grupy Kapitałowej Poczty Polskiej (Bank Pocztowy i Pocztowe Towarzystwo Ubezpieczeń Wzajemnych) oraz usług logistycznych. Spółka rozwija także obszar usług cyfrowych (neoznaczek, neolist, neokartka) realizowanych poprzez platformę internetową – Envelo.
Powstała 1 stycznia 1992 w wyniku rozwiązania przedsiębiorstwa Polska Poczta, Telegraf i Telefon.
Właściciel Poczty Polskiej.
W 2009 r. Poczta Polska stała się jednoosobową spółką akcyjną Skarbu Państwa o nazwie Poczta Polska S.A., co stanowi efekt komercjalizacji przedsiębiorstwa. Założycielem i jedynym akcjonariuszem Spółki jest Skarb Państwa reprezentowany obecnie przez Prezesa Rady Ministrów. Wcześniej Skarb Państwa reprezentowany był przez ministra właściwego do spraw łączności:
Obowiązki ustawowe.
Poczta Polska pełni funkcję operatora wyznaczonego, tj. operatora zobowiązanego do świadczenia powszechnych usług pocztowych, które dla wspólnego dobra świadczone są w sposób jednolity i po przystępnych cenach. Poczta ma obowiązek na terenie całego kraju 5 dni w tygodniu świadczyć usługi polegające na przyjmowaniu, sortowaniu, przemieszczaniu i doręczaniu:
Dodatkowo musi umożliwić nadawcy, na jego życzenie, uzyskanie dokumentu potwierdzającego odbiór przesyłki rejestrowanej.
Historia.
Usługi pocztowe w Polsce przedrozbiorowej.
Początki funkcjonowania zorganizowanych usług pocztowych na terenie Polski związane są z tworzeniem się ośrodków władzy książęcej oraz królewskiej. Piastowscy władcy wysyłali oraz otrzymywali informacje dzięki systemowi posług komunikacyjnych zwanych podwodami. Zobowiązywało ono lokalnych przedstawicieli władzy do utrzymywania specjalnych pomieszczeń oraz dostarczanie koni dla przewożących informacje posłańców. Wprowadzenie prawa podwodów w średniowiecznej Polsce przypisuje się Bolesławowi Chrobremu, który utworzył rozbudowaną sieć komunikacyjną niezbędną do funkcjonowania administracji państwowej. Być może system ten wywodził się z wcześniejszych praw zwyczajowych, jednak pierwsze zapisane informacje na temat występowania tego prawa na ziemiach polskich znajdują się w łacińskich dokumentach wystawianych przez władców polskich oraz zawarte zostały w powstałym na przełomie XIII i XIV wieku „Najstarszym Zwodzie Prawa Polskiego” zwanego również „Księgą elbląską”. Regulowała ona zasady przesyłania korespondencji pomiędzy władcami, obsługi poselstwa przez wsie, przewozu rzeczy oraz odpowiedzialności za powierzone mienie.
Do rozwoju i upowszechnienia się w Polsce organizacji pocztowej przyczynił się rozwój handlu oraz poczta kupiecka, która swoją genezę wywodziła z potrzeby komunikowania się kupców w sprawach handlowych. Kupcy ci pochodzili z Niemiec, a później także z Włoch, z tymi zatem krajami utrzymywano najbardziej ożywione kontakty. W XIV i XV w. Kraków kontaktował się z niemieckimi miastami za pośrednictwem posłańców, wynagradzanych przez kupieckie konfraternie. Najlepiej urządzoną tego rodzaju pocztę kupiecką posiadali Fuggerowie, którzy pod koniec XV w. założyli swoje faktorie w Krakowie. Pierwotnie służyły one do handlu miedzią, z czasem jednak zaczęły załatwiać również operacje finansowe. Poczta Fuggerów wykorzystywana była początkowo jedynie do podtrzymywania łączności między tymi faktoriami a biurem centralnym w Augsburgu. W późniejszych latach z usług tej poczty korzystał król Zygmunt I Stary, królowa Bona i podkanclerzy Piotr Tomicki. Drugą – obok fuggerowskiej – poważną pocztą kupiecką była poczta Seweryna Bonera. Dom bankowy Bonera utrzymywał stałych agentów, którzy pośredniczyli w przesyłaniu korespondencji osób prywatnych. Seweryn Boner w porozumieniu z pocztą rodziny Thurn-Taxis usiłował zaprowadzić w Krakowie pocztę regularną, co udało się mu na małą skalę, ale po jego śmierci przedsiębiorstwo to upadło. Do powstania stałej polskiej poczty przyczyniła się śmierć królowej Bony w 1557 r., gdyż król Zygmunt II August w celu wyegzekwowania spadku musiał utrzymywać stałą i regularną korespondencję z Włochami.
Dnia 18 października 1558 r. monarcha udzielił przywileju na urządzenie i kierowanie pocztą Włochowi Prosperowi Prowanie. Z poczty tej, kursującej z Krakowa do Wenecji, mogły również korzystać osoby prywatne, mimo że koszty jej utrzymania ponosił król. Prowana szybko jednak wszedł w konflikt z rodziną Thurn-Taxis, która kontrolowała połączenia pocztowe w Austrii, na Węgrzech i we Włoszech. Doprowadziło to do cofnięcia po czterech latach nadanego Prowanie przywileju. 11 lipca 1562 r. król zawarł nowy układ z Krzysztofem Taxisem, dyrektorem naczelnym poczty cesarskiej w Wiedniu, na mocy którego objął on wszystkie poczty w Polsce, tworząc jednolitą instytucję pod nazwą "Poczta Polska, czyli Królewska". W jej skład wchodziła poczta włoska (Kraków-Wiedeń-Wenecja) i poczta litewska (Kraków-Warszawa-Wilno). Posłaniec pocztowy wyjeżdżał z Krakowa w każdą niedzielę rano, do Wiednia przybywał w środę, a następnie wyjeżdżał do Wenecji, gdzie przybywał po siedmiu dniach podróży. Na Litwę kurier udawał się w środę każdego tygodnia, by po tygodniowej jeździe pojawić się w Wilnie. Tak więc list z Krakowa do Wenecji „szedł” 10 dni, a z Krakowa do Wilna – dni 7. Opłata pocztowa wynosiła 3 grosze od 1 łuta wagi przesyłki prywatnej. Przesyłki króla i dworu były zwolnione od opłaty, ale monarcha wypłacał roczną subwencję na rzecz poczty w wysokości 1500 talarów (1200 na pocztę włoską, 300 na litewską). Kwotę tę pobierano w czterech ratach z cła krakowskiego. Cały dochód z poczty otrzymywał jej dyrektor, który w zamian musiał troszczyć się o jej utrzymanie i zaopatrzenie.
Chociaż poczta polska pod zarządem nowego dyrektora zyskała rozległe i dobre połączenia zagraniczne, to jednak w wyniku rozmaitych intryg już po dwóch latach umowa z Taxisem została rozwiązana. Nowym dyrektorem poczty został Włoch Piotr Maffon, mieszczanin krakowski, który 9 stycznia 1564 roku otrzymał odpowiedni przywilej na prowadzenie poczty w okresie pięciu lat. W okresie tym zaznaczył się wyraźny regres tej instytucji, m.in. zabrakło stałego połączenia z Wenecją. W związku z tym, kontrakt z Maffonem został rozwiązany przed terminem, a o kierownictwo poczty zaczął ubiegać się Sebastian Montelupi, jeden z najbogatszych mieszczan krakowskich. Stosowny przywilej otrzymał on 18 listopada 1568, ale zarząd poczty objął dopiero na mocy poszerzonego przywileju z dn. 22 czerwca 1569 roku. Z chwilą objęcia poczty zwanej „królewską” przez Sebastiana Montelupiego, zakończył się jej początkowy okres rozwoju. Królewska poczta Montelupiego zobowiązana była dostarczać królowi przesyłki co tydzień, gdy władca przebywał w dowolnym miejscu w Koronie lub co trzy tygodnie, gdy przebywał na Litwie. Trasa do Wenecji obsługiwana była co 15 dni, a do Wilna co 17 dni. Za swoje usługi Montelupi otrzymywał rocznie 1300 talarów oraz korzystał z opłat za prywatne przesyłki. Do jego dyspozycji stały też podwody królewskie. Siedzibą poczty była Kamienica Montelupich w Krakowie przy Rynku Głównym nr 7.
II wojna światowa.
Podczas II wojny światowej, rząd Rzeczypospolitej Polskiej na uchodźstwie wznowił 15 grudnia 1941 roku działalność Poczty Polskiej, w oparciu o agencje pocztowe utworzone na okrętach Marynarki Wojennej, stanowiących suwerenne terytorium polskie, a od kwietnia 1942 także na statkach Polskiej Marynarki Handlowej. Zgodnie z przepisami Międzynarodowej Konwencji Pocztowej, korespondencja przyjmowana była na statkach tylko na pełnym morzu, a na okrętach na morzu lub w porcie, po czym dalej była ekspediowana do adresatów za pośrednictwem innych poczt. Wyłączony był obrót pocztowy z krajami nieprzyjacielskimi i okupowanymi. Nie było możliwe nadawanie listów przez Pocztę Polską na terytorium Wielkiej Brytanii, lecz kilka razy do roku (m.in. przed świętami) umożliwiono polskim żołnierzom przesyłanie listów na okręty, na których były one opatrywane znaczkami pocztowymi i nadawane dalej. W latach 1941–1944 miały miejsce cztery emisje polskich znaczków pocztowych. W związku z cofnięciem uznania polskiemu rządowi na emigracji, znaczki utraciły moc obiegową 11 lipca 1945 roku.
Muzea.
Funkcjonują następujące pocztowe placówki muzealne:
Zarząd.
Członkami Zarządu Poczty Polskiej są:
Funkcjonowanie Poczty Polskiej.
Jakość usług i wyniki finansowe.
W 2009 roku Poczta Polska miała 190 mln zł straty, w 2008 – 215 mln zł. Według zarządu Poczty Polskiej upowszechnienie faktur elektronicznych mogło przynieść Poczcie straty rzędu 170–200 mln złotych. We wrześniu 2010 r. Poczta Polska wspólnie z Ministerstwem Sprawiedliwości, jednym z jej najważniejszych klientów, rozpoczęła pilotaż polegający na elektronicznym potwierdzaniu odbioru przesyłek poleconych
W 2012 roku kontrola NIK wykazała, że organizacja pracy placówek pocztowych nie jest dostosowana do potrzeb konsumentów jej usług. Poczta w niewystarczającym stopniu wdrażała program restrukturyzacji, na którego zakup wydała łącznie 8 mln zł, a efekty wdrożenia nie były weryfikowane. Poczta wydała także 13 mln zł na system informatyczny, który nie działał. NIK podkreśliła jednak, że od 2010 r. spółka podjęła działania restrukturyzacyjne, które pozwoliły jej na wypracowanie zysku za 2011 r. w wysokości 105,8 mln zł. W lipcu 2011 r. powołano nowy Zarząd, którego głównym zadaniem był rozwój firmy i realizacja kluczowych inicjatyw restrukturyzacyjnych. Nowy Zarząd Spółki położył nacisk na rozwój usług paczkowo-kurierskich oraz oferty tzw. e-usług, łączących tradycyjne sposoby komunikacji z wykorzystaniem nowoczesnych technologii.
Poczta Polska do 2017 roku planowała przeznaczyć ponad 1,3 mld zł na sfinansowanie planu inwestycyjnego, w tym inwestycje kapitałowe w strategicznych obszarach. Nakłady inwestycyjne miały być finansowane do 85% ze środków własnych. Spółka stawia na rozwój rynku paczkowego, nowoczesnych usług bankowo-ubezpieczeniowych, logistyki, a także komunikacji cyfrowej.
W październiku 2013 roku Poczta Polska uruchomiła narzędzie, dzięki któremu klienci mogą w Internecie kupić i wydrukować znaczki pocztowe, wysłać listy lub kartki, które w papierowej formie dostarczy listonosz. Jest to możliwe dzięki platformie internetowej działającej pod marką Envelo. To rozwiązanie, które pozwala na korzystanie z usług pocztowych w każdym miejscu i o każdej porze. Wynik brutto Grupy Poczty Polskiej wyniósł w 2013 roku blisko 200 mln zł, przy niecałych 160 mln zł rok wcześniej.
W 2013 r. Poczta Polska przeznaczyła 250 mln zł na inwestycje rozwojowe (w stosunku do 190 mln w latach 2011–2012), czyli na unowocześnienie logistyki (rozwój floty samochodowej) i sieci sprzedaży, a także na informatyzację i inwestycje kapitałowe. 2013 rok pomimo negatywnych trendów rynkowych był czwartym z rzędu, w którym Poczta Polska odnotowała dodatni wynik finansowy.
Konkurencja.
Poczta Polska od kilku lat systematycznie traci monopol na kolejne rodzaje przesyłek. Do końca 2012 roku korzystała z ustawowego przywileju posiadania obszaru zastrzeżonego, który dawał jej uprawnienia do wyłącznego wykonywania usług przyjmowania i doręczania przesyłek o masie do 50 g. Jednocześnie do 24 sierpnia 2008 roku właściciele i administratorzy budynków mieli obowiązek wymienić oddawcze skrzynki, będące własnością Poczty Polskiej, na skrzynki europejskie dostępne dla wszystkich operatorów pocztowych.
W 2012 roku ukończone zostały prace nad nowelizacją ustawy Prawo pocztowe, która pomimo likwidacji monopolu formalnego utrzymała jednak monopol faktyczny np. w przesyłkach urzędowych. W 2014 InPost wygrał przetarg na doręczanie korespodencji sądowej, ale stracił taką możliwość w 2015.
Kontrowersje.
Według portalu tvn24.pl Poczta Polska poczyniła przygotowania do korespondencyjnych wyborów prezydenckich, które miały się odbyć 10 maja 2020, lecz ostatecznie się nie odbyły. Mimo braku obowiązujących przepisów poczta już w kwietniu 2020 podpisała umowy związane z organizacją wyborów opiewające na blisko 70 mln zł. W związku z tym związkowcy z Wolnego Związku Zawodowego Pracowników Poczty złożyli zawiadomienie o możliwości popełnienia przestępstwa przez Zarząd Poczty Polskiej. Prokuratura odmówiła wszczęcia śledztwa.

</doc>
<doc id="315711" url="https://pl.wikipedia.org/wiki?curid=315711" title="Elizabeth (New Jersey)">
Elizabeth (New Jersey)

Elizabeth – miasto w hrabstwie Union w stanie New Jersey w Stanach Zjednoczonych.
Miasto zostało nazwane na cześć żony pierwszego gubernatora New Jersey George'a Cartereta.
W mieście rozwinął się przemysł maszynowy, włókienniczy, chemiczny oraz samochodowy.

</doc>
<doc id="315715" url="https://pl.wikipedia.org/wiki?curid=315715" title="Bolesław Mackiewicz">
Bolesław Mackiewicz

Bolesław Mackiewicz (ur. 18 kwietnia 1942 w Jakubowcach, zm. 6 grudnia 2005) – polski zapaśnik, specjalista stylu klasycznego, wicemistrz świata, również judoka.
W czasie kariery zapaśniczej występował w klubach Unia Racibórz i Pafawag Wrocław. Na mistrzostwach świata w 1965 w Tampere zdobył srebrny medal w wadze półciężkiej (do 87 kg) – pierwszy medal mistrzostw świata w historii polskich zapasów w stylu klasycznym. Wystąpił również na mistrzostwach Europy w 1967 w Mińsku.
Był mistrzem Polski w wadze do 87 kg w 1965, a także wicemistrzem w wadze do 79 kg w 1963 i w wadze do 100 kg w 1974.
Jako judoka występował w Gwardii Wrocław. Był mistrzem Polski w wadze ciężkiej w 1965 oraz brązowym medalistą w kategorii open w 1972.

</doc>
<doc id="315724" url="https://pl.wikipedia.org/wiki?curid=315724" title="Jan Kromkamp">
Jan Kromkamp

Jan Kromkamp (ur. 17 sierpnia 1980 w Makkinga) – holenderski piłkarz grający na pozycji obrońcy.
Kariera klubowa.
Kromkamp zaczynał karierę w klubie o nazwie AGOVV Apeldoorn. W 1998 roku przeszedł do silniejszej drużyny, Go Ahead Eagles z Deventer, gdzie zadebiutował w Eerste divisie 12 września 1998 roku. Po 2 latach gry w tym klubie trafił do pierwszoligowego AZ Alkmaar. W roku 2000 był to jeszcze ligowy średniak w Holandii. Jednak Kromkamp razem z partnerami spowodowali, że AZ Alkmaar stał się drużyną, która może powalczyć z „Wielką Trójką” Ajaksem, PSV Eindhoven i Feyenoordem. Ten prawy obrońca z Alkmaar w sezonie 2004–2005 zdołał nawet awansować do półfinału Pucharu UEFA. Świetna dyspozycja tego zawodnika zaowocowała w lecie 2005 transferem do silniejszej ligi, mianowicie Primera División, a kupił go za 6 milionów euro Villarreal CF. W przerwie zimowej w sezonie 2005/2006 Kromkamp przeszedł do klubu angielskiej Premiership w ramach wymiany za hiszpańskiego zawodnika Josemiego. Po nieudanym epizodzie w Liverpoolu Kromkamp zdecydował się w sierpniu 2006 związać pięcioletnim kontraktem z PSV Eindhoven. Kwota odstępnego jaką holenderski klub zapłacił Liverpoolowi nie jest znana. W 2007 roku z PSV wywalczył swoje pierwsze w karierze mistrzostwo Holandii. Zawodnikiem PSV był do 2011 roku. Następnie występował w Go Ahead Eagles, gdzie w 2013 roku zakończył karierę.
Kariera reprezentacyjna.
W reprezentacji Holandii zadebiutował u Marco van Bastena 18 sierpnia 2004 roku w zremisowanym 2-2 meczu z reprezentacją Szwecji. W latach 2004–2006 w drużynie narodowej rozegrał 11 spotkań.

</doc>
<doc id="315725" url="https://pl.wikipedia.org/wiki?curid=315725" title="Dąb Napoleon">
Dąb Napoleon

Dąb Napoleon (Dąb Napoleona) – nieistniejący już pomnik przyrody, rosnący w Zaborze dąb szypułkowy był najgrubszym znanym w Polsce drzewem tego gatunku. Spłonął 15 listopada 2010 najprawdopodobniej podpalony przez wandali.
Jego obwód wynosił 1052 cm (na wysokości 1,3 metra od najwyższego punktu podstawy drzewa). Wysokość 22 m, szacuje się, że dąb był żołędziem ok. 1300 roku (jego wiek 660-700 lat). Drzewo miało w środku dużą dziuplę, która mogła pomieścić naraz kilkanaście osób. Pokrój drzewa był typowy dla drzew rosnących na otwartym terenie (potężny pień, rozłożysta korona) – odmienny niż np. u dębów białowieskich – takich jak Dąb Car czy Dąb Jagiełły.
Przed wojną był na liście 78 pomników przyrody powiatu zielonogórskiego. W 1920 roku ówczesna księżna Hermina von Schönaich-Carolath z książąt Reuss osobiście nadała drzewu imię profesora Theodora Schubego (niemieckiego botanika i działacza ochrony przyrody badającego śląskie pomniki przyrody, autora m.in. opracowania "Waldbuch von Schlesien"). Po śmierci męża księżna w 1922 została drugą żoną byłego cesarza Wilhelma II uzyskując tytuł cesarzowej. To rozsławiło dąb w okolicy i na Śląsku. W 1936 roku drzewo wymieniono w "Księdze ochrony przyrody" prowadzonej przez starostę zielonogórskiego. 
Polska nazwa drzewa wzięła się z legendy głoszącej, że podczas wyprawy na Rosję w 1812 roku, po przeprawie przez Odrę pod jego konarami odpoczywał Napoleon Bonaparte.
Zanim ostatecznie spłonął, dąb był kilkakrotnie podpalany przez wandali.

</doc>
<doc id="315730" url="https://pl.wikipedia.org/wiki?curid=315730" title="Kain">
Kain

Osoby o tym imieniu bądź nazwisku:
Także:

</doc>
<doc id="315732" url="https://pl.wikipedia.org/wiki?curid=315732" title="1 Pułk Ułanów Krechowieckich">
1 Pułk Ułanów Krechowieckich

1 Pułk Ułanów Krechowieckich im. Pułkownika Bolesława Mościckiego (1 puł.) – oddział kawalerii Wojska Polskiego.
Swój rodowód wywodzi od 1 pułku ułanów Dywizji Strzelców Polskich, zaś przydomek "krechowieccy" wziął od miejscowości Krechowce koło Stanisławowa, gdzie pod dowództwem płk. Bolesława Mościckiego stoczył swój pierwszy zwycięski bój. Rozwiązany w maju 1918, został odtworzony na podstawie decyzji Rady Regencyjnej w listopadzie tegoż roku. Od grudnia 1918 do sierpnia 1919 brał udział w wojnie polsko-ukraińskiej, gdzie wsławił się obroną Gródka Jagiellońskiego, czym przyczynił się do powodzenia odsieczy Lwowa.
Brał udział w objęciu Pomorza Gdańskiego, we władanie Rzeczypospolitej i 10 lutego 1920 w jej zaślubinach z morzem
W wojnie polsko-bolszewickiej 1919–1920 prowadził zwycięskie walki w Koziatyniu, z armią konną Budionnego pod Wołodarką, Korosteniem, Zamościem i Ostrogiem, nad Słuczą, Bugiem, Styrem i Horyniem. Po zakończeniu wojny, na wiosnę 1921, zajął stare „carskie” koszary w Augustowie, w których stacjonował do 1939.
W kampanii wrześniowej, w składzie Suwalskiej Brygady Kawalerii, walczył pod Zambrowem, Zalesiem, Dąbrową Wielką, Olszewem. Szlak bojowy zakończył pod Kockiem 6 października 1939.
Został odtworzony podczas formowania Polskich Sił Zbrojnych w ZSRR. Sformowano go w wyniku połączenia: 6 dywizjonu kawalerii/1 pułku ułanów, pułku kawalerii 5 DP i 7 dywizjonu kawalerii. Po wyjściu Armii Polskiej z ZSRR, wszedł w skład 2. Brygady Czołgów; przekształcony początkowo w 5. batalion czołgów, a następnie w 1 pułk kawalerii pancernej. We wrześniu 1942 razem z brygadą, skierowany do Iraku, gdzie szkolił się do października 1943. Po powrocie do Palestyny, otrzymał czołgi Sherman, a ostatecznie szkolenie zakończył w grudniu 1943 w Egipcie. W tym czasie wrócił do swojej tradycyjnej nazwy.
W kampanii włoskiej, walczył w składzie 2 Brygady Pancernej. W bitwie o Monte Cassino i Piedimonte był w odwodzie brygady. Walczył czynnie w bitwie o Ankonę, przełamywał Linię Gotów i zdobywał Bolonię.
Został rozformowany z pozostałymi jednostkami 2 Korpusu Polskiego, w 1947.
Pułk odtworzono również w składzie Armii Krajowej. Walczył w Puszczy Augustowskiej, podczas Akcji Burza.
Formowanie i zmiany organizacyjne.
Większość byłych żołnierzy byłego 1 pułku ułanów pozostawała na terenach kontrolowanych przez Niemców. Po rozbrojeniu okupanta natychmiast przystąpiono do odtworzenia jednostki. Rada Regencyjna już w drugiej połowie października 1918 wydała decyzję o utworzeniu nowych jednostek wojska polskiego, a 4 listopada o utworzeniu 1 pułku ułanów. Dla usprawnienia rekrutacji ochotników, a szczególnie zdobycia odpowiedniej ilości koni, zadecydowano o jej prowadzeniu w różnych miejscowościach. 2 szwadron sformowany został w Warszawie pod dowództwem rtm. Podhorskiego, ale już 22 listopada został przeniesiony do Kielc. Por. Dunin-Markiewicz, jadąc do Będzina z rozkazem tworzenia 3 szwadronu, zatrzymał się w Wolbromiu i uzgodnił z rtm. Pawłem Korytko, dowódcą zapasowego szwadronu 2 pułku ułanów austriackich (stacjonującego w Wolbromiu), że oddział ten dołączy do pułku. Dowódcą 3 szwadronu został rtm. Bardziński. 1. szwadron, tworzony na bazie plutonu wydzielonego z 2. szwadronu, sformowany został w Radomsku – dowódcą został rtm. Michał Dziewanowski. 4. szwadron pod dowództwem por. Czesława Chmielewskiego i szwadron karabinów maszynowych pod dowództwem rtm. Sędzimira formowały się w Piotrkowie. Pluton łączności, ze względu na brak specjalistów i dłuższy okres szkolenia, dołączył do pułku na froncie w Gródku Jagiellońskim. Dowództwo i sztab pułku znajdowały się początkowo w Kielcach, potem od 17 listopada w Wolbromiu.
Walki o granice.
W wojnie polsko-ukraińskiej.
Na początku grudnia wszystkie pododdziały pułku (oprócz plutonu łączności, który się szkolił i szwadronu zapasowego, który pozostał w Wolbromiu z zadaniem zdobycia umundurowania, uzbrojenia i koni) spotkały się w Tarnowie, by stąd wyruszyć na pomoc zagrożonemu przez wojska ukraińskie Lwowowi.
Ułani nie byli jednolicie umundurowani, większa część w cywilnych ubraniach, brakowało ponad połowy siodeł, uprzęży dla koni i uzbrojenia. Część umundurowania i ekwipunku udało się dostarczyć do miasta przed wyruszeniem na front. Stan pułku w momencie odejścia na front: 31 oficerów, 661 ułanów i 600 koni. Ułanów doświadczonych w boju było około 20%, pozostali to ochotnicy, głównie młodzież akademicka. 17 grudnia 1918 pułk wyruszył koleją do Przemyśla, gdzie przeglądu dokonał Naczelny Wódz, komendant Józef Piłsudski. Szwadron zbiorowy został przydzielony do grupy gen. Zielińskiego z zadaniem natarcia w kierunku Sambora i ochrony linii Przemyśl – Lwów. 19 grudnia zdobył Nowe Miasto. Wzmocniony piechotą i artylerią do końca grudnia walczył w rejonie miasta, po czym przeszedł do Gródka Jagiellońskiego Przez cały styczeń i połowę lutego stoczył szereg walk i potyczek w rejonie miasta. Od 16 lutego 1919 rozpoczęło się natarcie wojsk ukraińskich, które trwało do 18 marca. Pułk obronił Lubień Wielki i Kamieniobród, a potem bezpośrednio Gródek Jagielloński pod nowym dowódcą grupy pułkownikiem Sikorskim. Obrona miasta zaważyła na losach Lwowa, obrońcy przeżywali bardzo trudne chwile i dopiero odsiecz gen. Iwaszkiewicza uratowała zmęczonych i wygłodzonych żołnierzy. Ostatnią akcją zdziesiątkowanych szwadronów był skuteczny atak na miejscowość Wielkopole. Ciężkie straty jakie poniósł pułk (w tym 60% koni) zmusiły go do powrotu do Wolbromia w celu uzupełnienia stanu osobowego (po raz pierwszy przyjęto rekrutów), umundurowania i koni. W Gródku pozostał tylko jeden batalion.
Po uroczystej przysiędze na sztandar przywieziony z Bobrujska, 7 maja 1919 pułk ruszył na front Wołyński do Włodzimierza Wołyńskiego z podporządkowaniem grupie gen. Karnickiego. Ofensywa grupy ruszyła 4 maja. Wojska ukraińskie zaczęły się cofać w kierunku rzeki Styr. Pułk zajął Torczyn i ruszył w kierunku Łucka. Zadaniem było zajęcie mostu na Styrze w Boratynie. Szybkość ataku ułanów zaskoczyła Ukraińców. Pułk błyskawicznie zdobył most i oskrzydlił Łuck, obsadził główne drogi do Dubna i Równego, uniemożliwiając w ten sposób odwrót nieprzyjacielowi. W wyniku takiej taktyki wzięto do niewoli ponad 600 jeńców, dwa działa, dwa samochody i pokaźne tabory. Następnie szwadrony zajęły Łuck, a w koszarach wzięły do niewoli dowódcę frontu ukraińskiego gen. Abeza, który zaproponował kapitulację. Jej wynikiem było poddanie się sześciu pułków ukraińskich wraz z artylerią. Po natarciu pułk kilka dni odpoczywał w Horochowie, po czym otrzymał zadanie zajęcia stacji Brody. Po zajęciu mostu na Styrze, 23 maja wkroczył do miasta, po czym jeszcze tego samego dnia zajął Radziwiłłów. W wyniku tych działań wzięto do niewoli 3000 jeńców, kilka pociągów stojących na stacji, trzy pociągi sanitarne, kilkaset karabinów maszynowych, pociąg pancerny "Siczewoj Strelec" (Strzelec Siczowy), dwadzieścia dział i tabory. Pociąg pancerny, następnego dnia, nazwano Generał Dowbor. Działania te pułk przeprowadzał samodzielnie, w oddaleniu o około 80 km od najbliższego oddziału piechoty, świadczy to o skuteczności konnicy na ówczesnym polu walki.
Po tych bojach pododdziały zostały zluzowane i przebazowane do Leszniowa, gdzie do drugiej połowy czerwca patrolowały rzekę Ikwę (największy dopływ Styru). 21 czerwca pułk otrzymał rozkaz wycofania się na linię Stanisławczyk – Rażniów. 27 czerwca pułk został podporządkowany 6 Dywizji Strzelców Polskich, a następnego dnia przeszedł do Gołogór i rozpoczął natarcie przez Wiśniowczyk na Dunajów. Pułk rozgromił kolumny wroga i ścigał go aż do Kozowej, którą wziął 2 lipca. Następnego dnia został połączony z 9 pułkiem ułanów w V Brygadę Jazdy pod dowództwem francuskiego pułkownika de Colbert. Z Kozowej pułk ruszył w kierunku na Zbrucz, 21 lipca zajął Podwłoczyska. Tam dowództwo brygady, przed odjazdem jednostki pociągiem do Łucka, objął dawny dowódca pułku płk Stefan Suszyński. Pułk zajął jeszcze Kryłów, Zdołbunów i 12 sierpnia 1919 odszedł do Annopola, gdzie po zawieszeniu broni pełnił służbę patrolową w rejonie Sławury. 22 września pułk został włączony do IV Brygady Jazdy i przybył do Horodnicy nad Słuczą. Od 8 października wrócił do V Brygady i do 25 października pełnił służbę rozpoznawczą w rejonie Sławury. Z rozkazu Naczelnego Dowództwa został przeniesiony na Pomorze.
Na Pomorzu.
1 Pułk Ułanów Krechowieckich znalazł się wśród jednostek, które wyzwalały Pomorze. W związku z tym, 29 października 1919 został on przetransportowany do Ciechocinka, gdzie w składzie 5 Brygady Kawalerii pozostał do 16 stycznia 1920 roku. Czas ten wykorzystano na uzupełnianie składów osobowych szwadronów, uzupełnianie ekwipunku i szkolenie żołnierzy. Także z Ciechocinka wyjechała do Szkoły Podchorążych w Warszawie pierwsza grupa ułanów-akademików. Szwadrony przekroczyły granicę 17 stycznia 1920, gdzie witane przez mieszkańców weszły do Torunia. Następnie przez Chełmżę, Popowo Biskupie, Grudziądz, Nowe, Pelplin, Starogard i Żukowo dotarły do Pucka. Wszędzie witały je bramy triumfalne, orkiestry, a przede wszystkim tłumy mieszkańców. W Pucku 10 lutego 1920 jeden szwadron Pułku towarzyszył gen. Józefowi Hallerowi w czasie zaślubin z morzem i zanurzył sztandar w wodach Bałtyku.
W wojnie polsko-bolszewickiej.
Na Front Wołyński, do Berezdowa, pułk powrócił 10 kwietnia 1920 i został podporządkowany Dywizji Jazdy gen. Romera.
Dywizja miała za zadanie wykonać zagon w głąb terytorium nieprzyjaciela – przebyć w ciągu dwóch dni około 160 km po czym zająć i utrzymać, do czasu przybycia piechoty, stację Koziatyn. W tym czasie stan pułku wynosił: 20 oficerów, 600 „szabel” i 10 ciężkich karabinów maszynowych. Po przejściu do Radunina, wczesnym rankiem 25 kwietnia pododdziały ruszyły do wykonania zadania. Na moście na rzece Słucz (w okolicach Rohaczowa) przeglądu Dywizji dokonał Naczelnik Państwa, marszałek Józef Piłsudski. Następnego dnia pułk był w Rudni na biwaku i po odpoczynku przez Hwozdawkę i Białopole, po przebyciu około 80 km, podszedł pod Koziatyn, niszcząc po drodze urządzenia łączności (telegrafu) i most kolejowy na rzece Moczychwost, odcinając w ten sposób wojska sowieckie od zaopatrzenia. W zwycięskim ataku na stację towarową Koziatyn wziął do niewoli ponad 2000 jeńców. Tego dnia Dywizję wizytował ponownie Józef Piłsudski. 27 kwietnia zmęczonych ułanów zluzowała piechota.
Po kilku dniach patrolowania stacji ruszył 2 maja do Białocerkwi, nie napotykając po drodze nieprzyjaciela, który zaskoczony szarżą, bez łączności i zaopatrzenia był zmuszony wycofać się za Dniepr. Po odpoczynku przez Kohorlicką Słobodę i Rzyszczów nad Dnieprem dotarł do wsi Szubówka, którą zajął po krótkiej walce. Z rozkazu Naczelnego Dowództwa cała Dywizja miała wyznaczoną na 15 maja koncentrację w rejonie Sieniawa – Taraszcza – Czupira – Czerkasy. Pułk rozlokował się w Sieniawie. Na nowego dowódcę Dywizji wyznaczono gen. Karnickiego. Zbliżała się ofensywa armii Budionnego.
Jeden dywizjon pułku został skierowany do Wołodarki. Pod tą miejscowością rozegrała się pierwsza bitwa i pierwsze odniesione zwycięstwo ułanów nad 20 pułkiem kozaków i 19 pułkiem kawalerii armii Budionnego. Szarża ułanów wywarła tak silne wrażenie na przeciwniku, że spowodowała przejście na polską stronę brygady kozaków, po uprzednim wycięciu komisarzy komunistycznych. Komunikat Naczelnego Dowództwa z 31 maja 1920 w taki sposób opisywał bój (pisownia oryginalna):
 Bój pod Wołodarką miał także znaczenie moralne – do końca wojny polsko-bolszewickiej żaden oddział kozaków nie wytrzymał szarży któregokolwiek szwadronu pułku. Kolejna bitwa, w której brali udział ułani pułku rozegrała się pod Antonowem. Dywizja została zaatakowana przez dwie dywizje sowieckie z samochodami pancernymi. Ataki zostały odparte. Budionny skoncentrował armię na wschód od Samhorodka i 5 czerwca 1920, uderzając na krótkim odcinku dużymi siłami, przeszedł na tyły polskiego frontu, kierując się na Żytomierz i Berdyczów. Od 8 czerwca Dywizja, a w jej składzie pułk, posuwając się za nieprzyjacielem, prowadził walki na kierunku Horodyszcze – Pustowarowo – Tchorówka, Skwira – Samhorodek do Wernyhorodka. Jednak kontrnatarcie Budionnego zmusiło do wycofania się w rejon Koziatyna. W następnych dniach stoczył kolejne potyczki i 19 czerwca przeszedł wpław rzekę Słucz, po czym zorganizował obronę wzdłuż rzeki w składzie grupy gen. Romera (dywizją dowodzi już gen. Sawicki). Na skutek ciągłych, zaciętych walk drastycznie zmniejszyła się siła bojowa pułku – do zaledwie czterech plutonów liniowych i czterech ciężkich karabinów maszynowych na jukach (przewożone na grzbietach koni) oraz dwóch na taczankach, a 240 rannych i chore konie trzeba było odesłać na leczenie. W ramach obrony Równego przez dywizję, pułk zajął pozycje w rejonie wsi Kołodzianka, jednak atak nieprzyjaciela i zajęcie Równego zmusiło oddziały do wycofania się, przez okrążenie, w rejon Łucka. Od 12 lipca 3. zbiorowa brygada płk Plisowskiego, w której skład weszły szwadrony pułku, walczyła nad Styrem i w czasie odwrotu do Beresteczka osłaniała odwrót piechoty. Kilka dni później pułk został odesłany do Tarnowa w celu uzupełnienia składu osobowego, koni i wyposażenia.
Pułk, uzupełniony do pełnego stanu, 22 lipca 1920 przybył do Zamościa i wszedł w skład 1 Dywizji Jazdy gen. Rómmla, powstałej po rozformowaniu Grupy gen. Sawickiego. Z zadaniem obrony na linii rzeki Styr 28 lipca zdobył przeprawy pod Grzymałówką i przeszedł na drugi brzeg, jednak z powodu wyczerpania amunicji wrócił pod Beresteczko. Do 8 sierpnia trwały walki nad Styrem, kolejne szarże kawalerii sowieckiej były odrzucane za rzekę. Tego dnia część polskich jednostek odeszła pod Warszawę, przez co front południowy został poważnie osłabiony. Kolejna szarża 14 Dywizji Kawalerii wroga, dopiero po wyczerpaniu amunicji, zmusiła pułk do wycofania się pod Radziechów, po czym przeszedł w rejon Chołojowa z zadaniem utrzymania miejscowości i obrony ośmiokilometrowego odcinka na przedpolu miasta.
Nieprzyjaciel dysponujący samochodami pancernymi i artylerią, po zaciętym boju, zmusił szwadrony do wycofania się (pułk wycofał się w szyku, bez paniki) w kierunku na Babice. W czasie odwrotu zginął pełniący obowiązki dowódcy pułku rtm. Kazimierz Zakrzewski. Dalszy odwrót prowadził przez Wolę Chołojowską i Sielec, pod Bieńkowem, pododdziały przekroczyły Bug i doszły do Rekliniec, a potem wraz z całą dywizją zostały skierowane do Żółkwi. Dywizja uderzyła na skrzydło armii Budionnego idącego na Lwów. Pułk rozbił doszczętnie 74 pułk kozaków, zajął wsie Dzibułki i Żółtańce, a następnie – wraz z 14 pułkiem ułanów – 4. i 14. Dywizje Kawalerii sowieckiej (w akcji tej przechwycono radiodepeszę Trockiego nakazującą Budionnemu zmianę kierunku natarcia na północny). Pułk 24 sierpnia został wzmocniony dwoma szwadronami, w tym jednym ochotniczym składającym się z ziemian powiatów skierniewickiego i lipnowskiego. W tym czasie uformowała się w rejonie miasta Bełz Grupa Operacyjna gen. Hallera składająca się z 13 Dywizji Piechoty i 1. Dywizji Jazdy. Pułk, który przeprowadzał rozpoznanie w rejonie Cebłowa, stoczył kilkugodzinną zwycięską walkę z całą 6 Dywizją Kozaków, a następnie 29 sierpnia zajął miejscowość Tyszowce. W następnych dniach brał udział w odrzuceniu Budionnego od Zamościa i zepchnięciu go za Bug. Do 4 września 1920 uczestniczył w okrążeniu armii Budionnego, obsadzając drogę Tyszowce – Komarów po zachodniej stronie kotła. Szwadrony stoczyły zwycięski bój z kawalerią sowiecką pod wsią Cześniki, nie pozwalając nieprzyjacielowi wyrwać się z matni. Jednak Budionnemu udało się przerwać pierścień na kierunku północno-wschodnim. VI Brygada Jazdy płk Plisowskiego, w której składzie walczył pułk, sforsowała rzekę Huczwę w rejonie Łaszczów – Czerkasy i wyparła nieprzyjaciela z Czerkas. Pod Łaszczowem pułk odniósł zwycięstwo, tak zanotowane w meldunku dowództwa 3 Armii (pisownia oryginalna): Pościg za nieprzyjacielem nastąpił w kierunku na Styr. W połowie września utworzono Korpus pod dowództwem gen. Rómmla, składający się z 1. i 2 Dywizji Jazdy. Korpus ten, po przekroczeniu Styru, ścigał nieprzyjaciela aż do Ostroga nad Horyniem, a następnie wykonał zagon w kierunku na Korosteń, który zdobył 10 października. Straty wroga to: rozbite dwie dywizje piechoty, 2000 jeńców, 12 dział, trzy pociągi pancerne tabory i zaopatrzenie. Z Korostenia pułk cofnął się wraz z Korpusem nad rzekę Uborć i tam zastała go wiadomość o zawieszeniu broni.
Kawalerowie Virtuti Militari.
Ponadto Krzyżem Walecznych zostało odznaczonych 108 oficerów, 251 podoficerów oraz 291 starszych ułanów i ułanów. Wśród odznaczonych Krzyżem Walecznych po raz pierwszy i drugi był por. rez. Ignacy Plater-Zyberk.
Pułk w okresie pokoju.
Zimą 1920/21 Pułk stacjonował pod Łuckiem, po czym na wiosnę 1921 został przetransportowany w okolice Hrubieszowa, a stamtąd do swojego garnizonu w Augustowie. W ramach reorganizacji polskiej kawalerii wszedł ostatecznie w skład Suwalskiej Brygady Kawalerii. Został ulokowany w koszarach wybudowanych w latach 1894–1890 dla garnizonu carskiego, a potem do 1919 zajmowanych przez wojska niemieckie. Początki były bardzo trudne – brakowało sprzętów, pomieszczenia przeznaczone na stajnie trzeba było przystosowywać do nowych potrzeb, place ćwiczeń i place maneżowe były zniszczone. Po usunięciu przeszkód pułk podjął normalną służbę. W okresie dwudziestolecia międzywojennego kilka dat jest znaczących w historii jednostki. W Święto Pułku 24 lipca 1925 uroczyście obchodzono 10-lecie jego istnienia. W uroczystości wziął udział minister spraw wojskowych gen. Władysław Sikorski. Po mszy przed kościołem garnizonowym (byłej cerkwi garnizonowej) minister odebrał defiladę szwadronów. Piętnastolecie powstania pułku obchodzono 24 lipca 1932. Na uroczystości przybył prezydent Rzeczypospolitej Polskiej Ignacy Mościcki, a wraz z nim gen. Edward Śmigły-Rydz – Generalny Inspektor Sił Zbrojnych i gen. Kazimierz Fabrycy – pierwszy wiceminister spraw wojskowych. Byli także: gen. Tadeusz Kutrzeba, gen. Juliusz Rómmel i gen. Stanisław Grzmot-Skotnicki. Prezydent Mościcki przyjął meldunek i odebrał defiladę pułku, siedząc na koniu. Zjazd w 20. rocznicę powstania odbył się w 1937. W roku 1921 powstało w Warszawie stowarzyszenie ułanów pułku, a w 1927 stowarzyszenie oficerów Koło Krechowiaków. Stowarzyszenia odbywały regularne zjazdy i coroczne bale pułkowe. Także w 1921 wybudowano i zasiedlono na Wołyniu dwie osady dla weteranów wojen i rezerwistów – koło Równego i w Bolesławicach.
W lipcu 1931 roku powstał zespół pływacki pułku, a w 1935 wybudowano pływalnię. Propagowano też żeglarstwo. Od 16 do 30 września 1937 roku podoficerowie pułku uczestniczyli w kursie żeglarskim dla podoficerów, a porucznicy Jan Łopaciński i Andrzej Czaykowski odbywali rejsy na „Zawiszy Czarnym”.
Począwszy od 2 czerwca 1935 roku organizowano coroczne wyścigi kolarskie na trasie 22 km. W styczniu 1938 rozpoczęto organizować dla podoficerów lekcje boksu. 1 kwietnia 1937 rozpoczął działalność Wojskowy Klubu Sportowy Augustów. Prezesem został rtm. Stanisław Perekładowski. Uruchomiono cztery sekcje: konną oficerską, konną podoficerską, strzelecką i piłki nożnej. W październiku utworzono piątą: motorową.
W 1935 oddano do użytku Oficerski Yacht Klub nad Jeziorem Białym z basenem portowym. Odpoczywali tu również dygnitarze II RP.
W zwyczaju pułku, który potem przyjął się w Wojsku Polskim, był wprowadzony przez pułkownika Mościckiego sposób, w jaki żołnierz pochwalony lub odznaczony odpowiadał przełożonemu: „Ku chwale Ojczyzny, Panie… (tu wymieniał stopień)”. Do rangi symbolu wśród ułanów urósł "Krechowiak" – koń pułkownika Mościckiego. Na nim, na Igrzyskach Olimpijskich w Paryżu, ppłk Karol Rómmel zajął we Wszechstronnym konkursie konia wierzchowego indywidualnie 10. miejsce, a drużynowo (w drużynie startował także Tadeusz Komorowski) 7. miejsce. Dowódcy pułku dosiadali "Krechowiaka" podczas szczególnych uroczystości. Wraz ze zmianą dowódcy odchodzący przekazywał, przed frontem pułku, sztandar i po ślubowaniu przekazywał następcy "Krechowiaka". Koń stał w oddzielnej stajni i był oczkiem w głowie całego pułku. Po śmierci w 1939 został spreparowany, wypchany, założono mu rząd jaki miał pod Krechowcami i przekazano do Muzeum Wojska Polskiego w Warszawie. W kasynie oficerskim, w którym przestrzegana była wyjątkowa punktualność, naprzeciw miejsca dowódcy pułku stał zawsze pusty fotel, a na stole nakrycie płk Mościckiego. Dla uczczenia bitwy pod Krechowcami ustanowiony został pamiątkowy ryngraf z wizerunkiem Matki Bożej Częstochowskiej, wręczany ułanom za dwudziestoletnią służbę. Adiutant pułku i kotlista, w czasie uroczystości oficjalnych, mieli pod siodłem amarantowy czaprak na wzór huzarskiego z monogramem pułku „1UK”.
Braterskie stosunki łączyły pułk z 12 pułkiem Ułanów Podolskich i 14 pułkiem Ułanów Jazłowieckich, z którymi ramię w ramię walczył w ramach VI Brygady Jazdy płk. Plisowskiego pod Komarowem.
Osada Krechowiecka.
5 kwietnia 1921 na podstawie ustawy z 17 grudnia 1920 o nadaniu ziemi żołnierzom Wojska Polskiego utworzono Osadę Krechowiecką (położenie osady: ). Rozlokowano ją na poligonie szubińskim w powiecie rówieńskim na Wołyniu.
Grupa 102 ułanów sformowała szwadron detaszowany składający się ze zdemobilizowanych żołnierzy pułku. Dowódcą tego wydzielonego szwadronu został ppor. rez. Bolesław Podhorski. Z macierzystego pułku osadnicy otrzymali: "240 koni, 100 karabinków i 10 tysięcy amunicji, kilkanaście wozów taborowych, 2 kuchnie polowe, brezenty, worki, liny, drobny sprzęt itp; żadnych jednak narzędzi ani sprzętu rolniczego. […] Przez pierwsze 3 miesiące osadnicy mieli zapewnione wyżywienie dla ludzi, a przez 6 miesięcy – dla koni z garnizonu w Równem". Obszar osady został podzielony na 102 indywidualne gospodarstwa o rozmiarach od 11 do 25 hektarów. Pierwszą zimę spędzono w ziemiankach.
W 1925 1 pułk ułanów przekazał Osadzie Krechowieckiej swój drugi sztandar ufundowany przez Polaków w Moskwie. Stał się on symbolem wiążącym osadę z macierzystym pułkiem.
W 1936 wybudowano i poświęcono murowany kościół na Karłowszczyźnie służący osadom Krechowieckiej, Jazłowieckiej, Hallerowo i Bajonówka. W maju 1939 oo. paulini z Częstochowy ofiarowali Osadzie Krechowieckiej kopię obrazu Matki Boskiej Częstochowskiej. Został on umieszczony w głównym ołtarzu.
W 1939 Osada Krechowiecka miała już bitą drogę łączącą ją z Równem. "Miejscowa spółdzielnia dysponowała spichrzem zbożowym o pojemności 20 wagonów. Funkcjonowały: centrala mleczarska z 5 filiami, mechaniczna piekarnia, kwaszarnia kapusty, stały ośrodek zdrowia z poradnią matki i dziecka i przychodnią dentystyczną. Działała filia Kasy Stefczyka, spółdzielnia spożywców, oddział poczty i centrala telefoniczna". W 1941 rozpoczęły się wywózki osadników wojskowych i ich rodzin na Syberię.
1 p uł w kampanii wrześniowej 1939.
Mobilizacja kartkowa rozpoczęła się 24 sierpnia i przebiegała sprawnie. Nadwyżki mobilizacyjne skierowano do szwadronu zapasowego w Białymstoku. Z koszar na front pułk wymaszerował 1 września 1939 i wieczorem zajął obronę w okolicach Raczek (10 kilometrów od granicy państwowej).
Działania bojowe pułku
W nocy z 2 na 3 września 1/2 szwadronu ppor. Antoniego Burlingisa oraz 1/4 szwadronu ppor. Zygmunta Nowińskiego w dwóch odrębnych akcjach zniszczyły niemieckie strażnice w Kechlensdorfe (obecnie Zocie) i Awersburgu (obecnie Turowo). Planowany wypad całej brygady na teren Prus Wschodnich został odwołany.
Na rozkaz dowódcy brygady pułk wycofał się w kierunku południowo-zachodnim (na Zambrów) przez lasy knyszyńskie i Tykocin. 6 września Niemcy przełamali obronę na styku z Armią „Modlin”. sforsowali Narew pod Różanem i zagrozili przecięciem dróg odwrotu SGO. Do walki wprowadzono idący w szpicy 1 pułk ułanów. 10 września 1. szwadron pułku przeszedł do natarcia w rejonie wsi Ciągaczki. Siły główne pułku wykonały uderzenie na wieś Choromany-Witnice, a po jej zajęciu ułani zaatakowali w kierunku na wieś Piski. Doszło do walki wręcz. Walczono z elementami ugrupowania bojowego Dywizji Pancernej „Kempf”. Straty własne po bitwie były niewielkie: 11 rannych ułanów.
10 września po krótkim wypoczynku 1 pułk ułanów wyruszył o godz. 23:00 przez Szumowo – Krajewo-Budziły do folwarku Wądołki-Borowe, gdzie spieszył się, pozostawiając konie w pobliskim lesie. Tu zajął stanowiska, mając na swym lewym skrzydle 71 pułk piechoty z 18 DP.
Celem działania pułku było utrzymanie skrzyżowania szosy i tym samym rozdzielenie szpicy 20 DPZmot atakującej od Czyżewa od głównych sił wychodzących z Zambrowa. Odparto pierwsze natarcie niemieckie, zniszczono kilka czołgów. Niemcy ponownie przeszli do ataku – podwieźli żołnierzy w samochodach oznakowanych czerwonym krzyżem. I ten atak został odparty. Podczas walk "na lewym skrzydle i na tyłach [w lesie] 1 puł rozpoczęła się strzelanina z broni ręcznej i maszynowej. Dowódca pułku zaniepokojony tą sytuacją, skierował 3 szwadron w kierunku strzałów". Szwadron rozwinął się w tyralierę. "Dowódca pułku ppłk Jan Litewski walczył w szyku szwadronu. Seria karabinu maszynowego przeszyła ciało dowódcy". Po kilkunastu minutach walki okazało się, że przeciwnikiem szwadronu był II/71 pp. W tej bratobójczej walce zginęło wielu żołnierzy. Była ona wynikiem zmęczenia żołnierzy, którzy nocą zmuszeni byli wykonywać ok. 50 kilometrowe marsze, a w dzień walczyć.
Dowództwo pułku objął czasowo rtm. Tomasz Mineyko. Zebrał on zdezorganizowany pułk w okolicy Wądołków Borowych, skąd przeszedł do lasów na zachód od Osowca i na południe od Długoborza Szlacheckiego, do odwodu brygady.
Bitwa pod Zambrowem zakończyła się niepowodzeniem. Nie utorowano drogi na wschód, a jedynie na dzień wstrzymano marsz XIX Korpusu Pancernego.
Po krótkim wypoczynku pułk rozpoczął marsz do lasów na południowy wschód od Dąbrowy Wielkiej. W nocy 12 września do miejsca koncentracji dotarły również resztki 2 pułku ułanów, rozbitego pod Wizną. Ich dowódca, ppłk Karol Anders (do 9 września zastępca dowódcy 1 puł), objął teraz dowództwo 1 puł.
W południe 12 września kolumna niemieckiej piechoty zmotoryzowanej z Czyżewa starała się obejść zgrupowanie Suwalskiej i Podlaskiej BK od południa. Pod Kamieniem 1 i 2 szwadron, wsparte przez 3 baterię 4 dywizjonu artylerii konnej powstrzymały natarcie. Zniszczono wówczas kilkanaście pojazdów mechanicznych, w tym 10 czołgów i wzięto jeńców z 20 DPZmot. Wieczorem odbył się na skraju lasu pogrzeb ppłk Jana Litewskiego.
Nocą pułk forsownym marszem na czele brygady, przez: Łazy, Wojny-Szuby Włościańskie i Warele dotarł do szosy Wysokie Mazowieckie – Brańsk w rejonie dworu Wylina – Ruś. Tu przekroczono Mień. W czasie pokonywania przeszkody wodnej stoczono walkę w obronie brodu. Oddział złożony z około 30 ochotników pod dowództwem ppor. rez. Włodzimierza Sołowskiego kontratakował celem zdobycia dogodnych odcinków przeprawy dla taborów, które nie zdążyły przejść przez most.
Rano 13 września pułk osiągnął rejon Hodyszewa. Dalsze działania podjęto wieczorem. Zgodnie z zamiarem dowódcy zgrupowania „Zaza”. gen. Podhorskiego, jego jednostki miały przejść do Puszczy Białowieskiej i przebić się przez pierścień okrążenia. W wypadku utraty łączności jednostki miały kierować się na Wołkowysk (Ośrodek Zapasowy Suwalskiej BK).
Pod Olszewem natknięto się na niemiecki oddział pancerny z 3 DPanc. Czołowo nacierał 3 pułk szwoleżerów wsparty 2 i 4 szwadronem 1 puł. W walce zginął dowódca 2 szw. por. Barański. 4 szwadron por. Pietraszewskiego wykonał obejście i wspólnie ze szwoleżerami uderzył na tabory przeciwnika. Natarcie wspierał pluton artylerii. Niemcy bronili ogniem pierścienia okrążenia. W boju tym stracili ponad 20 czołgów i samochodów pancernych. Ale również pułk ponosił coraz to dotkliwsze straty. Gen. Podhorski nakazał wycofać walczące pułki. Rozkaz nie dotarł jednak do wszystkich pododdziałów. Część na własną rękę przebijała się w kierunku Wołkowyska.
Bój pod Olszewem znacznie osłabił 1 pułk ułanów. Po przeprowadzonej reorganizacji składał się on jedynie z trzech szwadronów liniowych po dwa plutony i drużyny ckm, plutonu ppanc, plutonu ckm na taczankach i sekcji pionierów.
15 września brygada już bez problemów przeszła szosę Wysokie Mazowieckie – Brańsk. 16 września w Strabli pułk osłaniał przejście brygady przez Narew i odszedł na nocleg do miejscowości Doktorce. Następnego dnia, po przekroczeniu szosy Białystok – Bielsk Podlaski doszedł w rejon Michałowa na północ od Puszczy Białowieskiej. 19 września wyruszył w kierunku Białowieży i dotarł doń 20 września. Tam nastąpiła kolejna reorganizacja pułku. Wszedł on w skład Brygady Kawalerii „Edward”.
21 września pułk dotarł do miejscowości Teresin. 3 szwadron rozpoznawał kierunek na Brześć i Kamieniec. W potyczce z oddziałem Armii Czerwonej stracił 5 ułanów. Dalszy marsz odbywał się w kierunku Kalinkowicze – Czeremcha. W Kalenkowiczach 3 pułk strzelców konnych, wsparty 1. szwadronem 1 pułku, uderzył na znajdujących się tam Niemców i wyparł ich z miejscowości. We wsi zastał „bramy powitalne” ozdobione gwiazdami i czerwonymi flagami, był to objaw kolaboracji. „Wieś, opuszczona wcześniej przez ludność, została spalona”.
Zgrupowanie „Zaza”, a w nim 1 pułk ułanów maszerowało w kierunku południowym korytarzem między sowieckimi a niemieckimi wojskami. 24 września przekroczyło Bug w okolicach Niemirowa i skierowało się do wsi Stary Bubel na nocleg. Następnego dnia, przed północą, zgrupowanie dotarło do miejscowości Burwin, gdzie zarządzono od rana dzień wypoczynku, czyszczenia i naprawiania broni i oporządzenia. Rankiem 27 września pułk wyruszył przez Witoroż i Parczew do wsi Dębowa Kłoda, gdzie zatrzymał się na nocleg. W walce często stosowano działania typowo partyzanckie. Wykonywano zasadzki na niemieckich motocyklistów – łączników (szosa Wysokie Litewskie – Siemiatycze) i napady na posterunki wojsk sowieckich (okolice wsi Burwin). 28 września pułk wyruszył do Ostrowa Lubelskiego. Celem zgrupowania kawalerii było przedostanie się na południe, na granicę węgierską.
Brygada „Edward” otrzymała zadanie bronić brodu przez Wieprz w Kijanach. Gen. Podhorski zaproponował dowódcy SGO Polesie wspólny marsz ku granicy. Ten odmówił i wezwał „Zazę” do marszu na pomoc Warszawie. W czasie, kiedy generałowie podejmowali wspólną decyzje, 1 i 2 szwadron pułku zajęły Spiczyn i Kijany, broniąc przepraw przez rzekę. Pierwsze ataki Niemców zostały odparte. Jednak zmasowany ostrzał pozycji ułanów powodował coraz to większe straty. Zgodnie z rozkazem dowódcy brygady, szwadrony przeszły na północny brzeg Wieprza.
30 września Dywizja Kawalerii „Zaza” połączyła się z SGO Polesie w rejonie Żurawieńca i Zawadów. 1 października SGO przeprawiła się przez Tyśmienicę na północny wschód od Kocka. 1 pułk osiągnął rejon kolonii Talczyn.
W bitwie pod Kockiem pułk wykonywał zadania pomocnicze. 2 października stanowił odwód dywizji. W nocy 2/3 października zajął rejon wyjściowy do natarcia na zachód od Józefowa. Świtem poprawił swoje położenie i z okolic Poznania miał uderzyć na lewe skrzydło niemieckiego zgrupowania. W szyku pieszym zaatakowano niemiecką baterię artylerii, niszcząc dwa działa. Ogień pozostałych dział przeciwnika powstrzymał jednak atak ułanów. Wycofali się do Józefowa, a następnie do Grabowa Szlacheckiego. W walkach 4 i 5 października pułk nie brał udziału. Pozostawał w odwodzie. W okolicach miejscowości Lipiny okopał się i czekał dalszych rozkazów. Ostatnie rozkazy brzmiały jednak tak: 
W południe 6 października 1939 przed zebranym pułkiem adiutant odczytał ostatni rozkaz dowódcy SGO „Polesie” gen. Kleeberga. Następnie odczytany został ostatni rozkaz dzienny pułku, po czym po raz ostatni do całego pułku przemówił jego dowódca, ppłk Karol Anders. Po południu odbyła się kapitulacja oddziałów polskich.
Działania odłączonych szwadronów
Po bitwie pod Olszewem 4 szwadron, 2 pluton 2 szwadronu, koniowodni 2 szwadronu, pluton łączności, pozostałości szwadronu gospodarczego i kolumny prowiantowej przebijały się najpierw osobno, a następnie razem do Wołkowyska. Tam zostali zorganizowani w samodzielny dywizjon 1 pułku Ułanów Krechowieckich pod dowództwem majora Mieczysława Skrzyńskiego. Jego zastępcą został rtm. Witold Hankisz. 2 szwadronem dowodził rtm. Wincenty Chrząszczewski, a 4 por. Jan Fudakowski. Dywizjon liczący ok. 150 koni wszedł w skład Rezerwowej Brygady Kawalerii pułkownika Edmunda Heldut-Tarnasiewicza.
Z Wołkowyska wyruszono rano 17 września i dnia następnego dotarto do Mostów. Z powodu zamieszania 4 szwadron po raz kolejny odłączył się od kolumny (dołączył ponownie 20 września). "Kierunek marszu narzucała Armia Czerwona. Powoli dominować zaczęła atmosfera przygnębienia, potęgowana panującym naokoło bałaganem i obecnością w terenie nieprzyjacielskich dywersantów, z którymi skutecznie walczyły inne jednostki. Dowódca zaś dywizjonu nie podążał na odgłos strzałów". 21 września dywizjon osiągnął Grodno i rozlokował się jako odwód na przedmościu Przysiołek. Czynnie w walkach o miasto nie brał udziału. Tego samego dnia wycofał się za Niemen do Jałwierza. 22 września dywizjon współdziałał ze 103 pułkiem szwoleżerów. 23 września bez walk, na rozkaz dowódcy brygady, dywizjon przekroczył pod Gibami granicę litewską.
Walki szwadronu marszowego
W kampanii wrześniowej walczył też kolejny pododdział 1 pułku ułanów. Był nim jego szwadron marszowy. Utworzony został w Białymstoku z nadwyżek po osiągnięciu pełnych etatów w mobilizacji kartkowej oraz z napływających rezerwistów. 8 września szwadron liczący ok. 82 żołnierzy pod dowództwem por. Mieczysława Młynarskiego wszedł w skład Pułku Kawalerii Osłonowej Zgrupowania „Wołkowysk”.
Z Białegostoku szwadron wyruszył 12 września w kierunku na Grodno. Po przekroczeniu Niemna pod Mostami 19 września stoczył potyczkę pod Skidlem z sowieckim pododdziałem pancernym. Podczas walk o Grodno szwadron został wyparty z miasta. Wtedy śmiertelnie ranny został por. M. Młynarski – dowódca szwadronu. Nowym dowódcą został rtm. Stefan Krzyżanowski.
Ostatecznie szwadron został rozbity nocą 21/22 września 1939 pod Kodziowicami podczas walk z oddziałami Armii Czerwonej.
Symbole pułku.
Sztandar pułku.
Z rąk Polek Ziemi Mińskiej "2 Szwadron Dywizjonu" otrzymał znak (według ówczesnego nazewnictwa), który 3 kwietnia 1917, z chwilą powstania pułku, został podniesiony do godności sztandaru. Sztandar ten towarzyszył pułkowi we wszystkich walkach w okresie wojny polsko-bolszewickiej. W czasie tych walk sztandar został kilkakrotnie przestrzelony, a pod podoficerami sztandarowymi zabito dwa konie. 20 marca 1921 pod Tomaszowem Lubelskim marszałek Józef Piłsudski udekorował sztandar Krzyżem Srebrnym Orderu Virtuti Militari
W 1939 sztandar pułku został zakopany w skrzynce amunicyjnej na polu bitwy pod Kockiem, gdzie znajdował się do 13 czerwca 1946, kiedy odkopał go ppor. Bolesław Podhorski. Następnie pocztą dyplomatyczną przewiózł go do Szwajcarii Konstanty Górski. Por. Podhorski przedostał się przez tzw. zieloną granicę i po odebraniu od dyplomaty sztandaru, 1 sierpnia 1946, zameldował gen. Andersowi wykonanie zadania.
30 listopada 1946 w Corton Park w Wielkiej Brytanii odnowiony sztandar został przekazany 1 pułkowi Ułanów Krechowieckich. Nowe drzewce i głowica zniszczone w bitwie pod Kockiem zostało wykonane z wyciora czołgowego z grotem na wzór dawnego. W lipcu 1947, w związku z rozwiązaniem pułku, sztandar przekazano do Instytutu Historycznego im. gen. Sikorskiego w Londynie. 12 listopada 1966 sztandar otrzymał prawo do napisu na państwowych wstęgach sztandarowych: „Wyróżniony za niezwykłe męstwo w kampanii 1944–1945 we Włoszech”.
W 1921 pułk otrzymał drugi sztandar ufundowany w 1918 roku przez Polaków z Moskwy. Sztandar ten nie został jednak uznany przez dowództwo jako oficjalny znak i przekazano go w 1925 Osadzie Krechowieckiej na Wołyniu, gdzie mieszkali weterani z pułku.
Odznaka pamiątkowa.
Odznaka przedstawia krzyż ułożony z czterech proporczyków pułkowych (amarantowo-białych) połączonych ze sobą. Na proporcach położony jest orzeł krechowiecki. W pierwszej wersji odznaki na orle były umieszczone inicjały pułkowe: „1” – „U” – „K” oraz data powstania Pułku: „1915”.
W 1929 roku wprowadzono nowy wzór odznaki. W miejsce inicjału Pułku umieszczono Srebrny Krzyż Orderu Virtuti Militari zawieszony na wstążce orderowej na szyi orła, który został nadany pułkowi 20 marca 1921.
Projektantem odznaki był oficer pułku – por. Aleksander Mazaraki. Wykonawcami były pracownie grawerskie Józefa Mirowskiego oraz Wiktora Gontarczyka.
Odznakę w pierwszej wersji otrzymało 106 oficerów oraz 2500 żołnierzy. W latach 1929–1939 nadano 193 odznaki oficerskie i ponad 3000 odznak żołnierskich w drugiej wersji.
Krechowieccy ułani.
Żołnierze 1 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
Od 2000 roku działa Stowarzyszenie Miłośników Kawalerii im 1 Pułku Ułanów Krechowieckich związane z kołem „Krechowiaków” z Augustowa.
Stowarzyszenie jest organizatorem obchodów „Cudu nad Wisłą” w Ossowie miejscu śmierci kapelana ks. Ignacego Skorupki.
W latach 1995–2001 tradycje 1 Pułku Ułanów Krechowieckich kultywował 1 batalion czołgów, wchodzący w skład 4 Suwalskiej Brygady Kawalerii Pancernej im. gen. bryg. Zygmunta Podhorskiego. Po jej rozformowaniu w 2001, batalion kultywował tradycje w strukturach 15 Giżyckiej Brygady Zmechanizowanej.
Przy al. kardynała Wyszyńskiego 2a w Augustowie mieści się Muzeum 1 Pułku Ułanów Krechowieckich, natomiast w Muzeum Wojska Polskiego w Warszawie znajduje się obraz olejny na tekturze o wymiarach 33 × 48 cm autorstwa Jerzego Kossaka pt. „Pościg ułanów krechowieckich za bolszewikami” (1930).
Od 1 października 1992 Zespół Szkół Samorządowych nr 3 w Augustowie nosi imię „1 Pułku Ułanów Krechowieckich”, a w szkole działa Towarzystwo Młodego Krechowiaka.
W Augustowie na terenie dawnych koszar istnieje ulica I Pułku Ułanów Krechowieckich. W 1934 w uznaniu zasług włożonych przez pułk w rozwój Augustowa Jezioro Białe zostało przemianowane na "Jezioro Krechowieckie". Nazwa ta jednak nie przyjęła się szerzej.
Pamięć o 1 Pułku pielęgnuje "Szwadron Kawalerii Ochotniczej „Krechowiacy”" w Warszawie oraz "Stowarzyszenie Ochotniczy Szwadron Jazdy im. 1 Pułku Ułanów Krechowieckich" w Lublinie.

</doc>
<doc id="315737" url="https://pl.wikipedia.org/wiki?curid=315737" title="Tolerancja organizmów">
Tolerancja organizmów



</doc>
<doc id="315739" url="https://pl.wikipedia.org/wiki?curid=315739" title="Phillips">
Phillips

Miejscowości w USA:
Gminy w USA:
Hrabstwa w USA:

</doc>
<doc id="315747" url="https://pl.wikipedia.org/wiki?curid=315747" title="Phillips (wkręt)">
Phillips (wkręt)

Phillips − typ grotu wkrętaka z nacięciem krzyżowym, z lekko skośnymi krawędziami oraz takie samo krzyżowe wgłębienie (nacięcie) na łbie wkręta. Kształt grota oraz nacięcia ustandaryzowany i oznaczany skrótem PH. Rodzaje nacięć z typowym zakresem stosowanych średnic łączników to m.in.: PH0000 - PH0 ≤ 2 mm, PH1 2-3 mm, PH2 3,5-5 mm, PH3 - PH5 ≥ 6 mm. Krawędzie wkrętaka i wgłębienie krzyżowe mają ścianki lekko zbieżne, przez co ściśle do siebie przylegają. Jednocześnie kształt narzędzia oraz zbieżność ścianek mają na celu spowodowanie efektu cam-out, czyli wyślizgiwania się głowicy narzędzia po przekroczeniu pewnego momentu obrotowego - było to zabezpieczenie przed zerwaniem wkręta/śruby przy montażu maszynowym, ponieważ w czasach wprowadzania tego rodzaju nacięcia wkrętarki mechaniczne nie miały jeszcze sprzęgieł poślizgowych. Po wprowadzeniu wspomnianych sprzęgieł efekt cam-out stał się zbędny i niepożądany, co zaowocowało opracowaniem końcówki typu Pozidriv. Wkrętaki Phillips pasują do wkrętów Pozidriv z uwagi na zachowanie częściowej kompatybilności wstecznej, jednak nie jest to działanie zalecane, ponieważ groty Phillips ze względu na swoją konstrukcję oraz niepełne dopasowanie powierzchni współpracujących mają tendencję do wyślizgiwania się i uszkodzenia nacięcia krzyżowego lub narzędzia. Natomiast wkrętaki Pozidriv nie pasują do wkrętów Philips (bardzo łatwo dochodzi do efektu cam-out oraz do zniszczenia wkręta, a czasem narzędzia). Z tego powodu zaleca się używanie właściwych wkrętaków do stosowanych wkrętów, jak również odpowiednich rozmiarów wkrętaków.
Historia.
Już w pierwszej połowie XX wieku producenci wyrobów masowych zmagali się z problemami wynikającymi ze stosowania wkrętów z nacięciem prostym. Pozycjonowanie wkrętaków i wkrętów było czasochłonne, wypadające z wgłębień narzędzia uszkadzały wkręty i kaleczyły powierzchnie montowanych elementów. Opracowanie nowego typu łba było koniecznością.
W roku 1933 Amerykanin John P. Thompson uzyskał patent na wgłębienie o kształcie krzyża. Miało ono własności samocentrujące, co ułatwiało zestawienie narzędzia i wkręta oraz zapobiegało wypadaniu wkrętaka podczas montażu. Rozwiązanie było jednak dość trudne technologicznie na tamte czasy. Thompson zaproponował swój patent kilku producentom wkrętów, ale wszyscy twierdzili, że jest ono niewykonalne – naprężenia powstające przy wykonywaniu wgłębienia zniszczą łeb wkręta. Zainteresowanie wykazał dopiero pewien znajomy Thompsona – Henry F. Phillips, który natychmiast założył firmę Phillips Screw Company, namówił do współpracy największego producenta śrub w Ameryce – American Screw Company i odkupił prawa patentowe od Thompsona.
Phillips dokonał kilku zmian w koncepcji Thompsona, zaś prezes American Screw Company zapowiedział, że zwolni każdego, kto uważa, że takiego wkręta nie da się wyprodukować. Dopiero po tych konstrukcyjno-organizacyjnych zmianach w roku 1936 pojawił się wkręt systemu Phillips.
Nowy typ wgłębienia przyjął się bardzo szybko z powodu swoich niewątpliwych zalet. W ciągu kilku lat przyjęty został przez niemal wszystkich producentów śrub w Ameryce oraz rozprzestrzenił się na cały świat.

</doc>
<doc id="315758" url="https://pl.wikipedia.org/wiki?curid=315758" title="Start">
Start



</doc>
<doc id="315770" url="https://pl.wikipedia.org/wiki?curid=315770" title="Fasola zwykła">
Fasola zwykła

Fasola zwykła, f. zwyczajna ("Phaseolus vulgaris" L.) – gatunek roślin jednorocznych należący do rodziny bobowatych. Pochodzi z Ameryki Środkowej i Południowej, jest w wielu odmianach uprawiany w różnych rejonach świata. W Polsce wyłącznie jako roślina uprawna (bardzo rzadko jako efemerofit).
Odmiany uprawne.
Odmiany fasoli zwykłej różnią się wysokością łodygi, barwą strąków, zawartością w nim włókna, a także wielkością nasion i długością okresu wegetacji. Dzielimy je na:
Spośród odmian fasoli szparagowej do upraw amatorskich szczególnie polecana jest odmiana 'Blauhilde'. Jest to odmiana tyczna (wysokość ponad 3 m) tworząca długie, bezwłókniste strąki o ciekawej, fioletowo-niebieskiej barwie. Po ugotowaniu strąki stają się zielone. Wymaga stosowania podpór lub uprawy przy wysokich płotach. Spośród odmian żółtostrąkowych warto zwrócić uwagę na dwie średnio wczesne odmiany – 'Polkę' oraz 'Galopkę', których zaletami są odporność na choroby (antraknozę i bakteriozę obwódkową) oraz dobre plonowanie.

</doc>
<doc id="315774" url="https://pl.wikipedia.org/wiki?curid=315774" title="Proces załogi Bergen-Belsen">
Proces załogi Bergen-Belsen



</doc>
<doc id="315777" url="https://pl.wikipedia.org/wiki?curid=315777" title="Stosowanie prawa">
Stosowanie prawa

Stosowanie prawa – autorytatywne określenie konsekwencji (skutków) prawnych pewnego stanu faktycznego. 
Wynikiem stosowania prawa jest sformułowanie konkretnych i indywidualnych norm prawnych, opartych na generalnych i abstrakcyjnych normach wchodzących w skład danego systemu prawnego. 
Zarówno sama czynność stosowania prawa, jak i sformułowany w jej wyniku dokument nazywane bywają "aktem stosowania prawa". 
Stosowanie prawa nie jest ani procesem logicznym, ani procesem wolnym od ocen organu stosującego prawo. 
Od stosowania prawa odróżnia się:
Do metod stosowania prawa należą, typowa dla systemów prawnych "civil law", dedukcja prawnicza (występująca pod postacią sylogizmu prawnego), charakterystyczna dla krajów "common law" (zwłaszcza Stanów Zjednoczonych), analogia, a także argumentacyjny model stosowania prawa, oraz, obecny zwłaszcza w prawie konstytucyjnym, model ważenia zasad (ang. balancing the principles).
W zależności od rodzaju podmiotu stosującego prawo, wyróżnia się sądowe i pozasądowe (a w nim zwłaszcza administracyjne i mandatowe) stosowanie prawa. Administracyjne stosowanie prawa to wydawanie nie wyroku sądowego, a decyzji administracyjnej. Sądowe stosowanie prawa to wydawanie orzeczeń sądowych. Mandatowe stosowanie prawa to wystawienie mandatu np. przez Policję.
Etapy stosowania prawa w przypadku sylogizmu prawniczego.
Konieczność przeprowadzania wykładni prawa może wystąpić już na etapie drugim i trzecim. Na etapie pierwszym ustalane i dowodzone są przede wszystkim te okoliczności faktyczne, które są istotne w świetle prawa.

</doc>
<doc id="315779" url="https://pl.wikipedia.org/wiki?curid=315779" title="10000 (liczba)">
10000 (liczba)



</doc>
<doc id="315785" url="https://pl.wikipedia.org/wiki?curid=315785" title="Andrzej Borodzik">
Andrzej Borodzik

Andrzej Borodzik (ur. 9 kwietnia 1930 w Sulejówku, zm. 13 sierpnia 2021 w Warszawie) – polski chemik, specjalista produkcji antybiotyków, instruktor harcerski w stopniu harcmistrza, przewodniczący ZHP (2005–2007), poseł na Sejm PRL IV i V kadencji.
Życiorys.
Syn Edwarda i Zofii. W 1942 wstąpił do Związku Harcerstwa Polskiego, początkowo w Szarych Szeregach – konspiracyjnym harcerstwie lat II wojny światowej. Był drużynowym w otwockich „Zawiszakach”, drużynowym 10 Lotniczej Drużyny Harcerskiej w Pułtusku, członkiem Komendy Hufca Pułtusk, a następnie jego komendantem. Pełnił również funkcję komendanta Hufca Warszawa-Centralna.
Absolwent Wydziału Chemii Uniwersytetu Warszawskiego. Od 1952 pracował jako technolog w Tarchomińskich Zakładach Farmaceutycznych, gdzie pełnił również funkcję sekretarza komitetu zakładowego PZPR. Przewodniczył Stołecznemu Komitetowi Frontu Jedności Narodu. W latach 1965–1972 był posłem na Sejm PRL IV i V kadencji z ramienia Polskiej Zjednoczonej Partii Robotniczej z okręgów kolejno Warszawa Praga (do 1969) i Warszawa Wola.
Od 1959 był wiceprzewodniczącym stołecznej Rady Przyjaciół Harcerstwa. W latach 90. XX wieku był kierownikiem Wydziału Historii Głównej Kwatery ZHP, a od 2001 członkiem Głównej Kwatery i zarazem dyrektorem Muzeum Harcerstwa w Warszawie. Jest współorganizatorem Ruchu Seniorackiego i Krajowej Rady Kręgu Seniorów i Starszyzny.
3 grudnia 2005 został wybrany przez XXXIII Zjazd ZHP przewodniczącym ZHP. Funkcję pełnił do 9 września 2007, kiedy złożył rezygnację na XXXV Zjeździe Nadzwyczajnym ZHP (w ponownych wyborach przegrał z hm. Adamem Massalskim).
Brat Feliksa, przewodniczącego ZHR w latach 1995–1999. Instruktor Hufca ZHP Otwock.
Pochowany na cmentarzu Wojskowym na Powązkach.

</doc>
<doc id="315788" url="https://pl.wikipedia.org/wiki?curid=315788" title="Milo Dor">
Milo Dor

Milo Dor, właśc. Milutin Doroslovac, pseud. Alex Lutin, Alexander Dormann (ur. 7 marca 1923 w Budapeszcie, zm. 5 grudnia 2005 w Wiedniu), pisarz austriacki pochodzenia serbskiego, krytyk literacki, tłumacz.
Był synem lekarza. W czasie nauki w gimnazjum wstąpił do młodzieżowej organizacji komunistycznej; debiutował jako poeta pisząc w języku serbsko-chorwackim. W 1940 został usunięty ze szkoły za organizację strajku, rok później zdawał maturę w trybie eksternistycznym. Po zajęciu Jugosławii przez III Rzeszę zaangażował się w działalność podziemną; aresztowany w 1942, przebywał w obozie, a następnie został deportowany do Wiednia jako robotnik przymusowy. Rozpoczął tam potajemnie studia teatrologiczne, które kontynuował na Uniwersytecie już po wojnie (do 1949). W 1949 przeniósł się do Paryża, od 1951 mieszkał w RFN. Należał do "Grupy 47", obok m.in. Güntera Grassa i Hansa Wernera Richtera. Po zawarciu drugiego małżeństwa w 1955 osiadł w Wiedniu, spędzając także kilka miesięcy w roku w Rovinj na Istrii. Owdowiał w 2002; jego synem jest znany austriacki reżyser i producent filmowy Milan Dor.
W czasie studiów powojennych publikował w pismach studenckich oraz awangardowym magazynie "Der Plan", utrzymywanym na pograniczu surrealizmu i ekspresjonizmu przez poetę Otto Basila. Od lat 50. Dor współpracował z austriackim satyrykiem Reinhardem Federmannem, wraz z którym pisał wspólnie powieści kryminalne oraz wydawał antologie. Z Federmannem, a także z Aloisem Schmausem i niekiedy sam, tłumaczył na język niemiecki utwory m.in. Ivo Andricia, Izaaka Babela, Miroslava Krležy, Georges'a Simenona. W pracy tłumacza współpracował również z Karlem Dedeciusem.
Poza kryminałami był autorem powieści historycznych. Najbardziej znanym jego utworem jest autobiograficzna saga o Mladenie Raikowie ("Tote auf Urlaub", 1952; "Nichts als Erinnerung", 1959; "Die weiße Stadt", 1969). Przedstawiał w swojej twórczości znane sobie środowiska społeczne w okresie poprzedzającym wybuch II wojny światowej oraz w czasie samej wojny. Ponadto tworzył reportaże, scenariusze filmowe, słuchowiska. Należał do austriackiego PEN-Clubu. Był laureatem państwowej nagrody literackiej Austrii (1962), nagrody literackiej Wiednia (1977), nagrody im. Andreasa Gryphiusa (1998), nagrody im. Bruno Kreisky'ego (2001).
Źródła:

</doc>
<doc id="315791" url="https://pl.wikipedia.org/wiki?curid=315791" title="Choroby cywilizacyjne">
Choroby cywilizacyjne

Choroby cywilizacyjne, choroby stylu życia, choroby społeczne – globalnie szerzące się, niezakaźne, związane z tzw. rozwojem cywilizacyjnym, prowadzące do niepełnosprawności i odpowiadające za ponad 80% przedwczesnych zgonów. Choroby cywilizacyjne nie dotyczą tylko osób w okresie przekwitania (menopauza, andropauza), osób starszych, ale diagnozuje się je coraz częściej już u dzieci. 
Szacuje się, że jedynie 8–20% rodzin w Polsce spędza aktywnie wolny czas. 70% dzieci w Polsce wykazuje zbyt małą aktywnością fizyczną. W konsekwencji z danych epidemiologicznych wynika, że co drugi Polak umiera przedwcześnie z powodu chorób układu krążenia, a blisko 1/3 choruje na choroby dietozależne. 
Za indukcję chorób cywilizacyjnych w społeczeństwie w pierwszej kolejności odpowiedzialna jest niewystarczająca codzienna aktywność fizyczna: WHO określiła minimalną codzienną dawkę ruchu na 10 tys. kroków dla osoby pracującej fizycznie i 15 tys. dla pracującej umysłowo, minimalny ciągły czas aktywności fizycznej nie powinien być krótszy niż 60 - 90 min., nie mniej ważnym czynnikiem jest monotonna, źle zbilansowana dieta: bogata w energię, cukry, tłuszcze zwierzęce, sól, produkty wysoko przetworzone; uboga w warzywa (2/3 Polaków nie spożywa minimalnej zalecanej dobowej porcji warzyw) zawierające błonnik, witaminy i sole mineralne, następnie szeroko pojęte zanieczyszczenie środowiska (powietrza, wody, gleby). Wpływ obciążenia genetycznego populacji w rozwoju chorób cywilizacyjnych szacowany jest na 12%. Według innych źródeł 16 do 20%. 
Nieracjonalny styl życia prowadzący do przedwczesnej śmierci w wyniku chorób krążenia nazywany jest, spiralą śmierci jego przeciwieństwem jest spirala życia.
Zwierzęta domowe z uwagi na analogiczne czynniki ryzyka chorują na choroby cywilizacyjne.

</doc>
<doc id="315794" url="https://pl.wikipedia.org/wiki?curid=315794" title="Fausto Coppi">
Fausto Coppi

Fausto Coppi (ur. 15 września 1919 w Castellanii, zm. 2 stycznia 1960 w Tortonie) – włoski kolarz torowy i szosowy, trzykrotny medalista torowych oraz dwukrotny medalista szosowych mistrzostw świata.
Kariera.
Coppi, którego zwano „il Campionissimo”, był jednym z najbardziej utytułowanych i popularnych kolarzy w historii tego sportu. Dwa razy wygrał Tour de France oraz pięć razy Giro d’Italia. Swój pierwszy duży sukces Coppi odniósł w 1940, kiedy to w wieku 21 lat wygrał po raz pierwszy Giro d’Italia. W 1942 ustanowił nowy rekord świata w jeździe godzinnej (45,871 km), który był niepobity przez 14 lat, aż do czasu, kiedy zrobił to Jacques Anquetil w 1956. Jego obiecująca kariera została przerwana przez II wojnę światową. W 1946 wrócił do kolarstwa. W kolejnych latach odniósł serię zwycięstw, która przyćmiona została dopiero przez Eddy’ego Merckxa.
Coppi jako pierwszy kolarz w historii wygrał dwa wielkie toury w jednym roku – Giro d’Italia i Tour de France w 1949 i w 1952 roku. Pięciokrotnie „Campionissimo” wygrywał Giro i razem z Alfredo Bindą jest rekordzistą pod tym względem. Fausto Coppi dominował również w ciężkich wyścigach jednodniowych, mimo niezbyt dobrych predyspozycji sprinterskich: pięć razy zwyciężał w Giro di Lombardia, trzykrotnie w Mediolan-San Remo i raz w Paryż-Roubaix. W 1953 r. w Lugano zdobył mistrzostwo świata w wyścigu ze startu wspólnego. Wyścigi wygrywał często dzięki długim, samotnym ucieczkom.
Coppi odnosił również sukcesy w kolarstwie torowym, zwyciężając między innymi w indywidualnym wyścigu na dochodzenie zawodowców podczas torowych mistrzostw świata w Paryżu w 1947 roku oraz na rozgrywanych dwa lata później mistrzostwach świata w Kopenhadze. W tej samej konkurencji Fausto pięciokrotnie zdobywał złote medale na torowych mistrzostwach Włoch.
Coppi vs. Bartali.
Czas aktywności Coppiego jest ogólnie określany jako początki „złotego wieku w kolarstwie”. Okres ten kojarzy się wielu z rywalizacją między Coppim i 5 lat od niego starszym Gino Bartalim. Szczególnie ciekawy pojedynek stoczyli oni na trasie Tour de France w 1949. Bartali, który wygrał Tour w poprzednim roku, był tu faworytem, a Coppi jechał jako pomocnik. Ostatecznie Coppi okazał się silniejszy i z przewagą ponad 10 minut wjechał na metę w Paryżu. Konkurencja tych dwóch włoskich kolarzy stworzyła słynny podział włoskich fanów kolarstwa na „bartalistów” i „coppistów”.
Życie prywatne.
W 1951 roku, wskutek upadku zmarł jego młodszy brat Serse, również kolarz. Fausto również w ciągu swojej kariery wielokrotnie doznawał licznych złamań.
W 1953 roku wyszło na jaw, że Fausto Coppi opuścił żonę, aby związać się z zamężną Giulią Occhini, zwaną "Dama Bianca". We Włoszech lat 50. XX w. było to uważane za wielki skandal. Coppi i jego towarzyszka zostali potępieni obyczajowo, jak i na drodze postępowań sądowych. Coppi kontynuował karierę, nie mógł jednak wrócić do swojej dawnej formy i nawiązać do dawnych sukcesów.
W końcu roku 1959 w trakcie wyścigu w afrykańskiej Górnej Wolcie (dziś Burkina Faso) został zarażony malarią. Po powrocie do Włoch choroba się rozwinęła, nie została jednak w porę rozpoznana w szpitalu i Coppi zmarł w wieku 40 lat.

</doc>
<doc id="315797" url="https://pl.wikipedia.org/wiki?curid=315797" title="Magazyn Kajakowy Wiosło">
Magazyn Kajakowy Wiosło

Magazyn Kajakowy WIOSŁO – polskie ilustrowane czasopismo skierowane do turystów-kajakarzy oraz wszystkich miłośników wiosłowania – od rekreacji, poprzez kwalifikowaną turystykę i organizację ambitniejszych wypraw, po sport.
Historia.
Pierwszy numer magazynu ukazał się w 2002 roku. Założycielem czasopisma i pierwszym redaktorem naczelnym, do 2010 roku, był Adam Grzegorzewski. Pismo nie ukazywało się w 2011 roku i zostało reaktywowane przez Monikę Łaskawską-Wolszczak, która pełniła funkcję redaktorki naczelnej w latach 2012–2016. Następnie zastąpiła ją Kinga Kępa (w latach 2016–2020), a obecnie funkcję redaktora naczelnego pełni znów Adam Grzegorzewski. W latach 2002–2021 ukazało się łącznie 59 numerów.
Redakcja magazynu od 2004 roku organizuje morskie spływy kajakowe z elementami szkolenia pod nazwą “Bałtyk pod wiosłem”. Kolejne edycje tych wypraw odbywały się na Morzu Bałtyckim u wybrzeży Polski, Danii (Bornholm) oraz Szwecji.
Redakcja magazynu uczestniczy w targach sportów wodnych, m.in. Warszawski Salon Jachtowy w Nadarzynie. W latach 2003-2019 Magazyn Kajakowy WIOSŁO uczestniczył w Targach Sportów Wodnych i Rekreacji WIATR I WODA w Warszawie, aktywnie angażując się w organizację programu towarzyszącego (tzw. Dzień Kajakarza).
Nagrody.
Magazyn Kajakowy WIOSŁO otrzymał następujące nagrody:
Główne rubryki.
Treść pisma podzielona jest tematycznie na rubryki. Do głównych rubryk należą:
W piśmie publikowane są także wywiady, porady i wspomnienia związane z tematyką magazynu.

</doc>
<doc id="315798" url="https://pl.wikipedia.org/wiki?curid=315798" title="Samsuditana">
Samsuditana



</doc>
<doc id="315800" url="https://pl.wikipedia.org/wiki?curid=315800" title="Bryan Roy">
Bryan Roy

Bryan Roy (ur. 12 lutego 1970 w Amsterdamie) – holenderski piłkarz, grający na pozycji napastnika.
Kariera klubowa.
Bryan Roy to wychowanek szkółki Ajaksu Amsterdam. 
W pierwszym zespole zadebiutował w 1987 roku. W ciągu 6 sezonów gry w AFC Ajax zdołał zdobyć 1 mistrzostwo Holandii w 1987 roku oraz Puchar UEFA w 1992 roku. W 1993 roku Roy został sprzedany do Serie A do słabego wówczas zespołu US Foggia, w której przez 1,5 sezonu rozegrał 50 meczów i strzelił 14 bramek. Jako zawodnik Foggii pojechał z reprezentacją Holandii na Mistrzostwa Świata w 1994 do USA, gdzie zdobył 1 bramkę. Po turnieju Roy przeszedł do zespołu Premiership Nottingham Forest F.C., za rekordową wówczas dla tego klubu sumę 2.9 miliona funtów.
Pierwszy sezon Roya w Premiership był znakomity. Razem z Royem i ze Stanem Collymorem w ataku beniaminek awansował do Pucharu UEFA – pierwszy raz od czasu tragedii na Heysel. Jednak w następnym sezonie Collymore odszedł do u, a Roy za partnera w ataku miał mieć Włocha Andreę Silenziego. Pomimo słabego sezonu drużyny Forest awansowali do ćwierćfinału Pucharu UEFA. Następny sezon 1996–1997 dla Roya był bardzo słaby, który ciągle leczył kontuzje i grał mało a na dodatek Nottingham Forest F.C. spadło z Premiership. Więc w 1997 roku Roy za 1.5 miliona funtów przeszedł do Herthy Berlin, w której już całkowicie zawiódł. Zamiast grać, ciągle przesiadywał w gabinietach lekarskich lecząc kontuzje. W 4 sezony w Bundeslidze rozegrał 50 meczów i strzelił tylko 3 bramki.
W 2001 roku Roy powrócił do Holandii do zespołu NAC Breda, gdzie zakończył karierę.
Kariera reprezentacyjna.
W reprezentacji Holandii Roy zadebiutował 6 września 1989 roku w zremisowanym 2-2 meczu z Danią. 
Oprócz wspomnianych Mistrzostw Świata w 1994 Roy grał także na Mistrzostwa Świata w 1990 we Włoszech oraz Euro 92. 
Łącznie w reprezentacji Holandii rozegrał 32 mecze zdobywając 9 bramek. 

</doc>
<doc id="315801" url="https://pl.wikipedia.org/wiki?curid=315801" title="Mereaucourt">
Mereaucourt



</doc>
<doc id="315810" url="https://pl.wikipedia.org/wiki?curid=315810" title="Gaz generatorowy">
Gaz generatorowy

Gaz generatorowy, gaz czadnicowy – palny gaz powstały w wyniku zgazowania paliwa stałego, np. węgla, drewna (gaz drzewny) lub innego rodzaju biomasy. W zależności od składu paliwa, składu czynnika zgazowującego oraz konstrukcji gazogeneratora, skład gazu generatorowego może być różny, przy czym praktycznie zawsze składa się on z wodoru, tlenku węgla, metanu, pary wodnej, dwutlenku węgla i azotu.
Wartość opałowa gazu generatorowego wynosi około 4–5,5 MJ/m3n.
W Polsce gaz generatorowy znany jest przede wszystkim jako „gaz drzewny” lub "holzgas" (z niem.). To ostatnie pojęcie upowszechniło się podczas II wojny światowej, gdy brak paliw naftowych doprowadził do pojawiania się na drogach samochodów z gazogeneratorami. 
Gaz generatorowy stosowany może być jako paliwo dla kotłów, kuchenek gazowych,
silników spalinowych (pomocniczo w silnikach z zapłonem samoczynnym jak – jako i paliwo zasadnicze – w silniku iskrowym) oraz jako surowiec do procesów technologicznych, np. syntezy Fischera-Tropscha.

</doc>
<doc id="315812" url="https://pl.wikipedia.org/wiki?curid=315812" title="Hrabstwo Essex (New Jersey)">
Hrabstwo Essex (New Jersey)

Hrabstwo Essex – hrabstwo w stanie New Jersey w USA. Centrum administracyjnym hrabstwa jest miasto Newark. W roku 2000 populacja hrabstwa wynosiła około 793,6 tys. Powierzchnia 336 km², z czego 327 km² to powierzchnia lądowa, a pozostałe 9 km² – wodna (rzeki, jeziora). Essex County należy do metropolii Nowego Jorku

</doc>
<doc id="315815" url="https://pl.wikipedia.org/wiki?curid=315815" title="Luta livre">
Luta livre

Luta livre (por. "wolna walka") – w języku portugalskim termin ten w szerokim ujęciu może oznaczać "zapasy" bądź "wrestling". W Brazylii wąskie znaczenie tego słowa odnosi się do powstałej w latach 20. XX wieku w Rio de Janeiro formy zapasów, w której zawodnicy dążą do pokonania rywala przez zastosowanie dźwigni i duszeń. 
Brazylijska luta livre występuje w dwóch odmianach:

</doc>
<doc id="315816" url="https://pl.wikipedia.org/wiki?curid=315816" title="Euglena">
Euglena

Euglena, klejnotka ("Euglena" Ehr. 1830) – rodzaj jednokomórkowych euglenin z rodziny Euglenaceae. Gatunkiem typowym jest euglena zielona ("E. viridis"). W dawnych systemach taksonomicznych uwzględniających jedynie podział na rośliny i zwierzęta wraz z innymi przedstawicielami tej grupy umieszczana w obu tych królestwach jako glon lub pierwotniak.
Charakterystyka.
Kształt komórki wrzecionowaty, czasem nieco spłaszczony. Długość ciała 20–500 μm. Chloroplasty o różnej liczbie i kształcie. Oprócz chlorofilu a i b zawierają karoten, astaksantynę, anteraksantynę, diadinoksantynę i neoksantynę. Pirenoidy o różnym kształcie, nie zawsze obecne. Peryplast (pellikula) helikalnie otaczający komórkę z brodawkami wydzielającymi śluz okrywający ciało. Z wiekiem pojawiają się brązowe plamy lipidowe. Większość gatunków zdolna do metabolii. Podobnie jak inni przedstawiciele rodziny Euglenaceae ma jedną wić znacznie dłuższą od drugiej, niewychodzącej z gardzieli. Nić lokomotoryczna grubsza i pokryta rzędem mastygonem. Plamka oczna pomarańczowoczerwona. Wszystkie gatunki są fototaktyczne. Niezdolna do fagocytozy. Zdolna do fotosyntezy, a niektóre gatunki również do saprotrofii. Odżywia się auksotroficznie. W ciemności chloroplasty mogą blaknąć i odwracalnie przekształcać się w proplastydy. Substancją zapasową jest paramylon. Podczas mitozy mikrotubule znajdują się wyłącznie w nukleoplazmie. Kinetochory drobne. Niektóre gatunki zdolne do tworzenia form palmelloidalnych lub cyst. Gatunki z rodzaju "Euglena" występują na całym świecie, głównie w drobnych zbiornikach słodkowodnych. Znosząc dość duże zanieczyszczenie materią organiczną (są wskaźnikami mezo- lub polisaprobowości), mogą występować na siedliskach synantropijnych, jak rowy, kałuże czy stawy, a także w wodach dystroficznych, w tym polihumusowych, wykazując właściwości acydofilne. Występują też w wodach słonawych, natomiast w morzach są rzadkie (np. "E. carterae"). Czasem dają zakwity: zielone ("E. viridis") lub czerwone "Euglena sanguinea", a także zmieniające barwę w zależności od warunków, na skutek przemieszczania się hematochromu. Jednym z częściej badanych gatunków jest "Euglena gracilis".
Systematyka.
Rodzaj "Euglena" bywa w różnych systemach dzielony na kilka podrodzajów i sto kilkadziesiąt-kilkaset gatunków. W miarę rozwoju algologii, z rodzaju tego wydzielano kolejne rodzaje: np. "Phacus", "Lepocinclis", "Astasia" i "Khawkinea". Dwa ostatnie rodzaje nie mają chloroplastów. Algolodzy często podkreślają ich podobieństwo do euglen pozbawionych chlorofilu w wyniku hodowli w ciemności, podania antybiotyków i innych zabiegów. "Astasia" nie ma plamki ocznej, chloroplastów, a "Khawkinea" nie ma chloroplastów, jednak pozostałe cechy są bardzo zbliżone, a u "Astasia" odkryto liczne geny odpowiedzialne za funkcjonowanie chloroplastów homologiczne z genami eugleny, co dowodzi, że jej przodkowie utracili chloroplasty. Część naukowców uważa, że różnice te wystarczają do utrzymywania odrębności tych trzech rodzajów. Inni systematycy na podstawie badań molekularnych proponują natomiast przebudowę systemu taksonomicznego euglenin. Według jednej z propozycji, aby uniknąć polifiletyzmu kilku rodzajów z rodziny "Euglenaceae", należy do rodzaju "Euglena" ponownie włączyć rodzaje "Phacus", "Lepocinclis", "Astasia" i "Khawkinea" (przy czym szczegóły wymagałyby dalszych badań). Innym rozwiązaniem jest likwidacja rodzajów "Astasia" i "Khawkinea", ale pozostawienie kilku innych monofiletycznych rodzajów o zmienionym składzie gatunkowym. W tej wersji rodzaj "Euglena" (zapisywany wówczas jako "Euglena" Ehr. 1830, Pogg. Ann. Physik Chem. 94, pp. 507, 508 emend. Marin et Melkonian) obejmuje m.in. nowo zdefiniowany gatunek "Euglena longa" (Pringsheim) Marin et Melkonian, comb. nov., który odpowiada gatunkowi "Astasia longa" Pringsheim 1936. Z kolei kilka gatunków dotychczas zaliczanych do rodzaju "Euglena" zostało przeniesione do rodzaju "Lepocinclis" – "Euglena spirogyra" Ehr. 1830 jako "Lepocinclis spirogyroides" Marin et Melkonian nom. nov., "Euglena oxyuris" Schmarda 1846 i "Euglena charkowiensis" Swirenko 1913 jako "Lepocinclis oxyuris" (Schmarda) Marin et Melkonian, comb. nov., "Euglena acus" (O. F. Müller) Ehr. 1832, "Euglena acutissima" Lemm. 1904 i "Euglena lata" Swirenko 1915 jako "Lepocinclis acus" (O. F. Müller) Marin et Melkonian, comb. nov., "Euglena tripteris" (Dujardin) Klebs 1883, "Euglena torta" Stokes 1885, "Euglena pseudospiroides" Swirenko 1915, "Euglena fronsundulata" Johnson 1944 i "Euglena trisulcata" Johnson 1944 jako "Lepocinclis tripteris" (Dujardin) Marin et Melkonian, comb. nov., "Euglena platydesma" Skuja 1948 jako "Lepocinclis platydesma" (Skuja) Marin et Melkonian, comb. nov. Ze względu na dużą odrębność linii ewolucyjnej, do rangi gatunku podniesiono "Euglena carterae" (Pringsheim) Marin et Melkonian, comb. nov., która dotąd była uważana za odmianę gatunku "Euglena deses". Z kolei badania molekularne z końca pierwszej dekady XXI w. wskazały, że z rodzaju "Euglena" należy wyłączyć kilka gatunków, jako rodzaj "Euglenaria".
Zastosowanie.
"Euglena gracilis" w postaci suszonej jako tzw. nowa żywność została w 2020 roku zaakceptowana na terenie Unii Europejskiej. Może być stosowana w suplementach diety, preparatach zastępujących dietę w celu kontroli masy ciała. Nadaje się do spożycia w takich produktach spożywczych jak: płatki śniadaniowe, granola, jogurty, w różnego typu napojach.

</doc>
<doc id="315817" url="https://pl.wikipedia.org/wiki?curid=315817" title="Klejnotka">
Klejnotka



</doc>
<doc id="315821" url="https://pl.wikipedia.org/wiki?curid=315821" title="PowerPC G4">
PowerPC G4

PowerPC G4 – określenie nadane przez Apple procesorom PowerPC "czwartej generacji". Apple nadało tę nazwę różnym modelom mikroprocesorów dostarczanych przez Freescale Semiconductor, dawniej Motorola.
Komputery Apple Macintosh, które wzięły swoją nazwę od tej rodziny mikroprocesorów to laptopy PowerBook G4, iBook G4 oraz komputer stacjonarny Power Mac G4 Cube. Procesory serii G4 są lub były także używane w komputerach eMac, Mac mini, iMac oraz w serwerach Xserve.
PowerPC 7400 „Max”.
PowerPC 7400 (nazwa kodowa „Max”) zadebiutował w lecie 1999 roku i był pierwszym procesorem, który został przez firmę Apple oznaczony nazwą serii PowerPC G4. Układ pracował z częstotliwościami zegara od 400 do 500 MHz, zawierał 10,5 miliona tranzystorów produkowanych w technologii HiPerMOS6 0,20 μm firmy Motorola. Powierzchnia układu wynosiła 83 mm².
Problemy Motoroli z dostarczaniem mikroprocesorów serii 7400 w odpowiednich wersjach częstotliwościowych zmusiły Apple do sprzedaży komputerów serii Power Mac z częstotliwościami zegara 350, 400 oraz 450 MHz zamiast 400, 450, 500 MHz. Incydent sprawił, że firma Apple poprosiła IBM o pomoc przy produkcji procesorów serii 7400 Motoroli. Model 500 MHz został ponownie wprowadzony do sprzedaży 16 lutego 2000 roku.
PowerPC 7410 „Nitro”.
PowerPC 7410 (nazwa kodowa „Nitro”) używał podobnych rozwiązań co mikroprocesor 7400, lecz był produkowany w technologii 180 nm w miejsce 200 nm. Tak jak 7400 zawierał 10,5 miliona tranzystorów. Pojawił się w pierwszej generacji komputerów PowerBook G4 wprowadzonej na rynek 9 stycznia 2001 roku.
W układzie dodano możliwość alokowania całej lub połowy pamięci podręcznej jako bardzo szybkiej pamięci RAM o dowolnie wybranych adresach fizycznych. Właściwość ta była używana przez twórców systemów komputerowych takich jak Mercury Computer Systems.
PowerPC 7450 „Voyager”.
PowerPC 7450 (nazwa kodowa „Voyager”) był pierwszą, większą próbą zmiany architektury mikroprocesorów serii 7400. Układ z 33 milionami tranzystorów, dłuższym potokiem wykonawczym, 256 KiB pamięci podręcznej L2, zewnętrzną pamięcią podręczną L3 (do 2 MiB). Poprawiono wydajność układu AltiVec w postaci możliwości wykonania dwóch dowolnych instrukcji równocześnie (poprzednio właściwość ta była ograniczona tylko do pewnych przypadków). Poprawka została wprowadzona z wersją procesora o częstotliwości zegara 733 MHz 9 stycznia 2001 roku.
PowerPC 7445/7455 „Apollo 6”.
PowerPC 7455 (nazwa kodowa „Apollo 6”) posiadał szerszą, 256 ścieżkową pamięcią podręczną, był produkowany w 180nm technologii SOI. Był to pierwszy mikroprocesor w komputerach Apple Macintosh, który przekroczył granicę 1 GHz. PowerPC 7445 nie posiadał interfejsu do pamięci podręcznej L3.
PowerPC 7447/7457 „Apollo 7”.
Na początku roku 2005 najszybszym mikroprocesorem dostarczanym wraz z linią komputerów G4 produkowanych przez Apple był MPC 7447B pracujący z częstotliwością 1,67 GHz. Zawierający 58 milionów tranzystorów PowerPC 7447 jest zmodyfikowaną wersją mikroprocesora 7450/55. Posiada 512 KiB pamięci podręcznej L2 i jest produkowany w technologii 130nm przez co zużywa mniej energii. Wraz z pojawieniem się PowerPC 7447A, który posiadał diodę termiczną oraz oferował technologię DFS (dynamic frequency scaling) firma Freescale była w stanie nieznacznie podnieść częstotliwość zegara. Mikroprocesor 7457 zawierał dodatkowy interfejs do pamięci podręcznej L3.
PowerPC 7448 „Apollo 8”.
PowerPC 7448 jest rozwinięciem modelu 7447A. Na początku roku 2005 był dostarczany kontrahentom Motoroli w niewielkich ilościach, do prac badawczych. Jest to szybsza oraz bardziej ekonomiczna pod względem energetycznym wersja PowerPC 7447A, produkowana w technologii 90 nm z 1 MiB pamięci podręcznej L2. Posiada szynę zewnętrzną taktowaną zegarami o częstotliwościach do 200 MHz i jest zbudowana na podstawie rdzenia produkcji Freescale o nazwie e600. Mikroprocesor mógł pracować z częstotliwościami zegara do 2 GHz.

</doc>
<doc id="315825" url="https://pl.wikipedia.org/wiki?curid=315825" title="Paris-Tours">
Paris-Tours



</doc>
<doc id="315845" url="https://pl.wikipedia.org/wiki?curid=315845" title="Alfabetyczna lista astronautów">
Alfabetyczna lista astronautów

Lista zawiera nazwiska wszystkich astronautów i kosmonautów, którzy uczestniczyli w locie kosmicznym, bądź wystartowali do lotu w kosmos. Dane dotyczące aktywności astronautów są oficjalnymi informacjami NASA, Centrum Wyszkolenia Kosmonautów im. J. Gagarina, Europejskiej Agencji Kosmicznej (ESA), Kanadyjskiej Agencji Kosmicznej (CSA) i Japońskiej Agencji Kosmicznej (JAXA).
Lista zawiera też nazwiska biorących udział w programie Shenzhou.
Lista nie obejmuje kosmicznych turystów.
__BEZSPISU__
A B C D E F G H I J K L Ł M N O P Q R S T U V W X Y Z Ż

</doc>
<doc id="315849" url="https://pl.wikipedia.org/wiki?curid=315849" title="Paniowice">
Paniowice

Paniowice (niem. "Pannwitz") – wieś w Polsce, położona w województwie dolnośląskim, w powiecie trzebnickim, w gminie Oborniki Śląskie, w pobliżu Wrocławia, przy ujściu Widawy do Odry.
Podział administracyjny.
W latach 1975–1998 miejscowość należała administracyjnie do województwa wrocławskiego. Do końca 2010 r. z Paniowicami był związany przysiółek Laskownica, zniesiony z dniem 1 stycznia 2011 roku.
Organizacje pozarządowe.
Na terenie wsi Paniowice działa Stowarzyszenie na Rzecz Rozwoju Paniowic "Moje Paniowice".
Obiekty współczesne.
We wsi znajduje się współczesny kościół pw. Miłosierdzia Bożego należący do parafii św. Anny w Szewcach, poświęcony w roku 1999.
Zabytki.
Obiekty umieszczone w wojewódzkiej ewidencji zabytków: 
Sport.
W miejscowości istnieje drużyna piłkarska LKS Paniowice, grająca w klasie B.

</doc>
<doc id="315850" url="https://pl.wikipedia.org/wiki?curid=315850" title="Twardzica">
Twardzica



</doc>
<doc id="315852" url="https://pl.wikipedia.org/wiki?curid=315852" title="Ryszard Olszewski (wojskowy)">
Ryszard Olszewski (wojskowy)

Ryszard Olszewski (ur. 1 maja 1948 w Tucznej, zm. 8 lutego 2022) – generał broni pilot Wojska Polskiego, dowódca Sił Powietrznych RP, Ambasador RP w Kambodży (2005–2008), doktor habilitowany nauk wojskowych.
Życiorys.
W 1967 ukończył Liceum Pedagogiczne w Leśnej Podlaskiej. W 1968 rozpoczął studia w Wyższej Oficerskiej Szkole Lotniczej w Dęblinie (WOSL), które ukończył z pierwszą lokatą i otrzymał stopień oficerski – podporucznika oraz tytuł pilota inżyniera. Jednocześnie został wyznaczony na stanowisko – pilota instruktora w 58 lotniczym pułku szkolnym w Dęblinie w Wyższej Oficerskiej Szkole Lotniczej.
W latach 1974–1977 studiował w Akademii Sztabu Generalnego w Rembertowie, którą ukończył z wyróżnieniem. W 1982, w wieku 34 lat, został dowódcą 60 lotniczego pułku szkolnego w Radomiu, a wiosną 1986 dowódcą 2 pułku lotnictwa myśliwskiego w Goleniowie. W 1988 został wyznaczony na stanowisko szefa sztabu 4 Dywizji Lotnictwa Myśliwskiego w Malborku. Następnie, w latach 1988–1990, odbył studia strategiczno-operacyjne w Akademii Sztabu Generalnego w Moskwie, po ukończeniu których został szefem sztabu WOSL (zastępcą komendanta uczelni).
3 listopada 1995 został wyznaczony na stanowisko komendanta – rektora Wyższej Szkoły Oficerskiej Sił Powietrznych w Dęblinie (WSOSP), a od września 1999 był zastępcą Dowódcy Wojsk Lotniczych i Obrony Powietrznej. W latach 2000 – 2001 studiował na Narodowym Uniwersytecie Obrony w Waszyngtonie. Od czerwca 2001 do marca 2002 był szefem Generalnego Zarządu Operacyjnego P3, w Sztabie Generalnym Wojska Polskiego. Od 3 kwietnia 2002 do 31 marca 2005 Dowódca Wojsk Lotniczych i Obrony Powietrznej (po restrukturyzacji w 2004 Sił Powietrznych).
Karierę naukową rozpoczął w 1992, uzyskując stopień naukowy doktora nauk wojskowych w zakresie strategii wojskowej w Akademii Obrony Narodowej w Warszawie, a następnie w 1998 – obronił pracę habilitacyjną. Zajmował się strategią obronną państwa, siłami powietrznymi i odstraszeniem militarnym. Był autorem ponad 30 prac i publikacji w dziedzinie strategii obronnej państwa, w tym książki pt. "Lotnictwo w odstraszaniu militarnym". W 1999 otrzymał tytuł doktora honoris causa Słowackiej Wojskowej Akademii Lotniczej w Koszycach. Był członkiem Rady Naukowej Instytutu Lotnictwa oraz zastępcą przewodniczącego Krajowej Rady Lotnictwa.
Biegle znał język angielski i rosyjski.
Od 1966 był pilotem, posiadał mistrzowską klasę pilota wojskowego. Był Zasłużonym Pilotem Wojskowym RP. Jego nalot ogólny na różnych typach samolotów wynosił ponad 3300 godzin.
Odszedł ze służby 12 września 2005.
Od 25 lipca 2005 był ambasadorem Polski w Kambodży aż do czasu zamknięcia placówki w 2008.

</doc>
<doc id="315853" url="https://pl.wikipedia.org/wiki?curid=315853" title="Smoczy Hełm">
Smoczy Hełm



</doc>
<doc id="315855" url="https://pl.wikipedia.org/wiki?curid=315855" title="Tadeusz Kuziora">
Tadeusz Kuziora

Tadeusz Kuziora (ur. 3 marca 1949 w Tarnowie) – generał brygady pilot Wojska Polskiego.
Życiorys.
3 stycznia 1968 wstąpił do Wyższej Oficerskiej Szkoły Lotniczej w Dęblinie. 28 listopada 1971 promowany na podporucznika, otrzymał tytuł inżyniera i pilota wojskowego (po ukończeniu szkolenia pilotażowego na samolotach TS-8 Bies i Lim-2) został przydzielony do 8 Pułku Lotnictwa Myśliwsko-Szturmowego w Mirosławcu, latał na samolotach Lim-6 bis. Od 3 lutego 1973 wykonywał loty w 3 Pułku Lotnictwa Myśliwsko-Bombowego w Bydgoszczy jako dowódca klucza lotniczego (na samolotach Su-7). W okresie od 2 października 1975 do 16 lipca 1978 studiował w Akademii Sztabu Generalnego Wojska Polskiego w Rembertowie. Po studiach powrócił do Bydgoszczy gdzie od 17 lipca 1978 był zastępcą dowódcy eskadry lotniczej, a 12 czerwca 1979 został dowódcą eskadry. Po 7 latach służby w 3 Pułku
(z przerwą na studia), 2 marca 1980 został szefem sztabu-zastępcą dowódcy. W okresie od 12 marca 1981 do 1 marca 1983 był starszym nawigatorem w 3 plmb. 2 marca 1983 objął stanowisko zastępcy dowódcy pułku do spraw szkolenia w 7 Pułku Lotnictwa Bombowo-Rozpoznawczego w Powidzu gdzie przeszkolił się na samolot Su-20. 9 listopada 1984 został dowódcą 7 Pułku Lotnictwa Bombowo-Rozpoznawczego. Obowiązki te pełnił do 5 sierpnia 1986. Po przekazaniu obowiązków dowódcy pułku został szefem Oddziału Strzelania Powietrznego w Dowództwie Wojsk Lotniczych w Poznaniu (pełnił tę funkcję do 30 czerwca 1990) Po połączeniu Wojsk Lotniczych z Wojskami Obrony Powietrznej Kraju został szefem Oddziału Nawigacji w Dowództwie WLOP. Od 8 września 1991 był zastępcą Szefa Wojsk Lotniczych – szefem Oddziału Szkolenia Lotniczego.
1 października 1992 został przyjęty na Podyplomowe Studia Operacyjno-Strategiczne
w Akademii Obrony Narodowej w Rembertowie. Po ukończeniu studiów, 10 sierpnia 1993 powrócił do Dowództwa WLOP; był nadal zastępcą Szefa Wojsk Lotniczych.
25 sierpnia 1994 został dowódcą 3 Dywizji Lotnictwa Myśliwsko-Bombowego w Świdwinie (dowodził nią do 25 listopada 1996) 11 listopada 1994 awansowany do stopnia generała brygady. 26 listopada 1996 otrzymał stanowisko zastępcy Szefa Zarządu Programowania Szkolenia Sił Zbrojnych w Sztabie Generalnym Wojska Polskiego. Od 16 lipca 1999 pełnił funkcję Szefa Zarządu Koordynacyjnego Generalnego Zarządu Dowodzenia i Łączności Sztabu Generalnego. Od 22 listopada 2002 do 10 września 2004 pełnił obowiązki komendanta WSOSP w Dęblinie. Od 6 października 2004 pełni obowiązki dowódcy 2 Korpusu Obrony Powietrznej. 22 stycznia 2008 przeniesiony w stan spoczynku. Jest pilotem wojskowym klasy mistrzowskiej, jego ogólny nalot wynosi 2000 godzin. 14 sierpnia 2007 został wyróżniony wpisem do "Księgi Honorowej Ministra Obrony Narodowej". Mieszka z rodziną w Warszawie (żona Grażyna, syn Mateusz), uprawia narciarstwo, lubi żeglować.
W 1978 w Gwiezdnym Miasteczku razem z ppłk. pil. Zenonem Jankowskim, mjr. pil. Henrykiem Hałką i mjr. pil. Mirosławem Hermaszewskim przeszedł szkolenie pilotów przewidzianych do lotu na statku kosmicznym Sojuz 30.

</doc>
<doc id="315856" url="https://pl.wikipedia.org/wiki?curid=315856" title="Angrist">
Angrist



</doc>
<doc id="315897" url="https://pl.wikipedia.org/wiki?curid=315897" title="Dzianina">
Dzianina

Dzianina – płaski wyrób włókienniczy powstający przez tworzenie rządków lub kolumienek wzajemnie ze sobą połączonych oczek. Przędza w dzianinie ma bardzo duże wrobienie, dzięki czemu dzianina jest bardzo elastyczna i rozciągliwa we wszystkich kierunkach. Dzianina w przeciwieństwie do tkaniny tworzona jest z jednej nitki na szydełkarkach lub też jednej, lub wielu osnów, na osnowarkach. Dzianiny mogą być gładkie, wzorzyste, ażurowe, fakturowane lub z okrywą włókienną.
Najmniejszym elementem budowy dzianiny jest oczko. Oczka dzianiny ułożone poziomo obok siebie tworzą rządek oczek. Oczka ułożone pionowo jedno nad drugim tworzą kolumienkę oczek.
Podstawowymi parametrami charakteryzującymi strukturę dzianin są:
Jednostką długości stosowaną przy wyznaczaniu ścisłości dzianin jest 1 cm, 5cm, lub 10 cm.
Zastosowanie jednostki na której liczy się oczka zależy od wielkości oczek. Pomiar ścisłości dzianiny na długości 10 cm (100 mm) jest dokładniejszy niż na długości 1 cm (10 mm).
Ścisłość dzianiny jest wielkością wynikową, zależną od:
Podczas wykonywania dzianiny na maszynie dziewiarskiej regulacji podlega tzw. głębokość spychania, której zmiana skutkuje zmianą długości nitki w oczku.
Zmiana długości nitki w oczku pociąga za sobą zmianę ścisłości dzianiny i innych jej parametrów.
Nie ma możliwości zmiany tylko ścisłości rządkowej lub tylko ścisłości kolumienkowej. Zmiana długości nitki w oczku pociąga za sobą zmianę obu tych wartości. Wielkość zmian ścisłości zależy od wielkości zmiany długości nitki w oczku, splotu oraz własności przędzy i surowca.
Dzianiny wytwarza się następującymi technikami:
Dzianiny to również wyroby wykonane sposobem domowym, przy użyciu dwóch lub więcej prostych drutów stalowych, aluminiowych, czy nawet prętów z tworzywa sztucznego ewentualnie drewnianych patyczków - robienie na drutach. W ten sposób wykonywano dzianiny już w starożytności.
Właściwości.
Dzianiny to wyroby różniące się zasadniczo od innych wyrobów włókienniczych płaskich. Wykonywane są z jednego układu nitek – osnowy (ewentualnie kilku osnów). Nawet w tzw. dzianinach wątkowych rolę wątku pełni również jedna z osnów.
Podstawowymi cechami dzianin są:
Maszyny.
Ogół maszyn stosowanych w dziewiarstwie dzieli się na:
Wszystkie maszyny (z grup 1, 3, 4), poza maszynami dziewiarskimi (grupa 2), są maszynami pomocniczymi i często nie różnią się od stosowanych w pozostałych działach przemysłu włókienniczego czy odzieżowego.
Zastosowanie dzianin.
Dzianiny mają bardzo szerokie zastosowanie w przemyśle odzieżowym:
Ponadto z dzianin wytwarza się materiały tapicerskie, dekoracyjne, techniczne, medyczne i inne.

</doc>
<doc id="315898" url="https://pl.wikipedia.org/wiki?curid=315898" title="Biuro Szyfrów 4">
Biuro Szyfrów 4



</doc>
<doc id="315900" url="https://pl.wikipedia.org/wiki?curid=315900" title="Akademia Nauk Stosowanych Angelusa Silesiusa">
Akademia Nauk Stosowanych Angelusa Silesiusa

Akademia Nauk Stosowanych Angelusa Silesiusa (dawniej "Państwowa Uczelnia Angelusa Silesiusa w Wałbrzychu") – polska publiczna uczelnia zawodowa w Wałbrzychu.
Uczelnia finansowana jest przez dotację z budżetu Państwa oraz przez Ministerstwo Nauki i Szkolnictwa Wyższego. Działalność edukacyjna placówki skoncentrowana jest na umożliwieniu studiowania na poziomie wyższym osobom, które nie mają możliwości nauki w oddalonych ośrodkach akademickich.
Historia.
Uczelnia została utworzona na mocy rozporządzenia Rady Ministrów Rzeczypospolitej Polskiej z dnia 15 czerwca 1999 roku. Jest pierwszą samodzielną uczelnią państwową w Wałbrzychu. Na mocy rozporządzenia Ministra Edukacji Narodowej i Sportu z dnia 26 stycznia 2006 roku patronem Uczelni stał się Angelus Silesius. Od 1 października 2022 uczelnia decyzją Ministra Edukacji zmieniła nazwę na Akademia Nauk Stosowanych Angelusa Silesiusa.
Uczelnia jest partnerem w programie Erasmus+, dzięki któremu studenci oraz pracownicy mogą realizować część studiów poza granicami kraju w tzw. uczelniach partnerskich. Oprócz wyjazdów na semestr lub rok, możliwe są wyjazdy na 2–3 miesięczne praktyki zawodowe.
W latach 2016–2020 rektorem uczelni był dr hab. Piotr Jurek. W latach 2008–2016 funkcję tę pełniła Elżbieta Lonc, która na stanowisku rektora zastąpiła Czesława Dutkę pełniącego tę funkcję od 1999 roku. W kadencji 2020-2024 rektorem jest prof. dr hab. Robert Wiszniowski.
Program dydaktyczny.
Uczelnia prowadzi studia pierwszego stopnia (licencjackie i inżynierskie) i drugiego stopnia (magisterskie) w ramach trzech instytutów.
Ponadto uczelnia prowadzi studia podyplomowe.
Baza lokalowa.
Baza dydaktyczna uczelni składa się z trzech, w pełni wyposażonych i przystosowanych do prowadzenia zajęć dydaktycznych, budynków zlokalizowanych przy:
Budynki usytuowane są w bezpośrednim sąsiedztwie, w centrum miasta Wałbrzycha. Gmach dawnego Pałacu Czettritzów (bud. A) o powierzchni użytkowej – 3.316 m², poddany (w 2004 r.) kompleksowej renowacji, otoczony jest zabytkowym parkiem (o powierzchni 4 ha) na terenie, którego studenci spędzają swój wolny czas. Uczelnia dysponuje miejscami parkingowymi.
W budynku A, do dyspozycji studentów, został przeznaczony kompleks sportowy o powierzchni 205 m², na który składa się: siłownia, sala do ćwiczeń sprawności i kondycji typu fitness oraz sauna. Kompleks jest bogato wyposażony w profesjonalny sprzęt, tj. ergometry, trenażery eliptyczne, wioślarze, bieżnie, atlas do ćwiczeń siłowych, rowery stacjonarne.
Budynek B przystosowany jest do potrzeb osób niepełnosprawnych (posiada windę), co umożliwia i ułatwia poruszanie się po obiekcie. Ponadto do dyspozycji studentów pozostaje kompleks sportowy o powierzchni 130 m² wyposażony w: steppery treningowe, ergometry, platformy wibracyjne, wioślarze, rowery pionowe, bieżnie LifeFitness.
Auditorium Novum (bud. C) – nowoczesna sala audiowizualna o powierzchni użytkowej 499 m² (350 miejsc siedzących), wyposażona jest w nowoczesny sprzęt multimedialny, m.in. ekran wielkoformatowy, tablicę interaktywną, system nagłośnieniowy. Budowa auli współfinansowana była ze środków Unii Europejskiej w ramach Priorytetu 7 „Rozbudowa i modernizacja infrastruktury edukacyjnej na Dolnym Śląsku (Edukacja) Działanie 7.1 Rozwój infrastruktury szkolnictwa wyższego. W Auditorium Novum odbywają się m.in. uroczystości uczelniane: inauguracja roku akademickiego, immatrykulacja, wręczenie dyplomów, święto uczelni.
Do dyspozycji studentów (w tym także zagranicznych realizujących część studiów w ramach Programu ERASMUS+), na terenie kampusu został przeznaczony (w 2013 r.) Dom Studenta „AS” z 66 miejscami, gdzie w pokojach 1, 2 i 3-osobowych (ze wspólną kuchnią i pralnią) istnieje dostęp do Internetu.

</doc>
<doc id="315924" url="https://pl.wikipedia.org/wiki?curid=315924" title="Dzień Domina">
Dzień Domina

Dzień domina (ang. "Domino Day") – organizowane w latach 1998–2009 corocznie w listopadzie widowisko, podczas którego burzone są konstrukcje z kostek domina, które były wcześniej układane przez grupę osób z wielu krajów.
Dzień Domina transmitowany był w Polsce od 2005 do 2009 roku na antenie telewizji TVN.
Format.
Celem widowiska było pobicie rekordu liczby kostek domina, które zostaną wykorzystane i przewrócone. Oprócz obrazów utworzonych z kostek domina przez reprezentantów różnych krajów były też tzw. "zadania specjalne," w których brały udział dwie wybrane osoby z różnych krajów. Widowisko uzupełniała dopasowana muzyka do przedstawianych scen. Każdego roku pojawiały się nowe pomysły realizacji widowiska. W 2005 roku dodatkowe atrakcje dostarczali statyści, aktorzy i tancerki. 
W 2007 po raz pierwszy w historii nie udało się pobić rekordu świata. W każdym roku gość specjalny przewracał pierwszą kostkę, rozpoczynając tym samym imprezę. W 2007 była nim piosenkarka Katie Melua. Organizatorem "Dnia Domina" był Robin Paul Weijers. 
W 2010 widowisko zostało odwołane ze względu na niedobór funduszy.
Każda impreza miała temat przewodni. Temat przewodni określał, jakie obrazy miały się pojawiać w konstrukcjach z ułożonych kostek. W edycji z 2007 roku były to aspekty życia. W 2008 tematem było dziesięciolecie widowiska. Tematem roku 2009 była wędrówka po kontynentach. Na potrzeby właśnie tych obrazów wykorzystywane były wielokolorowe kostki. 
Czasami nie były to kostki standardowe, ale np. większe, szklane lub miniaturowe. Ważną rolę odgrywały kostki wypełnione piaskiem, które przesypując się niczym piasek w klepsydrze, opóźniały proces przewracania kostek, dając uczestnikom czas na przygotowanie do zadań specjalnych, a stacji telewizyjnej czas na emisję reklam. Niekiedy był to czas, w którym udzielano krótkie wywiady z budowniczymi.
Stałe elementy.
Wyzwania.
„Wyzwania“ (challenges) to były zadania dla konstruktorów Dnia Domino, najczęściej wykonywane w parach, aby określonym czasie (najczęściej 2 minuty) ustawić linię z kostek domina i przewrócić dodatkowe kostki. Wykonywało się je, podczas gdy inne elementy konstrukcji się przewracały, czyli podczas trwania widowiska. O wyborze zawodników biorących udział w Wyzwaniu decydował Robin Paul Weijers. Sami zawodnicy dowiadywali się o wyborze na krótko przed zadaniem.
Wybrane edycje.
2005.
Podczas przygotowań do Dnia Domina w 2005 roku do hali Frisian Expo Center wleciał wróbel, który przewrócił ponad 23 000 kostek domina. Po fakcie organizatorzy zastrzelili ptaka wiatrówką, za co prokurator ukarał organizatorów karą grzywny w wysokości 200 euro. Pamięć wróbla została uczczona minutą ciszy przed rozpoczęciem imprezy.
2007.
Podczas próby bicia rekordu, 16 listopada 2007, przewróciło się dokładnie 3 671 465 kostek. Rekord z 2006 nie został pobity, ponieważ zawodnicy – poza ustawieniem ogromnej liczby kostek na różnych planszach – musieli wykonać kilka zadań na żywo, już podczas bicia rekordu, aby połączyć kolejne plansze i umożliwić przewrócenie wszystkich kostek. Nie udało się pierwsze zadanie z ustawianiem kostek na równoważni, ponieważ dwie kostki zostały ustawione zbyt daleko od siebie, oraz ostatnie zadanie, gdzie dwoje zawodników ustawiało kostki na kręcącej się wielkiej wskazówce zegara, za którą musieli iść. Nie zdążyli ukończyć zadania, na które mieli tylko dwie minuty. Kostki ze wskazówki miały uruchomić planszę z 400 000 kostek, i liczba ta miała umożliwić pobicie rekordu. Niestety nawet po ich przewróceniu zabrakłoby dokładnie 7916 kostek.
2008.
Oprócz pobicia rekordu z 2006 padło też kilka innych rekordów, takich jak: najdłuższa spirala z domino (ok. 200 m), najwyżej wspinające się domino (prawie 12 metrów), najdłuższa ściana z domino, najwięcej ustawionych i przewróconych kostek mini domino (ok. 1200), najsilniejsza kostka domino (727 kostek), największe kostki domino (jedna kostka zawiera w sobie 1 milion zwykłych), największa przestrzenna budowla z domino czy też największa mozaika ułożona z kostek domino (miała w sobie 1 milion kostek i przedstawiała motywy przewodnie z ostatnich dziesięciu lat, ich nazwy oraz liczbę przewróconych kostek).
Pojawiły się także zadania specjalne i ich tematem przewodnim była impreza. Pierwszym zadaniem było uzupełnianie długiej linii (serpentyny) z kostek domina serpentyna pięła się do góry i zawodnicy na specjalnych dźwigach także musieli wnosić się by móc uzupełniać ciąg. Zadanie to zostało wykonane. Kolejnym zadaniem było ustawianie kostek domina na brzegu gigantycznego kieliszka. Sam kieliszek był bardzo niestabilny co doprowadziło, że konstrukcje zawodników zawaliły się. Zadanie nie zostało wykonane. Trzecie zadanie z udziałem Polki miało na celu uzupełnianie krótkiej linii na środku planszy. Zawodniczka podwieszona na linie musiała przy pomocy drugiego budowniczego trzymającego ją rozbujać się, złapać kostkę z podestu zatrzymać się i ustawić ją na polu. Zadanie wykonano. Ostatnie zadanie za 400 tys. kostek polegało na uzupełnianiu konstrukcji z tac kieliszków i kostek tacami i ustawionymi kostkami. Budowniczy musiał wziąć tace ustawić kostki na niej podejść do konstrukcji i włożyć ją. Zawodnicy wykonali zadanie przed czasem.
2009.
Próba pobicia rekordu miała miejsce dnia 13 listopada 2009. Od połowy września ustawiono 4 800 000 kostek domina. Tematem przewodnim tegorocznego Dnia Domino było ukazanie charakterystycznych cech wszystkich kontynentów pod nazwą: „The World in Domino – The Show With The Flow“ (Świat z kostek domina). Bicie rekordu podzielone było na 7 kategorii tematycznych: Ameryka Północna, Ameryka Południowa, Oceania, Afryka, Antarktyda, Europa i Azja. Aby rekord został pobity musiało upaść co najmniej 4.345.028 kostek domina, jeżeli nie udałoby się tego dokonać rekord mógłby nie paść już po raz drugi. Jednak w tym roku rekord został ponownie pobity. Upadło 4 491 863 kostek domina.
Wśród budowniczych chcących ustanowić rekord było 89 osób z całego świata, w tym 13 Polaków (oraz 18 Polaków, przez 2 tygodnie przed nimi przy przygotowaniu malunków i powierzchni kolorowych). Zadania dodatkowe wykonywane były według tematu czterech żywiołów: ziemi, powietrza, wody i ognia. Tylko ostatnie z tych zadań - "żywioł ognia" udało się wykonać poprawnie. Poprawne wykonanie trzech pierwszych zadań dodatkowych miało obniżać o 20 cm płomienie w czwartym zadaniu, lecz z powodu porażek ogień w tym udanym, ostatnim zadaniu był bardzo wysoki. W trzecim wyzwaniu (stworzenie linii kostek pod wodą) zabrakło dwóch kostek domino do wykonania zadania. W tej edycji ponad 280 000 kostek domina przewróciło się w trakcie przygotowywania imprezy.
Problem z organizacją następnej edycji ze względu na Wielki kryzys finansowy przyczynił się do anulowania 12. edycji planowanej na listopad Domino Day 2010. W 2010 zespół planował Domino Day 2011, jednak najprawdopodobniej również z tego samego powodu Dzień Domina nie odbył się. Termin show przesunął się na 2012, o czym wiadomo było od kwietnia 2011, po wypowiedzi rzecznika RTL Anke Eickmeyer. Także i w następnych latach Domino Day się nie odbyło.
Powrót Dnia Domina.
Na początku lutego 2020 firma EndemolShine, odpowiedzialna za wcześniejsze edycje show, ogłosiła, że w listopadzie 2020 odbędzie się 12. edycja Domino Day. 8 września 2020 EndemolShine i stacja RTL ogłosiły jednak, że z powodu pandemii COVID-19 wydarzenie nie zostanie zorganizowane.

</doc>
<doc id="315934" url="https://pl.wikipedia.org/wiki?curid=315934" title="Gandawa-Wevelgem">
Gandawa-Wevelgem

Gandawa-Wevelgem – jednodniowy szosowy wyścig kolarski rozgrywany w belgijskiej Flandrii na trasie z Gandawy do Wevelgem.
Wyścig nie jest zaliczany do tzw. "monumentów kolarstwa", mimo to jest uważany za jeden z ważniejszych wczesnowiosennych klasyków (z reguły rozgrywany jest w kwietniu). Odbywa się zazwyczaj między wyścigami Dookoła Flandrii i Paryż-Roubaix. Po raz pierwszy wyścig odbył się w 1934 i często jest określany jako klasyk sprinterów, jako że meta usytuowana jest na płaskim terenie.
Od 2005 wyścig jest zaliczany do cyklu ProTour (obecnie UCI World Tour).
Od 2012 równolegle do wyścigu mężczyzn rozgrywane są również zawody dla kobiet, które od 2016 są zaliczane do cyklu UCI Women’s World Tour.
Zwycięzcy.
Mężczyźni.
Opracowano na podstawie:
Kobiety.
Opracowano na podstawie:

</doc>
<doc id="315935" url="https://pl.wikipedia.org/wiki?curid=315935" title="Oceanodroma leucorhoa">
Oceanodroma leucorhoa



</doc>
<doc id="315937" url="https://pl.wikipedia.org/wiki?curid=315937" title="Piec koksowniczy">
Piec koksowniczy

Piec koksowniczy – piec w koksowni służący do koksowania węgla kamiennego, przez ogrzanie go bez dostępu powietrza do temperatury około 1200 °C. Zestaw takich pieców nazywa się baterią koksowniczą.
Piec ten składa się z komory, w której koksuje się węgiel, kanałów grzewczych uszeregowanych wzdłuż ścian komory, w których spala się gaz, i regeneratorów, służących do podgrzewania słabego gazu opałowego. Powietrze potrzebne do spalania ogrzewane jest ciepłem spalin odprowadzanych do komina.

</doc>
<doc id="315939" url="https://pl.wikipedia.org/wiki?curid=315939" title="Antonio Corazzi">
Antonio Corazzi

Antonio Corazzi (ur. 16 grudnia 1792 w Livorno, zm. 27 kwietnia 1877 we Florencji) – włoski architekt, przedstawiciel klasycyzmu, czynny w Królestwie Polskim w latach 1819–1847.
Życiorys.
Antonio Corazzi był synem impresario teatru Avalorati w Livorno. W 1811, po ukończeniu szkoły pijarskiej, wstąpił do Reggia Accademia delle Belle Arti del Disegno we Florencji, którą ukończył prawdopodobnie w 1816.
W 1818 z inspiracji Stanisława Staszica rząd Królestwa Polskiego zwrócił się do rządu toskańskiego o skierowanie do Polski architekta. W związku z tym z początkiem 1819 przyjechał do Warszawy.
Po 27 latach pobytu w Polsce powrócił do Florencji. W 1847 został powołany na członka Akademii Sztuk Pięknych we Florencji, gdzie wykonał m.in. projekty: parlamentu (ok. 1860), Panteon di Dante (ok. 1865), teatrów w Aleksandrii oraz w Kopenhadze.
Twórczość.
W swojej twórczości bardzo szybko przystosował się do klimatu architektonicznego Królestwa Polskiego, a w szczególności Warszawy, która w pierwszych dekadach XIX w. żyła jeszcze tradycjami klasycystycznej epoki stanisławowskiej i tej architektury, która pod koniec XVIII w. osiągnęła wysoki i odrębny poziom w interpretacji form klasycystycznych, wpływając na stworzenie na początku XIX w. całkowicie samodzielnej neoklasycznej szkoły warszawskiej.
Twórczość architektoniczna Corazziego w latach 1819–1847 w Polsce pokrywa się z dwoma zasadniczymi okresami przejawów myśli architektonicznej w szkole warszawskiej. Lata 1815–1830 obejmują okres ostatecznego kształtowania się form neoklasycznych, a lata 1831–1850 interpretacje tych form w atmosferze coraz bardziej rozkwitającego romantyzmu w sztuce.
Najbardziej charakterystyczny dla Corazziego jest okres pierwszy, kiedy zarówno warunki, jak i tematy podejmowanych przez niego zadań były wyrazem programu polityki ministra Lubeckiego.
Corazzi zrealizował w Polsce 50 własnych projektów, z czego 45 w Warszawie, a wśród nich kilka projektów urbanistycznych, m.in. regulację placu Teatralnego, placu Bankowego i układ cmentarza na Koszykach. Prawie wszystkie obiekty o charakterze monumentalnym projektował przed 1831, przeważnie na zamówienie zlecenie ówczesnych władz rządowych i na użytek władz publicznych (wśród nich wyróżnia się dawny gmach Komisji Województwa Sandomierskiego w Radomiu).
Corazzi będąc uczniem szkoły toskańskiej, rozwijającej się na tradycjonalizmie form rodzimych, potrafił zrozumieć potrzebę nawiązania do warszawskiej tradycji architektonicznej. Jego budowle, szczególnie te, które znajdują się na ciasno zabudowanych ulicach, zlewają się w jednolitą całość kompozycyjną ściany miejskiej. Wyróżnia je jedynie szlachetność linii i umiar dekoracyjny, właściwy architekturze początku XIX wieku, oraz skala i proporcja architektury czasów stanisławowskich.
Szczytowym momentem jego twórczości i architektury neoklasycznej w Polsce jest gmach Teatru Wielkiego. W kompozycji architektonicznej teatru występują wszystkie zasady głoszone przez kierunek neoklasyczny, prócz jedności porządku architektonicznego. Fakt ten jest dowodem ścisłego powiązania myśli architektonicznej z architekturą epoki poprzedzającej.
W 1829 roku został kawalerem Orderu Świętego Stanisława IV klasy.

</doc>
<doc id="315941" url="https://pl.wikipedia.org/wiki?curid=315941" title="Marek Waleriusz Messala Appianus">
Marek Waleriusz Messala Appianus

Marcus Valerius Messala Appianus – polityk rzymski, konsul w 12 p.n.e. Urodzony jako Apiusz Klaudiusz Pulcher ("Appius Claudius Pulcher"), prawdopodobnie syn konsula w 38 p.n.e., adoptowany do rodu Waleriuszy. Drugi mąż Marceli Młodszej, dziadek cesarzowej Messaliny. Zmarł w czasie pełnienia konsulatu, przed 6 marca.

</doc>
<doc id="315942" url="https://pl.wikipedia.org/wiki?curid=315942" title="Równowaga rynkowa">
Równowaga rynkowa

Równowaga rynkowa – w mikroekonomii sytuacja na konkurencyjnym rynku, gdy krzywa popytu przecina krzywą podaży, wyznaczając cenę w równowadze i wielkość transakcji w równowadze. W takiej sytuacji rynek został oczyszczony, czyli wielkość popytu równa się wielkości podaży. Pokazuje to rysunek obok. 
Jeśli cena jest wyższa od równowagowej, P1, to na rynku panuje nadwyżka podaży nad popytem i aby rynek osiągnął równowagę, cena musi się obniżyć. Niższym cenom odpowiada wzrost wielkości popytu i zmniejszenie się wielkości podaży, aż do ich zrównania się. Taka sytuacja istnieje, gdy regulator wyznacza cenę minimalną. Jeśli natomiast cena jest niższa od ceny w równowadze, P2, to wielkość popytu jest większa od wielkości podaży i na rynku istnieje niedobór produktu. Powrót do równowagi jest możliwy po podwyższeniu ceny. Wyższym cenom odpowiada zmniejszenie się wielkości popytu i wzrost wielkości podaży aż do ich zrównania się. Taka sytuacja pojawia się na rynku, gdy regulator ustanowi pułap cenowy. 
Równowaga rynkowa jest stabilna, gdyż nikomu nie opłaca się handel po innych cenach niż cena równowagi. Równowaga na pojedynczym rynku to równowaga cząstkowa. Jeśli oczyszczone zostaną wszystkie rynki jednocześnie to osiągnięta jest równowaga ogólna.

</doc>
<doc id="315944" url="https://pl.wikipedia.org/wiki?curid=315944" title="Regulamin">
Regulamin

Regulamin – zbiór przepisów normujących zasady postępowania lub prac organu państwowego, instytucji, zakładu lub urządzenia wydany przez organ do tego uprawniony.
Regulaminy określają wewnętrzne zasady postępowania i życia organizacji, instytucji lub grup osobowych. Do najbardziej znanych należą regulaminy wojskowe oraz regulaminy wewnętrzne instytucji państwowych i samorządowych.

</doc>
<doc id="315946" url="https://pl.wikipedia.org/wiki?curid=315946" title="Sklerynchyma">
Sklerynchyma



</doc>
<doc id="315947" url="https://pl.wikipedia.org/wiki?curid=315947" title="Eileen Marie Collins">
Eileen Marie Collins



</doc>
<doc id="315948" url="https://pl.wikipedia.org/wiki?curid=315948" title="Owacja">
Owacja

Owacja (łac. "ovatio") – nagroda przyznawana w starożytnym Rzymie zwycięskiemu wodzowi, hierarchicznie niższa od triumfu.
Owację obchodzono z o wiele mniejszym przepychem, a odbywający ją wódz przechodził przez miasto pieszo bądź też przejeżdżał konno. Ubrany był w ozdobną togę, skromniejszą niż w czasie triumfu, z mirtowym wieńcem na skroni ("corona ovalis"). Towarzyszyli mu fleciści.
Owacje przyznawano zazwyczaj w sytuacji wojny toczonej z wrogiem „niegodnym” (np. niewolnikom bądź piratom) albo nie wypowiedzianej w sposób formalny.
Zazwyczaj podczas owacji zwycięski wódz składał bogom w ofierze owcę.
Pierwsze w historii Rzymu prawo do owacji otrzymał konsul Kwintus Postumiusz Tubertus po zwycięstwie nad Sabinami.

</doc>
<doc id="315954" url="https://pl.wikipedia.org/wiki?curid=315954" title="Timothy Garton Ash">
Timothy Garton Ash

Timothy Garton Ash (ur. 12 lipca 1955 w Londynie) – brytyjski historyk, zajmuje się głównie historią Europy po 1945. 
Życiorys.
Po ukończeniu historii współczesnej na Exeter College Uniwersytetu Oksfordzkiego studiował dzieje współczesnych Niemiec, mieszkając kilka lat w Berlinie i podróżując po krajach bloku wschodniego. Kolejne stopnie naukowe zdobywał na St Antony’s College w Oksfordzie, Wolnym Uniwersytecie Berlina i Uniwersytecie Humboldtów w Berlinie.
Obecnie profesor studiów europejskich na Oxford University, fellow na St Antony’s College oraz senior fellow na Stanford University. Jego eseje ukazują się na łamach czasopism: „The New York Review of Books”, „The Guardian”, „The New York Times”, „The Washington Post”, „Prospect”, „The Wall Street Journal”, „The Globe and Mail”. W Polsce jego teksty publikuje „Gazeta Wyborcza”.
Laureat „David Watt Memorial Prize”, „Commentator of the Year” brytyjskiego programu „What the Papers Say”, „Premio Napoli”, „Imre Nagy Memorial Plaque”, „Hoffmann von Fallersleben Prize”, „Orwell Prize”, „Somerset Maugham Award” (za "Polska rewolucja: „Solidarność” 1980-1982") i fińskiej nagrody „Kullervo Killinen”. W 2005 r. zaliczony do 100 najważniejszych intelektualistów magazynu „Prospect and Foreign Policy” (2005) oraz 100 najbardziej wpływowych ludzi „Time magazine”. Doctor honoris causa St. Andrew’s University w Szkocji, oraz Katholieke Universiteit Leuven w Belgii.
Kawaler Orderu św. Michała i św. Jerzego, Orderu Zasługi Rzeczypospolitej Polskiej, Orderu Zasługi Republiki Federalnej Niemiec oraz Medalu Zasługi Republiki Czeskiej.
Mówi biegle po niemiecku i polsku. Wraz z żoną Danutą (Polką), historykiem sztuki i dwoma synami, Thomasem, studentem filozofii, i Alekiem, studentem anglistyki, mieszkają w Oksfordzie.

</doc>
<doc id="315955" url="https://pl.wikipedia.org/wiki?curid=315955" title="Choroba cywilizacyjna">
Choroba cywilizacyjna



</doc>
<doc id="315960" url="https://pl.wikipedia.org/wiki?curid=315960" title="Unihokej">
Unihokej

Unihokej (ang. "floorball") – sport drużynowy z pięcioma zawodnikami i bramkarzem w każdej drużynie. Zawodnicy do gry używają poliwęglanowych kijów zakończonych kompozytową blendą oraz ażurowej plastikowej piłki. Celem jest zwycięstwo w meczu poprzez zdobycie większej liczby bramek niż rywal.
Czym jest unihokej.
Unihokej (zwany również floorballem) to dyscyplina sportowa, której utworzenie przypisywane jest Szwedom. Unihokej najłatwiej porównać do hokeja na lodzie, ale w mniej brutalnej formie oraz bez łyżew bądź krążka, a mecze prowadzone są przez dwóch równouprawnionych sędziów.
Zawodnicy występują w strojach sportowych i posługują się wykonanymi z tworzywa sztucznego kijami. Dopuszczalne jest, aby zawodnicy rozgrywający używali ochraniaczy oraz okularów ochronnych. Bramkarze wyposażeni są w specjalne stroje oraz kaski ochronne, które mają za zadanie zapewnić im bezpieczeństwo podczas gry i w pewnym stopniu ułatwić interwencje.
Sport ten jest szczególnie popularny w Szwecji, Finlandii, Szwajcarii oraz w kilku innych krajach takich jak Norwegia, Polska czy Czechy. Poza Europą unihokej systematycznie zwiększa swoją popularność m.in. w Kanadzie, Singapurze, Japonii, Australii oraz w Stanach Zjednoczonych.
Historia.
Aby poznać początki unihokeja, należy cofnąć się do lat 50. XX wieku. Pierwotnie gra została wynaleziona w USA w stanie Minnesota, a dokładnie w fabryce zwanej Cosom w Lakeville, zajmującej się produkcją tworzyw sztucznych. Pierwszeństwo należy do lokalnych pracowników, którzy w 1958 roku stworzyli plastikowe kije aby grać dla zabawy.
Kilka lat później w Kanadzie oraz USA młodzież zaczęła grać plastikowymi kijami oraz krążkiem na zwykłym boisku. Grę nazwano wtedy "floor hockey", a pierwszy duży turniej w tej dyscyplinie został zorganizowany w 1962 r. w Battle Creek w stanie Michigan. Gra w tej formie jest wciąż popularna w Ameryce Północnej.
Europejskie początki
Za propagatora unihokeja w Europie jest uznawany Carl-Åke "Calle" Ahlqvist, który 1968 r. sprowadził do Szwecji z USA plastikowe kije tzw. „Cosom Hockey” i udostępnił je lokalnej młodzieży z Göteborga co okazało się ogromny sukcesem. Aby rozpowszechnić nową dyscyplinę wśród młodzieży "Calle" jeździł od szkoły do szkoły organizując pokazy gry. W 1972 r. w Göteborgu założył firmę UNIHOC, która jako pierwsza w Europie zaczęła produkować sprzęt sportowy do Unihokeja.
Ekspansja
Gdy w 1986 roku powstawała Międzynarodowa Federacja Unihokeja (IFF), unihokej był popularny tylko w dwóch krajach - Szwecji i Finlandii, na starym kontynencie grano tylko w Szwajcarii, oraz na dalekim wschodzie w Japonii. Do roku 1990 liczba krajów, które zaczęły uprawiać tę dyscyplinę, wzrosła do 7, a w roku 1994, w którym zorganizowano pierwsze Mistrzostwa Europy w unihokeju, ich liczba wzrosła do 14. W 1996, w momencie organizacji I Mistrzostw Świata, unihokej był już w 20 krajach. W Polsce w unihokeja zaczęto grać od 1992 r., a Polski Związek Unihokeja dołączył do IFF w 1997 r. W 2009 roku w unihokeja grano już w ponad 80 krajach na całym świecie, a w 58 powołano Federacje uznawane przez IFF.
Rozwój
W 10 lat po powstaniu IFF zostały zorganizowane I Mistrzostw Świata w unihokeju, w których wzięło udział 12 krajów. Pierwszym organizatorem było miasto Sztokholm w Szwecji, a na finał do Globen Areny przyszło 15 106 widzów. W 1986 w Szwecji powstała największa liga unihokeja - Svenska Superliga, a w 1994 roku Salibandyliga w Finlandii.
Uznanie wśród światowych organizacji
W grudniu 2008 roku IFF i sport unihokej otrzymały wyróżnienie od Międzynarodowego Komitetu Olimpijskiego (MKOl). W lipcu 2011 roku MKOL oficjalnie powitał IFF w rodzinie Stowarzyszeń Międzynarodowych Federacji Sportowych (ARISF). Będzie to mogło utorować drogę unihokeja do oficjalnego programu sportowego i pomoże, aby stać się częścią Letnich Igrzyskach Olimpijskich.
W 2017 roku we Wrocławiu odbyły się Światowe Igrzyska Sportowe – "The World Games," organizowane przez IWGA ("International World Games Association"), na których po raz pierwszy zagościł Unihokej.
Ogólne zasady gry.
Drużyna składa się z 3 do 5 zawodników grających w polu oraz bramkarza. Bramkarz może zostać przez trenera czasowo zdjęty z boiska i wymieniony na zwykłego zawodnika w polu. W trakcie meczu każda drużyna może zmieniać zawodników dowolną ilość razy, wymiana może być pojedyncza lub całkowita, ale zawsze w strefie zmian.
Zawodnicy mogą kontrolować piłeczkę jedynie blendą – nie mogą używać rąk, ramion ani głowy. Jedynie raz można piłkę zagrać nogą (przed kolejnym dotknięciem piłki gracz musi najpierw posłużyć się blendą). Taki przywilej może wykorzystać odbierając wysoką piłkę na klatkę piersiową (lecz nie może wtedy odrywać obu stóp od ziemi) lub przyjmując ją stopą podczas podania od zawodnika ze swojej drużyny. Nie można używać nogi do strzału na bramkę, ale dopuszcza się jednorazowe podanie nogą.
Dopuszcza się kontakt zawodników, ale tylko bark w bark, zabronione jest popychanie lub blokowanie zawodnika. Zawodnik chcący odebrać piłeczkę przeciwnikowi nie może uderzyć go bezpośrednio w kij ani go blokować lub podbijać, możliwe jest przejęcie tylko po kontakcie kija z piłką. Niestosowanie się do tych przepisów może skończyć się dla gracza 2-minutową lub 5-minutową karą. W przypadku ewidentnego łamania przepisów i niesportowego zachowania zawodnik może dostać karę meczową.
Piłka
Mecze rozgrywane są ważącą 23 gramy plastikową piłeczką o średnicy 72 mm wraz z 26 otworami, każdy o średnicy 10 mm.
Kije
Kije mają długość trochę powyżej metra. Zrobione są z plastiku lub z lekkiego włókna węglowego. Sam trzon (kij bez blendy) nie jest dłuższy niż 99 cm.
Czas gry
Czas gry wynosi 3 x 20 minut, po każdej tercji następuje 10 minut przerwy. Jeżeli mecz musi być rozstrzygnięty, a po 60 minutach gry widnieje wynik remisowy, rozgrywa się trwającą 10 minut dogrywkę (zasada złotego gola). Jeżeli rozstrzygnięcie wciąż nie zapada przeprowadza się serię rzutów karnych. Każdej drużynie przysługuje po jednej przerwie meczowej.
Wymiary boiska
Pole do gry to prostokąt 40 × 20 metrów otoczony przez bandy o wysokości 50 centymetrów, zaokrąglające się przy rogach boiska. Bramka ma wymiary 1,60 × 1,15 metrów i 65 cm głębokości. Punkty rzutów sędziowskich znajdują się na linii środkowej, jak również na domyślnym przedłużeniu linii bramkowych, w odległości 1,5 m od dłuższych boków bandy.
Sędziowie
Mecz jest prowadzony przez dwóch równouprawnionych sędziów, którzy znajdują się po przeciwległych stronach boiska.
Bramkarz
Każdy bramkarz jest wyposażony w specjalny strój ochraniający nogi i tułów oraz kask ochraniający głowę. Bramkarz nie może posługiwać się kijem, może łapać piłkę rękoma, ale tylko w strefie bramkowej. Poza strefą bramkarz jest traktowany jak zwykły zawodnik (lecz bez kija).
Odmiany gry.
Freebandy.
To odmiana unihokeja, stworzona w 2000 roku przez fanów unihokeja, którzy specjalizują się w technice zwanej "Zorro" co wiąże się podnoszeniem i jak najdłuższym utrzymywaniem piłki na kiju. Ta technika jest także określana jako "airhooking" lub "skyhooking". We freebandy zasady są bardzo podobne do tych z unihokeja, z wyjątkiem ograniczeń dotyczących wysokości podnoszenia kija. Również kije są modyfikowane tak, aby łatwiejsze było utrzymanie piłki.
Streetbandy.
Uproszczona wersja unihokeja, w której gra się mniejszą liczbą zawodników, krótszy jest też czas rozgrywki. Rozgrywana przeważnie na zewnątrz na różnych powierzchniach. Najbardziej popularna jest w Szwecji i gra się w nią według poniższych zasad:
Swiss floorball.
Zmieniona wersja unihokeja, popularna w Szwajcarii, w której gra się na mniejszym boisku z 3 zawodnikami w polu. Czas gry jest skrócony do dwóch części po 15-20 minut. Gra ta nazywana jest w Szwajcarii "smallcourt" (Kleinfeld).
Unihokej na wózku inwalidzkim.
Jest to odmiana unihokeja opracowana specjalnie dla graczy poruszających się na wózkach inwalidzkich. Gra pod względem zasad nie różni się zbytnio od tradycyjnej, zawodnicy używają tych samych kijów i piłeczki, do gry dopuszczony jest również bramkarz.
Unihokej w Polsce.
Unihokej do Polski trafił za sprawą Elżbiety i Rogera Żółtowskich z Gdyni, którzy w 1991 i 1992 zorganizowali szereg spotkań i prezentacji unihokeja. Pokazy gry odbyły się w Zielonej Górze i na Gdańskim AWF i były połączone z przekazywaniem materiałów szkoleniowych dla szkół i klubów sportowych. W niedługim czasie ruszyły pierwsze turnieje i powstały pierwsze kluby (Gdański Klub Sportowy UNO).
I Krajowy Zjazd Delegatów Polskiej Federacji Unihoca odbył się 25 lutego 1995 roku. Dwa lata później (1997) podjęto uchwałę o zmianie nazwy na "Polska Federacja Unihokeja - Floorball". W tym samym czasie Polska stała się członkiem Międzynarodowej Federacji Unihokeja (IFF). Rok później odbyły się pierwsze rozgrywki, w których zespoły rywalizowały w dwóch kategoriach: juniorów i seniorów. Również w 1998 roku reprezentacja mężczyzn rozegrała swój pierwszy mecz międzypaństwowy z Łotwą, a 2 lata później, w roku 2000, po raz pierwszy wzięła udział w Mistrzostwach Świata. W roku 2001 swój inauguracyjny występ w Mistrzostwach Świata odnotowała reprezentacja kobiet oraz juniorów.
Międzynarodowa Federacja Unihokeja (IFF).
IFF jest organizacją sportową z siedzibą w Helsinkach, została założona 12 kwietnia 1986 w Huskvarnie przez federacje w Finlandii, Szwecji i Szwajcarii. Jest odpowiedzialna za organizowanie oficjalnych międzynarodowych rozgrywek w unihokeju i obecnie zrzesza 57 krajów (43 zwykłych członków i 14 członków o statusie tymczasowym).
Mistrzostwa i Puchary.
Mistrzostwa Świata.
MŚ organizowane są przez "Międzynarodową Federację Unihokeja" (IFF). W turnieju tym spotykają się reprezentacje z całego świata i rywalizują o tytuł Mistrza Świata. W dotychczasowej historii mistrzostw organizowanych od 1996 roku po tytuł ten wśród mężczyzn, sięgały tylko dwa kraje - Szwecja i Finlandia, natomiast wśród kobiet oprócz Szwecji i Finlandii do grona należy też Szwajcaria, której udało się to jeden raz w 2005 r.
Od 1996 do 2000 r. MŚ były podzielone na trzy dywizje A,B i C, gdzie drużyna, która zajęła ostatnie miejsce w dywizji, spadała do niższej i na odwrót. Uniemożliwiało to jednak słabszym krajom takim jak Kanada, USA czy Japonia dostanie się do wyższych dywizji, przez co turniej finałowy ograniczał się tylko do krajów z Europy. W 2009 roku zrezygnowano z tej reguły i przyjęto metodę stosowaną w FIFA, w której każdy kraj musi startować w kwalifikacjach do MŚ bez względu na miejsce w rankingu IFF (jedynym wyjątkiem jest organizator, który jest zwolniony z kwalifikacji). Dodatkowo każdy kontynent ma swoją grupę kwalifikacyjną, z której przynajmniej jeden lub dwa kraje (w zależności od liczby drużyn) awansują do turnieju finałowego.
Puchar EuroFloorball.
Puchar EuroFloorball "(EuroFloorball Cup)" jest imprezą coroczną. W turnieju tym występuje jednocześnie 6 klubów męskich i żeńskich. Podczas niej wyłoniona zostaje drużyna, która awansuje do Pucharu Mistrzów "(Champions Cup)". Przed rokiem 2008 puchar ten nazywał się Pucharem Europy "(European Cup)," do roku 2011 rywalizowano w nim o tytuł najlepszej drużyny na świecie, ale po powstaniu Pucharu Mistrzów grają w nim wyłącznie drużyny z krajów które w rankingu IFF zajmują miejsce od 5 w górę.
Puchar Mistrzów IFF.
Puchar Mistrzów IFF "(Champions Cup)" - najbardziej elitarny turniej unihokeja, w którym wyłaniany jest najlepszy klub na świecie. Organizowany pod tą nazwą od roku 2011, wcześniej jako Puchar Eurofloorball"(EuroFloorball Cup)". Zasady turnieju są identyczne jak w pucharze EFC, ale jest organizowany dla klubów z krajów, które w rankingu IFF zajmują miejsce od 1 do 4 oraz zwycięzcy pucharu EFC.
Czech Open.
Czech Open to największy na świecie turniej drużyn klubowych. Tradycyjnie rozgrywa się on w Pradze (Czechy) od roku 1992. Jest znany nie tylko ze względu na wysoki poziom gry, ale również dzięki swojej wspaniałej oprawie. Co roku do turnieju zgłasza się blisko 250 drużyn z około 20 krajów, które są podzielone na kategorie - Elita, Pro, Open oraz Juniorzy.

</doc>
<doc id="315968" url="https://pl.wikipedia.org/wiki?curid=315968" title="Wilton Chamberlain">
Wilton Chamberlain



</doc>
<doc id="315969" url="https://pl.wikipedia.org/wiki?curid=315969" title="Bernard Hinault">
Bernard Hinault

Bernard Hinault (ur. 14 listopada 1954 w Yffiniac) – francuski kolarz szosowy i torowy, dwukrotny medalista szosowych mistrzostw świata. W latach 1978-1985 z powodu swojego taktycznego sprytu i zawziętości, przez Francuzów nazywany był "Le Blaireau" („Borsuk”). Hinault jako trzeci w historii kolarz wygrał pięć razy Tour de France.
Kariera.
Hinault rozpoczął karierę w zawodowym peletonie w 1974. Jego zwycięstwa w „Wielkiej Pętli” przypadały na lata: 1978, 1979, 1981, 1982 i 1985. W latach 1984 i 1986 stawał na drugim miejscu podium. Łącznie wygrał 28 etapów (z czego 13 w jeździe indywidualnej na czas). Ze swoimi pięcioma zwycięstwami stoi w jednym szeregu z takimi gwiazdami peletonu jak: Jacques Anquetil, Eddy Merckx i Miguel Indurain. 
Jako jedyny kolarz w historii wygrywał kilkakrotnie w trzech wielkich tourach: w 1980, 1982 i 1985 wygrał Giro d’Italia, a w 1978 i 1983 zwyciężył w wyścigu Vuelta a España.
Przez 12 lat swojej sportowej kariery odniósł ponad 200 zwycięstw, był kolarzem wszechstronnym, mógł więc wygrywać także w jednodniowych klasykach. W 1980 zdobył złoty medal w wyścigu ze startu wspólnego na mistrzostwach świata w Sallanches. Na rozgrywanych rok później mistrzostwach świata w Pradze był trzeci w tej samej konkurencji, przegrywając tylko z Belgiem Freddym Maertensem i Włochem Giuseppe Saronni. Zaliczył także pierwsze miejsca w takich wyścigach jak: Paryż-Roubaix (1981), Liège-Bastogne-Liège (1977 i 1980), jak również Giro di Lombardia (1984).
Hinault zakończył karierę w 1986. Obecnie zajmuje się hodowlą bydła na swoim gospodarstwie w pobliżu Rennes i dorywczo włącza się w organizację Tour de France, pojawiając się na podium i gratulując zwycięzcom etapów. Pracował także dla firmy LOOK Cycles, jako konsultant techniczny przy produkcji pedałów zatrzaskowych.

</doc>
<doc id="315970" url="https://pl.wikipedia.org/wiki?curid=315970" title="Wilt the Stilt">
Wilt the Stilt



</doc>
<doc id="315971" url="https://pl.wikipedia.org/wiki?curid=315971" title="Gniazdo procesora">
Gniazdo procesora

Gniazdo procesora (ang. "CPU socket" lub "CPU slot") – rodzaj złącza znajdującego się na płycie głównej; pełni ono rolę interfejsu pomiędzy procesorem a pozostałymi elementami systemu komputerowego, umożliwiając jego współpracę z systemem za pośrednictwem odpowiednich magistrali i układów znajdujących się na płycie głównej.
Na każdej płycie głównej znajduje się przynajmniej jedno takie gniazdo; determinuje ono rodzaj procesora, jaki jest przez nią obsługiwany.
Producenci wyposażają swoje płyty w różne wersje gniazd umożliwiających zastosowanie jednego z dostępnych procesorów, przy czym rodzaj procesora często zależy również od zainstalowanego na płycie chipsetu. Dla procesorów Pentium i jego poprzedników stosowano jednakowe podstawki, jednak począwszy od procesora Pentium II, zaczęto projektować inne, zależnie od producenta.
Typ gniazda dla procesora musi być zgodny z określonym procesorem. Dla danego typu gniazda charakterystyczny jest kształt, napięcie rdzenia, prędkość magistrali systemowej oraz inne cechy. Na przykład Slot 1 – Celeron, Pentium II, Pentium III.
W pierwszych płytach głównych procesory były wlutowane, ale z powodu coraz większej oferty procesorów i ich nieustannie zmieniającej się budowy pojawiły się gniazda, które umożliwiły dopasowanie budowy płyty oraz jej możliwości do potrzeb danego użytkownika. W efekcie użytkownik chcąc wymienić procesor na procesor innej firmy, musi wymieniać całą płytę główną.
Najczęściej obecnie spotykanym gniazdem montowanym na płytach głównych jest gniazdo typu ZIF. Gniazda te umożliwiają łatwą instalację procesora bez użycia siły, wyposażone są bowiem w małą dźwigienkę, służącą do zaciskania lub poluzowania znajdującego się w gnieździe procesora. Mikroprocesory posiadają piny, dzięki którym mogą zostać zamontowywane w gnieździe. Należy bardzo uważać przy umieszczaniu mikroprocesora w podstawce, gdyż zgięcie wyprowadzeń może trwale uszkodzić mikroprocesor.

</doc>
<doc id="315978" url="https://pl.wikipedia.org/wiki?curid=315978" title="George Walker Bush">
George Walker Bush



</doc>
<doc id="315979" url="https://pl.wikipedia.org/wiki?curid=315979" title="Liu Binyan">
Liu Binyan

Liu Binyan (; ur. 7 lutego 1925 w Changchun, zm. 5 grudnia 2005 w Trenton, New Jersey, USA) − pisarz chiński, dziennikarz, dysydent.
Był synem robotnika kolejowego. W 1944 wstąpił do nielegalnej wówczas Komunistycznej Partii Chin. Po powstaniu ChRL pracował jako dziennikarz w komunistycznej prasie młodzieżowej, później w głównej gazecie KPCh "Renmin Ribao". W 1956 ogłosił dwie nowele - "Zai qiaoliang gongdi shang" (在桥梁工地上) i "Benbao neibu xiaoxi" (本报内部消息), w których poruszał problematykę skorumpowania władzy. Spotkał się za to z zarzutami o "odchylenia prawicowe" i w 1957 został usunięty z partii oraz wysłany do obozu pracy. W latach 60. doczekał się rehabilitacji, ale ponownie trafił do obozu pracy w 1969.
Zrehabilitowany w 1979, powrócił do pracy dziennikarskiej. Przywrócono mu członkostwo KPCh. Nadal wskazywał na liczne nadużycia w kręgach władzy, co przyniosło mu przydomek "sumienia Chin". W 1985, kiedy jedyny raz Stowarzyszenie Pisarzy Chińskich wybierało swojego przewodniczącego poza kontrolą władz partyjnych, Liu Binyan w walce o to stanowisko uległ jedynie znanemu pisarzowi Ba Jinowi. W styczniu 1987 na życzenie chińskiego lidera Deng Xiaopinga został po raz kolejny wydalony z partii, a rok później udał się na emigrację do USA. 
Po wydarzeniach na Placu Tian’anmen w czerwcu 1989 otrzymał zakaz powrotu do Chin. W USA publikował na łamach wydawanego w języku chińskim pisma "Duo Wei", wykładał na uczelniach, współpracował z Radiem Wolna Azja oraz prasą Hongkongu (zarzucając korupcję lokalnej administracji po przejęciu władzy w Hongkongu przez ChRL). Opublikował na emigracji kilka książek, m.in. "China’s Crisis, China’s Hope" (1990) i "China! My China!"
Bezskutecznie występował do władz chińskich o pozwolenie na powrót do kraju. Zmarł w USA po chorobie nowotworowej.

</doc>
<doc id="315980" url="https://pl.wikipedia.org/wiki?curid=315980" title="Carom3D">
Carom3D

Carom3D – bezpłatna komputerowa gra sportowa, która symuluje różne odmiany bilardu, stworzona przez studio Neoact w 1999 roku. Umożliwia ona praktykę w trybie gry jednoosobowej, ale przede wszystkim rozbudowaną rozgrywkę wieloosobową przez internet. W "Carom3D" gracz może zagrać w takie odmiany bilardu, jak: karambol, ósemka, dziewiątka, snooker i inne.
Rozgrywka w sieci obejmuje turnieje indywidualne i grupowe, w których uczestniczą gracze. Za wygraną otrzymuje się punkty doświadczenia, które można przeznaczyć na rozwój umiejętności obsługi kija bilardowego; umożliwiają też one nowe zagrania. Gracze mogą zrzeszać się w gildiach, dzięki czemu wygrana turniejowa przynosi zysk całej grupie zawodników.
"Carom3D" utrzymała status gry popularnej, o czym świadczy liczba pobrań na portalu Download.com wynosząca 250 tysięcy w ciągu 7 miesięcy, na stan z 25 września 2012 roku. Była także dyscypliną sportową na zawodach World Cyber Games w 2009 i 2010 roku.

</doc>
<doc id="315981" url="https://pl.wikipedia.org/wiki?curid=315981" title="Rozwój">
Rozwój



</doc>
<doc id="315984" url="https://pl.wikipedia.org/wiki?curid=315984" title="Sabinov">
Sabinov

Sabinov (do 1927 także "Sobinov", węg. "Kisszeben", niem. "Zeben", łac. "Cibinium", d. pol. "Sabinów") – miasto powiatowe we wschodniej Słowacji, w kraju preszowskim, w historycznym regionie Szarysz (Šariš).
Sabinov leży na wysokości 333 m n.p.m. w dolinie górnej Torysy, między Górami Czerchowskimi ("Čergov") na północy a Bachureniem na zachodzie, na północnym krańcu Kotliny Koszyckiej. Powierzchnia miasta wynosi 23,376 km².
Demografia.
Populacja (wg danych z 31 grudnia 2011) wynosiła 12 715, z czego 6295 stanowili mężczyźni, a 6420 kobiety.
W 2001 roku względem narodowości i przynależności etnicznej 90,62% populacji stanowili Słowacy, 6,40% Romowie, 0,48% Czesi, 0,41% Ukraińcy, 0,36% Rusini, 0,06% Węgrzy, 0,05% Polacy, a po 0,01% Morawianie, Ślązacy i Niemcy.
74,08% spośród mieszkańców wyznawało rzymskokatolicyzm, 10,53% grekokatolicyzm, 4,16% protestantyzm, 1,51% prawosławie. W mieście znajdowało się 1235 domostw.
Transport.
Przez Sabinov przebiega droga krajowa nr 68 z Preszowa do Starej Lubowli (i dalej do Nowego Sącza przez przejście graniczne Mníšek nad Popradom – Piwniczna) oraz linia kolejowa łącząca te same miasta. Stacja Sabinov.
Historia.
Badania archeologiczne potwierdzają istnienie w miejscu dzisiejszego Sabinova słowiańskiej osady już w X wieku. Dokument z 1248 wspomina o Sabinovie jako o jednej z posiadłości dominium Wielkiego Szarysza. W połowie XIII wieku w mieście osiedliła się kolonia niemieckich rzemieślników. W II połowie XIII wieku Sabinov otrzymał prawa miejskie. Przywilejem z 28 stycznia 1299 król Andrzej III przeniósł miasto na prawo spiskie, zapewniając mu tym samym liczne przywileje, jak prawo do własnego sądu, wybieralność władz miejskich i miejscowego proboszcza, zwolnienia od ceł, podatków i obowiązków wojskowych oraz swobody łowieckie i rybackie.
Rozkwit miasta rozpoczął się wraz z uzyskaniem statusu wolnego miasta królewskiego w 1405. W 1480 Sabinov został członkiem wschodniosłowackiej hanzy – Pentapolitany. W II połowie XV wieku miasto zostało kilkakrotnie zniszczone w wojnach domowych i polsko-węgierskich, co nie przeszkodziło rozkwitowi miasta w XVI wieku. Rozwojowi miasta nie przeszkodziło również zastawienie go przez króla Władysława Jagiellończyka magnatowi Emerykowi Perenyi’emu na początku XVI wieku – mieszczanie już po kilkunastu latach wykupili zastaw.
W drugiej połowie XVII w. tak pisał o mieście anonimowy autor „Węgierskiego Simplicissimusa”: "Sabinów jest wolnym miastem królewskim w Górnych Węgrzech, ma dwa kościoły, słowacki i niemiecki, lecz o pół godziny stąd jest już wszystko czysto węgierskie. Miasto jest malutkie, jednak ma okazały ratusz, pod którym tylko miasto prowadzi wyszynk wina. Kto kupi pół miarki, musi zapłacić też za gliniane naczynie i może po każdym półmiarku wina naczynie rozbić. Tamtejsze kobiety i dziewczęta stanu wolnego warzą bardzo dobre piwo. Miasto leży w dole pomiędzy dwiema ładnymi górami. Woda tam dobra (porusza dwa młyny), a nosi miano Torysy. Wzgórza i przedmieścia pełne są ślicznych ogrodów, a w nich wiele śliw. W każdym niemal ogrodzie stoi mała suszarnia" (…). "Choć tak małe, miasteczko to miało jednak wiele dogodności, a jadła pod dostatkiem".
Sabinov podupadł w czasach powstań antyhabsburskich w 2. połowie XVII i na początku XVIII wieku. W grudniu 1683 r. miasto, obsadzone przez zwolenników Imre Thököly'ego, zostało zdobyte przez wojska króla Jana III Sobieskiego, wracające spod Wiednia. "Miasto to tu dosyć dobre i piękne, i ledwo nie tak obronne jako i Preszów" – pisał król w liście do królowej Marysieńki. I w innym miejscu dodawał szczegóły dotyczące jego zdobycia: (…) "prócz mieszczan i szlachty było kilkaset konnych i pieszych żołnierzów Tekolego, których umyślnie tu z Lewoczy i innych było sprowadzono prezydyj. Za moim tedy wczorajszym przyjściem w dzień Najśw. Panny Poczęcia, a za uderzeniem kilkadziesiąt razów z dział tylko litewskich, które były przyszły od Lubowli z p. Połubińskim młodym, poddało się to miasto na dyskrecję. Żołnierze służbę przyjmują i przysięgają wiarę cesarzowi" (…).
Od końca XVIII wieku miasto zaczęło nabierać charakteru przemysłowego, który utrzymało do dzisiaj. W 1910 miasto liczyło 3,3 tys. mieszkańców, z czego 1,6 tys. Słowaków, 1,2 tys. Węgrów, 0,3 tys. Niemców i 0,1 tys. Cyganów. W czasie II wojny światowej miejscowa kolonia żydowska została wymordowana w obozach koncentracyjnych. Pod koniec wojny miasto liczyło 3 tysiące mieszkańców.
Turystyka i zabytki.
Pamiątkami świetnej przeszłości Sabinova są liczne zabytki:
Sabinov stanowi bazę turystyczną i punkt wypadowy w otaczające go góry, w które prowadzi kilka szlaków turystycznych zaczynających się w centrum miasta.
W roku 1964 w mieście kręcono zdjęcia do filmu "Sklep przy głównej ulicy" ("Obchod na korze"), który w roku 1965 zdobył Oscara dla najlepszego filmu nieanglojęzycznego.
Znani mieszkańcy.
Z Sabinova pochodzili:

</doc>
<doc id="315986" url="https://pl.wikipedia.org/wiki?curid=315986" title="Heinrich Rybisch">
Heinrich Rybisch

Heinrich (von) Rybisch (ur. 24 marca 1485, zm. 10 listopada 1544) – szesnastowieczny radny miasta Wrocławia (jego rodzina przybyła tu z Saksonii). Reprezentował m.in. patrycjat Wrocławia na ślubie Zygmunta Starego z Boną Sforzą w 1518. Jako protestant sprzeciwiał się silnym wciąż w XVI wieku wpływom katolickim we Wrocławiu. 
W roku 1522 rada miejska nakazała bernardynom opuszczenie miasta (rezydowali oni w obecnym Muzeum Architektury). Od decyzji tej odwołali się oni do Ludwika Jagiellończyka, króla Czech i Węgier, monarchy panującego wówczas nad Śląskiem. Interesów protestanckiego patrycjatu miejskiego miał bronić w Pradze Heinrich von Rybisch, który w tym celu udał się na Hradczany. Tamtejsza rada królewska jednak, w większości katolicka, poleciła płatnemu zabójcy usunąć Rybischa. Ten uratował się ostrzeżony przez jednego z protestanckich dworzan praskich, który nie chcąc z obawy o życie łamać tajemnicy rady królewskiej, poinformował – wedle przekazów – o zamierzonym zabójstwie nie Rybischa osobiście, a jedynie mówiąc do jednego z kamiennych posągów na moście Karola w chwili, kiedy Rybisch przechodził obok. Po tej przestrodze Rybisch niezwłocznie umknął z powrotem do Wrocławia, przebrany za kobietę. 
Podaje się także jako prawdopodobne, że trzy lata później Heinrich von Rybisch pokonał w grze w kości mistrza zakonu krzyżowców z czerwoną gwiazdą Erharda Scultetusa i w ten sposób 6 kwietnia 1525 obecny kościół garnizonowy św. Elżbiety przeszedł w ręce protestanckie.
W roku 1529 był on także pomysłodawcą likwidacji ufundowanego w XII wieku przez Piotra Włostowica opactwa św. Wincentego w podwrocławskim Ołbinie, na którego miejscu później powstał kościół św. Michała Archanioła (jednocześnie jednak – „dla równowagi” – rozebrano znajdujący się w pobliżu przejęty przez protestantów kilka lat wcześniej – w 1523 – kościół św. Hieronima, na którego miejscu dziś stoi Kościół Opieki św. Józefa, d. 11 Tysięcy Dziewic). Pretekstem do tych działań było zagrożenie osmańskie po zwycięskiej dla sułtana Sulejmana Wspaniałego bitwie pod Mohaczem w sierpniu 1526 i potrzeba wzmocnienia fortyfikacji, likwidacji możliwych rejonów ukrycia się armii oblężniczej oraz „oczyszczenia przedpola obrony”. Kamień pozyskany z rozbiórek posłużył do wybrukowania Nowego Targu oraz do budowy domu ich wnioskodawcy – Heinricha Rybischa. Niektóre cenniejsze elementy z rozebranych kościołów ozdobiły domy także innych co znamienitszych mieszczan, a pochodzący z ołbińskiego opactwa romański portal, który już w XVI wieku uznany został za zabytek, wmurowano w południową ścianę kościoła św. Marii Magdaleny, gdzie znajduje się do dziś.
W latach 1525–1536 Hans von Rybisch był także właścicielem miejscowości Javornik (dziś w Czechach) i zamku "Jansky Vrch". Jego wystawny tryb życia budził wiele kontrowersji wśród wrocławskich mieszczan, doszło nawet do tego, że wybudowany na jego zamówienie monumentalny nagrobek przy kościele św. Elżbiety, który przeznaczył dla siebie po swojej śmierci, został którejś nocy w 1539 wysmarowany smarem do osi wozów przez nieustalonych sprawców. Nagrobek ten zachował się do dziś.

</doc>
<doc id="315989" url="https://pl.wikipedia.org/wiki?curid=315989" title="Bolesław Biegas">
Bolesław Biegas

Bolesław Biegas, właściwie Bolesław Biegalski (ur. 29 marca 1877 w Koziczynie koło Ciechanowa, zm. 30 września 1954 w Paryżu) – polski rzeźbiarz, malarz i dramatopisarz.
Życiorys.
Urodził się w ubogiej rodzinie chłopskiej. Wcześnie osierocony przez rodziców, kierowany był do różnych zajęć – pasał bydło, był pomocnikiem stolarskim, terminował u drugorzędnego snycerza w Warszawie.
Punktem zwrotnym w jego życiu był rok 1896, gdy jego rzeźbami w glinie zainteresował się ciechanowski lekarz Franciszek Rajkowski, zabierając go do siebie, ułatwiając dalszą pracę rzeźbiarską, jak również naukę czytania i pisania. Z inspiracji Rajkowskiego powstała seria rzeźb przedstawiających wiejskie praktyki znachorskie. Rzeźby te, wraz z innymi dziełami nawiązującymi do życia wsi mazowieckiej ("Kobieta z dzbanem", "Oberek", "Odpoczynek"), zaprezentowane zostały na wystawie higienicznej w Warszawie, zwracając na siebie uwagę „Tygodnika Ilustrowanego” i „Kuriera Warszawskiego”. Dzięki Rajkowskiemu zyskał też Biegas protektora w osobie Aleksandra Świętochowskiego, który na łamach „Prawdy” rozpoczął akcję zmierzającą do zgromadzenia środków na kształcenie młodego artysty. Apel spotkał się z szerokim odzewem, a pieniądze od anonimowych często ofiarodawców wpływały na rachunek Rajkowskiego lub wręczano je Świętochowskiemu.
Jesienią 1896 r. Biegas rozpoczął studia w krakowskiej Akademii Sztuk Pięknych, gdzie kształcił się pod kierunkiem Konstantego Laszczki. Na uczelni pozostał do 1901 r., rychło stając się wyróżnianym nagrodami i medalami członkiem awangardowej secesji wiedeńskiej. Przeszedł wówczas od tematyki religijnej i rodzajowej do naturalizmu ("Śpiący rycerze", "Ludzkość"), a następnie kompozycji symbolicznych ("Jesień", "Rozmowa myśli", "Noc"). Po otrzymaniu stypendium Towarzystwa Zachęty Sztuk Pięknych w Warszawie wyjechał do Paryża, gdzie zdobył niezwykły rozgłos i powodzenie. Związał się ze środowiskiem polskim, przyjaźniąc się zwłaszcza ze znakomitą artystką Olgą Boznańską. Został członkiem Polskiego Towarzystwa Historyczno-Literackiego, któremu pod koniec życia zapisał cały majątek i dorobek artystyczny.
Bolesław Biegas uważany jest za czołowego przedstawiciela kierunku symboliczno-secesyjnego nie tylko w rzeźbie polskiej. Mimo to zdołał zachować indywidualną formę swej twórczości, która zadziwia wyjątkowym zróżnicowaniem i bogactwem tematyki. Sławę przyniosły mu popiersia portretowe, zwłaszcza znakomite popiersie Boznańskiej. Z powodzeniem podejmował wątki muzyczne (Chopin, Berlioz, Wagner), jak i literackie (Mickiewicz, Krasiński, Słowacki). Szczególny zachwyt wywołały kompozycje symboliczne, których przedmiotem były treści łatwiejsze do wyrażenia w literaturze niż rzeźbie. Dzieła te, jak "Rozmowa myśli", "Marzenie", "Wicher", "Przestrzeń", wymuszały odejście od form realistycznych na rzecz secesyjnej niematerialności i płynności kształtów.
Tworzył dzieła o walorach prekursorskich, odbiegających od modnego stylu secesyjnego. Uważa się, że np. "Księga życia" wyprzedziła syntetyczne kompozycje Xawerego Dunikowskiego, zaś prace "Ziemia", "Miłość śmierci", "Pałace zaczarowane", realizowały wizje, które dopiero za 20 lat narodzą się w wyobraźni surrealistów.
Po I wojnie światowej aktywność rzeźbiarska Biegasa osłabła na rzecz malarstwa. Z bogatej twórczości malarskiej, uwagę zwraca cykl kilkudziesięciu obrazów "Wampiry wojny" wykonany w latach 1914-18 i będący potępieniem jej bezwzględnej bezmyślności. Dał się też poznać jako dramaturg ("Owczarek", "Lechit", "Michał Anioł", "Saturń" i inne).
Kontakt z krajem, wyrażający się udziałem w licznych wystawach warszawskich i krakowskich, ustał niemal zupełnie w okresie międzywojennym. Po II wojnie światowej artysta już niemodny, egzystował w niezmiernie prymitywnych warunkach. Zapomniała go też Polska.
Renesans zainteresowania twórczością Bolesława Biegasa łączy się z docenieniem dziedzictwa secesji i sztuki międzywojnia. Od lat 70. XX wieku francuscy i polscy historycy sztuki organizują liczne wystawy, na których prezentowane są jego dzieła malarskie i rzeźbiarskie. Najważniejszą z nich jest stała ekspozycja poświęcona Biegasowi w Muzeum Mazowieckim w Płocku otwarta 14 maja 2011 roku. Wystawa "Bolesław Biegas. Malarstwo i rzeźba" skupia ponad 230 prac pochodzących ze zbiorów Polskiego Towarzystwa Historyczno-Literackiego/Biblioteki Polskiej w Paryżu, Muzeum Mazowieckiego w Płocku oraz z prywatnej kolekcji Roberta Szustkowskiego. Na wystawie zaprezentowane są obrazy z różnych cyklów tematycznych: Wampiry wojny, Sferyzm, Mistyka nieskończoności, a także prace rzeźbiarskie ze wszystkich okresów twórczości.
Twórczość Biegasa ponownie cieszy się dużym zainteresowaniem kolekcjonerów, a jego malarstwo i rzeźba osiąga coraz wyższe ceny.
6 maja 2015 r. w Warszawie została otwarta największa na świecie ekspozycja stała malarstwa i rzeźby Bolesława Biegasa. Ekspozycja została uruchomiona dzięki kooperacji Fundacji im. Bolesława Biegasa oraz Biblioteki Polskiej w Paryżu.
29 lipca 2016 r. w Ciechanowie został odsłonięty ogromny mural, inspirowany obrazem "Wątpliwe pytania" Bolesława Biegasa, wykonany przez Michała Kowalczyka (autor projektu), Justynę Szeligę, Mateusza Ługowskiego i Katarzynę Gągol.
Zmarł 30 września 1954 r. w Paryżu i został pochowany na cmentarzu polskim w Montmorency. Na jego nagrobku widnieje błędna data urodzenia (1879), powtarzana bardzo często w literaturze (łącznie z wydawnictwami encyklopedycznymi).
W dniu 7 kwietnia 2017 Sejm Rzeczypospolitej Polskiej podjął uchwałę upamiętniającą artystę Bolesława Biegasa w 140-lecie urodzin.

</doc>
<doc id="315991" url="https://pl.wikipedia.org/wiki?curid=315991" title="Wybory prezydenckie w Stanach Zjednoczonych w 1968 roku">
Wybory prezydenckie w Stanach Zjednoczonych w 1968 roku

Wybory prezydenckie w Stanach Zjednoczonych w 1968 roku – czterdzieste szóste wybory prezydenckie w historii Stanów Zjednoczonych. Na urząd prezydenta wybrano Richarda Nixona, a wiceprezydentem został Spiro T. Agnew.
Kampania wyborcza.
Wybory prezydenckie w 1968 roku odbywały się w cieniu trwającej wojny wietnamskiej i to właśnie ona była głównym tematem kampanii wyborczej. Żadna z dominujących sił politycznych nie miała wówczas oczywistego kandydata na prezydenta. W Partii Republikańskiej o nominację starali się George W. Romney, Nelson Rockefeller, Ronald Reagan i Richard Nixon. Ponieważ Nixon przegrał już raz wybory w 1960, dwa lata później przegrał wybory na gubernatora Kalifornii, więc musiał przekonać bossów partyjnych, że nie jest „kandydatem przegranym”. By tego dowieść, zawiązał sojusz ze Stromem Thurmondem, obiecując że powoła Południowców do sądów federalnych i Sądu Najwyższego. Zapowiedział także złagodzenie walki z segregacjonizmem co przysporzyło mu poparcia na Południu, kosztem Reagana i ogłosił gotowość do rychłego zakończenia wojny w Wietnamie. Kandydatem na wiceprezydenta został Spiro Agnew. W Partii Demokratycznej istniał dwugłos w sprawie sytuacji w Indochinach – urzędujący wiceprezydent Hubert Humphrey chciał kontynuowania wojny, natomiast Eugene McCarthy i Robert F. Kennedy byli nastawieni bardziej pokojowo. Kennedy pokonał w prawyborach McCarthy’ego, ale zmarł w wyniku zamachu w czerwcu 1968. Wobec tego na konwencji partii w Chicago nominację uzyskał Humphrey. Dodatkowo, demokratyczny gubernator Alabamy, George Wallace założył własne ugrupowanie Amerykańską Partię Niezależnych i zgłosił swój akces w wyborach. Był zdecydowanym zwolennikiem segregacji rasowej, co zapewniło mu głosy głębokiego Południa i klasy robotniczej na Północy. Główną przyczyną zwycięstwa Nixona w wyborach były jego zapowiedzi zakończenia wojny wietnamskiej.
Wyniki głosowania.
Głosowanie powszechne odbyło się 5 listopada 1968. Nixon uzyskał 43,4% poparcia, wobec 42,7% dla Humphreya i 13,5% dla Wallace’a. Ponadto, niecałe 250 000 głosów oddano na niezależnych elektorów, głosujących na innych kandydatów. Frekwencja wyniosła 60,7%. W głosowaniu Kolegium Elektorów Nixon uzyskał 301 głosów, przy wymaganej większości 270 głosów. Na Humphreya zagłosowało 191 elektorów, a na Wallace’a – 46. W głosowaniu wiceprezydenckim zwyciężył Agnew, uzyskując 301 głosów, wobec 191 dla Muskiego i 46 dla LeMaya.
Richard Nixon został zaprzysiężony 20 stycznia 1969 roku.

</doc>
<doc id="315992" url="https://pl.wikipedia.org/wiki?curid=315992" title="Jarmark dominikański">
Jarmark dominikański



</doc>
<doc id="315995" url="https://pl.wikipedia.org/wiki?curid=315995" title="Jakub Jasiński (generał)">
Jakub Jasiński (generał)

Jakub Krzysztof Ignacy Jasiński inna forma nazwiska: "Jasieński" herbu Rawicz (ur. 24 lipca 1761 w Węglewie, zm. 4 listopada 1794 w Warszawie) – generał lejtnant wojsk litewskich, działacz polityczny, poeta, inżynier, członek Rady Narodowej Litewskiej w 1794 roku. 
Dzieciństwo.
Urodził się 24 lipca roku 1761 w Węglewie (ochrzczony w wieku 2 lat w Pyzdrach w dniu 11 czerwca roku 1763), jako syn Pawła, dzierżawcy wójtostwa w Pyzdrach, byłego porucznika chorągwi wojewodzica smoleńskiego Jana Sapiehy, i Franciszki Kościeskiej (według ustaleń archiwalnych Wojciecha Józefa Skowrońskiego). Dzieciństwo spędził w Pyzdrach, a następnie trafił do Wielenia nad Notecią, posiadłości Sapiehów, dokąd przenieśli się Jasińscy po spaleniu Pyzdr przez wojska rosyjskie latem roku 1768.
Brat Ignacy (ur. 1772 w Wieleniu) był podporucznikiem (1793) Korpusu Artylerii Litewskiej, walczył w powstaniu kościuszkowskim; po jego upadku wstąpił do Legionów Polskich formowanych we Włoszech, wysłany później na San Domingo, tam popełnił samobójstwo otoczony przez murzyńskich powstańców (lipiec 1803).
Nauka i służba w czasie pokoju.
W roku 1773 (8 października), dzięki protekcji Sapiehów, został przyjęty na koszt królewski do Szkoły Rycerskiej zwanej Korpusem Kadetów, w której wyszkolono go na inżyniera wojskowego (szkołę ukończył w roku 1780) i ukształtowano na patriotę. W Korpusie Jasiński zapoznał się z systemami fortyfikacji i umocnień polowych budowanych z wykorzystaniem terenu. Opanował budownictwo koszar i mostów, poznał zasady miernictwa i kartografii. Poznał też zasady walki i dowodzenia oddziałami. Od 1783, już jako oficer Korpusu, został wykładowcą i wychowawcą na uczelniach wojskowych w Warszawie, pełniąc jednocześnie stanowisko podbrygadiera 4. brygady.
W 1784 został zwolniony z wojska i z rekomendacji gen. Franciszka Woyny, dowódcy Korpusu Kadetów do listopada 1787, pracował w latach 1785–1787 jako guwerner synów Franciszka Piotra Potockiego, starosty szczerzeckiego, przebywając kolejno w Boćkach na Podlasiu i w Warszawie. W tym okresie napisał między innymi "Chciało się Zosi jagódek". Tworzył liryki patriotyczne i rewolucyjne. Studiował dzieła Jana Jakuba Rousseau i Woltera.
W 1788 roku rozpoczął obrady Sejm Czteroletni. W tym czasie Jakub Jasiński wrócił do wojska, pełnił służbę w Warszawie, potem w Wilnie. Popierał program Stronnictwa Patriotycznego. W 1789 roku Stanisław August Poniatowski powierzył Jasińskiemu (posiadającemu stopień wyższego kapitana i brygadiera szlacheckiego Korpusu Kadetów) zorganizowanie Korpusu Inżynierów Wielkiego Księstwa Litewskiego w Wilnie, którego szefem został Kazimierz Nestor Sapieha – marszałek konfederacji litewskiej na Sejm Czteroletni. Oprócz organizacji Korpusu Jasiński rozwinął na początku 1790 roku system szkolenia. Za zasługi w organizacji Korpusu został awansowany do pułkownika (15 stycznia 1790) i powołany na jej czynnego komendanta. W maju roku 1791 Jasiński został skierowany do prac przy Kanale Królewskim, łączącym Dniepr z Bugiem poprzez Prypeć.
Wojna polsko-rosyjska.
27 kwietnia 1792 w Petersburgu podpisano akt konfederacji, który ogłoszono w Targowicy (pod fałszywą datą 14 maja). Znosił on postanowienia Konstytucji 3 Maja. 18 maja wojska rosyjskie wkroczyły w granice Rzeczypospolitej. Jasiński w tym czasie był na Białorusi, gdzie prowadził rozpoznanie topograficzne granicy z Rosją w celu opracowania map militarnych, a także sporządzał plany obronne miast i trasy przemarszu wojsk. Przez całą kampanię uczestniczył w randze pułkownika w wojnie polsko-rosyjskiej jako szef inżynierii w obozie gen. Józefa Judyckiego w rejonie Mińska i Brześcia, gdzie zasłużył się jako inżynier i odznaczył w bitwie pod Mirem i w obronie Brześcia. 11 czerwca pod Mirem dowodził oddziałem rozpoznawczym i dzięki właściwej ocenie przeciwnika doprowadził do wycofania wojsk w kierunku Nieświeża, a następnie do Grodna i dalej do Brześcia, przez co zostały ocalone siły własne Polaków. Jasiński przygotował Brześć do obrony. Główny wysiłek skupił na pracach fortyfikacyjnych i budowie mostu (drugi most na Bugu). Umocniono zamek i przyczółek mostowy oraz redutę nad Starym Muchawcem. Przygotował miasto do walk ulicznych. 23 lipca rozegrała się bitwa o Brześć. Przewaga wojsk rosyjskich spowodowała konieczność opuszczenia miasta. Za obronę Brześcia został płk Jasiński odznaczony Krzyżem Kawalerskim Virtuti Militari.
Po starciu brzeskim i bitwie pod Grannem armia litewska, cofając się do Warszawy, dołączyła pod Glinkami do Korpusu Rezerwowego gen. Arnolda Byszewskiego. 24 lipca król przeszedł na stronę konfederacji targowickiej, co wywołało niezadowolenie wojska. 27 lipca Stanisław August wydał rozkaz zabraniający armiom litewskim wstępu do stolicy. Jasiński przekazał dowództwo nad Korpusem Kadetów Michałowi Sokolnickiemu, a sam wyjechał do Warszawy.
Korpus Inżynierów i konspiracja.
Jasiński uważał, że służba jest potrzebna ojczyźnie i trzeba sposobić się do walki. Podporządkował się nowym władzom i służył nadal w wojsku. 27 sierpnia 1792 roku złożył przysięgę na wierność konfederacji targowickiej. W styczniu 1793 wrócił do Wilna i ponownie objął dowództwo nad Korpusem Inżynierów. Był członkiem Komisji Wojskowej Wielkiego Księstwa Litewskiego z nominacji konfederacji targowickiej w 1793 roku.
W Warszawie, Krakowie i Wilnie w tym czasie powstały ośrodki walki z zaborcą. Jasiński pozorował lojalność wobec zaborcy, nawiązał jednak kontakty z patriotami warszawskimi i zaczął przygotowywać ludzi do walki. W połowie kwietnia władze carskie wpadły na ślady konspiracji. Uprzedzony ukrył się w Antokolu, skąd w przebraniu kontaktował się z oficerami 7 pułku piechoty w Wilnie.
Powstanie kościuszkowskie.
Podczas insurekcji kościuszkowskiej 1794 organizacja powstania w Wilnie spoczęła w jego rękach. Podzielił spiskowców na kilka oddziałów i postawił im zadania. W nocy z 23 na 24 kwietnia powstańcy wykonali atak na rosyjski garnizon wileński. Walka zakończyła się pełnym zwycięstwem, aresztowano ok. tysiąca oficerów i żołnierzy carskich. Jasińskiemu powierzono komendę miasta i utworzono w Wilnie Najwyższą Radę Tymczasową Zastępczą Wielkiego Księstwa Litewskiego. W trzecią rocznicę Konstytucji 3 Maja płk. Jasińskiemu powierzono „generalną komendę siły zbrojnej narodowej Księstwa Litewskiego”. W następnym dniu Jasiński wydał odezwę do szerokich rzesz społeczeństwa, wzywając do walki o niepodległość. Na wieść o zbliżaniu się do Wilna oddziałów rosyjskich, na czele dwutysięcznego wojska i tysiąca powstańców 7 maja wyruszył naprzeciw nieprzyjacielowi. Stoczył bitwę z przeważającym przeciwnikiem pod Polanami. Bitwa nie została rozstrzygnięta, jednak oddalono zagrożenie od Wilna. Za zasługi w insurekcji wileńskiej Jasiński został 11 maja 1794 mianowany generałem lejtnantem.
Służba generalska.
Jasiński planował dalszą mobilizację ludności na Litwie i Białorusi. Zwerbował ok. 6 tys. rekruta dymnego, uruchomił produkcję prochu i ludwisarnie. Był zwolennikiem walki w sposób rewolucyjny, tzn. opierając się na chłopskich masach. To wywołało nienawiść i intrygi przeciwko Jasińskiemu. W wyniku fałszywych oskarżeń i donosów uznano go za niebezpiecznego rewolucjonistę typu Robespierre’a (miał przeprowadzić egzekucje targowiczan w Wilnie, a pod koniec powstania postulować m.in. stracenie króla). 21 maja, w wyniku proklamacji Tadeusza Kościuszki, został zdjęty z funkcji Naczelnego Wodza wojsk litewskich i wyznaczony na jednego z dowódców korpusów razem z gen. Pawłem Grabowskim i Antonim Chlewińskim. 4 czerwca Wodzem Naczelnym został wyznaczony gen. Michał Wielhorski. Mimo doznanej krzywdy gen. Jasiński pozostał w armii litewskiej, okazując lojalność wobec gen. Wielhorskiego. Wielhorski dowodził z Wilna, Jasiński pozostawał z wojskami. 26 czerwca stoczył nierozstrzygniętą bitwę pod Sołami z korpusami generałów Nikołaja Zubowa i Bennigsena (siły rosyjskie około 5 tys. żołnierzy i 16 armat, siły litewskie – około 4 tys. żołnierzy i kosynierów). W bitwie wykazał duże zdolności dowódcze. Po tej bitwie złożył dymisję. Po wyjaśnieniu intryg został przez Kościuszkę 15 lipca wyznaczony na dowódcę Dywizji Nadnarwiańskiej, w której rozwinął szeroką działalność patriotyczną. Dywizja ochraniała pogranicze żmudzkie i nadnarwiańskie i prowadziła działania osłonowe. Podczas spotkania z Kościuszką w obozie gen. Stanisława Mokronowskiego Jasiński został 29 września wyróżniony złotą obrączką nr 37 z wygrawerowanym napisem: "Ojczyzna Obrońcy Swemu".
Odwrót i śmierć.
W związku ze zbliżaniem się wojsk Aleksandra Suworowa (około 24 tys. żołnierzy i 82 działa) Kościuszko zarządził odwrót na Warszawę. Jasiński opuścił Grodno i po trzech tygodniach marszu i kilku stoczonych bitwach nad Narwią 10 października przybył do Warszawy i zajął obronę na Pradze. W Warszawie toczył się spór polityczny o kierownictwo nad powstaniem i jego dalsze losy. Jasiński był zwolennikiem odsunięcia przeciwników powstania od władzy i poparł Hugona Kołłątaja w jego dążeniu do kontynuowania walki opierając się na ludzie. Wojska powstańcze liczyły 13 637 ludzi i zostały podzielone na 3 fronty. Gen. Jasiński został wyznaczony na dowódcę frontu północnego – od Wisły do Targówka. Frontem wschodnim dowodził gen. Józef Zajączek, prawego frontu broniły wojska ppłk. Władysława Jabłonowskiego.
4 listopada Suworow przypuścił szturm Pragi. Atak, mimo bezwzględności, nieoszczędzania cywilów przez wojska rosyjskie, został odparty. Za następnym szturmem Rosjanie zdobyli szańce. Zajączek nakazał Jasińskiemu odwrót, ten jednak odpowiedział: „Po co rozpaczać w tej chwili, kiedy nas tylu gotowych do walki. Hańba z bitwy uchodzić”. Pod naporem wroga Polacy wycofali się ku Wiśle. Gen. Jasiński zginął w obronie bastionu Zwierzyńca, ostatniego punktu oporu. Do godziny dziewiątej wojska Suworowa zdobyły Pragę. Oznaczało to koniec powstania kościuszkowskiego.
Został pochowany w Warszawie na cmentarzu Kamionkowskim (zachowała się jedynie pamiątkowa płyta).
Osiągnięcia, twórczość, wzmianki, opracowania.
Został odznaczony Orderem Virtuti Militari.
Twórczość Jasińskiego obejmuje dzieła malarskie, dzieła polityczne, wiersze satyryczne, bajki, piosenki (np. "Chciało się Zosi jagódek..."), poematy heroikomiczne w stylu wolteriańskim (np. "Sprzeczki" z 1788 lub 1791, wydanie pełne 1869). Istotne znaczenie mają utwory polityczne o charakterze rewolucyjnym i patriotycznym, m.in.: "Wiersz w czasie obchodzonej żałoby przez dwór polski po Ludwiku XVI" (z 1793, wyd. 1831) oraz "Do narodu" (z 1794, wyd. 1831).
Twórczość.
Szereg odezw w „Gazecie Narodowej Wileńskiej” 1794, pozostającej pod wpływem Jasińskiego, wyszło prawdopodobnie spod jego pióra. Ponadto drobne utwory, powstałe od roku 1783, opublikowane w Wydaniu zbiorowym oraz w czasopismach: „Nowy Pamiętnik Warszawski” (1802, 1805), „Pamiętnik Warszawski” (1816), „Tygodnik Ilustrowany” (1885, t. 1, nr 105), „Tygodnik Wileński” (1819–1820), „Zabawy Przyjemne i Pożyteczne” (1804, t. 2, s. 102, t. 3 s. 100; 1806, t. 5, s. 108). Kilka wierszy jako utwory T. K. Węgierskiego ogłoszone w wyd. zbiorowym tego poety: "Wiersze różne", Warszawa 1803; "Pisma wierszem i prozą", Lwów 1882; kilka wierszy z rękopisu ogł. J. Kelera w: "Poezja J. Jasińskiego", Wrocław 1952, „IBL. Studia Historyczno-Literackie” nr 11; bajkę "Wrona" ogł. J. W. Gomulicki „Nowe Książki” 1957, nr 20; szereg wierszy przedrukowano w antologiach Kotta i Ważyka. Rękopisy Jasińskiego znajdowały się w Bibliotece PAN Kraków, sygn. 1280–1281; Ossolineum 1745/I. Ponadto w bibliotekach polskich i byłego ZSRR istniały liczne rękopisy zawierające kopie wierszy Jasińskiego.
Listy i materiały.
Ponadto instrukcje i raporty Jasińskiego znajdowały się w: Bibliotece Zamoyskich, Bibliotece Jagiellońskiej, Bibliotece Kórnickiej, Bibliotece Publicznej Wilna (Archiwum Prozorów); niektóre z nich cytował w swej monografii H. Mościcki.
Wzmianki.
Postać Jakuba Jasińskiego jest przywołana w I Księdze "Pana Tadeusza" Adama Mickiewicza. Mickiewicz miał też poświęcić Jasińskiemu sztukę w języku francuskim "Jacques Jasiński, ou les deux Polognes" ("Jakub Jasiński albo dwie Polski"), która nie została dokończona.
Jakub Jasiński w pamięci potomnych.
Według Jacka Kaczmarskiego Jakub Jasiński był jego przodkiem od strony matki jego ojca. Tak o nim napisał Kaczmarski w "Drzewie genealogicznym": "żołnierz-poeta, co za Kościuszki szyi chciał biskupów, magnatów".
Imię Jakuba Jasińskiego.
Imię generała Jakuba Jasińskiego noszą (nosiły):

</doc>
<doc id="315998" url="https://pl.wikipedia.org/wiki?curid=315998" title="Waszyngton za zamkniętymi drzwiami">
Waszyngton za zamkniętymi drzwiami

Waszyngton za zamkniętymi drzwiami (ang. "The Company") – książka napisana przez byłego bliskiego współpracownika prezydenta USA Richarda Nixona Johna Ehrlichmana.
Choć postacie występujące w tej książce są fikcyjne, dzięki aluzjom nie można mieć wątpliwości, że Ehrlichman opisał Biały Dom za czasów Nixona, który doskonale znał.
Głównym bohaterem powieści jest dyrektor CIA William Martin, mianowany na to stanowisko przez prezydenta Andersona. Za Martinem ciągnie się fiasko w czasie inwazji w Rio de Muerte, które miało miejsce, kiedy był zastępcą dyrektora agencji. Anderson chroni dyrektora, ale w zamian żąda usług politycznych.
Kiedy Anderson oznajmił, że nie będzie ubiegał się o drugą kadencję, wybrano nowego prezydenta. Kandydat demokratów, wiceprezydent Gilley, przegrał, wygrał republikanin Richard Monckton. Jednakże Martinowi udało się, dzięki prezydenckiemu doradcy ds. bezpieczeństwa Carlowi Tesslerowi, utrzymać się na stanowisku.
Administracja Moncktona, który usiłował pozbyć się Martina, prowadziła nielegalne operacje (aluzja do Watergate), które Martin wykrywa i szantażuje prezydenta. Uzyskuje dzięki temu zniszczenie dokumentów kompromitujących go i spokojną pozycję ambasadora na Jamajce.
Ale i tak po pewnym czasie machinacje administracji wychodzą na jaw.
Następujący bohaterowie byli wzorowani na autentycznych postaciach:

</doc>
<doc id="315999" url="https://pl.wikipedia.org/wiki?curid=315999" title="Hans Zimmer">
Hans Zimmer

Hans Florian Zimmer (ur. 12 września 1957 we Frankfurcie nad Menem) – niemiecki kompozytor muzyki filmowej pochodzenia żydowskiego, zdobywca dwóch Oscarów za ścieżki dźwiękowe do filmów "Król lew" (1995) oraz "Diuna" (2021) i dwóch Nagród Grammy za muzykę do filmów "Karmazynowy przypływ" (1996) i "Mroczny Rycerz" (2009).
Przez blisko trzydzieści lat napisał muzykę do ponad 120 filmów.
Życiorys.
Pochodzi z rodziny o korzeniach żydowskich. Samodzielnie nauczył się gry na fortepianie po tym, jak jego prywatny nauczyciel miał zrezygnować po dwóch tygodniach prowadzenia lekcji.
Po ukończeniu nauki na uniwersytecie w Londynie poznał Trevora Horna i Geoffa Downesa, z którymi założył zespół Buggles, tworzący muzykę pop. Z zespołem wylansował przebój „Video Killed the Radio Star”.
W świat muzyki filmowej Zimmer wszedł podczas współpracy ze znanym kompozytorem Stanleyem Myersem. Pierwszą ścieżkę dźwiękową napisał do filmu "Fucha" ("Moonlighting") (1982) Jerzego Skolimowskiego. Jego kompozycje łączyły orkiestrę symfoniczną z elektronicznymi syntezatorami i dźwiękami generowanymi komputerowo, co później stało się cechą rozpoznawczą kompozytora.
Właściwa kariera Zimmera rozpoczęła się w 1988 roku, gdy za ścieżkę dźwiękową do dramatu "Rain Man" (1988) otrzymał pierwszą nominację do Oscara. W połowie lat 90. zdobył Nagrodę Akademii za muzykę do animowanego filmu Disneya "Król Lew" (1994). Od tego czasu otrzymywał coraz więcej propozycji napisania muzyki do filmów. Jest autorem muzyki do filmów takich jak: "Karmazynowy przypływ" (1995), "Cienka czerwona linia" (1998), "Gladiator" (2000), "Ostatni samuraj" (2003), "Sherlock Holmes" (2009), "Incepcja" (2010) czy "Interstellar" (2014).
Pod koniec lat 90. XX w. założył, wspólnie z Jayem Rifkinem, "Media Ventures", pierwszą w Hollywood oficjalnie zarejestrowaną organizację, która łączyła kompozytorów muzyki filmowej. Członkowie grupy tworzyli charakterystyczną muzykę łączącą orkiestrę symfoniczną i elektronikę. Do zrzeszenia należeli m.in. Harry Gregson-Williams, John Powell, Lisa Gerrard czy Nick Glennie-Smith. "Media Ventures" rozpadło się w 2003 roku, ale jego członkowie tworzą obecnie inną organizację o nazwie "Remote Control Productions", która jest wierna stylowi wykreowanemu przez MV.
Na 27. Flanders International Film Festival w 2000 roku Hans Zimmer, w swoim pierwszym koncercie, dyrygował 100-osobową orkiestrą i 100-osobowym chórem. Wykonano, wybrane jako najlepsze z imponującego dorobku, utwory z "Rain Mana", "Króla Lwa", "Cienkiej czerwonej linii", "Gladiatora" i "" (2000). Koncert ten został zarejestrowany przez wytwórnię Decca i wydany pod tytułem "The Wings Of A Film: The Music Of Hans Zimmer". Po tym debiucie wystąpił w 2014 dwukrotnie w sali koncertowej Hammersmith Apollo w Londynie (na scenie pojawili się również m.in. Johnny Marr i Pharell Williams), a zainspirowany znakomitym przyjęciem ww. występów rozpoczął w 2016 swoją pierwszą w historii trasę koncertową „Hans Zimmer on Tour”, która objęła również polskie miasta tj. Gdańsk, Łódź i Kraków. Oprawę wizualną owego tournée wykonał sam Marc Brickman znany z oświetlenia Empire State Building w Nowym Jorku i wizualizacji koncertów Pink Floyd czy Nine Inch Nails.
8 grudnia 2010 został uhonorowany gwiazdą na Hollywood Walk of Fame.
Po strzelaninie w kinie 20 lipca 2012, która miała miejsce podczas nocnej premiery filmu "Mroczny Rycerz powstaje" w centrum handlowym „Aurora Town” w miejscowości Aurora, Hans Zimmer, będący kompozytorem muzyki do filmu, napisał utwór zatytułowany jak nazwa tej miejscowości na pamiątkę ofiar tragedii. Przychód ze sprzedaży utworu został przeznaczony na pomoc rodzinom ofiar.
Współpracował z Jeanem-Michelem Jarre’em nad utworem „Electrees” do jego albumu "" (2016).
W 2017 roku uhonorowano kompozytora poprzez nazwanie jego imieniem jednej z planetoid (495253) Hanszimmer. 4 listopada 2017 roku Międzynarodowa Unia Astronomiczna zatwierdziła i opublikowała nazwę zgłoszoną przez Michała Kusiaka i Michała Żołnowskiego będących odkrywcami obiektu.

</doc>
<doc id="316003" url="https://pl.wikipedia.org/wiki?curid=316003" title="Dorota Silaj">
Dorota Silaj

Dorota Silaj (ur. w 1974 roku w Stalowej Woli) – polska pisarka, mieszkająca w Chicago w USA.
Pisze w języku polskim i angielskim. Jej pierwsza książka nosi tytuł "A Very Bad Day and Happy Dreams that Can Come True"; akcja rozgrywa się w czasie ataku na budynki World Trade Center.
W roku 2005 założyła wydawnictwo DSP (DSP Book Publishing).
Opublikowane książki:
Dorota napisała również teksty do utworów muzycznych:
Inne zainteresowania pisarki to:

</doc>
<doc id="316005" url="https://pl.wikipedia.org/wiki?curid=316005" title="Yūbari (1923)">
Yūbari (1923)

 – japoński mały lekki krążownik okresu międzywojennego i II wojny światowej. W służbie od 1923 roku, został zatopiony przez amerykański okręt podwodny w 1944. Był on pod względem wyporności standardowej najmniejszym ze zbudowanych okrętów klasy lekkich krążowników, szeroko znanym na świecie i mającym duży wpływ na konstrukcje dalszych japońskich krążowników w okresie międzywojennym.
Historia powstania.
„Yūbari” został zaprojektowany jako jednostka eksperymentalna w celu sprawdzenia założeń konstrukcyjnych dla nowo projektowanych większych krążowników (typu "Furutaka" i dalszych). Wykazywał on możliwość skonstruowania stosunkowo niewielkiego okrętu, który jednak miał silne uzbrojenie i opancerzenie oraz dużą prędkość, przy zachowaniu dobrych własności morskich. Jednocześnie, „Yūbari” miał spełniać rolę lidera – przewodnika flotylli niszczycieli, służącego do ich wsparcia ogniowego, podobnie jak zbudowane wcześniej małe krążowniki typu "Tenryū". Oficjalnie był klasyfikowany w Japonii jako krążownik 2. klasy ("nitō-jun’yōkan") – poniżej 7000 t wyporności. Określany był też jako krążownik zwiadowczy. 
Nowy krążownik początkowo miał nosić nazwę „Ayase”, lecz 23 grudnia 1921 zdecydowano o zmianie nazwy na „Yūbari” (od nazwy rzeki na Hokkaido). Krążownik „Ayase” był przewidywany do budowy już w programie z 1917 i miał być wówczas jednostką typu "Natori", lecz wówczas go nie zamówiono. Okręt zamówiono już według nowych planów, w 1921. Projekt został szybko opracowany pod koniec 1921, przez kmdra ppor. Kikuo Fujimoto, pod kierunkiem znanego konstruktora Yuzuru Hiragi. Budowa trwała wyjątkowo krótko – stępkę położono 5 czerwca 1922 w stoczni marynarki wojennej w Sasebo, wodowano go 5 marca 1923, a okręt wszedł do służby już 31 lipca 1923.
W celu zmniejszenia wielkości okrętu przy zachowaniu odpowiedniej wytrzymałości konstrukcji i dobrych własności morskich, położono nacisk na ekonomię wykorzystania masy, w tym zastosowano pancerz burt i pokładu pełniący zarazem rolę elementu konstrukcyjnego, obniżono burty na śródokręciu i rufie, zredukowano wielkość nadbudówek, połączono przewody dymowe w jeden szeroki komin, a także zastosowano artylerię w postaci 6 dział 140 mm i wyrzutnie torpedowe w osi symetrii okrętu (takie usytuowanie wyrzutni torped było rzadkością na krążownikach). W sylwetce „Yūbari” po raz pierwszy pojawiły się elementy charakterystyczne następnie dla japońskiej szkoły budowy okrętów okresu międzywojennego, jak charakterystyczny wygięty kształt dziobnicy w formie rozciągniętej litery S i kształt zbiorczego komina oraz wieżowa nadbudówka dziobowa.
Ocena projektu.
„Yūbari” przedstawiał sobą typ małego lekkiego krążownika, jaki nie miał wielu odpowiedników we flotach świata, stanowiący klasę pośrednią między lekkim krążownikiem a wielkim niszczycielem (według zbliżonej koncepcji powstały w drugiej połowie lat 30. holenderskie krążowniki typu "Tromp" i włoskie typu "Capitani Romani"). Jako taki, był to udany i nowoczesny okręt, niemniej jednak był słabszy od większości lekkich krążowników, mając przede wszystkim słabsze uzbrojenie. Mimo że kaliber artylerii głównej 140 mm był typowy dla japońskich krążowników lekkich tego okresu, pozostałe państwa uzbrajały swoje jednostki w potężniejsze działa kalibru 150-155 mm (przyczyną zastosowania kalibru 140 mm było łatwiejsze ładowanie lżejszych pocisków, co odpowiadało warunkom fizycznym japońskich marynarzy). Nowoczesne było zastosowanie części artylerii w dwudziałowych wieżach. Należy podkreślić, że mimo małych rozmiarów, liczba 6 dział w salwie burtowej „Yūbari” odpowiadała większości krążowników lekkich budowanych do początku lat 20., w tym większym japońskim okrętom tej klasy. Wkrótce jednak rozpoczęto za granicą budowę większych krążowników z większą liczbą dział. Wadą „Yūbari”, wynikającą z małych rozmiarów, był praktyczny brak artylerii przeciwlotniczej i trudność w zwiększeniu lekkiego uzbrojenia przeciwlotniczego bez przeciążenia okrętu, które to uzbrojenie okazało się kluczowe w wojnie na Pacyfiku. Dlatego też podczas modernizacji w 1944 dodano działo przeciwlotnicze kalibru 120 mm i 25 działek 25 mm kosztem zmniejszenia liczby dział artylerii głównej do 4. Ponadto, z powodu przekroczenia projektowanej wyporności już na etapie budowy, okazało się, że okręt ma stosunkowo niewielki zasięg, porównywalny z niszczycielami. Mimo ograniczonej wielkości, „Yūbari” miał jednak całkiem dobre opancerzenie kadłuba, natomiast artyleria była praktycznie nieopancerzona. Burtowy pas pancerny składał się z wewnętrznej warstwy 38 mm ze stali chromowej NVNC oraz zewnętrznego poszycia kadłuba grubości 19 mm ze stali NT (pas pancerny miał długość 57,91 m, wysokość 4,15 m i chronił kotłownie i maszynownie). Opancerzenie stanowiło 10,3% wyporności standardowej.
Służba.
Po wejściu do służby 31 lipca 1923 okręt bazował w Sasebo. W lutym 1925 podwyższono mu komin o 2 metry w celu zmniejszenia zadymienia pomostu bojowego. Od kwietnia do maja tego roku odbył rejs po południowym Pacyfiku, zawijając do Australii. 1 grudnia 1925 został przydzielony jako lider 1. eskadry (flotylli) niszczycieli 1. Floty (zastępując „Tenryu”), a następnie 1 grudnia 1926 2. eskadry 2. Floty. 1 grudnia 1927 został przeniesiony do rezerwy, służąc jako okręt szkolny stacjonujący w bazie Kure. 1 grudnia 1931 został ponownie liderem 1. eskadry niszczycieli. Od stycznia do marca 1932 działał z flotyllą na wodach Chin, podczas konfliktu Japonii z Chinami (incydent szanghajski). Ostrzeliwał wówczas pobrzeże chińskie, przy czym doznał niewielkich uszkodzeń. Po remoncie, od listopada 1933 okręt skierowano do rezerwy: od grudnia służył w eskadrze ochrony bazy Sasebo, a od listopada 1934 w eskadrze ochrony bazy Yokosuka. W 1934 i 1935 przeszedł dwukrotny remont, podczas których m.in. usunięto tory minowe i założono balast, przy czym wzrosła wyporność okrętu. Od 15 listopada 1935 „Yūbari” został liderem 5. eskadry niszczycieli 3. floty (zamiast „Tatsuta”), z główną bazą w Mako. Po agresji Japonii na Chiny, od jesieni 1937 „Yūbari” pełnił służbę patrolową na wodach chińskich, po czym od 7 grudnia 1937 ponownie znalazł się w rezerwie w Yokosuce. W 1940 zamiast zdjętego wcześniej działa plot 76 mm zamontowano na nim 4 automatyczne działka 25 mm. 15 października 1940 został liderem 6. eskadry niszczycieli 4. floty. Na początku 1941 przeprowadził wraz z flotyllą rekonesans wśród wysp południowo-zachodniego Pacyfiku (Saipan, Truk, Palau). W październiku 1941, w ramach przygotowań Japonii do przystąpienia do II wojny światowej, został przebazowany do bazy Truk na Karolinach, a następnie w grudniu do atolu Kwajalein.
Po przystąpieniu Japonii do wojny i ataku na siły USA, „Yūbari” jako okręt flagowy 6. eskadry kontradmirała Sadamichi Kajioka, wraz z krążownikami „Tenryu” i „Tatsuta” oraz niszczycielami, wziął udział w operacji opanowania atolu Wake (operacja „Z”). Po nieudanej walce z amerykańskimi bateriami nadbrzeżnymi kalibru 127 mm, okręty japońskie musiały jednak 11 grudnia 1941 odstąpić od Wake i powrócić do Kwajalein, tracąc dwa niszczyciele („Hayate” i „Kisaragi”). „Yūbari” z pozostałymi okrętami wziął następnie udział w powtórnej, tym razem udanej, akcji wysadzenia desantu na Wake 23 grudnia, przykrywając lądowanie od strony morza. Uczestniczył następnie w zajęciu Rabaulu i Surumi na Nowej Brytanii w styczniu i lutym 1942 (operacja „R”). Bazował w tym okresie głównie w Rabaulu. 8 marca 1942 „Yūbari” wspierał operację zdobycia portów Lae i Salamaua na północy Nowej Gwinei (operacja „SR”). 10 marca okręty japońskie stojące na kotwicach przed Lae i Salamaua zostały zaatakowane przez 90 amerykańskich samolotów z lotniskowców USS „Yorktown” i USS „Lexington”, w wyniku czego „Yūbari” odniósł niewielkie uszkodzenia od bliskich wybuchów bomb i zginęło na nim 14 członków załogi. Po tym zdarzeniu, do 10 kwietnia był remontowany w Rabaulu i w Truk. Na początku maja „Yubari” miał wziąć udział w zajęciu Port Moresby na Nowej Gwinei (operacja „MO”), jako okręt flagowy zespołu inwazyjnego, lecz na skutek bitwy na Morzu Koralowym, Japończycy odwołali operację i zawrócili zespół inwazyjny. Następnie, od końca maja do czerwca „Yūbari” udał się na dokowanie do Yokosuki w Japonii.
Po powrocie do Truk, 23 czerwca 1942, „Yūbari” z niszczycielem „Uzuki” eskortował trzy transportowce przewożące wojsko na Guadalcanal, gdzie dotarły 6 lipca 1942. Także w lipcu, po rozformowaniu 6. eskadry niszczycieli, „Yūbari” został przydzielony do 29. eskadry niszczycieli 4. floty, a następnie do nowo sformowanej 8. floty z bazą w Rabaulu. Po desancie amerykańskim na Guadalcanal, japońskie dowództwo wysłało na okoliczne wody zespół w składzie pięciu ciężkich i dwóch lekkich krążowników, w tym „Yūbari”. W nocnej bitwie koło wyspy Savo z 8 na 9 sierpnia 1942 (pierwszej z bitew morskich koło Guadalcanalu), zespół japoński zatopił 4 ciężkie krążowniki alianckie. Główny ciężar bitwy spoczywał na japońskich ciężkich krążownikach, lecz „Yūbari” wystrzelił 96 pocisków i uszkodził czterema trafieniami niszczyciel USS „Ralph Talbot” oraz prawdopodobnie z niego pochodziła torpeda, która trafiła w kotłownię krążownik USS „Vincennes”. Sam nie doznał uszkodzeń. 
Od sierpnia do października „Yūbari” pełnił służbę eskortową i patrolową na wodach wokół wysp Pacyfiku, bazując głównie w Truk. 30 i 31 sierpnia osłaniał transportowiec wysadzający garnizony kolejno na wyspach Nauru i Ocean. W dniach 13-21 października eskortował konwój z Palau na Filipiny i z powrotem. Przez cały listopad bazował w atolu Tarawa jako okręt dozorowy. W grudniu 1942 wrócił do Yokosuki w Japonii na remont trwający do marca 1943, po czym znowu pełnił służbę na poprzednim akwenie. W nocy na 3 lipca 1943 ostrzeliwał z 8 niszczycielami pozycje amerykańskie na wyspie Rendova, ścierając się przy tym z trzema amerykańskimi kutrami torpedowymi. W drodze powrotnej do Buin na Bougainville 5 lipca „Yubari” wszedł na amerykańską minę magnetyczną, zrzuconą przez samoloty z Guadalcanalu i doznał uszkodzeń, lecz zdołał dojść do Rabaulu o własnych siłach. W lipcu przechodził remont w Truk, a następnie do 18 października w Yokosuce. 3 listopada powrócił do Rabaulu, a kilka dni później został użyty do transportu wojska na Bougainville.
11 listopada 1943 „Yūbari” doznał lekkich uszkodzeń podczas nalotu amerykańskiego na Rabaul. 18 i 24 listopada wykonał dwa dalsze rejsy transportowe, podczas których był atakowany przez amerykańskie lotnictwo, ponownie odnosząc niewielkie uszkodzenia od bliskich wybuchów bomb. W grudniu 1943 okręt ponownie wrócił do Japonii, gdzie przeszedł do marca 1944 modernizację w celu lepszego dostosowania go do funkcji eskortowych przez wzmocnienie jego uzbrojenia przeciwlotniczego i instalację radaru. Po modernizacji, w marcu 1944 uczestniczył w eskorcie konwoju z Japonii na Saipan. 26 kwietnia 1944 „Yūbari” wyruszył z dwoma niszczycielami i transportowcem z Palau do wyspy Sonsorol, przenosząc także 365 żołnierzy na pokładzie. Po wysadzeniu wojska, 27 kwietnia, w drodze powrotnej około godz. 10.04 został storpedowany koło Sonsorol przez amerykański okręt podwodny USS „Bluegill”. Z salwy 6 torped, jedna torpeda trafiła w kotłownie z prawej burty, zatopieniu uległa część przedziałów, wybuchł pożar i zginęło 19 członków załogi. „Yūbari” został wzięty na hol przez niszczyciel „Samidare”, lecz 28 kwietnia rano, wobec dalszego nabierania wody, okręt opuszczono, po czym zatonął on o godzinie 10.15 na pozycji . Dopiero 10 czerwca 1944 formalnie skreślono go z listy floty.

</doc>
<doc id="316013" url="https://pl.wikipedia.org/wiki?curid=316013" title="Pentapolitana">
Pentapolitana

 
Pentapolitana (z gr. „pięć miast”) – związek pięciu wolnych miast królewskich węgierskich leżących obecnie we wschodniej Słowacji: Lewoczy (na Spiszu), Bardejowa, Sabinowa i Preszowa (w Szaryszu) i Koszyc (w Abowie). 
Pentapolitana powstała w latach 1440-1445, a ostatecznie ukształtowała się w 1480. Spoiwami łączącymi miasta były podobny, uprzywilejowany status, ewangelickie wyznanie stawiające je w opozycji do katolickich władz centralnych, wspólna obrona przed najazdami polskimi i husyckimi w połowie XV wieku oraz zyski ciągnięte z handlu z Polską z jednej strony, a Węgrami, Bałkanami a nawet Turcją – z drugiej strony, zwłaszcza zaś ze sprzedaży do Polski węgierskich win. 
Podobnym związkiem była Heptapolitana – związek siedmiu miast Królestwa Węgierskiego leżących obecnie w środkowej Słowacji. 
W zbliżony sposób, jako pentapolis, określano także różne inne związki pięciu miast, z których najsłynniejsze było starożytne Pentapolis na wybrzeżu Libii.

</doc>
<doc id="316029" url="https://pl.wikipedia.org/wiki?curid=316029" title="Paweł Michalak">
Paweł Michalak

Paweł Michalak (ur. 13 stycznia 1951 w Koszalinie) – polski polityk, inżynier mechanik, przedsiębiorca, senator VI kadencji.
Życiorys.
W 1972 ukończył studia mechaniczne w Wyższej Szkole Inżynierskiej w Koszalinie. Pracował jako inżynier w różnych przedsiębiorstwach (Zakładach Maszyn i Urządzeń Technologicznych Unitra-Unima, Instytucie Maszyn Budowlanych Budor i innych).
Od 1967 do 1972 należał do Stowarzyszenia „Pax”, był również członkiem ZSP. W 1980 wstąpił do „Solidarności”. Przewodniczył komisji zakładowej w swoim zakładzie pracy, był delegatem m.in. na I Krajowy Zjazd Delegatów w Gdańsku, został wybrany do Komisji Krajowej NSZZ „S”. Przewodniczył zarządowy Regionu Pobrzeże związku. Brał udział w niezależnym ruchu wydawniczym (współorganizował związkowe wydawnictwo i tygodnik „Sierpień '80”). Po wprowadzeniu stanu wojennego internowano go na okres od grudnia 1981 do kwietnia 1982. Po zwolnieniu powrócił do pracy zawodowej, pod koniec lat 80. stał na czele regionalnej komisji organizacyjnej „Solidarności”, zasiadał we władzach wojewódzkiego Komitetu Obywatelskiego (jako jego wiceprzewodniczący).
Na początku lat 90. był kierownikiem spółdzielczego zakładu, później zajął się prowadzeniem własnej działalności gospodarczej. W latach 1998–2002 zasiadał w koszalińskiej radzie miasta. W tym samym okresie był członkiem zarządu regionu Ruchu Społecznego AWS. W 2005 z listy Prawa i Sprawiedliwości uzyskał mandat senatorski w okręgu koszalińskim. W Senacie był wiceprzewodniczącym Komisji Rolnictwa i Ochrony Środowiska. W wyborach parlamentarnych w 2007 bez powodzenia ubiegał się o reelekcję. W 2010 bez powodzenia kandydował w wyborach samorządowych. W 2015 ponownie został zarejestrowany jako kandydat PiS do Senatu.
W 2016 powołany na dyrektora delegatury Zachodniopomorskiego Urzędu Wojewódzkiego w Koszalinie.
Jako działacz społeczny wchodził w skład Komitetu Budowy Pomnika Ofiar Bolszewizmu. Był przewodniczącym Społecznego Komitetu Budowy Pomnika Marszałka Józefa Piłsudskiego, następnie objął funkcję prezesa Stowarzyszenia Im. Marszałka Józefa Piłsudskiego w Koszalinie. Stanął też na czele Stowarzyszenia Wspierania Rozwoju Politechniki Koszalińskiej.
Odznaczenia i wyróżnienia.
W 2011 otrzymał Krzyż Wolności i Solidarności. Wyróżniony nagrodą honorową „Świadek Historii” przyznawaną przez prezesa IPN (2018).

</doc>
<doc id="316031" url="https://pl.wikipedia.org/wiki?curid=316031" title="Podmiot prawa międzynarodowego">
Podmiot prawa międzynarodowego

W prawie międzynarodowym podmiotem prawa międzynarodowego jest ten, kto bezpośrednio z norm prawa międzynarodowego wywodzi swoje prawa i obowiązki.
Elementy definicji.
Definicja podmiotu prawa międzynarodowego nie została unormowana przez akty prawa międzynarodowego, toteż rozpatrywana jest jedynie w sferze doktrynalnej. Zwraca się uwagę na dwa elementy:
Atrybuty.
Podmioty prawa międzynarodowego posiadają następujące atrybuty:
Podział podmiotów.
Podmioty prawa międzynarodowego można podzielić na:
Rodzaje podmiotów.
Jak już wspomniano, podmioty prawa międzynarodowego rozpatrywane są na gruncie doktryny prawa — a co za tym idzie — istnieje wiele różnych poglądów na ten temat. Niektórzy autorzy, np. A. Klafkowski, uznają za podmioty prawa międzynarodowego jedynie państwa (część dopuszcza wyjątkowo także Stolicę Apostolską). Obecnie przeważa pogląd głoszący, że poza państwami do podmiotów można zaliczać również inne byty działające na arenie międzynarodowej, przy czym ich katalog bywa różnie układany. Niektórzy — np. G. Scelle — twierdzą, iż wyłącznie jednostki można uznać za podmioty prawa międzynarodowego. W dominującym obecnie dyskursie za podmioty prawa międzynarodowego uznaje się:
Państwa.
Państwa jako jedyne są podmiotami pierwotnymi, pełnymi i suwerennymi. Do tej kategorii należy zaliczyć także minipaństwa. Tych ostatnich nie można zaliczyć do kategorii niesuwerennych organizacji terytorialnych na gruncie klasycznej definicji państwa, która zakłada istnienie: władzy, terytorium (bez względu na jego obszar), ludności i zdolności do utrzymywania kontaktów międzynarodowych. Bezsprzecznym argumentem przemawiającym za zaliczeniem ich do kategorii państw, i zarazem przyznania podmiotowości prawnomiędzynarodowej, jest fakt przyjęcia do ONZ, do której mogą należeć tylko państwa (przyjęcie do ONZ jest dowodem uznania za państwo, choć państwa nie mają obowiązku należenia do tej organizacji).
"Przeczytaj również: Lista państw świata"
Suwerenne podmioty bezterytorialne.
Istnieją również suwerenne podmioty prawa międzynarodowego, które mają cechy państwa takie jak: władze, uznanie międzynarodowe i stosunki dyplomatyczne z państwami na poziomie ambasad, lecz nie posiadają własnego terytorium a dysponują terytorium danego państwa lub posiadłościami eksterytorialnymi.
Specyficzny status posiada: 
Unia Europejska.
 Unia Europejska jest organizmem "sui generis" („szczególnego rodzaju”) w stosunkach międzynarodowych. Do grudnia 2009 r. UE stanowiła kombinację struktur ponadnarodowych (ponadpaństwowych, uwspólnotowionych) oraz międzyrządowych (międzynarodowych). Traktat lizboński zlikwidował podział Unii na filary, nadał jej osobowość prawną i podmiotowość prawnomiędzynarodową. Wśród teoretyków prawa, politologii i stosunków międzynarodowych trwa jednak nadal spór czym dokładnie jest Unia Europejska – czy jest to nadal organizacja międzynarodowa, czy już "de facto" konfederacja (związek państw), lub nawet państwo federalne – co sytuowałoby ją w grupie państw, a zatem suwerennych podmiotów prawa międzynarodowego, czy wreszcie „konfederacją zarządzaną po części na sposób federacyjny”. Traktat Lizboński wskazuje na przyjęcie tych dwóch ostatnich rozwiązań.

</doc>
<doc id="316033" url="https://pl.wikipedia.org/wiki?curid=316033" title="Gazociąg Północnoeuropejski">
Gazociąg Północnoeuropejski



</doc>
<doc id="316035" url="https://pl.wikipedia.org/wiki?curid=316035" title="KSU">
KSU

KSU – polski zespół punk rockowy. Powstał w 1977 roku w Ustrzykach Dolnych.
Zespół podczas swojej ponad 40-letniej działalności oficjalnie wydał 11 płyt. Oprócz tego ukazało się ponad 30 pirackich i bootlegowych wydawnictw – głównie z materiałami koncertowymi. Jedynym członkiem zespołu, który znajduje się w nim od jego założenia, jest Eugeniusz „Siczka” Olejarczyk. Zespół początkowo wykonywał typową muzykę punk rockową i z tym nurtem jest powszechnie utożsamiany, z czasem jednak wykształcił własny styl bliższy szeroko pojętemu rockowi.
Historia.
Opracowano na podstawie materiału źródłowego.
Koniec lat 70. XX w..
Grupa została założona w 1977 przez piątkę nastolatków: Bogdana „Bohuna” Augustyna, Lecha Tomkowa, Eugeniusza „Siczkę” Olejarczyka, Wojciecha „Ptysia” Bodurkiewicza oraz Mirosława Wesołkina. Przez pierwsze lata swojej działalności zespół zajmował się graniem coverów utworów grup, takich jak Black Sabbath, Deep Purple czy Led Zeppelin. W 1978 kapela przyjęła nazwę KSU, pochodzącą od tablic rejestracyjnych wydawanych dla pojazdów w ówczesnym województwie krośnieńskim (w Ustrzykach Dolnych wydawane były tablice z wyróżnikiem KSU). Od tego czasu grupa zaczęła grać punk rocka. Członkowie zespołu napisali w tym czasie list do Radia Wolna Europa z prośbą o emisję zagranicznej muzyki rockowej (Sex Pistols, The Damned). KSU od początku istnienia popierało ideę WRB – Wolną Republikę Bieszczad.
Lata 80. XX w..
Lata 80. to czas wzrostu popularności zespołu. Dzięki znajomości z Kazikiem Staszewskim grupa wystąpiła w 1980 na ogólnopolskim festiwalu zespołów rockowych Nowej Fali w Kołobrzegu, na którym odnieśli sukces. Otrzymali wówczas kilka ofert od wydawnictw nagraniowych z RFN, jednak odrzucili propozycje. Często zmieniał się skład personalny zespołu. W tym czasie grupa intensywnie koncertowała.
Lata 80. to również okres, w którym członkowie zespołu zmuszeni byli do odbycia służby wojskowej. Wokalista KSU, Siczka, w 1983 został wcielony do Pierwszego Warszawskiego Pułku Czołgów Średnich im. Bohaterów Westerplatte. Służba w jednostce stała się dla niego inspiracją do napisania utworów, takich jak: „1944”, „Po drugiej stronie drzwi”, „Skazany na 716 dni” czy „Umarłe drzewa”. W 1985 Siczka ukończył służbę wojskową, zespół kontynuował swoją działalność w trzyosobowym składzie (Eugeniusz „Siczka” Olejarczyk – śpiew i gitara, Adam „Dżordż” Michno – bas, Bogdan „Tuptuś” Tutak – perkusja). W 1988 podczas jednego z koncertów grupa została zauważona przez właściciela studia RSC, Andrzeja Wiśniowskiego. W maju tego samego roku grupa nagrał swój debiutancki album "Pod prąd". Utwory zawarte na kasecie trafiły do rozgłośni radiowych, zespół zyskiwał coraz większą popularność oraz sporo koncertował. Pod koniec lat 80. powstał drugi album zespołu, "Ustrzyki".
Lata 90. XX w..
Początek lat 90. był dla KSU okresem niepomyślnym. Z powodu nieporozumień podczas nagrywania teledysku do utworu „Ustrzyki” doszło do tego, że A.I.A. zrezygnowała z promowania zespołu, a Adam „Dżordż” Michno opuścił jego skład. Na miejsce Adama Michna przyjęty został w 1991 Bartłomiej „QQŚ” Kądziołka. Również w 1991 menedżerem grupy został Krzysztof Rożej. Według członków zespołu to przez niego KSU popadło w długi i ruinę. W 1993 ukazuje się kolejny album, "Moje Bieszczady". W połowie lat 90. wydane zostały albumy "Na 15-lecie!" oraz "Bez prądu" zawierające nowe aranżacje starszych nagrań grupy. W 1997 Eugeniusz „Siczka” Olejarczyk zaczął rejestrować materiał na nowy album "Ludzie bez twarzy". Przez powódź, która nawiedziła Polskę w owym czasie, prace musiały zostać zawieszone. W 1999 utworzony został nowy skład zespołu: Eugeniusz „Siczka” Olejarczyk – śpiew i gitara, Zygmunt „Zyga” Waśko – gitara, Paweł „Kojak” Gawlik – bas, Leszek „Dziaro” Dziarek – perkusja. Jeszcze tego samego roku KSU otrzymało od Radia Bieszczady propozycję nagrania płyty, dzięki niej powstał album "21 (utworów na 21-lecie KSU)".
Po 2000.
W 2001 roku Siczka rejestruje brakujące wokale na płytę "Ludzie bez twarzy". Ukazuje się ona w 2002 roku. Następne w 2004 wydany zostaje minialbum "Kto cię obroni Polsko…" będący zapowiedzią wydanego w 2005 albumu "Nasze słowa". W 2006 ukazuje się płyta DVD z zapisem występu grupy podczas Przystanku Woodstock, "Przystanek Woodstock 2005 (live)". W roku 2008 zespół obchodził 30-lecie swojego istnienia, z tego powodu wydany został album "XXX-lecie, Akustycznie". Zawiera on starsze nagrania grupy wykonane w konwencji folkowo-akustycznej, poza tym znajduje się na nim także pięć nowych utworów będących zapowiedzią nowego albumu. Gościnnie na płycie wystąpili: Andrzej Grabowski i Małgorzata Ostrowska. Obecnie zespół tworzą: Eugeniusz „Siczka” Olejarczyk (śpiew, gitary, muzyka), Leszek „Dziaro” Dziarek (perkusja, chóry, programowanie), Łukasz „Luc” Zawada (gitara basowa), Piotr „Lego” Leszega (gitary, instrumenty klawiszowe, programowanie) oraz Tomasz Reszutek (gitara basowa) .
8 grudnia 2014 została wydana płyta "Dwa narody". 24 lutego 2023 ukazał się album 44. Album został wydany w 3 formatach: LP, MC oraz CD + Bluray 4K UHD. Do płyty w wersji digipak dołączony został Bluray-4K z zapisem blisko 3-godzinnego koncertu zarejestrowanego podczas występu dnia 18 sierpnia 2018 z okazji 40-lecia zespołu w Ustrzykach Dolnych. Jest to pierwsze wydawnictwo w Polsce, które zostało nagrane i wydane w formacie 4K.
Muzycy.
Byli muzycy KSU.
Autorem większości tekstów KSU jest Maciej Augustyn „M. Broda”, brat „Bohuna”, wielki miłośnik Bieszczad, działacz TOnZ oddział Bieszczadzki, współtwórca rocznika „Bieszczad”, autor wielu artykułów na temat Bieszczadów i historii tego regionu.

</doc>
<doc id="316036" url="https://pl.wikipedia.org/wiki?curid=316036" title="Klon srebrzysty">
Klon srebrzysty

Klon srebrzysty ("Acer saccharinum" L.) – gatunek drzew z rodziny mydleńcowatych ("Sapindaceae"). W obrębie rodzaju klasyfikowany do sekcji "Rubra". Występuje we wschodniej Ameryce Północnej. Jest częstym gatunkiem drzewa w Stanach Zjednoczonych. Do Europy sprowadzony w roku 1725, a do Polski na początku XIX wieku. Często sadzony w parkach lub przy drogach.
Biologia i ekologia.
Klon srebrzysty jest w swojej ojczyźnie typowym drzewem nizin, gdzie razem z brzozami, olszami, wierzbami i innymi gatunkami rodzaju "Acer" tworzy luźne skupienia. Nie jest więc właściwie drzewem leśnym, lecz gatunkiem typowym dla zadrzewień łęgowych na glebach okresowo zalewanych. Jego szybki wzrost i efektowny rozwój jako drzewa wolno stojącego czynią z niego prawie idealne drzewo parków miejskich. Wielkie okazy czasem łamią się przy silnym wietrze.

</doc>
<doc id="316037" url="https://pl.wikipedia.org/wiki?curid=316037" title="Zachowania pasywno-agresywne">
Zachowania pasywno-agresywne

Zachowania pasywno-agresywne – zachowania zawierające jednocześnie cechy biernego oporu, agresji wyrażonej nie wprost oraz cechy jawnie agresywne (osoba na przemian wyraża swoją agresję mniej lub bardziej jawnie).
Wyrażenie impulsów agresywnych nie wprost pozwala na zabezpieczenie się przed doświadczeniem lęku i dysonansu poznawczego (związanego z uświadomieniem sobie własnej agresji) oraz chroni przed odrzuceniem ze strony otoczenia (zaspokaja potrzebę zależności). Agresja wyrażona jawnie pozwala na zaspokojenie potrzeby niezależności poprzez okazanie złości i negatywnych emocji. Może też służyć umocnieniu poczucia własnej wartości i samopotwierdzeniu.
Historia.
Zachowania pasywno-agresywne zostały pierwszy raz zdefiniowane w medycynie przez pułkownika Williama C. Menningera podczas drugiej wojny światowej jako reakcja mężczyzn będących uległymi wojsku. Menninger opisał żołnierzy, którzy nie byli jawnie zbuntowani, ale wyrażali swoją agresję poprzez pasywne działania takie jak upór, dąsanie się, prokrastynację i nieefektywność, które według niego były przejawem niedojrzałości i reakcją na „rutynowy stres militarny”.
Według poglądów niektórych psychoanalityków nieprzestrzeganie zaleceń terapeutycznych nie jest znakiem zachowań pasywno-agresywnych, które powinny być raczej uznawane za manifestację emocji, które zostały stłumione na skutek narzucenia sobie potrzeby akceptacji.
W pierwszej wersji "Diagnostycznego i statystycznego podręcznika zaburzeń psychicznych" ("Diagnostic and Statistical Manual of Mental Disorders") z 1952 roku, zwanej krócej DSM-I, zachowania pasywno-agresywne zdefiniowano w bardzo wąskim znaczeniu i zgrupowano razem z zaburzeniem osobowości zależnej.
W DSM-III-R – która jest korektą DSM-III, czyli kolejnym, ulepszonym wydaniem "Diagnostycznego i statystycznego podręcznika zaburzeń psychicznych" – uznano, że zachowania pasywno-agresywne cechuje między innymi „niezrobienie prania lub niezaopatrzenie kuchni w jedzenie przez kunktatorstwo i guzdranie się”.
Zwiększone zainteresowanie tym pojęciem doprowadziło do powstania tematycznych portali internetowych, na przykład "Passive-Aggresive Notes", które udostępniają pasywno-agresywne mejle, notatki i znaki.

</doc>
<doc id="316038" url="https://pl.wikipedia.org/wiki?curid=316038" title="Witold Pyrkosz">
Witold Pyrkosz

Witold Bronisław Pyrkosz (ur. 24 grudnia 1926 w Krasnymstawie, zm. 22 kwietnia 2017 w Warszawie) – polski aktor teatralny, filmowy i dubbingowy.
Życiorys.
W 1954 ukończył Państwową Wyższą Szkołę Aktorską w Krakowie. Rok później zadebiutował w Teatrze im. Stefana Żeromskiego w Kielcach w sztuce "Lekkomyślna siostra" w reżyserii Tadeusza Kubalskiego, gdzie wcielił się w rolę Janka Topolskiego. W Kielcach zagrał jeszcze w "Zbiegach" reżyserowanych przez Tadeusza Byrskiego"." W tym samym roku zaczął występować na scenie Teatru Ludowego w Krakowie, w którym grał przez następne 9 lat. Przychylnie oceniono jego rolę George’a Miltona w "Myszach i ludziach" (1959) w reżyserii Jerzego Krasowskiego – recenzent „Życia Warszawy” podkreślał „ogromną naturalność i prostotę gry [...] dyskrecję i delikatność, z jaką snuje marzenia, okazuje swe uczucia dla przyjaciela, czy ból w tragicznej scenie końcowej”. Jego rola Sadybana w przedstawieniu "Kondukt" została nagrodzona na IV Festiwalu Polskich Sztuk Współczesnych (1963).
Od 1964 przez kolejne 11 lat grał we Wrocławiu, występując w Teatrze Polskim i na scenie Teatrów Dramatycznych. Grał w repertuarze klasycznym, np. za rolę Cześnika Raptusiewicza w "Zemście" (1969) w reżyserii Jerzego Krasowskiego otrzymał dyplom honorowy na piątym Telewizyjnym Festiwalu Teatrów Dramatycznych we Wrocławiu. Grał w dramatach Witkacego, Becketta i w rolach szekspirowskich. W tym czasie grywał gościnnie w Teatrze im. Juliusza Słowackiego w Krakowie. Współtworzył także popularny kabaret Dreptak, który pięciokrotnie został nagrodzony Iglicą, nagrodą czytelników „Słowa Polskiego”.
Do Warszawy przeprowadziłł się w 1975. Występował na deskach większości teatrów warszawskich, m.in. Polskiego, Studio, Rozmaitości, Narodowego, Na Woli, Komedii i Ochoty, gdzie w 2004 miał swoją ostatnią premierę – wcielił się w Mateja w "Pułkowniku Ptaku" Christo Bojczewa w reżyserii Tomasza Mędrza. W sumie zagrał w ponad 120 inscenizacjach teatralnych, czterdziestu realizacjach Teatru Telewizji oraz 160 spektaklach Teatru Polskiego Radia. 
W ciągu swojej kariery zagrał przeszło 120 ról filmowych i telewizyjnych, głównie drugoplanowych i epizodycznych, niemniej jednak – jak wskazała redakcja portalu Onet.pl – „Pyrkosz był aktorem wyrazistym i charakterystycznym, niewątpliwym mistrzem drugiego planu, potrafiącym jedną sceną skraść dla siebie połowę filmu”. Popularność i sympatię widzów przyniosły mu role w serialach: kaprala Franka Wichury w "Czterech pancernych i psie" (1966–1970), Jędrusia Pyzdry w "Janosiku" (1973), Józefa Balcerka w "Alternatywach 4" (1983) oraz kreacja Duńczyka w filmie "Vabank" (1981). Najbardziej znane filmy z nim w obsadzie to: "Eroica" (1957) Andrzeja Munka, "Rękopis znaleziony w Saragossie" (1964) Wojciecha Jerzego Hasa czy "Sami swoi" (1967) Sylwestra Chęcińskiego. Pierwszoplanową rolę zagrał w telewizyjnym filmie "Meta" (1971) Antoniego Krauzego, opowiadającym o spotkaniu po latach kolegów ze szkolnej ławy. Do końca swojego życia występował w serialu "M jak miłość," w którym nieprzerwanie od początku emisji (2000) wcielał się w rolę nestora rodu Lucjana Mostowiaka.
W czasie stanu wojennego wziął udział w bojkocie mediów, poza tym nie angażował się w działalność polityczną w czasach PRL. W latach 1999–2006 był radnym powiatu piaseczyńskiego. Został honorowym obywatelem miasta Pyzdry.
Zmarł 22 kwietnia 2017 w Warszawie, w wieku 90 lat, wskutek udaru, który nastąpił w wyniku komplikacji po zapaleniu płuc. Wcześniej miał problemy z sercem i krążeniem. 28 kwietnia 2017, po mszy pogrzebowej w kościele Niepokalanego Poczęcia Najświętszej Maryi Panny w Górze Kalwarii, urna z jego prochami spoczęła na miejscowym cmentarzu.
Życie prywatne.
Dwukrotnie żonaty. Pierwszą żoną była Ewa Bilewska, z którą miał syna Pawła. Od 28 lipca 1964 do śmierci był żonaty z Krystyną, z którą miał dwoje dzieci: syna Witolda i córkę Katarzynę. Mieszkał w podwarszawskiej Górze Kalwarii.

</doc>
<doc id="316042" url="https://pl.wikipedia.org/wiki?curid=316042" title="Klon czerwony">
Klon czerwony

Klon czerwony ("Acer rubrum" L.) – gatunek drzew z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Rubra". Występuje we wschodniej Ameryce Północnej. Od XVIII wieku sadzony w parkach w Europie.

</doc>
<doc id="316046" url="https://pl.wikipedia.org/wiki?curid=316046" title="Red Alert 2">
Red Alert 2



</doc>
<doc id="316049" url="https://pl.wikipedia.org/wiki?curid=316049" title="Pałac Pod Blachą">
Pałac Pod Blachą

Pałac Pod Blachą, także pałac Lubomirskich – późnobarokowy pałac znajdujący się u podnóża Zamku Królewskiego w Warszawie.
Historia.
W 1651 królewski płatnerz Wawrzyniec Reffus rozpoczął w miejscu obecnego pałacu budowę jednopiętrowej kamienicy.
Odbudowany po zniszczeniu w 1657 przez wojska Rakoczego budynek został następnie przebudowany w latach 1698–1701 dla podkomorzego wielkiego koronnego Jerzego Dominika Lubomirskiego na pałac z dodaniem południowego skrzydła na nasypie. W latach 1720–1730 został przebudowany w stylu późnobarokowym przez Jakuba Fontanę. Dobudowano wtedy dwa skrzydła boczne, budynek nakryto blachą, której zawdzięcza on swoją nazwę, a elewację frontową ozdobiono czterema korynckimi kolumnami. Taką formę budynek zachował do dziś.
W 1776 pałac został zakupiony przez Stanisława Augusta Poniatowskiego z przeznaczeniem na mieszkania dla dworzan i włączony do zespołu zabudowań zamkowych. Rezydował tam m.in. marszałek wielki koronny Michał Jerzy Mniszech. Skrzydło północne nadbudowano o dwa piętra i połączono z Biblioteką Królewską. W 1794 król przekazał pałac swemu bratankowi księciu Józefowi Poniatowskiemu, który wprowadził się do niego w 1798. Wraz z nim w pałacu zamieszkała jego siostra Maria Teresa z Poniatowskich Tyszkiewiczowa oraz francuska przyjaciółka, Henrietta z Rarbatan hrabina de Vauban. Hrabina mieszkała w pałacu przez 17 lat.
Od 1798 pałac stał się jednym z najsłynniejszych salonów Warszawy, miejscem wystawnych przyjęć, balów i przedstawień teatralnych. Po opuszczeniu w 1806 Warszawy przez wojsko i administrację pruską, książę gościł w nim m.in. marszałka Francji Joachima Murata. Po objęciu w 1807 przez Poniatowskiego stanowiska ministra wojny Księstwa Warszawskiego stał się siedzibą nowego ministra i jego kancelarii.
Po śmierci księcia Józefa Poniatowskiego w 1813 pałac odziedziczyła Maria Teresa z Poniatowskich Tyszkiewiczowa, która w 1820 sprzedała go carowi Aleksandrowi I. W pałacu znalazły się mieszkania i stancje służby zamkowej oraz siedziba urzędów generał-gubernatorów warszawskich.
W 1918 pałac przekazano Ministerstwu Spraw Wojskowych, a od 1920 pełnił funkcję gmachu reprezentacyjnego Rzeczypospolitej. W 1924 w skrzydle południowym zamieszkał Stanisław Przybyszewski.
W latach 1926–1939 w pałacu mieściły się biura Kancelarii Prezydenta oraz mieszkania. W wyniku przebudowy przeprowadzonej w latach 1932–1937 rozebrano dwa piętra nad skrzydłem północnym i przywrócono wysoki dach obniżony w połowie XIX wieku.
W czasie II wojny światowej korpus główny i południowe skrzydło pałacu zostały spalone przez Niemców. Po wojnie w północnym skrzydle ulokowano Archiwum Główne Akt Dawnych, a w 1947 biuro budowy Trasy W-Z. Pałac został odbudowany w latach 1948–1949 według projektu Stanisława Barana. Rozebranie, w związku z budową Trasy W-Z, wiaduktu Pancera, pozwoliło na lepsze wyeksponowanie budynku.
W latach 1951–1988 pałac był siedzibą naczelnego architekta m.st. Warszawy. W 1988 został przekazany Zamkowi Królewskiemu.
W latach 2004–2008 pałac został poddany remontowi, konserwacji, rewitalizacji i dostosowany do funkcji muzealnych i edukacyjnych. Stałymi ekspozycjami są wystawa kobierców wschodnich Fundacji Teresy Sahakian (skrzydło południowe) oraz pokoje na pierwszym piętrze poświęcone księciu Józefowi Poniatowskiemu. W 2011 udostępniono zwiedzającym Apartament Poniatowskiego, w którym książę mieszkał w latach 1798–1813.
Opis.
Od strony zamku budynek posiada dwie kondygnacje, natomiast od strony skarpy wiślanej cztery. Dach korpusu głównego jest czterospadowy z lukarnami, natomiast dachy skrzydeł bocznych są płaskie.
Swą nazwę pałac zawdzięcza nietypowemu w tamtych czasach pokryciu blachą miedzianą, aczkolwiek wcześniej w II poł. XVIII wieku był pokryty dachówką, co uwiecznił na swoim obrazie Bernardo Belotto zwany Canaletto.

</doc>
<doc id="316052" url="https://pl.wikipedia.org/wiki?curid=316052" title="Nowe Miasto w Warszawie">
Nowe Miasto w Warszawie

Nowe Miasto (Warszawa)

</doc>
<doc id="316054" url="https://pl.wikipedia.org/wiki?curid=316054" title="Reforming parowy">
Reforming parowy

Reforming parowy – proces produkcji wodoru z metanu i pary wodnej. W temperaturze 700–1100 °C, w obecności katalizatora metalicznego, para wodna reaguje z metanem tworząc gaz syntezowy złożony z tlenku węgla i wodoru:
Reforming parowy gazu ziemnego to najpopularniejsza i najtańsza metoda produkcji wodoru. W porównaniu do np. elektrolizy wody, ilość otrzymanego wodoru na zużytą jednostkę energii jest znacznie większa.
Parowy reforming gazu ziemnego przebiega zazwyczaj w dwóch etapach. Etap pierwszy nazywa się pierwszym reformingiem i jest prowadzony w rurach wypełnionych katalizatorem niklowym, osadzonym na nośniku glinowym. Ciepło potrzebne do procesu podawane jest przez ścianki rur ogrzewanych od zewnątrz przez spalanie innej porcji gazu ziemnego.

</doc>
<doc id="316056" url="https://pl.wikipedia.org/wiki?curid=316056" title="Belweder w Warszawie">
Belweder w Warszawie

Belweder w Warszawie, pałac Belwederski – pałac znajdujący się przy ul. Belwederskiej 54/56 w Warszawie.
Klasycystyczny pałac powstał w latach 1819–1822 według projektu Jakuba Kubickiego w miejscu pałacu barokowego wzniesionego według projektu Jakuba Fontany. W latach 1918–1922 siedziba Naczelnika Państwa, w latach 1922–1926 i 1945–1952 prezydenta Rzeczypospolitej, w latach 1952–1989 przewodniczącego Rady Państwa, a w latach 1989–1993 prezydenta PRL/RP.
Nazwą „Belweder” jest także określany cały zespół pałacowo-parkowy.
Historia.
Do 1817.
Teren, na którym znajduje się obecny Belweder, jest położony na najwyższym (ok. 25 m), środkowym odcinku skarpy warszawskiej. W średniowieczu należał on do książąt mazowieckich, którzy ofiarowali go zakonowi augustianów przy kościele św. Marcina. Prawdopodobnie tam od 1533 znajdowała się zbudowana na planie kwadratu willa królowej Bony. 
Nieruchomość wielokrotnie zmieniała właścicieli. Została odkupiona od augustianów przez Zygmunta III Wazę, a jego syn, Władysław IV Waza, podarował ją nadwornemu kapelmistrzowi Bartłomiejowi Pękielowi. Ten sprzedał ją w 1659 Krzysztofowi Zygmuntowi Pacowi. W latach 1659–1660 Pac zbudował tam pałacyk podmiejski dla żony Klary Izabelli. Budynek mógł być przebudowaną rezydencją królowej Bony. Ponieważ z miejsca, w którym powstał, roztaczał się wspaniały widok na okolicę, całą posiadłość nazwano z włoska "Belvedere". 
W 1685 Klara Izabella Pacowa zapisała Belweder przybranemu synowi Paców, Kazimierzowi Michałowi Pacowi, który w 1687 odsprzedał posiadłość cześnikowej trockiej Katarzynie Michałowskiej. W pierwszej połowie XVIII wieku Belweder powrócił do Paców, którzy ok. 1740 wznieśli w miejscu dawnego pałacyku nowy piętrowy budynek w stylu późnego baroku zaprojektowany przez Józefa Fontanę. Później Belweder przeszedł na własność Lubomirskich.
W 1767 posiadłość stała się własnością Stanisława Augusta Poniatowskiego, który w oficynie północnej pałacu w grudniu 1768 uruchomił Królewską Fabrykę Farfurów. O wyborze Belwederu jako miejsca produkcji zadecydowało znalezienie na pobliskim Mokotowie odpowiedniego surowca. Początkowo próbowano wytwarzać porcelanę, jednak po nieudanych próbach podjęto produkcję fajansów. Wytwarzano głównie przedmioty codziennego użytku na potrzeby dworu królewskiego, m.in. zastawę stołową, misy, dzbany do wody, urynały, kafle do pieców, lichtarze oraz wazony. Fabryka posiadała także skład i sklep na Krakowskim Przedmieściu (nr hip. 372). Belwederskie wyroby były znakowane napisem „Varsovie” lub literą „B” i cechowały się wysokim poziomem artystycznym. Najtańsze przedmioty były sprzedawane w wielu warszawskich sklepach, a także m.in. w Krakowie, Lublinie, Grodnie i Wilnie. Organizacja pracy była typowo rzemieślnicza, tj. każdy robotnik wykonywał cały przedmiot wraz z jego wykończeniem i dekoracją. Belwederska manufaktura upadła w 1783 z powodu zbyt wysokich kosztów produkcji i konkurencji ze strony założonej w 1779 manufaktury Bernardiego i Wolffa na Bielinie.
W 1770 Belweder znalazł się w granicach obszaru otoczonego okopami Lubomirskiego.
Stanisław August Poniatowski planował zburzenie starego pałacyku i wzniesienie na jego miejscu reprezentacyjnego pałacu. Autorem jednego z trzech przygotowanych projektów był Jan Chrystian Kamsetzer. Żaden z nich nie został jednak zrealizowany.
Po śmierci króla Belweder przeszedł na własność jego bratanka Józefa Poniatowskiego, który w 1808 za długi przekazał go Onufremu Kickiemu.
Lata 1818–1918.
W 1818 córka Onufrego Kickiego Teresa Kicka sprzedała Belweder rządowi Królestwa Polskiego z przeznaczeniem na siedzibę wielkiego księcia Konstantego.
W latach 1818–1822 pałac został całkowicie przebudowany według projektu Jakuba Kubickiego. Znajdującemu się na krańcach miasta pałacowi architekt nadał charakter wiejskiej rezydencji. Powstał klasycystyczny budynek składający się z piętrowego korpusu głównego oraz dwóch parterowych skrzydeł dostawionych pod kątem prostym. W obu elewacjach korpusu głównego architekt umieścił czterokolumnowe jońskie portyki z balkonami. Od strony ulicy zbudowano żelazne ogrodzenie z kamiennymi słupami.
Ponieważ przy pałacu brakowało miejsca na budynki gospodarcze, do Belwederu przyłączono działkę położoną naprzeciwko, pomiędzy obecną ul. Klonową a okopami Lubomirskiego. W latach 1819–1820 wzniesiono tam trójskrzydłowy pawilon mieszczący stajnię i wozownię, a w latach 1823–1824 maneż. Zbudowany na planie prostokąta budynek belwederskiego maneżu jest jedynym zachowanym tego typu obiektem w Warszawie.
Wielki książę mieszkał w Belwederze wraz ze swoją żoną, noszącą tytuł księżnej łowickiej Joanną Grudzińską, do wybuchu powstania listopadowego. W tym czasie w Belwederze kilkakrotnie koncertował Fryderyk Chopin.
W latach 1593–1818 na południe od pałacu znajdował się kościół parafialny dla Ujazdowa pod wezwaniem św. Anny i św. Małgorzaty wraz z cmentarzem. Kościół i cmentarz zamknięto decyzją Komisji Rządowej Spraw Wewnętrznych w lutym 1818. Szczątki znaczniejszych osób, m.in. Kazimierza Poniatowskiego i Marcella Bacciarellego z żoną, ekshumowano i przeniesiono do podziemi kościoła św. Krzyża i katedry św. Jana, a innych zmarłych na cmentarz Świętokrzyski. Funkcję rozebranej świątyni przejął nowy kościół św. Aleksandra na placu Trzech Krzyży, a w jej miejscu urządzono taras.
Porządek w ogrodzie i na dziedzińcu Belwederu utrzymywali obywatele skazywani za wykroczenia. Jedną z osób odbywających ten rodzaj kary był Maurycy Mochnacki, który zakuty w kajdany przepracował w ogrodzie belwederskim 40 dni.
Podczas ataku na Belweder w czasie nocy listopadowej 29 listopada 1830 powstańcom, wśród których byli m.in. Ludwik Nabielak i Seweryn Goszczyński, nie udało się ująć wielkiego księcia Konstantego, który się ukrył. Od ciosów bagnetów zginął przebywający w tym czasie w pałacu rosyjski generał Aleksiej Gendre.
Po upadku powstania Belweder wraz z Łazienkami pełnił funkcję rezydencji carskiej. W jednej z sal pałacu urządzono kaplicę prawosławną. Na lato do Belwederu przenosił się wraz z rodziną namiestnik Królestwa Polskiego Iwan Paskiewicz. W 1849 w pałacu zmarł przebywający w Warszawie wielki książę Michał Romanow.
W czasie I wojny światowej, w latach 1915–1918, w pałacu mieszkał generał-gubernator warszawski Hans Hartwig von Beseler (rezydował na Zamku Królewskim).
Lata 1918–1944.
Pałac był od 29 listopada 1918 do 13 grudnia 1922 siedzibą Naczelnika Państwa Józefa Piłsudskiego, a po 14 grudnia siedzibą prezydentów Gabriela Narutowicza i Stanisława Wojciechowskiego. 25 października 1921 w Belwederze odbył się ślub Piłsudskiego z Aleksandrą Szczerbińską.
Podczas przewrotu majowego, 12 maja 1926, wskutek zagrożenia przez oddziały wierne Józefowi Piłsudskiemu posuwające się od strony placu Zamkowego na południe, na wniosek prezydenta Stanisława Wojciechowskiego do Belwederu z pałacu Namiestnikowskiego przeniósł się rząd Wincentego Witosa. Taką samą decyzję podjął Sztab Generalny i dowództwo obrony Warszawy. Z oddziałów wiernych rządowi utworzono tzw. grupę belwederską, dowodzoną przez gen. Mariana Kukiela, wzmocnioną 10 Pułkiem Piechoty z Łowicza. 14 maja rozpoczął się atak wojsk Piłsudskiego na Belweder i lotnisko mokotowskie. W wyniku ostrzału artyleryjskiego dwa pociski trafiły w pałac. Ok. godz. 16.00 tego dnia prezydent Stanisław Wojciechowski i większość członków rządu ewakuowali się pieszo do Wilanowa.
Po przewrocie majowym, od 5 czerwca 1926, w pałacu jako minister spraw wojskowych, aż do swojej śmierci ponownie zamieszkał Józef Piłsudski. Marszałek zamieszkał wraz z rodziną na pierwszym piętrze oraz w prawym (południowym) skrzydle Belwederu. W lewym skrzydle mieszkali m.in. Aleksander Prystor i Walery Sławek. 4 maja 1935 wieczorem Józef Piłsudski został przewieziony do Belwederu z Generalnego Inspektoratu Sił Zbrojnych w Alejach Ujazdowskich i przeniesiony do ulubionego pokoju Narożnego, gdzie znajdował się jego gabinet. Tam zmarł 12 maja 1935. Po zabalsamowaniu zwłok jego ciało przepasane wielką wstęgą Orderu Virtuti Militari zostało złożone w metalowej trumnie, którą ustawiono na katafalku w tzw. dużym salonie.
W latach 1935–1939 w pałacu mieściło się Muzeum Józefa Piłsudskiego. Jego dyrektor Adam Borkiewicz zamieszkał w lewym skrzydle pałacu. Kustoszem muzeum był Józef Kluss, intendentem Walenty Wójcik, a kancelistką Wanda Gertzówna. W czasie prac adaptacyjnych m.in. wykonano żelbetowe pokrycie dachu. W 1936 ogrody Łazienek i Belwederu zostały ponownie połączone. W listopadzie 1938 odbyła się uroczystość odsłonięcia przeniesionego z Magdeburga i ustawionego w pobliżu Belwederu domu, w którym w czasie I wojny światowej był osadzony Piłsudski (budynek został rozebrany po II wojnie światowej).
Pałac został uszkodzony w czasie obrony Warszawy we wrześniu 1939 w wyniku niemieckiego ostrzału artyleryjskiego.
5 października 1939, podczas swojej jedynej wizyty w okupowanej Warszawie, Belweder odwiedził Adolf Hitler. Po defiladzie zwycięstwa oddziałów niemieckich w Alejach Ujazdowskich wódz III Rzeszy zwiedził gabinet Józefa Piłsudskiego.
Po wizytacji miasta w listopadzie 1939 Joseph Goebbels zaproponował zamknięcie Muzeum Józefa Piłsudskiego, na co Hitler wyraził zgodę. Zgromadzone zbiory zostały przewiezione do Muzeum Narodowego, gdzie ich znaczna część uległa później zniszczeniu. Belweder stał się warszawską rezydencją generalnego gubernatora Hansa Franka. W latach 1940–1943 w pałacu przeprowadzono rozległe prace budowlane. Zmieniono linię spadku dachu i pokryto go blachą miedzianą. Przebudowano skrzydło północno-wschodnie wymieniając stropy drewniane na ogniotrwałe. W korpusie środkowym wyburzono ściany działowe, tworząc dwa szerokie korytarze-galerie, posadzkę sieni głównej wyłożono czarnym marmurem, a ściany pomalowano na czerwono. Wycięto stare kasztanowce rosnące wzdłuż ogrodzenia dziedzińca, którego żwirową nawierzchnię zastąpiono granitowymi płytami.
Po upadku powstania warszawskiego w 1944 Niemcy wywiercili w murach pałacu otwory na dynamit, jednak – podobnie jak stało się w przypadku pałacu na Wyspie – nie wysadzili budynku w powietrze.
Po 1945.
W 1945 Belweder stał się siedzibą Biura Prezydialnego Krajowej Rady Narodowej i jej przewodniczącego Bolesława Bieruta. Gabinet Bieruta znajdował się na pierwszym piętrze, od strony parku Łazienkowskiego.
Od 1952 pałac był siedzibą przewodniczącego Rady Państwa. W pałacu rezydowali kolejno: Aleksander Zawadzki, Edward Ochab, Marian Spychalski, Józef Cyrankiewicz, Henryk Jabłoński i Wojciech Jaruzelski. Belweder przejął funkcje, które do 1939 pełnił Zamek Królewski m.in. ambasadorowie państw obcych składali tam listy uwierzytelniające. Po 1945 pałac był kilkukrotnie odnawiany, m.in. zmieniono pokrycie dachu na blachę miedzianą.
W latach 1951–1955 w Belwederze odbywały się zebrania najwyższego kierownictwa w sprawach związanych z odbudową Warszawy, nazywane „czwartkami belwederskimi”. Uczestniczyli w nich m.in. Bolesław Bierut, zainteresowani ministrowie oraz przewodniczący Stołecznej Rady Narodowej.
W grudniu 1986 w Belwederze odbyło się spotkanie, na którym została utworzona Rada Konsultacyjna przy Przewodniczącym Rady Państwa. W 1989 pałac stał się siedzibą prezydenta Wojciecha Jaruzelskiego, a od 1990 był siedzibą prezydenta Lecha Wałęsy, który w 1994 podjął decyzję o przeniesieniu siedziby prezydenta do pałacu Rady Ministrów (równocześnie zmieniono jego nazwę na "pałac Prezydencki") przy ul. Krakowskie Przedmieście 46/48. W latach 2010–2015 w pałacu wraz z rodziną mieszkał prezydent Bronisław Komorowski.
Podczas swoich pielgrzymek do Polski trzykrotnie wizyty w pałacu składał Jan Paweł II. 2 czerwca 1979 i 17 czerwca 1983 spotkał się tam z władzami PRL. 8 czerwca 1991 papież spotkał się z Lechem Wałęsą i poświęcił pałacową kaplicę Matki Bożej Królowej Polski. Znajdująca się w dolnej części budynku kaplica należy do parafii św. Aleksandra.
Belweder jest zarządzany przez Kancelarię Prezydenta Rzeczypospolitej Polskiej.

</doc>
<doc id="316057" url="https://pl.wikipedia.org/wiki?curid=316057" title="Springfield (Massachusetts)">
Springfield (Massachusetts)

Springfield – miasto we wschodniej części Stanów Zjednoczonych, w stanie Massachusetts, nad rzeką Connecticut.
Historia.
Springfield zostało założone w 1636 roku.
W 1777 roku w mieście założono ważny skład broni (ang. "Springfield Armory"), która następnie zaopatrywała armię amerykańską podczas wojny o niepodległość Stanów Zjednoczonych.
W 1794 roku rząd federalny podjął decyzję o rozpoczęciu produkcji własnych muszkietów by usamodzielnić się od dostaw z Europy. W tym celu prezydent Waszyngton podjął decyzję o wybudowaniu dwóch fabryk broni, jednej w Springfield, drugiej w Harpers Ferry w stanie Wirginia (dziś w stanie Wirginia Zachodnia). Fabryka w Springfield była jednym z głównych ośrodków produkcji broni palnej w Stanach Zjednoczonych i funkcjonowała do 1968 roku. Po zamknięciu fabryki na jej terenie utworzono muzeum (Springfield Armory National Historic Site).
Gospodarka.
W mieście rozwinął się przemysł maszynowy, elektrotechniczny, metalowy, papierniczy, chemiczny, włókienniczy, odzieżowy oraz poligraficzny.
Dzielnice.
Springfield jest podzielone na 17 dzielnic:

</doc>
<doc id="316058" url="https://pl.wikipedia.org/wiki?curid=316058" title="Pomnik Fryderyka Chopina w Warszawie">
Pomnik Fryderyka Chopina w Warszawie

Pomnik Fryderyka Chopina w Warszawie – secesyjny pomnik Fryderyka Chopina w parku Łazienkowskim w Warszawie, przedstawiający odlaną w brązie postać kompozytora siedzącą pod stylizowaną wierzbą. 
Opis.
Projekt i pierwsza realizacja.
Pomysł upamiętnienia Fryderyka Chopina pojawił się wśród członków Warszawskiego Towarzystwa Muzycznego w 1876, ale w ówczesnych warunkach politycznych nie mógł zostać urzeczywistniony. Sytuacja uległa zmianie w 1901, gdy polska śpiewaczka operowa Adelajda Bolska uzyskała ustną zgodę cara Mikołaja II na wzniesienie monumentu, a generał gubernator warszawski wydał zgodę na utworzenie z dniem 1 stycznia 1902 Komitetu Budowy Pomnika Chopina w Warszawie.
W 1908 rozpisano konkurs na projekt monumentu, rozstrzygnięty w maju 1909. Spośród osób kultury i sztuki w jury konkursowym zasiadali m.in. Antoine Bourdelle, Józef Pius Dziekoński i Leopold Méyet. Wskazaną lokalizacją monumentu był plac Warecki (obecnie plac Powstańców Warszawy), a w konkursie mogli brać udział wyłącznie artyści polscy. Spośród 66 prac wybrano projekt Wacława Szymanowskiego (rzeźba) i Franciszka Mączyńskiego (opracowanie architektoniczne). Monument przedstawiał postać siedzącego Fryderyka Chopina zasłuchanego w szum wierzby. Zwycięski projekt był jednak niezgodny z lokalizacją pomnika na placu Wareckim.
Wyniki konkursu wywołały publiczną dyskusję i spotkały się z krytyką części prasy. Wybrana w konkursie praca musiała także zostać zatwierdzona przez Cesarską Akademię Sztuk Pięknych w Petersburgu, która orzekła, że "(..) Projekt ten skomponowany jest niezadowalająco i wywołuje antyartystyczne wrażenie, a w szczególności drzewo i drobne figurki wokół basenu". 
Po tym jak rosyjskie Ministerstwo Spraw Wewnętrznych odmówiło – powołując się na opinię Akademii – wydania zgody na budowę monumentu, Oskar Sosnowski opracował na nowo otoczenie pomnika zmieniając kształt cokołu i sadzawki z pierwotnego projektu. Usunął on także wielkie rzeźby żab siedzących po obu jej stronach, które już wcześniej budziły wątpliwości natury estetycznej. Z kolei Szymanowski wprowadził poprawki do kształtu wierzby. Projekt ponownie przedstawiono do zatwierdzenia. Zniecierpliwiony przedłużającą się wymianą pism pomiędzy Akademią, Ministerstwem a Komitetem rzeźbiarz udał się także osobiście do Petersburga, gdzie uzyskał audiencję u wielkiej księżnej Marii Pawłownej, ciotki cara Mikołaja II, która obiecała poparcie projektu przez Akademię. Ostatecznie zgodę na wzniesienie pomnika Chopina w Warszawie – po bezpośredniej interwencji księżnej – podpisał sam Mikołaj II.
Wacław Szymanowski pracował nad pięciometrowym posągiem Chopina i siedmiometrową wierzbą w swojej pracowni w Krakowie. Prace zakończył we wrześniu 1912. W maju 1914 zawarto umowę na wykonanie monumentu z francuską firmą Anciennes Fonderies Thiebaut Fréres należącą do Renè Fulda. Wysłany z Krakowa model dotarł do Francji na krótko przed wybuchem I wojny światowej, a wkrótce potem odlewnia Fulda zbankrutowała.
Do projektu budowy pomnika Chopina powrócono po odzyskaniu niepodległości. Odlew wykonała francuska spółka Barbedienne w Paryżu, po czym, po przewiezieniu do Polski, ustawiono go w warszawskich Łazienkach. 
Pomnik został odsłonięty 14 listopada 1926. Jego otoczenie – cokół oraz basen – zaprojektował Oskar Sosnowski, a prace kamieniarskie wykonała firma łódzkiego przedsiębiorcy Antoniego Urbanowskiego.
Zniszczenie w 1940.
W czasie okupacji, 31 maja 1940, na polecenie gubernatora Hansa Franka pomnik Chopina został przez Niemców wysadzony w powietrze i pocięty palnikami na mniejsze części. Został on następnie przekazany na złom. Niemcy usiłowali także zniszczyć wszystkie kopie pomnika przechowywane w polskich muzeach. Jednemu z pracowników Muzeum Wielkopolskiego w Poznaniu udało się ukryć w piwnicy kopie głowy pomnika. Niemcy zniszczyli jednak wszystkie gipsowe repliki oraz drewnianą kopię rzeźby w skali 1:2, którą do poznańskiego muzeum przekazał sam autor.
Pomnik Chopina był pierwszym (według innych źródeł drugim, po pomniku Ignacego Mościckiego) monumentem zniszczonym przez Niemców w okupowanej Warszawie. Oprócz negatywnego stosunku do twórczości kompozytora, innymi prawdopodobnymi przyczynami zniszczenia monumentu była jego lokalizacja w dzielnicy niemieckiej, usytuowanie w pobliżu Belwederu (oficjalnej rezydencji Hansa Franka w czasie jego wizyt w Warszawie) oraz rozpoczęta w tym czasie akcja zbiórki złomu na potrzeby przemysłu zbrojeniowego III Rzeszy. Zgodnie z informacjami uzyskanymi przez polskich pracowników Zarządu Miejskiego od władz niemieckich na decyzję o zniszczeniu miała wpłynąć rzekoma brzydota pomnika.
Odbudowa.
W wyniku działań Niemców rekonstrukcja dzieła Wacława Szymanowskiego po wojnie nastręczała wielu trudności. Poszukiwano replik oraz zachowanych kopii pomnika mogących posłużyć za wzór do jego odtworzenia. W 1946 głowę Chopina odnaleziono na terenie Państwowych Zakładów Rafineryjno-Przetwórczych we Wrocławiu. Okazało się jednak, że nie była to głowa z monumentu w Łazienkach, lecz jeden z próbnych odlewów w znacznie pomniejszonej skali. Oryginalny odlew został w całości przetopiony. 
Kompletną kopię całego pomnika udało się znaleźć dopiero podczas odgruzowywania zniszczonego domu Szymanowskiego na Mokotowie. Na podstawie tej kopii podjęto próbę wykonania wiernej repliki oryginału. W 1946 grupa rzeźbiarzy pod kierunkiem Władysława Wasiewicza wykonała w Pracowni Sztuk Plastycznych model odlewu pomnika wykorzystując: model autorski (w skali 1:10), drewnianą rzeźbę głowy kompozytora dłuta Władysława Szymanowskiego, analizę fotogrametryczną wykonaną przez Leona Suzina oraz przedwojenne fotografie. Pomnik odlano w spółdzielni „Brąz Dekoracyjny” (dawniej Bracia Łopieńscy).
Zrekonstruowany monument został odsłonięty ponownie 11 maja 1958 przez przewodniczącego Rady Państwa Aleksandra Zawadzkiego. 
Na cokole umieszczono napis o treści "Posąg Fryderyka Chopina zburzony i zagrabiony przez Niemców w dniu 31 maja 1940 roku odbuduje Naród. 17-X-1946 r." Kolejny napis z datą odsłonięcia informuje, że pomnik został odbudowany ze składek Społecznego Funduszu Odbudowy Stolicy. Wyryto również słowa z "Konrada Wallenroda" Adama Mickiewicza:
Układ trawników i alejek wokół pomnika zaprojektował Longin Majdecki. Geometryczne rabaty obsadzone są krzewami róż. Wokół monumentu rosną w większości dęby czerwone, a także klony oraz krzewy śnieguliczki białej. Całe założenie ogrodowe z posadzonymi amfiteatralnie drzewami miało przypominać salę koncertową.
Od 1959 roku od maja do września w każdą niedzielę pod pomnikiem odbywają się dwa koncerty utworów Chopina, organizowane przez Towarzystwo im. Fryderyka Chopina i Stołeczną Estradę. Kształt ustawianego przy monumencie zadaszenia dla pianisty i fortepianu nawiązuje do kształtu muszli koncertowej Opery w Sydney. W 2020, w związku z pandemią COVID-19, koncerty zostały przeniesione do internetu.
Monument jest jedynym w Warszawie przykładem sztuki secesji w architekturze pomnikowej.

</doc>
<doc id="316059" url="https://pl.wikipedia.org/wiki?curid=316059" title="Biały Dom (Łazienki Królewskie)">
Biały Dom (Łazienki Królewskie)

Biały Dom, także Biały Domek – klasycystyczny budynek znajdujący się w Łazienkach Królewskich w Warszawie. Wzniesiony w latach 1774–1776 według projektu Dominika Merliniego, który nadał mu cechy podmiejskiej, letniej willi.
Jest pierwszym obiektem zbudowanym w Łazienkach przez Stanisława Augusta Poniatowskiego.
Opis.
Drewniana budowla na planie kwadratu z tynkową powłoką o jednakowym kształcie fasad ozdobiona jest na krawędzi dachu balustradą oraz belwederkiem w środku. Centrum budynku zajmuje klatka schodowa, wokół której usytuowane są pokoje: sala jadalna, bawialnia, sypialnia, gabinet ośmiokątny, garderoby i pomieszczenia sanitarne.
Ściany fundamentowe pałacyku są bardzo grube, w niektórych miejscach mają 2,5 metra grubości. Miało to uchronić konstrukcję stojącą na bagnistym terenie przed rozsunięciem. Taką samą funkcję pełni również, biegnący dookoła murów, istniejący do dziś, podziemny kanał odprowadzający wodę. Przed południową fasadą znajduje się wsparty na postaci Fauna zegar słoneczny z 1776.
W 1778 według projektu Jana Chrystiana Kamsetzera wytyczono Promenadę Królewską – szeroką aleję łączącą Biały Domek z pałacem Na Wyspie.
W latach 1801–1805 (według innego źródła 1801–1804) w okresie letnim w Białym Domku mieszkał przebywający na wygnaniu, pod nazwiskiem hrabiego de Lille, król Francji Ludwik XVIII.
Budynek nie został zniszczony w czasie II wojny światowej. Po remoncie, Biały Domek został udostępniony do zwiedzania w 1968.
8 maja 2013, w dniu imienin króla, w pobliżu Białego Domku ustawiono popiersie Stanisława Augusta Poniatowskiego (odlew rzeźby André Le Bruna z 1992).
W 2019 zakończono remont budynku, podczas którego m.in. odsłonięto oryginalne partie polichromii i fragmenty malowideł znajdujące się w sypialni.

</doc>
<doc id="316065" url="https://pl.wikipedia.org/wiki?curid=316065" title="WRT54G">
WRT54G

WRT54G – router produkowany przez Linksys (od marca 2013 marka stanowi własność firmy Belkin, uprzednio stanowiła własność Cisco - od 2003 roku). Urządzenie posiada wbudowany 4-portowy przełącznik oraz kartę Wi-Fi standardu 802.11g. Router WRT54G jest wstecznie zgodny ze starszym standardem 802.11b. Wprowadzono również unowocześniony model "WRT54GS" wyposażony m.in. w metodę przesyłu SpeedBooster i większą ilość RAM, jednak nie dorównuje on popularności WRT54G. Na podstawie tego modelu powstał "WRTSL54GS" rozszerzony o możliwość podłączenia dysku za pomocą wbudowanego portu USB 2.0
Oprogramowanie.
Popularności routera przysporzyło wykorzystanie przez Linksysa kodu źródłowego systemu operacyjnego GNU/Linux do stworzenia oprogramowania wbudowanego. Zgodnie z zasadami licencji GNU GPL wszelkie modyfikacje kodu niezbędne do działania systemu na tym sprzęcie musiały zostać opublikowane. Spowodowało to udostępnienie przez firmę Linksys prawie kompletnego kodu źródłowego, co z kolei umożliwiło powstanie wielu modyfikacji oprogramowania, wzbogacających możliwości oprogramowania urządzenia. Obecnie poza Linksysem oprogramowanie dla routera tworzone jest w ramach kilku projektów, m.in.: DD-WRT, Tomato, HyperWRT, OpenWrt, Gargoyle, czy FreeWRT.
Zastosowanie.
Urządzenie umożliwia dzielenie łącza internetowego przez kilka komputerów, zarówno przez standardowy kabel ethernetowy jak i łącze bezprzewodowe Wi-Fi. Może być również wykorzystywany jako przełącznik lub punkt dostępu.
WRT54G może służyć jako zapora dla sieci wewnętrznej, z możliwością przekierowania portów (ang. "port forwarding") oraz stworzeniem strefy DMZ. Oprócz tego WRT54G dostarcza zaawansowane funkcje zarządzania ruchem sieciowym takie jak QoS. Obsługuje technologie automatycznej konfiguracji sieci UPnP i Port Triggering.
Ponadto różne dodatkowe funkcje dostępne są w modyfikacjach oprogramowania, przykładowo regulacja mocy nadajnika, statyczne DHCP, protokół drzewa rozpinającego czy też lokalny serwer DNS.
Budowa.
WRT54G występuje w kilku wersjach, różniących się nieznacznie pod względem wyglądu zewnętrznego. Wszystkie modele oparte zostały na układzie dostarczającym łącze Wi-Fi oraz 5 portowym przełączniku. Porty przełącznika domyślnie przypisane są do dwóch sieci wirtualnych z których jeden udostępnia łącze internetowe (tzw. port WAN). Pozostałe porty są przeznaczone do podłączenia urządzeń należących do sieci lokalnej. WRT54G zawiera 2 anteny połączone z urządzeniem typowym złączem TNC o odwróconej polaryzacji.
Pierwsze routery zawierały procesor MIPS taktowany 125 MHz, 16 MB RAM oraz 4 MB pamięci flash przeznaczonej na oprogramowanie układowe. W późniejszych modelach wprowadzono procesor taktowany 200 MHz. W modelu WRT54GS dodatkowo podwojono wielkość RAM i flash oraz wprowadzono SpeedBooster, zwiększającym prędkość średnio o 30% przy współpracy z kompatybilnymi urządzeniami.
W celu obniżenia kosztów produkcji, Linksys począwszy od wersji 5 WRT54G stosuje 8 MB RAM, 2 MB pamięci flash oraz zamknięty system operacyjny VxWorks. Utrudnia to znacznie możliwość instalacji alternatywnego oprogramowania stąd też model ten nie cieszy się popularnością wcześniejszych. Ponadto w najnowszym modelu 7 WRT54G zastąpiono dotychczasowy procesor Broadcom układem Atheros. Linksys kontynuuje produkcję wcześniejszego modelu 4 na oprogramowaniu GPL pod nazwą WRT54GL.
W swoim najnowszym modelu WRTSL54GS, opartym na WRT54GS, Linksys wprowadził port USB 2.0. Rozwiązanie to umożliwia podłączenie urządzenia dyskowego i udostępnienie jego zawartości w sieci lokalnej. Pod względem wyglądu zewnętrznego w niczym nie przypomina on poprzednich modeli G i GS.

</doc>
<doc id="316070" url="https://pl.wikipedia.org/wiki?curid=316070" title="Park Ujazdowski w Warszawie">
Park Ujazdowski w Warszawie

Park Ujazdowski – zabytkowy park w śródmieściu Warszawy, położony przy Al. Ujazdowskich, między ul. Piękną i placem Na Rozdrożu.
Historia.
W XIX wieku w miejscu parku znajdował się niezabudowany i rzadko zadrzewiony teren wykorzystywany do organizowania zabaw ludowych oraz jako plac ćwiczeń i rewii wojska. Odbywały się tam również wystawy, m.in. w 1876 rolnicza a w 1887 – higieniczna. Ponieważ był on niewystarczający dla celów wystawowych postanowiono część nieruchomości przeznaczyć na park. Jej część wschodnią przekazano Szpitalowi Ujazdowskiemu, natomiast fragment przy placu na Rozdrożu przeznaczono pod budowę cerkwi św. Michała Archanioła.
Park został urządzony w latach 1893–1896 staraniem Komitetu Plantacyjnego. Projektantem był Franciszek Szanior. Był parkiem krajobrazowym. Znalazły się tam m.in. staw zaprojektowany przez Williama Heerleina Lindleya z wodą spływającą po granitowych skałach o powierzchni 0,4 ha oraz sztucznie uformowane wzniesienia. Przy budowie mostka po raz pierwszy na terenie Królestwa Polskiego zastosowano betonową konstrukcję przęsła. Park początkowo nie był ogrodzony.
W 1913 rosyjski prezydent miasta Aleksander Miller obronił przed zabudową północno-zachodni narożnik parku, w którym planowano wzniesienie Rosyjskiego Domu Ludowego.
W parku ustawiono kilka rzeźb. Z uwagi na jego dużą popularność wśród dzieci i młodzieży, odsłonięcie "Ewy" Edwarda Wittiga spowodowało protesty i ożywioną polemikę w prasie.
We wrześniu 1939 park był miejscem pochówków osób, które zginęły podczas obrony miasta. W okresie okupacji niemieckiej parkowi nadano niemiecką nazwę "Alleepark". Wiosną 1944 zakazano wstępu do niego dla ludności polskiej.
W kwietniu 1945 oczyszczony z min park przekazano do użytku mieszkańców.
Układ parku zachował się w stanie niezmienionym. W 1965 został on wpisany do rejestru zabytków. W 2002 zakończono jego rewaloryzację.
Na terenie parku rosną trzy drzewa – pomniki przyrody: orzech czarny, klon pospolity (odmiana Schwedlera) i dąb szypułkowy.
Powierzchnia parku wynosi 5,7 ha (według innego źródła 5,3 ha). Jest on ogrodzony i zamykany na noc.

</doc>
<doc id="316074" url="https://pl.wikipedia.org/wiki?curid=316074" title="Historia suwerennej Kanady">
Historia suwerennej Kanady



</doc>
<doc id="316076" url="https://pl.wikipedia.org/wiki?curid=316076" title="Bitwa pod Amba Alagie">
Bitwa pod Amba Alagie



</doc>
<doc id="316079" url="https://pl.wikipedia.org/wiki?curid=316079" title="Aurora (dzieło Jakuba Boehme)">
Aurora (dzieło Jakuba Boehme)



</doc>
<doc id="316081" url="https://pl.wikipedia.org/wiki?curid=316081" title="Władysław Rubin">
Władysław Rubin

Władysław Rubin (ur. 20 września 1917 w Tokach, zm. 28 listopada 1990 w Rzymie) – polski duchowny rzymskokatolicki, wysoki urzędnik Kurii Rzymskiej, biskup pomocniczy gnieźnieński w latach 1964–1979, sekretarz Synodu Biskupów w latach 1967–1979, prefekt Kongregacji ds. Kościołów Wschodnich w latach 1980–1985, kardynał od 1979. Kawaler Orderu Orła Białego.
Życiorys.
Był bratem oficera Jana Kazimierza Rubina. Kształcił się w I Państwowym Gimnazjum im. Wincentego Pola w Tarnopolu, w którym w roku szkolnym 1928/1929 uzyskał Państwową Odznakę Sportową III klasy I stopnia, a w 1935 zdał egzamin dojrzałości. Następnie wstąpił do seminarium duchownego we Lwowie. Przerwał jednak naukę w seminarium i wstąpił do Szkoły Podchorążych w Tarnopolu. Następnie studiował teologię na Wydziale Teologicznym Uniwersytetu Jana Kazimierza we Lwowie.
Po wybuchu II wojny światowej uczestniczył w kampanii wrześniowej, po czym próbował przedostać się do Rumunii, jednak został zatrzymany przez Sowietów na granicy z Węgrami i uwięziony. Był przerzucany z więzienia do więzienia, w końcu zesłany do Archangielska i przydzielony do ciężkiej pracy przy karczowaniu lasu. Po powstaniu Polskich Sił Zbrojnych w ZSRR wstąpił w ich szeregi.
Po opuszczeniu ZSRR został skierowany do Bejrutu, gdzie w latach 1943–1946 studiował teologię na Uniwersytecie Świętego Józefa. 30 czerwca 1946 w Bejrucie został wyświęcony na prezbitera przez arcybiskupa Rémy'ego-Louisa Leprêtre, delegata apostolskiego w Syrii, i został duszpasterzem uchodźców polskich, a szczególnie młodzieży i studentów. Następnie udał się na studia do Rzymu (1949–1952). Uzyskał doktorat z prawa na Uniwersytecie Gregoriańskim. Ukończył też Studia Rotalne. W 1953 został mianowany przez Kongregację Konsystorialną duszpasterzem Polaków. Następnie objął stanowisko rektora Kolegium Polskiego w Rzymie. Pełnił tę funkcję w latach 1959–1964.
W listopadzie 1964 papież Paweł VI prekonizował go biskupem pomocniczym archidiecezji gnieźnieńskiej i biskupem tytularnym Serty. 29 listopada 1964 otrzymał sakrę biskupią z rąk kardynała Stefana Wyszyńskiego, arcybiskupa Karola Wojtyły i biskupa Stefana Bareły. Po śmierci biskupa Józefa Gawliny został delegatem prymasa Polski Stefana Wyszyńskiego do opieki nad emigracją i uchodźstwem polskim (1964–1980). Objął stanowisko rektora kościoła i hospicjum św. Stanisława w Rzymie.
W latach 1967–1979 był sekretarzem generalnym Synodu Biskupów. W latach 1967–1977 kierował pracami pięciu zgromadzeń ogólnych i dwóch nadzwyczajnych.
30 czerwca 1979 papież Jan Paweł II wyniósł go do godności kardynalskiej. W latach 1980–1985 pełnił funkcję prefekta Kongregacji dla Kościołów Wschodnich. Wielokrotnie w swoich wystąpieniach i opracowaniach poruszał tematykę związaną z kultem Miłosierdzia Bożego.
Zmarł po ciężkiej chorobie w Rzymie, pochowany w krypcie prokatedry w Lubaczowie.
Odznaczenia.
Dekretem prezydenta RP na uchodźstwie Ryszarda Kaczorowskiego z 10 października 1990 został odznaczony Orderem Orła Białego.
16 marca 1976 został uhonorowany francuskim Orderem Narodowym Legii Honorowej.
17 grudnia 1970 został odznaczony srebrną odznaką honorową Koła Lwowian i udekorowany nią podczas swojego pobytu w Londynie 7 marca 1971.

</doc>
<doc id="316083" url="https://pl.wikipedia.org/wiki?curid=316083" title="Człowiek zręczny">
Człowiek zręczny



</doc>
<doc id="316085" url="https://pl.wikipedia.org/wiki?curid=316085" title="Kompleks Ateny">
Kompleks Ateny

Kompleks Ateny − w psychoanalizie pojęciem tym określa się postawę kobiety polegającą na identyfikacji z męską psychiką oraz męskim stylem bycia. Powstaje, gdy córka nadmiernie utożsamia się z ojcem.
Antycznym prawzorem jest Atena, grecka bogini słusznej wojny, pokoju, mądrości i sztuki oraz opiekunka miasta Ateny. Była córką boga Zeusa - najważniejszego ze wszystkich greckich bogów. 

</doc>
<doc id="316086" url="https://pl.wikipedia.org/wiki?curid=316086" title="Władlen Wierieszczetin">
Władlen Wierieszczetin

Władlen Stiepanowicz Wierieszczetin (ur. 8 stycznia 1932 w Briańsku, Rosja) – rosyjski prawnik, sędzia Międzynarodowego Trybunału Sprawiedliwości.
Profesor prawa międzynarodowego w Instytucie Państwa i Prawa Rosyjskiej Akademii Nauk od 1982 do 1995.
Członek Komisji Prawa Międzynarodowego w latach 1992–1995, jej przewodniczący w 1994.
Był delegatem Rosji w Komitecie ONZ do spraw Pokojowego Wykorzystania Przestrzeni Kosmicznej i w jego Podkomitecie Prawnym.
W latach 1995–2006 był sędzią Międzynarodowego Trybunału Sprawiedliwości. 6 lutego 2006 jego miejsce zajął Leonid Skotnikow.

</doc>
<doc id="316087" url="https://pl.wikipedia.org/wiki?curid=316087" title="Człowiek wyprostowany">
Człowiek wyprostowany



</doc>
<doc id="316092" url="https://pl.wikipedia.org/wiki?curid=316092" title="Bzianka (Rzeszów)">
Bzianka (Rzeszów)

Bzianka – część Rzeszowa, dzielnica niestanowiąca jednostki pomocniczej gminy.
Przed włączeniem Bzianka była wsią położoną w województwie podkarpackim, w powiecie rzeszowskim, w gminie Świlcza.
Wieś wraz z jej obrębem ewidencyjnym została włączona do Rzeszowa 1 stycznia 2017 r. Obecnie wchodzi w skład osiedla Nr XXX Bzianka.
Jest najdalej wysuniętą na zachód dzielnicą miasta.
W latach 1975–1998 miejscowość należała administracyjnie do województwa rzeszowskiego.
Na osiedlu znajduje się parafia pod wezwaniem św. Maksymiliana Kolbe, należącej do dekanatu Rzeszów Zachód, diecezji rzeszowskiej, szkoła podstawowa i Dom Strażaka. Mieszkańcy to głównie osoby zatrudnione w mieście oraz drobni rolnicy.
Liczba mieszkańców w różnych okresach:
Historia.
Początki osady
Wieś Bzianka powstała prawdopodobnie jeszcze w XIV wieku. Nazwa związana jest najprawdopodobniej z nazwą kwiatostanów bzu.
W pierwszym okresie swego istnienia związana była z włością rzeszowską i z sąsiednią Przybyszówką.
Właściciele
Właścicielami Bzianki w XIV – XV wieku byli pierwsi dziedzice Rzeszowa oraz Przybyszówki, gdzie zlokalizowany był dwór – siedziba posesorów i ośrodek dyspozycyjny majętności. W wieku XVI Bzianka należała do Jana Pileckiego z Łańcuta, po nim do Krzysztofa Głowy z Nowosielec. W XVII i XVIII stuleciu utrzymywała się w rękach właścicieli dóbr rzeszowskich: Mikołaja Spytka Ligęzy, księcia Władysława Dominika Ostrogskiego, Lubomirskich. Na przełomie XVIII i XIX wieku właścicielami wsi byli Głowaccy. W XIX i pocz. XX wieku obszar dworski zmieniał często właścicieli. W 1855 roku należał do Karola Miskieja, w 1890 r. do Majera Brachwelda, a w 1905 r. do Róży Gold. Po 1910 r. majątek dworski został rozparcelowany.
Parafia
Parafia powstała w 1978 r. po wydzieleniu z parafii Przybyszówka. Bzianka posiada murowany kościół, pw. św. Maksymiliana Kolbego, wybudowany w 1982 r.

</doc>
<doc id="316095" url="https://pl.wikipedia.org/wiki?curid=316095" title="Ki Society">
Ki Society

 - organizacja założona przez mistrza aikido, Kōichi Tōhei, w 1971 r., gdy był on jednym z ważniejszych instruktorów w kwaterze głównej Aikikai.
Powstanie tej organizacji odzwierciedlało różnice dzielące Tōhei'a od "głównego nurtu" Aikikai oraz nacisk kładziony przez niego na rozwój Ki.
Styl nauczany w ramach Ki Society jest często określany jako ki-aikido. Jego oficjalną nazwą jest Shinshin Toitsu Aikido - "Aikido ze zjednoczonym ciałem i umysłem".
Główna siedziba zarówno Ki Society, jak i Ki-Aikido znajduje się w prefekturze Tochigi, w Japonii.

</doc>
<doc id="316096" url="https://pl.wikipedia.org/wiki?curid=316096" title="Luigi Galvani">
Luigi Galvani

Luigi Galvani (ur. 9 września 1737 w Bolonii, zm. 4 grudnia 1798 tamże) – włoski lekarz i naukowiec: fizjolog oraz fizyk, tercjarz franciszkański.
Odkrył istnienie zjawisk elektrycznych w tkankach zwierzęcych, przez co zwrócił uwagę uczonych na nową dziedzinę wiedzy, nazwaną później elektrochemią.
Życiorys.
Od 1763 roku był profesorem na Uniwersytecie Bolońskim. Podczas badań anatomicznych żab dokonał słynnego odkrycia zjawiska pobudzenia elektrycznego narządów, które przypisywał – błędnie – tzw. elektryczności zwierzęcej. Mimo że sama hipoteza była błędna, przyspieszyła znacznie prace nad badaniem elektryczności, w szczególności zainspirowały one Alessandra Voltę do badań, które doprowadziły do skonstruowania pierwszej baterii elektrycznej. Wyniki badań oraz swoją teorię elektryczności zwierzęcej ogłosił w traktacie "De viribus electricitatis in motu musculari commentarius" ("Komentarz na temat siły elektrycznej powodującej ruchy mięśni"), opublikowanym w siódmym tomie materiałów Instytutu Nauk w Bolonii w 1791 roku (Bon. Sci. Art. Inst. Acad. Comm., 7 (1791), s. 363–418).

</doc>
<doc id="316101" url="https://pl.wikipedia.org/wiki?curid=316101" title="Nabil al-Arabi">
Nabil al-Arabi

Nabil al-Arabi (ar. نبيل العربي; ur. 15 marca 1935) – egipski prawnik i dyplomata, były sędzia Międzynarodowego Trybunału Sprawiedliwości.
Pełnił wiele funkcji na konferencjach międzynarodowych i w organizacjach międzynarodowych. M. in. przewodniczył Stałemu Komitetowi ONZ do spraw Rozszerzania Zasady Zakazu Użycia Siły w Stosunkach Międzynarodowych (1981-1982). W latach 1981-83 był ambasadorem w Indiach.
Był stałym przedstawicielem Egiptu przy ONZ w Genewie i Nowym Jorku (1987-1999). Przewodniczył Radzie Bezpieczeństwa w 1996.
Członek Komisji Prawa Międzynarodowego w latach 1994-2001.
W latach 2001-2006 był sędzią Międzynarodowego Trybunału Sprawiedliwości. Od 2011 przewodniczący Ligi Państw Arabskich.

</doc>
<doc id="316104" url="https://pl.wikipedia.org/wiki?curid=316104" title="Silnik turbośmigłowy">
Silnik turbośmigłowy

Silnik turbośmigłowy – rodzaj napędu statku powietrznego, najczęściej samolotu lub śmigłowca, wykorzystujący turbinę gazową do poruszania zewnętrznego śmigła napędowego. Wydostające się z silnika spaliny mają relatywnie małą energię w porównaniu z wydalanymi przez silnik turboodrzutowy, z tego też względu w małym stopniu odpowiadają za napędzanie statku powietrznego.
Śmigło jest sprzężone z turbiną przy pomocy przekładni (reduktora), która przenosi niski moment przy wysokich obrotach na wejściu na wysoki moment przy niskich obrotach na wyjściu. Samo śmigło jest zwykle stałoobrotowe, podobne do tych używanych przy większych lotniczych silnikach tłokowych.
Obecnie silniki turbośmigłowe są głównie używane w małych samolotach poddźwiękowych, niektóre z nich osiągają prędkości przelotowe przekraczające 926 km/h (500 węzłów). Chętnie są stosowane do napędu samolotów szkolno-treningowych dla pilotów zawodowych lub w wojsku (np. PZL-130 Orlik, Embraer Tucano, Pilatus PC-9). Służą do napędu samolotów posiadających cechy STOL, np. An-28 czy pochodny PZL M28. Istnieją również duże statki wojskowe i cywilne korzystające z silników turbośmigłowych jako źródła napędu (np. Lockheed L-188 Electra). Największymi statkami powietrznymi wyposażonymi w silnik turbośmigłowy były konstrukcje radzieckie: samoloty wojskowe Tu-95, An-22, oraz cywilne Tu-114. Moc jednego silnika NK-12 MA wynosiła 15 000 KM.
W najprostszej wersji silnik składa się z wlotu powietrza, sprężarki, komory spalania, turbiny oraz dyszy. Powietrze jest pobierane do wlotu i sprężane przez sprężarkę. Następnie w komorze spalania dodawane jest do niego paliwo i tak utworzona mieszanka jest spalana. Gorące spaliny są źródłem napędu turbiny. Część mocy wytworzonej przez turbinę jest przekazywana do napędzania sprężarki. Pozostała jest przekazywana przez przekładnię do śmigła. Dalsze rozszerzanie się gazów zachodzi w dyszy, gdzie ostatecznie ich ciśnienie wyrównuje się z atmosferycznym.
Silniki turbośmigłowe są bardzo wydajne przy niskich prędkościach przelotowych (poniżej 724 km/h = 450 mil/h), co jest związane ze sprawnością śmigła. Posiadają małą masę, wymagają mniej czasu na obsługę bieżącą niż silniki tłokowe, spalają tańsze paliwo (naftę). Stąd wiele samolotów z napędem tłokowym było dostosowanych później do napędu turbośmigłowego (np. PZL-106 Kruk, PZL-130 Orlik). 

</doc>
<doc id="316105" url="https://pl.wikipedia.org/wiki?curid=316105" title="Lincoln City FC">
Lincoln City FC



</doc>
<doc id="316106" url="https://pl.wikipedia.org/wiki?curid=316106" title="Harald II">
Harald II



</doc>
<doc id="316107" url="https://pl.wikipedia.org/wiki?curid=316107" title="Gerhard von Malberg">
Gerhard von Malberg

Gerhard von Malberg (ur. ok. 1200; zm. 26 listopada po 1244) – w latach 1240-1241 wielki marszałek zakonu krzyżackiego, a od 1241 do 1244 jego wielki mistrz.
Życiorys.
Młodość i kariera w zakonie.
Prawdopodobnie pochodził z Dolnej Nadrenii i był synem hrabiego Teodoryka von Aere, który dzięki małżeństwu z matką Gerharda, Agnes von Malberg, przejął jej nazwisko wraz z posiadłościami i zamkiem leżącym nieopodal Trewiru, która to twierdza do dzisiaj zachowała się jedynie w postaci ruin.
Początkowo Gerhard nie miał zamiaru zostać duchownym, a życie w celibacie go nie pociągało. Ożenił się i miał dwóch synów - Teodoryka i Ottona, co w przyszłości bardzo zaszkodziło zakonowi krzyżackiemu, gdyż obaj, aż do 1260 roku, wytaczali procesy o dobra pozostałe po ojcu. Wiadomym jest, iż głównym powodem tych sporów była chęć zagarnięcia przez nich ojcowskich pieniędzy, jednak ich szczegóły nie są znane.
Żona Gerharda wkrótce zmarła, a on sam postanowił wyruszyć do Outremeru na Bliskim Wschodzie, gdzie przebywali już jego krewni, będący członkami zakonu templariuszy. Gerhard zdecydował się na wstąpienie w szeregi Krzyżaków, przyjmując śluby zakonne w 1217 w Akce. Do roku 1227 został komturem Toronu, a w 1240 wyniesiono go do rangi wielkiego marszałka zakonu w Akce, co zapewniło mu dowództwo nad wszystkimi siłami krzyżackimi w Palestynie. Był to okres anarchii panującej wśród krzyżowców w Ziemi Świętej, głównie za sprawą wojny pomiędzy templariuszami a joannitami. Krzyżacy w tym czasie panowali na Wschodzie nad zamkami w Syrii. Podczas VI wyprawy krzyżowej, Gerhard popadł w konflikt z ówczesnym wielkim mistrzem, Hermanem von Salzą, który, przy wsparciu cesarza Fryderyka II, pragnął skierować ekspansję zakonu do Prus. Von Malberg stanął na czele frakcji opozycyjnej, popierającej działania zakonne w Ziemi Świętej, był też blisko związany z Królestwem Jerozolimskim i templariuszami, co zapewniało mu respekt wśród braci.
Rządy na stanowisku wielkiego mistrza.
Po śmierci Konrada z Turyngii, następcy Hermana, dostojnicy krzyżaccy wybrali Gerharda na nowego wielkiego mistrza, gdyż obiecywał on skupić uwagę zakonu na poszerzaniu jego wschodnich posiadłości, zwłaszcza w Cylicji, gdzie otrzymali znaczne włości od króla Armenii. Gerhard von Malberg należał do stronników papieża Innocentego IV i posiadał jego wyraźne poparcie, czego wyrazem było papieskie nadanie zakonowi w lenno Prus. W zamian, wielki mistrz zobowiązał się do płacenia papieżowi corocznego trybutu.
Wewnętrzna walka wśród Krzyżaków pomiędzy poszczególnymi frakcjami spowodowała odwołanie Gerharda z urzędu. Było to prawdopodobnie wynikiem przewagi uzyskanej przez frakcję procesarską. 7 lipca 1244 roku, podczas kapituły generalnej w Montfort, starszyzna zakonu zmusiła go do rezygnacji ze stanowiska wielkiego mistrza i do zwrotu wszystkich insygniów władzy. Rozgoryczony Gerhard poprzysiągł im zemstę. Zbiegł w tym celu do templariuszy wraz z grupą zwolenników i, sfałszowawszy pieczęć wielkiego mistrza, zaczął zaciągać ogromne długi w imieniu zakonu, co stało się przyczyną nowego sporu. Trwał on przeszło rok, aż do interwencji papieża Innocentego IV, który udzielił Gerhardowi i jego ludziom dyspensy, pod warunkiem wstąpienia w szeregi templariuszy, oraz uregulował wszystkie długi, wynoszące łącznie 500 grzywien.
Śmierć.
Dalsze losy Gerharda von Malberga są przedmiotem wielu domysłów. Najprawdopodobniej jednak nie usłuchał papieża i nie przystąpił do templariuszy. Zamiast tego, wbrew swym wcześniejszym obietnicom, kontynuował podszywanie się pod wielkiego mistrza i zaciąganie długów w imieniu zakonu. 5 sierpnia 1245 roku rozgniewany papież zezwolił Krzyżakom i prawdziwemu wielkiemu mistrzowi, Henrykowi von Hohenlohe, pociągnąć Gerharda do odpowiedzialności za jego przewinienia. Zakon nie zdążył go jednak ukarać, gdyż zaledwie kilka miesięcy później Gerhard von Malberg nieoczekiwanie zmarł.

</doc>
<doc id="316108" url="https://pl.wikipedia.org/wiki?curid=316108" title="OMR">
OMR

OMR () – rozpoznawanie w obrazie (najczęściej otrzymanym w wyniku skanowania) "znaczników" takich jak pola wyboru (), kody kreskowe itp. Często stosowane w procesie analizy ankiet oraz kopertowania korespondencji. W kopertowaniu korespondencji oznaczają numer strony z pakietu do zakopertowania np. strona 1 z 3, strona 2 z 3 itp.
Czytniki OMR umożliwiają automatyczny odczyt formularza, kontrolę poprawności jego wypełnienia i wprowadzenie treści do systemu informatycznego oraz jego rejestrację odbywająca się przy wykorzystaniu opcji wewnętrznej drukarki czy też odczyt ilości kartek i ich numeru celem włożenia do koperty w kopertownicy. Możliwości odczytu kodu kreskowego, nadrukowanego lub naklejonego w formie etykietki na odpowiednie pole, zapewni szybką identyfikację np. osoby wypełniającej dany dokument. Pojedynczy czytnik umożliwia wprowadzenie treści z wielu tysięcy formularzy na godzinę. 

</doc>
<doc id="316110" url="https://pl.wikipedia.org/wiki?curid=316110" title="Syndaktylia">
Syndaktylia

Syndaktylia (łac. "syndactylia", ang. syndactyly, z gr. = "razem" + = "palec") – wrodzona wada polegająca na nierozdzieleniu się dwóch lub więcej palców dłoni lub stopy, może dotyczyć kości lub tylko tkanek miękkich. Powodowana jest niezajściem apoptozy. Wada ta występuje jako objaw towarzyszący innym genetycznie uwarunkowanym zespołom chorobowym, np. Zespół Aperta. Jeżeli rodzice mają prawidłowo wykształcone palce ryzyko wystąpienia izolowanej syndaktylii jest małe. Etiologia jest różnorodna.

</doc>
<doc id="316111" url="https://pl.wikipedia.org/wiki?curid=316111" title="Kaszta">
Kaszta

Kaszta – szuflada drukarska (najczęściej drewniana, choć zdarzały się metalowe) wysuwana z regału, podzielona na przegródki (króbki), w których mieszczą się czcionki i justunek. W kaszcie znajdował się komplet znaków danego kroju pisma, zaś w regale komplet odmian i wielkości.
Nazwy kaszt według układu (rozkładu) króbek:

</doc>
<doc id="316112" url="https://pl.wikipedia.org/wiki?curid=316112" title="Polidaktylia">
Polidaktylia

Polidaktylia (polydaktylia) (gr. "polýs" – wiele, mnogi; "dáktylos" – palec) – wada wrodzona polegająca na obecności dodatkowego palca bądź palców, najczęściej I lub V.
Dodatkowe palce mogą być cechą zaburzeń chromosomowych (np. zespół Pataua), zaburzeń monogenowych autosomalnie dominujących lub o etiologii nieznanej. Polidaktylia może być wadą izolowaną lub stanowić część obrazu klinicznego wielu zespołów wad wrodzonych. Wśród rasy kaukaskiej jeden lub więcej dodatkowych palców stwierdza się u 1:2000 ludzi. Wada ta występuje 10 razy częściej u czarnoskórych niż u białych. Ogólna częstość występowania to 1:25000, co sprawia, że jest to najczęściej występująca wada kończyn górnych. Niekiedy występuje łącznie z palcozrostem (syndaktylia).

</doc>
<doc id="316113" url="https://pl.wikipedia.org/wiki?curid=316113" title="Nabój 7,5 × 55 mm Schmidt-Rubin">
Nabój 7,5 × 55 mm Schmidt-Rubin

7,5 × 55 mm Schmidt-Rubin – szwajcarski nabój karabinowy.
Historia.
Nabój 7,5 × 55 mm został wprowadzony do uzbrojenia wraz z karabinem powtarzalnym Schmidt-Rubin M1889 w 1889 roku. Był to jeden z pierwszych naboi z kryzą łuski niewystającą.
Nabój był kilkakrotnie modernizowany. Ostateczna wersja weszła do uzbrojenia w 1911 roku i pozostaje nadal przepisowym nabojem karabinowym armii szwajcarskiej.

</doc>
<doc id="316115" url="https://pl.wikipedia.org/wiki?curid=316115" title="Alien Ant Farm">
Alien Ant Farm

Alien Ant Farm – zespół muzyczny grający rock alternatywny. Został założony w 1995 roku w Riverside w Kalifornii. Pierwszy koncert miał miejsce 15 czerwca 1996 roku.
Historia zespołu.
Formacja Alien Ant Farm została utworzona w 1995 roku w Kalifornii przez następujących członków: Dryden Mitchell, Mike Cosgrove, Terry Corso i Tye Zamora. Na początku kapela nagrała wiele niezależnych albumów (między innymi "Greatest Hits" w roku 1999).
W roku 2001 za sprawą cover’u utworu Michaela Jacksona „Smooth Criminal” odnieśli swój pierwszy poważny sukces. Album, na którym znajdował się ów cover, nosił nazwę "ANThology". Krążek ten został odznaczony jako jeden z najlepiej sprzedających się albumów w USA w 2001 roku oraz otrzymał tytuł platynowej płyty. Po wydaniu "ANthology" grupa nagrała utwór do filmu "American Pie 2" pod tytułem „Good (For A Woman)”, a do filmu "Spider-Man" – „Bug Bytes”.
Po wielu trasach koncertowych (w USA, Europie i Azji), w roku 2002 grupie przytrafił się poważny wypadek. Po drodze do Portugalii autobus zespołu uderzył w jadącą z naprzeciwka cysternę. Kierowca autobusu jak i cysterny zginęli na miejscu, natomiast członkowie AAF odnieśli poważne obrażenia, między innymi złamania kręgów szyjnych u Drydena Mitchella czy złamania kończyn u Terry’ego Corso.
Po roku przerwy zespół wydał swój drugi album zatytułowany "truANT", którego producentami byli bracia DeLeo z formacji Stone Temple Pilots. Album ten nie odniósł już tak wielkiego sukcesu jak poprzedni. Mniej więcej rok po wydaniu albumu od zespołu odszedł gitarzysta Terry Corso z niewiadomych do dziś przyczyn. Pod koniec roku 2004 nowym gitarzystą zespołu został Joe Hill, przyjaciel pozostałych członków jeszcze z czasów szkolnych. W grudniu napisali utwór pt. „Dark In Here” na potrzeby gry The Punisher.
W styczniu 2005 zespół ogłosił, iż zaczyna nagrywać nowy album w Malibu. Gdy nadszedł czas wydania płyty, zaczęły się kłopoty – wytwórnia Geffen Records nie zgodziła się na wydanie nowej płyty zatytułowanej "3rd Draft". Zespół postanowił ruszyć w trasę koncertową bez względu na to czy wytwórnia się zgodzi, czy też nie. Po wytłoczeniu kilkuset płyt na własną rękę, sprzedawali swój własny album na koncertach.
W 2006 roku album "3rd Draft" wydano pod tytułem "Up in the Attic" przy współpracy z wytwórnią Universal Records.
W roku 2007 zespół przeżył kryzys, nieoficjalnie już nie istniał. W roku 2008 Mike Cosgrove w jednym z wywiadów radiowych oznajmił, że zespół zaplanował trasę koncertową (między innymi w Japonii) wraz z oryginalnymi członkami (Terry, Tye), którzy parę lat temu opuścili grupę. Na chwilę obecną nie wiadomo nic na temat nowego albumu.

</doc>
<doc id="316120" url="https://pl.wikipedia.org/wiki?curid=316120" title="Uniwersytet Ekonomiczny w Poznaniu">
Uniwersytet Ekonomiczny w Poznaniu

Uniwersytet Ekonomiczny w Poznaniu – uczelnia publiczna z siedzibą w Poznaniu przy alei Niepodległości 10.
Rektorat uczelni mieści się w monumentalnym gmachu, wzniesionym dla potrzeb szkoły w latach 1929–1932 (według projektu Adama Ballenstaedta). W 2019 roku UEP został uznany za najlepszą uczelnię ekonomiczną w Polsce.
Historia.
Uczelnia powstała w 1926 jako Wyższa Szkoła Handlowa utworzona przez Izbę Przemysłowo-Handlową. Szkoła nie posiadała wtedy pełnych praw akademickich i była ulokowana przy Alejach Karola Marcinkowskiego w Poznaniu. W 1938 została przemianowana na Akademię Handlową, nie była wtedy szkołą państwową, utrzymywana była przez fundację. Tego samego roku uzyskała także uprawnienia do nadawania absolwentom tytułu magistra nauk ekonomicznych. W 1946 roku utworzono pierwszy zamiejscowy oddział placówki, mieszczący się w Szczecinie. W 1950 roku szkoła została upaństwowiona i otrzymała nazwę Wyższa Szkoła Ekonomiczna. W 1974, wraz z przemianowaniem uczelni na Akademię Ekonomiczną, szkoła posiadła uprawnienia do nadawania stopnia doktora i doktora habilitowanego. W roku 1985/1986 studiowało w niej 2,8 tys. osób. W dniu 27 grudnia 2008 uczelnia zmieniła nazwę na "Uniwersytet Ekonomiczny w Poznaniu".
Tablice pamiątkowe w gmachu Rektoratu.
W budynku Rektoratu znajdują się następujące tablice pamiątkowe:
Władze.
Uczelnia
W związku ze zmianami organizacyjnymi w Uczelni, od dnia 1 października 2019, jako Dyrektorzy Instytutów oraz Dyrektorzy studiów powołani zostali:
Dyrektorzy Instytutów:
Instytut Ekonomii
Dyrektor Instytutu: prof. dr hab. Marek Ratajczak
Katedry w Instytucie Ekonomii:
Instytut Ekonomiczno-Społeczny
Dyrektor Instytutu: prof. dr hab. Grażyna Krzyminiewska
Katedry w Instytucie Ekonomiczno-Społecznym:
Instytut Finansów
Dyrektor Instytutu: dr hab. Kamilla Marchewka-Bartkowiak, prof. UEP
Katedry w Instytucie Finansów:
Instytut Gospodarki Międzynarodowej
Dyrektor Instytutu: dr hab. Ewa Mińska-Struzik, prof. UEP
Katedry w Instytucie Gospodarki Międzynarodowej:
Instytut Informatyki i Ekonomii Ilościowej
Dyrektor Instytutu: prof. dr hab. Krzysztof Malaga
Katedry w Instytucie Informatyki i Ekonomii Ilościowej:
Instytut Marketingu
Dyrektor Instytutu: dr hab. Zygmunt Waśkowski, prof. UEP
Instytut Nauk o Jakości
Dyrektor Instytutu: prof. dr hab. inż. Ryszard Zieliński
Katedry w Instytucie Nauk o Jakości:
Instytut Rachunkowości i Zarządzania Finansami
Dyrektor Instytutu: dr hab. Jacek Mizerka, prof. UEP
Katedry w Instytucie Rachunkowości i Zarządzania Finansami:
Instytut Zarządzania
Dyrektor Instytutu: prof. dr hab. Kazimierz Krzakiewicz
Dyrektorzy studiów:
Dyrektor studiów w zakresie ekonomii
dr hab. Halina Zboroń, prof. UEP
Kierunki studiów podległe temu Dyrektorowi:
Dyrektor studiów w zakresie finansów i rynków finansowych
dr hab. Paweł Marszałek, prof. UEP
Kierunki studiów podległe temu Dyrektorowi:
Dyrektor studiów w zakresie gospodarki międzynarodowej
dr hab. Ida Musiałkowska, prof. UEP
Kierunki studiów podległe temu Dyrektorowi:
Dyrektor studiów w zakresie informatyki i analiz ekonomicznych
dr hab. Elżbieta Rychłowska-Musiał, prof. UEP
Kierunki studiów podległe temu Dyrektorowi:
Dyrektor studiów w zakresie nauk o jakości
dr hab. inż. Alina Matuszak-Flejszman, prof. UEP
Kierunki studiów podległe temu Dyrektorowi:
Dyrektor studiów w zakresie rachunkowości i finansów przedsiębiorstw
dr hab. Marek Cieślak, prof. UEP
Kierunki studiów podległe temu Dyrektorowi:
Dyrektor studiów w zakresie zarządzania
dr hab. inż. Piotr Bartkowiak, prof. UEP
Kierunki studiów podległe temu Dyrektorowi:
Struktura.
Kierunki na studiach w zakresie ekonomii:
Kierunki na studiach w zakresie finansów i rynków finansowych:
Kierunki na studiach w zakresie gospodarki międzynarodowej:
Kierunki na studiach w zakresie informatyki i analiz ekonomicznych:
Kierunki na studiach w zakresie nauk o jakości:
Kierunki na studiach rachunkowości i finansów przedsiębiorstw:
Kierunki na studiach w zakresie zarządzania:
Studenckie Koła Naukowe.
Na uniwersytecie działają Studenckie Koła Naukowe:
Pozycja akademicka.
Uniwersytet Ekonomiczny w Poznaniu od lat zajmuje wysokie pozycje w rankingach – nie tylko polskich, lecz także zagranicznych.
Przynależność UEP do elitarnej ogólnopolskiej czołówki akademickiej potwierdza przede wszystkim ranking szkół wyższych, tworzony przez Fundację edukacyjną „Perspektywy”. W 15. edycji rankingu Uniwersytet Ekonomiczny w Poznaniu zajął po raz kolejny drugie miejsce wśród uczelni ekonomicznych. Otrzymał też nagrodę specjalną „Kuźnia Kadr 2014”, przyznaną za największe postępy w kształceniu kadr naukowych.
W drugiej edycji rankingu polskich uczelni akademickich ogłoszonego przez tygodnik „Polityka” UEP zajął pierwsze miejsce wśród uczelni ekonomicznych.
Dobrą prognozą dla studentów i powodem do satysfakcji władz Uniwersytetu Ekonomicznego w Poznaniu są także wyniki ostatniego Ogólnopolskiego Badania Wynagrodzeń przeprowadzonego przez Sedlak &amp; Sedlak. W rankingu uczelni skonstruowanym według kryterium wynagrodzeń absolwentów w pierwszym roku po ukończeniu studiów, UEP jest na pierwszym miejscu w Poznaniu i na drugim miejscu w Polsce. W 2013 absolwenci UEP pracujący pierwszy rok po ukończeniu studiów zarabiali miesięcznie przeciętnie 3725 zł.
W Rankingu Szkół Wyższych tygodnika „Wprost”, w którym wzięto pod uwagę, jak oceniani są absolwenci uczelni przez pracodawców, wśród uczelni kształcących w dziedzinie „ekonomika transportu i logistyka” UEP zajął drugie miejsce. Z kolei w rankingu uczelni kształcących w dziedzinie „ekonomia, finanse i rachunkowość” UEP zajął trzecie miejsce. Podobną pozycję ma w rankingu szkół kształcących w dziedzinie „zarządzanie i marketing”. W rankingu ogólnym 50 szkół wyższych, których absolwenci są najbardziej poszukiwani przez pracodawców, UEP jest na jedenastym miejscu.
Uniwersytet jest doceniany również poza granicami kraju. W 2020 UEP zdobył czwarte miejsce w międzynarodowym rankingu Eduniversal.Ponadto aż 14 programów edukacyjnych UEP znalazło się w prowadzonych przez Eduniversal rankingach studiów magisterskich oraz studiów MBA.
Uniwersytet Ekonomiczny w Poznaniu jest również na 12. miejscu na świecie i na 6. miejscu w Europie w webometrycznym rankingu szkół biznesowych (ang. "Ranking Web of Business Schools"). Ranking przeprowadza Cybermetrics Lab, grupa badawcza należąca do hiszpańskiej Naczelnej Rady Badań Naukowych (hiszp. Consejo Superior de Investigaciones Científicas, CSIC), z siedzibą w Madrycie. To największa instytucja badawcza w Hiszpanii i jedna z najważniejszych w Europie. Od dziesięciu lat prowadzi webometryczny ranking uniwersytetów świata – największy na świecie ranking uczelni wyższych, przedstawiający ich obecność w Internecie. Od 2008 dwa razy do roku publikuje też osobny ranking szkół biznesowych i MBA. Jest on największym zestawieniem dotyczącym tego typu szkół na świecie, obejmuje 1500 placówek. W badaniu opracowano wskaźniki mierzące widoczność i wpływ szkół w Internecie. Przeprowadzono je głównie na podstawie danych z wyszukiwarki Google.
W rankingu szkół wyższych PERSPEKTYWY 2020 Uniwersytet Ekonomiczny w Poznaniu zajął 3. miejsce wśród uczelni ekonomicznych w Polsce.

</doc>
<doc id="316121" url="https://pl.wikipedia.org/wiki?curid=316121" title="Tony Rominger">
Tony Rominger

Tony Rominger (ur. 27 marca 1961 w Vojens, Dania) – szwajcarski kolarz szosowy pochodzenia duńskiego, brązowy medalista mistrzostw świata, olimpijczyk, łącznie odniósł 119 zwycięstw.
Kariera.
Tony Rominger, z zawodu księgowy, został zawodowym kolarzem stosunkowo późno, bo dopiero w wieku 25 lat. Po pojedynczych sukcesach u początku swojej kariery, wygrał w 1989 swój pierwszy liczący się klasyk – Giro di Lombardia.
W kolejnych latach rozwinął się jako kolarz i w 1992 po raz pierwszy wygrał Vuelta a España, a w 1994 był już pierwszym zawodowcem, który wygrał ten wyścig trzy razy z rzędu. W 1995 zwyciężył również w Giro d’Italia.
W Tour de France Rominger plasował się zawsze z tyłu za Miguelem Indurainem, pokonał jednak Hiszpana w 1993 w jego dyscyplinie, jaką była jazda indywidualna na czas, a ponadto zdobył koszulkę najlepszego „górala”. W roku 1993 osiągnął również najwyższe miejsce w Le Tour w swojej karierze, ustępując Indurainowi, a wyprzedzając Zenona Jaskułę.
W 1994 Rominger odebrał swojemu rywalowi Induráinowi rekord w jeździe godzinnej i dzięki specjalnie zaprojektowanemu rowerowi poprawił wynik na ponad 55 km.
W 1997, po zakończeniu kariery spowodowanej załamaniem obojczyka na TdF, Rominger pracował czasem jako komentator kolarstwa dla stacji Eurosport. Jest menadżerem wielu kolarzy. Od 2004 roku jest współorganizatorem Tour de Suisse.
Ponadto na mistrzostwach świata w Lugano zdobył brązowy medal w indywidualnej jeździe na czas, przegrywając tylko ze swym rodakiem Alexem Zülle oraz Brytyjczykiem Chrisem Boardmanem. W sezonach 1989 i 1992 Pucharu Świata zajmował drugie miejsce w klasyfikacji generalnej. W pierwszym wypadku lepszy był tylko Irlandczyk Sean Kelly, a w drugim Niemiec Olaf Ludwig.
Zwycięstwa.
W ciągu swojej kariery, jako zawodowiec, Tony Rominger odniósł łącznie 119 zwycięstw. Najważniejsze z nich to:

</doc>
<doc id="316123" url="https://pl.wikipedia.org/wiki?curid=316123" title="Ki-Aikido">
Ki-Aikido

 - styl aikido rozwinięty przez shihana Kōichiego Tōhei (10 dan) i propagowany w ramach organizacji Ki Society.
W treningu ki-aikido nacisk jest skierowany na spokój i użycie siły wewnętrznej "ki". Ideałem stylu jest przeniesienie filozofii aikido do codziennego życia, zamiast traktowania go tylko jako układów ruchu i technik samoobrony. W ramach ki-aikido odbywają się pokazy treningu (taigi), mającego stanowić okazję do porównania umiejętności i motywację do ich doskonalenia. 
Według własnej oceny Ki Society, ki-aikido jest uprawiane przez około 30 tys. osób w Japonii oraz około 100 tys. osób poza nią, w 21 krajach. Te liczby nie obejmują organizacji mistrza Kenjirō Yoshigasaki, Ki no Kenkyukai Association International, będącej do 2003 częścią The European Shin Shin Toitsu Aikido. Obecnie czołową postacią stylu jest syn i spadkobierca jego założyciela, Shin'ichi Tōhei.
Nazwa "ki-aikido" jest używana także przez inne style, stworzone przez uczniów Tōhei, na przykład Aikido Yuishinkai Koretoshi Maruyamy.
Historia Ki Aikido w Polsce.
Pierwsze spotkanie z ki-aikido odbyło się w Toruniu, gdzie nawiązano kontakt z mistrzem Yoshigasaki, ale nie doprowadziło to do powstania grup trenujących w Polsce.
Rozwój ki-aikido w Polsce rozpoczął się od wyjazdu mistrza Andrzeja Mroczkowskiego do "sensei"'a Carstena Moellera do Kopenhagi w 1991 roku. Spędził on dwa tygodnie w Kopenhadze po czym wyjechał na seminarium z Yoshigasakim do Holandii.
W efekcie w styczniu 1992 odbyło się w Kole pierwsze w Polsce seminarium dot. ki-aikido z Carstenem Moellerem (wówczas 1 dan), po którym powstały pierwsze w Polsce grupy ćwiczące. Wkrótce po tym, Krzysztof Gorący ze Szczecina i Andrzej Mroczkowski z Koła jako pierwsi Polacy zdali egzaminy na 1 dan.
Od 2002 r. wszystkie polskie "dōjō" nauczające ki-aikido, należą do organizacji mistrza Yoshigasaki "Ki no Kenkyukai Association Internationale".
Obecnie istnieją "dōjō" ki-aikido w: Łodzi, Kole, Warszawie i Szczecinie.

</doc>
<doc id="316129" url="https://pl.wikipedia.org/wiki?curid=316129" title="Ferenc Puskás">
Ferenc Puskás

Ferenc Puskás (wym. ; prawdziwe nazwisko "Ferenc Purczeld"; ur. 1 kwietnia 1927 roku w Budapeszcie, zm. 17 listopada 2006 roku tamże) – węgierski piłkarz i trener piłkarski, zwany przez rodaków "Puskás Öcsi" ("öcsi" tłumaczy się jako „młodszy brat”). Wicemistrz świata 1954 i złoty medalista Igrzysk Olimpijskich 1952. Jeden z najwybitniejszych piłkarzy w historii piłki nożnej. Zmarł 17 listopada 2006 roku po długiej i ciężkiej chorobie, był dotknięty chorobą Alzheimera i od 2000 roku znajdował się pod stałą opieką medyczną. Z powodu stopnia uzyskanego w węgierskiej armii, Puskása określano również pseudonimem "Galopujący major". Puskás, występujący na pozycji łącznika, był zawodnikiem lewonożnym.
Lata młodzieńcze.
W wieku 12 lat Puskás porzucił szkołę i już jako nastolatek stał się profesjonalnym piłkarzem. Klubową karierę rozpoczął w roku 1943 w klubie Kispest Budapest Honvéd FC.
Reprezentacja narodowa Węgier.
Przez wiele lat był kapitanem Złotej jedenastki. Puskás grał w olimpijskiej reprezentacji Węgier, która zdobyła złoty medal na igrzyskach w 1952 roku. W latach 1945–1956 Puskás wystąpił w zespole narodowym 85 razy i zdobył 84 bramki. W 1954 roku awansował z drużyną do finału mistrzostw świata, w którym jego drużyna przegrała z Niemcami Zachodnimi 2:3, mimo prowadzenia 2:0 (pierwszego z goli dla Węgier strzelił właśnie Puskás).
Emigracja do Hiszpanii i gra w Realu Madryt.
Po upadku powstania węgierskiego Puskás opuścił w roku 1956 Węgry i wyemigrował do Hiszpanii. W 1958 roku przeniósł się do Realu Madryt, z którym trzy razy zdobył Puchar Europy Mistrzów Krajowych w 1959, 1960 i 1966 roku. W 1960, w finale z Eintrachtem Frankfurt zdobył 4 gole. Puskas dokonał tego jako jedyny gracz w historii rozgrywek W latach 1961–1962 zaliczył również 4 występy reprezentacji Hiszpanii (także podczas MŚ 1962), jednak nie zdobył w nich gola.
Osiągnięcia i rekordy.
Łącznie w dwóch reprezentacjach rozegrał 89 spotkań międzypaństwowych i strzelił 84 bramki, co do 2003, kiedy to pobił go piłkarz reprezentacji Iranu Ali Daei, było rekordem skuteczności na szczeblu reprezentacyjnym. Jest jednak do dzisiaj rekordzistą pod względem strzelonych bramek w meczach towarzyskich. W 78 meczach strzelił aż 76 goli. W całej klubowej karierze Puskás zdobył 616 goli w 620 występach, co czyni go najskuteczniejszym napastnikiem w Europie po Josefie Bicanie, a na równi z Gerdem Müllerem. W sezonie 1959/60 strzelił 47 goli we wszystkich rozgrywkach, co było rekordem Hiszpanii do 2011 roku, kiedy rekord poprawili Cristiano Ronaldo i Lionel Messi. Jest najlepszym strzelcem Realu Madryt w Pucharze Króla z 49 golami, ze średnią 0,92 gola na mecz był też najbardziej bramkostrzelnym piłkarzem Realu (nie uwzględniając C. Ronaldo) oraz najstarszym, który dla niego wystąpił (38 lat i 233 dni).
Zakończenie kariery.
Puskás zakończył karierę w 1966 roku. W 1981 wrócił na Węgry. Trenował zespoły w takich krajach jak: Hiszpania, Australia, Stany Zjednoczone, Kanada, Paragwaj, Chile, Arabia Saudyjska i Egipt, zanim w 1993 roku objął posadę selekcjonera reprezentacji Węgier, jednak tylko na 4 mecze. Największym jego trenerskim osiągnięciem było doprowadzenie w 1971 roku Panathinaikosu Ateny do finału Klubowego Pucharu Europy.
Choroba i śmierć.
Ferenc Puskás cierpiał na chorobę Alzheimera i wymagał specjalistycznej domowej opieki. Był jednym z najsłynniejszych Węgrów, mieszkał w Budapeszcie. W 2001 roku jego imieniem nazwano węgierski stadion narodowy, na którym 14 sierpnia 2005 roku rozegrany został mecz Real Madryt – All Stars 2006, z którego dochód został przeznaczony na leczenie chorego Puskása.
W połowie września 2006 Puskas trafił do budapeszteńskiego szpitala na oddział intensywnej terapii. 16 listopada jego stan znacznie się pogorszył. Miał wysoką gorączkę i zapalenie płuc. Zmarł na drugi dzień nad ranem. Bezpośrednią przyczyną śmierci była niewydolność układu oddechowego oraz krążenia, spowodowane zapaleniem płuc.
Pamięć.
Jego imieniem nazwano jedną z ulic w pobliżu Stadionu Bozsika w Budapeszcie. Od 2009 roku patronuje on również nagrodzie nadawanej przez FIFA strzelcowi najpiękniejszej bramki sezonu.
Został nakręcony o nim film dokumentalny pt. "Puskás Hungary" reżyserii Tamása Almásiego (Węgry 2009, 116'). Film wyświetlany był na festiwalu Era Nowe Horyzonty.
Sukcesy.
Zawodnicze.
Budapest Honvéd FC
Real Madryt
Reprezentacja Węgier
Indywidualne
Trenerskie.
Panathinaikos
Sol de América
South Melbourne Hellas

</doc>
<doc id="316132" url="https://pl.wikipedia.org/wiki?curid=316132" title="Otto Moll">
Otto Moll

Otto Moll (ur. 4 marca 1915 w Hohen Schönberg koło Kalkhorst w Meklemburgii, zm. 28 maja 1946 w Landsberg am Lech) – SS-Hauptscharführer, szef krematoriów w obozie Auschwitz-Birkenau, zbrodniarz nazistowski. Nazywany przez więźniów „Cyklopem”, gdyż posiadał sztuczne oko.
Życiorys.
Po ukończeniu zawodowej szkoły ogrodniczej wstąpił w 1933 roku do ochotniczej organizacji "Arbeitsdienst" w Velten. W maju 1935 roku był SS-Anwärter (kandydatem do SS) przy "SS-Totenkopfstandarte" „Brandenburg” w Oranienburgu na północ od Berlina i 16 listopada 1936 roku został ostatecznie przyjęty do SS. Od 1938 do 1941 roku Moll był zatrudniony w KL Sachsenhausen jako szef komanda ogrodniczego.
20 kwietnia 1943 roku został odznaczony Krzyżem Zasługi Wojennej I Klasy z mieczami.
2 maja 1941 roku został przeniesiony do KZ Auschwitz-Birkenau. Początkowo był nadzorcą w komandach rolniczych, następnie stał na czele kompanii karnej. Gdy uruchomiono komory gazowe w Birkenau (tzw. Bunkry nr. 1 i 2) został dowódcą "Sonderkommanda", które zajmowało się kremacją ciał ofiar w specjalnych dołach, położonych niedaleko komór gazowych. Wszędzie wyróżniał się szczególnym sadyzmem wobec więźniów. Za swoją zbrodniczą działalność otrzymał wysokie odznaczenia od władz III Rzeszy. Od września 1943 do maja 1944 roku Moll był kierownikiem podobozów Auschwitz, kolejno: "Fürstengrube" i "Gleiwitz I".
W maju 1944 roku powrócił do głównego obozu Birkenau, gdzie został mianowany przez Rudolfa Hössa kierownikiem wszystkich krematoriów. W okresie tym miała miejsce zagłada Żydów węgierskich. Zadaniem Molla był nadzór nad wprowadzaniem ofiar do komór gazowych, a następnie kremacja zwłok zarówno w krematoriach, jak i w specjalnie przygotowanych dołach. Gdy ofiar było zbyt mało by uruchomić krematoria, Moll i inni esesmani (zwłaszcza Erich Muhsfeldt) strzelali Żydom w plecy i następnie wrzucali ich (często jeszcze żywych) do płonących dołów. Moll kierował też pracą żydowskiego "Sonderkommanda", zmuszonego do pracy w krematoriach. Był autorem planu przewidującego zbombardowanie krematoriów Brzezinki z powietrza i zrzucenia za to winy na aliantów. Dzięki działalności polskiego Podziemia plan ten nie doszedł do skutku.
Po zakończeniu akcji eksterminacji węgierskich Żydów, Moll powrócił na stanowisko kierownika podobozu "Gleiwitz I". W styczniu 1945 roku nadzorował ewakuację (marszu śmierci) więźniów tego obozu na zachód. Przez wielu byłych więźniów Auschwitz-Birkenau Moll opisywany był jako najgorszy z esesmanów w całym obozie. Często wrzucał żywcem do płonących dołów nagie kobiety i dzieci. Gdy znalazł przy jednym z członków żydowskiego "Sonderkommanda" biżuterię, oblał go benzyną i podpalił. Moll był bardzo często pijany, wówczas zabijał więźniów bez powodu. Był znany jako świetny strzelec i, gdy uważał, że więźniowie z "Sonderkommanda" nie pracują należycie, przestrzeliwał im dłonie ze znacznych odległości. Gdy doszło do ucieczki z podobozu "Fürstengrube", Moll zwołał apel, wybrał kilku więźniów i osobiście ich zastrzelił bez żadnego śledztwa.
W lutym 1945 roku Molla przydzielono jeszcze do służby w Kaufering I, podobozie KL Dachau. I tu okrutnie znęcał się nad podległymi mu więźniami. W maju 1945 roku został schwytany i osądzony przez amerykański Trybunał Wojskowy w pierwszym procesie załogi Dachau. 13 grudnia 1945 roku został skazany na karę śmierci. Wyrok wykonano przez powieszenie pod koniec maja 1946 roku w War Criminal Prison No. 1 w Landsbergu.

</doc>
<doc id="316139" url="https://pl.wikipedia.org/wiki?curid=316139" title="Piec łukowy">
Piec łukowy

Piec łukowy, EAF (ang. "Electric Arc Furnace") – piec elektryczny, w którym wsad nagrzewany jest łukiem elektrycznym osiągającym temperaturę do kilkunastu tysięcy stopni Celsjusza, co umożliwia nagrzewanie roztapianego wsadu do temperatur od 1400°C do 2000°C.
Rozróżnia się:
Piece łukowe stosuje się do produkcji stali i staliw, rzadziej żeliw. Można w nich przetapiać i rafinować nawet złom.
Budowa pieca łukowego.
Piec pokryty jest tzw. pancerzem z blachy stalowej o grubości 1 - 1,5 cm. Ma kształt walca z dnem w kształcie półkuli. Są w nim otwory na okno robocze i rynnę spustową. Okno robocze służy do wykonywania tzw. operacji metalurgicznych: wprowadzania odtleniaczy oraz materiałów żużlotwórczych, ściągania żużla, pomiarów temperatury, pobierania prób oraz obserwacji procesu. Jest zamykane przysłoną chłodzoną wodą. Po drugiej stronie pancerza (najczęściej) znajduje się rynna spustowa służąca do spuszczania metalu do kadzi.
Wnętrze pieca składa się z trzonu i ścian. Bezpośrednio na pancerzu układa się izolacyjną warstwę trzonu; tworzy ją warstwa płyt z włókien glinokrzemianowych i warstwa kształtek szamotowych. Niżej znajduje się warstwa podstawowa z 2-3 warstw płyt magnezytowych. Następna jest warstwa robocza z ubijanego mielonego magnezytu lub dolomitu w formie jednolitej bryły. Jednak tę warstwę trzonu układa się dopiero po wymurowaniu ścian. Ściany składają się z warstwy izolacyjnej i warstwy roboczej. Warstwa izolacyjna o grubości 6-7 cm składa się z płyt z włókien i z warstwy kształtek glinokrzemianowych. Natomiast warstwa robocza, o grubości ok. 30 cm, zbudowana jest ze spiekanych magnezytowo-chromidowych kształtek klinowych. Kształtki te mogą być prefabrykowane lub spiekane w trakcie eksploatacji.
Sklepienie jest zbudowane z chłodzonego wodą pierścienia stalowego i ogniotrwałego wyłożenia. Jest bardzo narażone na erozję, dlatego jego żywotność wynosi 130-400 wytopów, w zależności od wielkości pieca (w piecach starego typu nawet 30-40 wytopów). Najczęściej używa się kształtek lub betonów andaluzytowych. Na ogół przy pierścieniu układa się cegły gorszego gatunku, a w okolicach elektrod – najwyższego gatunku.
Grafitowe (rzadziej węglowe) elektrody są opuszczane do przestrzeni roboczej przez otwory w sklepieniu. Ich położenie jest regulowane na podstawie pomiaru natężenia prądu. Elektrody są walcami o średnicy zwykle 15-70 cm i długości 120-270 cm. W pierwszej fazie roztapiania w piecach o pojemności ok. 8 t są zasilane prądem o napięciu ok. 300 V (w piecach UHP, czyli bardzo wysokiej mocy, napięcie może sięgać nawet 1600 V), które w trakcie trwania procesu jest stopniowo obniżane. Napięcie reguluje się na podstawie obserwacji wielu parametrów: natężenia prądu na uzwojeniu wtórnym transformatora, analizie gazów wylotowych, głośności, temperatury procesu, grubości warstwy żużla. Prąd elektryczny jest doprowadzany z transformatora do elektrod tzw. torem wielkoprądowym, na który składają się: najpierw miedziane przewody szynowe, następnie chłodzone wodą miedziane linki, a na końcu przewody rurowe aż do uchwytów elektrod. Czasem stosuje się tzw. przewodzące ramiona nośne elektrod.
Cały piec jest posadowiony na tzw. łożu na fundamencie ze zbrojonego betonu. Do łoża przytwierdzona jest kołyska, która utrzymuje: pancerz, sklepienie i mechanizm podnoszenia i opuszczania elektrod.
Optymalizacja procesu wytopu.
W celu skrócenia czasu wytopu i zmniejszenia zużycia energii stosuje się wiele technik. Oprócz montowania dodatkowych palników gazowo-tlenowych w ścianach, można np. wdmuchiwać przez lancę pył węglowy z tlenem, co znacznie skraca czas nagrzewania wsadu i intensyfikuje mieszanie się kąpieli. Można też spieniać żużel za pomocą wdmuchiwanego, sproszkowanego nawęglacza. Dzięki temu łuk elektryczny jest "osłonięty", tzn. jego droga przebyta w powietrzu jest znacząco krótsza. Straty prądu mogą spaść nawet do 7% (w łuku nieosłoniętym straty wynoszą nawet 64%).

</doc>
<doc id="316140" url="https://pl.wikipedia.org/wiki?curid=316140" title="Brama Miednicka">
Brama Miednicka



</doc>
<doc id="316141" url="https://pl.wikipedia.org/wiki?curid=316141" title="Paweł Sapieha (1860–1934)">
Paweł Sapieha (1860–1934)

Paweł Jan Sapieha (ur. 1 września 1860 w Gumniskach, zm. 31 maja 1934 w Siedliskach) – członek rodu magnackiego Sapiehów, pierwszy prezes Polskiego Czerwonego Krzyża.
Życiorys.
Paweł Jan Sapieha, właściciel Siedlisk, urodził się 1 września 1860 w Gumniskach pod Tarnowem (w domu swej babki Izabeli z Lubomirskich Sanguszkowej) jako trzeci z synów Adama Stanisława Sapiehy i Jadwigi z Sanguszków Sapieżyny. Miał on jeszcze czterech braci: Władysława Leona, Leona Pawła, Jana Piotra, Adama Stefana oraz dwie siostry: Marię Jadwigę i Helenę Marię. Wywodził się z rodu potężnego, starego i zasłużonego dla Rzeczypospolitej.
Dziecięce lata Pawła upłynęły między Krasiczynem a Lwowem, gdzie dziadkowie Leon i Jadwiga mieli dom przy ulicy Kopernika 40. Tam także ukończył gimnazjum, a po służbie wojskowej studiował prawo na uniwersytetach w Pradze, Wiedniu i Krakowie. Po ukończeniu studiów został przyjęty do służby państwowej, najpierw jako koncypient, a następnie komisarz starostwa w Przemyślu. W wyniku interwencji ojca, który chciał, aby jego syn gruntowniej zapoznał się z pracą w administracji państwowej, został przeniesiony do Bośni w maju 1885, gdzie spędził trzy lata, pracując kolejno w Sarajewie i Mostarze.
Bardzo interesowały go podróże. Gdy tylko miał ku temu okazje, starał się zwiedzić jak najwięcej świata. W 1888 r., podczas urlopu, jaki spędzał z ojcem i bratem Adamem w Genewie, postanowił wraz z bratem odwiedzić Konstantynopol i Kair. W Kairze Adam odłączył się i wyruszył do Ziemi Świętej, natomiast Paweł, wystarawszy się wcześniej o urlop z pracy, udał się do Indii. Podczas podróży zwiedził nie tylko ten kraj, ale także Birmę, Chiny, Japonię i Koreę oraz Riukiu słynące z drogocennych wyrobów laki. Z wyprawy na Wschód przywiózł kolekcję kunsztownych wyrobów z czarnego drewna, porcelanę, broń, hafty, a nawet oryginalne kimona. Przedmioty te stały się później częścią wystawy, jaką urządził na rzecz Czytelni Katolickiej we Lwowie. Z końcem lipca 1889 zdecydował się na powrót do Europy. Wyruszył z Pekinu konno poprzez stepy Mongolii, Syberię, Irkuck, Jezioro Bajkalskie, Aleksandrowsk, Krasnojarsk i przybył do Tomska, gdzie zatrzymał się na dłużej. Po odpoczynku kontynuował podróż - sankami przez Omsk, dalej koleją do Jekaterynburga, następnie przez Ural do Ufy i koleją europejską. Zimę 1890 spędził w Petersburgu, gdzie starał się o „poddaństwo” rosyjskie celem poślubienia Sofinetki Branickiej z Białej Cerkwi, co miało zapobiec przejściu majątku Branickich i związanych z nim Polaków pod zarząd rosyjski. Jednak plany matrymonialne nie doszły do skutku, wobec czego Paweł powrócił do Galicji, aby kontynuować pracę w administracji państwowej i zająć się będącym w posiadaniu rodziny majątkiem Siedliska.
Majątek Siedliska został zakupiony przez ojca Pawła, Adama, w 1874 od poprzedniego właściciela Józefa Jabłonowskiego za sumę 600 000 guldenów austriackich. W skład majątku wchodziły: Siedliska, Rata i Hrebenne wraz z różnymi obiektami w Rawie Ruskiej.
Podczas karnawału we Lwowie w 1892 poznał swoją przyszłą małżonkę, 19-letnią wówczas Matyldę Windisch-Graetz, córkę komendanta korpusu lwowskiego, Ludwika Windisch-Graetza, i Walerii z Dezsewffych. Niecałe dwa miesiące później, 5 kwietnia 1892, w Abacji odbyły się zaręczyny młodych, jednak z powodu złego stanu zdrowia Pawła, wyczerpanego wschodnimi podróżami, i choroby Matyldy (tyfus), ślub był kilkakrotnie odkładany. Kolejną przeszkodą, która pogrążyła całą rodzinę w głębokiej żałobie, była śmierć 8 lutego 1893 w Bilczu Złotym starszego brata Pawła, Leona. Wreszcie 14 marca 1893 we Lwowie, w ścisłym gronie rodzinnym, odbył się długo oczekiwany ślub Pawła i Matyldy, po którym państwo młodzi udali się na kilka tygodni do Siedlisk.
Młodzi zamieszkali, tak jak to planowano, w przerobionych koszarach, które wspólnym wysiłkiem chcieli przekształcić w prawdziwy „pałacyk”. Niestety musiało to jeszcze trochę poczekać, gdyż po tym parotygodniowym urlopie Paweł musiał wracać do Lwowa, gdzie pełnił stanowisko sekretarza namiestnictwa. Mieszkali w tym czasie w domu Sapiehów przy ulicy Kopernika 40. Tam też 24 grudnia 1893 przyszło na świat pierwsze dziecko Matyldy i Pawła – córka Elżbieta Maria.
W 1894 rodzina Sapiehów pracowała przy Wystawie Krajowej we Lwowie, której prezesem został wybrany senior rodziny Adam. Wystawa stała się dużym wydarzeniem społeczno-politycznym. Odwiedzili ją arcyksiążę Karol Ludwik z żoną Marią Teresą, a nawet sam cesarz Franciszek Józef I. Latem 1895 objął stanowisko starosty w Jaśle, z czym związany był dłuższy pobyt rodziny w tym mieście. Tam też zapoznał się z działaczami ruchu ludowego Janem Stapińskim i ks. Stanisławem Stojałowskim. Miał także okazję usłyszeć ich poglądy na sprawy chłopskie. Tymczasem 19 listopada 1896 w Jaśle przyszedł na świat pierwszy z synów Matyldy i Pawła – Alfred.
W 1897 odbyły się wybory do Rady Państwa, w których - pomimo wcześniejszej niechęci zarówno swojej, jak również ojca i teścia - Paweł uniesiony poparciem, jakie otrzymał, wystartował i został wybrany. Jego wybór spowodował wyjazd z Jasła i częste wizyty w Wiedniu, gdzie został członkiem Koła Polskiego w parlamencie wiedeńskim. W czasie obrad bardzo angażował się w sprawę utrzymania religii w szkołach. W 1901 został ponownie wybrany do Rady Państwa, tym razem z następujących miast: Żółkiew, Sokal i Rawa Ruska. W 1906 otrzymał tytuł honorowego obywatelstwa miasta Sokal.
Jednocześnie księżna przygotowywała się ponownie do roli matki. 13 lutego 1899 we Lwowie przyszła na świat druga córka, której nadano imiona Maria Jadwiga. To radosne wydarzenie zbiegło się jednak z bankructwem Lwowskiego Banku Kredytowego, którego prezesem był Adam Sapieha, ojciec Pawła. Z powodu tego tragicznego zdarzenia, rodzina, a szczególnie książę Adam, straciła ogromne sumy pieniędzy, spłacono jednak wszystkie należności. Sprawa bankructwa szczególnie dotknęła seniora rodu, który od tego czasu zaczął chorować i 21 lipca 1903 zmarł. Wcześniej jednak, 17 maja 1900, w Siedliskach urodził się ich późniejszy właściciel, drugi z synów Matyldy i Pawła, imiennik ojca - Paweł Maria (junior).
W 1905 objął stanowisko przewodniczącego Rady Powiatowej Komisji Kasy Pożyczkowej w Rawie Ruskiej, a następnie został posłem na Sejm. Był gorącym orędownikiem wszelkiego rodzaju stowarzyszeń katolickich, często przemawiał na wiecach katolickich. W tym czasie 5 lipca 1906 przyszło na świat ostatnie z dzieci – córka Matylda Maria. Lata 1906-1912 to czas działalności w wielu organizacjach - Towarzystwie Urzędników Prywatnych we Lwowie, Organizacji Katolickiej, Kasie Pożyczkowej. W 1912 na Kongresie Eucharystycznym został dokooptowany do komitetu stawiającego sobie za cel organizację Światowych Kongresów Eucharystycznych.Członek i działacz Galicyjskiego Towarzystwa Gospodarskiego, członek jego Komitetu (10 czerwca 1909 - 20 czerwca 1914).
Z początkiem 1913 został wybrany Prezesem Stowarzyszenia Czerwonego Krzyża dla Galicji i to zadanie pochłaniało go całkowicie. Widoczne to było szczególnie w czasie I wojny światowej. Rodzina Sapiehów przeniosła się wówczas z Siedlisk do Lwowa, gdzie rozpoczął organizację szpitali, sprowadzał bieliznę i leki dla chorych. W czasie ofensywy rosyjskiej, która zagrażała miastu, Sapiehowie wyjechali do Krakowa, gdzie do armii austro-węgierskiej wstąpił starszy z synów Pawła – Alfred. Zginął 5 czerwca 1916 pod Sapanowem koło Krzemieńca.
Po zakończeniu wojny, z początkiem 1919 ustąpił ze stanowiska prezesa Czerwonego Krzyża i poświęcił się całkowicie pracy w majątku. Odbudował młyny na Racie i Borowym, a w 1921 sprzedał przynoszący straty majątek Mosty Wielkie. W 1920 nastąpiła ewakuacja z Siedlisk, które zostały zagrożone przez zbliżającą się armię sowiecką. W tym też roku drugi z synów Pawła i Matyldy – por. 8 pułku ułanów Paweł (junior) - został poważnie ranny w bitwie kawaleryjskiej z oddziałami Budionnego pod Komarowem k. Zamościa .
Lata powojenne związane są głównie z pracą w majątku, rozwojem infrastruktury folwarków i udziałem w pracach kilku organizacji katolickich. Z początkiem grudnia 1928 do klasztoru sióstr niepokalanek w Jazłowcu wstąpiła córka Maria. Choć stan zdrowia Pawła stale się pogarszał, w 1929 r. wraz z bratem Adamem wyruszył w podróż do Egiptu i Ziemi Świętej. W 1930 wziął udział w pracach Kongresu Eucharystycznego w Tunisie i uczestniczył w spotkaniach członków Kongresu w Paryżu i Rzymie.
Latem 1933 przygotowywał się do wyjazdu do Londynu, gdzie miał odbyć się ślub Pawła (juniora) i Virgilii Peterson. Niestety, z powodu choroby serca pozostał w Siedliskach. Pod koniec stycznia 1934 zachorował na dusznicę bolesną (angina pectoris) i po czteromiesięcznej chorobie, po przyjęciu sakramentów świętych skończył życie w Siedliskach 31 maja 1934 w wieku 74 lat. Na krótko przed śmiercią dowiedział się o narodzinach pierwszej wnuczki Krystyny, urodzonej 15 maja 1934 w Wiedniu, córki Pawła (juniora) i Virgilii. Po śmierci ojca zarząd nad majątkiem w Siedliskach, obejmującym 5.000 ha, przejął syn Paweł (junior), który zmienił wystrój dworu i przeprowadził kilka reform w zarządzie folwarków. Na pogrzeb Pawła Sapiehy przybyła cała rodzina. Zwłoki, po nabożeństwie żałobnym, zostały złożone w krypcie pod ołtarzem kościoła. Tak zakończyła się historia życia Pawła Sapiehy, człowieka „"o niepoślednim umyśle i jeszcze większych zdolnościach"”.
Potomkowie Pawła i Matyldy Sapiehów osiedli w Krakowie, Londynie i USA.

</doc>
<doc id="316145" url="https://pl.wikipedia.org/wiki?curid=316145" title="Nabój 10 mm Auto">
Nabój 10 mm Auto

10 mm Auto – amerykański nabój pistoletowy
Historia.
Na początku lat 80. XX wieku większość sprzedawanych w USA pistoletów strzelała nabojami 9 × 19 mm Parabellum lub .45 ACP. Wadą pistoletów kalibru 9 mm była zbyt niska zdolność obalająca wystrzeliwanych pocisków, natomiast broń strzelająca amunicją .45 ACP (11,43 mm) miała małą pojemność magazynków.
W 1983 roku kalifornijska firma "Dornaus &amp; Dixon" opracowała pistolet Bren Ten. Strzelał on nową amunicją 10 mm Auto, produkowaną na zamówienie firmy Dornaus &amp; Dixon przez szwedzką firmę Norma AB.
Nowy nabój miał łączyć zalety naboi 9 mm Parabellum i .45 ACP. Dzięki większemu kalibrowi i energii pocisku miał mieć zdolność obalającą wyższą od pocisków 9 mm, natomiast mniejsza średnica niż naboi .45 ACP umożliwiała skonstruowanie magazynków o dużej pojemności.
Nabój 10 mm Auto nie wzbudził większego zainteresowania. Po zaprzestaniu produkcji pistoletu Bren Ten opracowano wzorowane na Colcie M1911A1 pistolety Colt Delta Elite i Springfield Omega, ale nie zdobyły one dużej popularności.
W 11 kwietnia 1986 roku w Miami, w czasie próby aresztowania dwóch przestępców (incydent szeroko znany jako FBI Miami Shootout) zginęło dwóch agentów FBI, a trzech zostało ciężko rannych. Jak wykazała sekcja zwłok obaj przestępcy pomimo otrzymania śmiertelnych ran w pierwszych sekundach starcia (jeden z nich został trafiony w głowę, drugi dwukrotnie w klatkę piersiową), byli zdolni jeszcze przez kilka minut poruszać się i prowadzić celny ogień do agentów.
W efekcie wydarzeń w Miami FBI przeprowadziła w 1988 roku badania kilku naboi. W ich efekcie postanowiono przyjąć do uzbrojenia nabój 10 mm Auto. Ponieważ odrzut pistoletów strzelających tym nabojem uznano za zbyt wysoki, wersja dla FBI (oznaczona jako "10 mm FBI") opracowana przez firmę Federal miała być elaborowana mniejszą ilością prochu. Razem z nową amunicją zamówiono pistolety SW Model 1006. Pomimo elaboracji mniejszą ilością prochu, odrzut broni strzelającej nabojem 10 mm FBI okazał się nadal zbyt duży. Dlatego FBI zdecydowało się pozostawić w uzbrojeniu nabój 9 mm Parabellum, a nabój 10 mm FBI wycofano z uzbrojenia.
W latach 90. pojawiło się na rynku kilka nowych pistoletów kalibru 10 mm. Jednak duża długość naboju 10 mm Auto utrudniała przystosowanie do tego naboju istniejących typów pistoletów, a duży odrzut strzelającej nim broni utrudniał sprzedaż. Obecnie nabój 10 mm Auto jest nadal produkowany. Stał się także podstawą do zaprojektowania takich naboi jak .41 AE i .40 S&amp;W

</doc>
<doc id="316148" url="https://pl.wikipedia.org/wiki?curid=316148" title="Pistolet Star 30M">
Pistolet Star 30M

Star 30M – pistolet samopowtarzalny produkowany przez hiszpańską firmę Star Bonifacio Echeverria SA. Pistolet pojawił się w roku 1990 i został przyjęty, jako pistolet służbowy, przez hiszpańską armię i policję.
Konstrukcja.
Pistolet działa na zasadzie krótkiego odrzutu lufy. Mechanizm uderzeniowy typu kurkowego (Double Action) z kurkiem zewnętrznym. Bezpiecznik zamontowany jest w tylnej części pokrywy zamka, po obu stronach pistoletu. Pistolet wykonany jest ze stali, natomiast wersja opatrzona mianem Star 30PK wykonana jest z aluminium. Pistolet posiada nastawną szczerbinkę. Pistolet używany jest również przez policję peruwiańską.

</doc>
<doc id="316154" url="https://pl.wikipedia.org/wiki?curid=316154" title="Silnik dwupaliwowy">
Silnik dwupaliwowy

Silnik dwupaliwowy to najczęściej silnik spalinowy tłokowy, zasilany jednocześnie dwoma paliwami. Zazwyczaj pojęcie to stosuje się, gdy silnik wysokoprężny zasilany jest paliwem gazowym, na przykład gazem ziemnym albo gazem generatorowym.
W silniku wysokoprężnym zapłon następuje w momencie wtryśnięcia do komory spalania dawki oleju napędowego, który zapala się od rozgrzanego (sprężonego) gazu w komorze. Paliwa gazowe posiadają jednak dużą odporność na samozapłon (wyrażoną przez liczbę metanową), w związku z czym nie mogą się zapalić od samego sprężania. Z tego względu do zainicjowania spalania w komorze konieczne jest wtryśnięcie małej dawki oleju napędowego (tzw. dawki pilotującej).

</doc>
<doc id="316164" url="https://pl.wikipedia.org/wiki?curid=316164" title="Nabój .41 AE">
Nabój .41 AE

.41 Action Express (.41 AE) – nabój pistoletowy produkowany przez firmę IMI
Historia.
W 1983 roku kalifornijska firma "Dornaus &amp; Dixon" opracowała pistolet Bren Ten. Strzelał on nową amunicją 10 mm Auto, produkowaną na zamówienie firmy Dornaus &amp; Dixon przez szwedzką firmę Norma AB.
W następnych latach pojawiło się kilka pistoletów strzelających tym nabojem, ale nie zdobył on większej popularności. Duża długość naboju 10 mm Auto utrudniała przystosowanie do tego naboju istniejących typów pistoletów, a duży odrzut strzelającej nim broni utrudniał sprzedaż.
W połowie lat 80 izraelska firma IMI rozpoczęła produkcję naboju .41 AE. Został on skonstruowany przez wiceprezesa firmy Action Arms Evana Whildina. Był on oparty na konstrukcji naboju 10 mm Auto. Konstruktor naboju postanowił zmniejszyć ładunek prochu którym elaborowano nabój. Zmniejszyło to energię wylotową pocisku, ale odrzut strzelającego nowym nabojem broni spadł do dopuszczalnego poziomu. Ponieważ zmniejszono ładunek prochu możliwe było skrócenie łuski i w konsekwencji długości całego naboju. Dzięki temu możliwe było łatwe przystosowanie do strzelania nabojem .41 AE pistoletów projektowanych do popularnej amunicji 9 × 19 mm Parabellum. Taką konwersję ułatwiało zastosowanie w naboju .41 AE dna łuski o średnicy identycznej jak w naboju 9 mm Parabellum.
Nowy nabój nie zdobył dużej popularności. Podstawową przyczyną porażki rynkowej było pojawienie się w 1989 roku naboju .40 S&amp;W. Jest on podobnie jak .41 AE pochodną naboju 10 mm Auto, a dzięki silnej pozycji firmy Smith &amp; Wesson szybko wyparł nabój .41 AE z rynku amerykańskiego.

</doc>
<doc id="316174" url="https://pl.wikipedia.org/wiki?curid=316174" title="AutoIt">
AutoIt

AutoIt – język skryptowy zaprojektowany do automatyzowania aplikacji graficznego interfejsu środowisk z rodziny Microsoft Windows przez Jonathana Bennetta w 1999 roku i jest rozwijany do dziś zarówno przez samego autora jak i AutoIt Team. Aktualna wersja języka (v3.3.14.2) ma składnię podobną do języków takich jak Visual Basic czy JavaScript.
Cechy interpretera AutoIt.
Interpreterem języka AutoIt v3 jest plik wykonywalny autoit3.exe który tłumaczy pliki z rozszerzeniem .au3. Interpreter został zaprojektowany tak, aby być niewielkich rozmiarów (115 kB), a przy tym całkowicie samodzielną aplikacją, wolną od zewnętrznych bibliotek systemowych DLL.
Oprócz interpretera w skład pakietu programu wchodzi kompilator "Aut2Exe" (kompiluje kod do plików wykonywalnych .a3x lub .exe - 32- lub 64-bitowych), edytor skryptów "SciTE-Lite" oraz program "Window Info".
Przykładowe skrypty.
Hello world w AutoIt v3
MsgBox(0, "Tytuł", "Hello, world!")
Skrypt z użyciem funkcji w AutoIt v3
MsgBox(0, "Moj drugi skrypt", "Witaj swiecie z glownej czesci skryptu!")
TestFunc()
Func TestFunc()
 Msgbox(0, "Moj drugi skrypt", "Witaj swiecie z funkcji!")
EndFunc
Składnia.
Typy danych.
W języku AutoIt v3 występuje tylko jeden typ danych zwany Wariantem. Wariant może zawierać zarówno liczby jak i łańcuchy znaków – używa ich odpowiednio zależnie od sytuacji, np.
Jeżeli łańcuch znaków jest używany jako liczba, otrzymamy 0, np.

</doc>
<doc id="316176" url="https://pl.wikipedia.org/wiki?curid=316176" title="Nabój .40 S&amp;W">
Nabój .40 S&amp;W

.40 Smith &amp; Wesson (.40 S&amp;W, .40 Auto) – amerykański nabój pistoletowy, powstały na bazie skróconej łuski 10 mm Auto. Wystrzelony pocisk posiada prędkość początkową i zasięg porównywalny do naboju 9 x 19 mm, ale większy kaliber i masę, zbliżoną bardziej do naboju kalibru 11,43 x 23 mm, a więc i większą siłę obalającą. Zadecydowało to o wysokiej popularności tej amunicji.
Historia.
W 1983 roku kalifornijska firma "Dornaus &amp; Dixon" opracowała pistolet Bren Ten. Strzelał on nową amunicją,10 mm Auto, produkowaną na zamówienie firmy Dornaus &amp; Dixon przez szwedzką firmę Norma AB. Duża długość naboju 10 mm Auto utrudniała przystosowanie do tego naboju istniejących typów pistoletów, a duży odrzut strzelającej nim broni utrudniał sprzedaż.
W 11 kwietnia 1986 roku w Miami w czasie próby aresztowania dwóch przestępców (incydent szeroko znany jako FBI Miami Shootout) zginęło dwóch agentów FBI, a trzech zostało ciężko rannych. Jak wykazała sekcja zwłok obaj przestępcy pomimo otrzymania śmiertelnych ran w pierwszych sekundach starcia (jeden z nich został trafiony w głowę, drugi dwukrotnie w klatkę piersiową), byli zdolni jeszcze przez kilka minut poruszać się i prowadzić celny ogień do agentów.
W efekcie wydarzeń w Miami FBI przeprowadziła w 1988 roku badania kilku naboi. W ich efekcie postanowiono przyjąć do uzbrojenia nabój 10 mm Auto. Ponieważ odrzut pistoletów strzelających tym nabojem uznano za zbyt wysoki, wersja dla FBI (oznaczona jako "10 mm FBI") opracowana przez firmę Federal miała być elaborowana mniejszą ilością prochu. Razem z nową amunicją zamówiono pistolety SW Model 1006. Pomimo elaboracji mniejszą ilością prochu, odrzut broni strzelającej nabojem 10 mm FBI okazał się nadal zbyt duży. W efekcie w kolejnych partiach amunicji 10 mm FBI ponownie zmniejszono ładunek prochu. Odrzut broni strzelającej zmodyfikowanym nabojem spadł do dopuszczalnego poziomu, ale nabój nadal miał zbyt dużą długość.
W drugiej połowie 1989 roku zakłady Winchester rozpoczęły produkcję amunicji .40 S&amp;W. Nowy nabój powstał przez skrócenie łuski naboju 10 mm Auto. Ładunek prochu był identyczny jak w nabojach 10 mm FBI więc osiągi balistyczne obydwu naboi były identyczne. Dzięki mniejszej długości nowego naboju łatwiejsze było dostosowanie do zasilania nowym nabojem pistoletów projektowanych do zasilania popularnym nabojem 9 × 19 mm Parabellum.
W następnych latach nabój .40 S&amp;W wyparł z użycia nabój 10 mm FBI i jest obecnie obok 9 mm Parabellum i .45 ACP szeroko używany przez amerykańskie oddziały policyjne. Zdobył też dużą popularność wśród użytkowników cywilnych.

</doc>
<doc id="316177" url="https://pl.wikipedia.org/wiki?curid=316177" title="Garnizon Bydgoszcz">
Garnizon Bydgoszcz

Garnizon Bydgoszcz – garnizon wojskowy w Polsce zlokalizowany w Bydgoszczy.
Charakterystyka.
Bydgoszcz jest jednym z ważniejszych ośrodków administracji wojskowej na mapie kraju, w 2014 roku drugim co do wielkości garnizonem w Polsce. Znajduje się tu także większość instytucji NATO obecnych w Polsce.
Instytucje i jednostki WP.
W 2014 roku w Bydgoszczy znajdowały się następujące instytucje wojskowe:
Instytucje i jednostki NATO.
W Bydgoszczy zlokalizowane są także istotne instytucje NATO, większość z tych, które są w Polsce:
W marcu 2014 minister obrony narodowej Tomasz Siemoniak zapowiedział ulokowanie w Bydgoszczy Jednostki Integracji Sił Sojuszu Północnoatlantyckiego (NATO Force Integration Units), która będzie odpowiedzialna za realizację sojuszniczego wzmocnienia na wschodzie Europy i w Polsce w ramach przyjętego w 2014 roku na szczycie w Newport „Planu działań na rzecz gotowości” jako elementy tzw. „szpicy” – Połączonych Zadaniowych Sił Bardzo Wysokiej Gotowości. Siedzibą wsparcia dla nowo tworzonych sił szybkiego reagowania NATO jest także Litwa, Łotwa, Estonia, Bułgaria i Rumunia. Grupa integracyjna, która powstała w Polsce wraz z grupami rozmieszczonymi w państwach bałtyckich, podlega Dowództwu Wielonarodowego Korpusu Północno-Wschodniego w Szczecinie. Dowództwo bydgoskiej jednostki tworzy około 40 oficerów z 14 krajów NATO.
Historia garnizonu bydgoskiego.
Okres staropolski.
Pierwsze stałe załogi wojskowe na terytorium obecnej Bydgoszczy związane są z grodami, które kontrolowały szlaki komunikacyjne łączące Kujawy z Pomorzem: Wyszogrodem nad Wisłą (X-XIV w.) oraz grodem bydgoskim na Brdą (XI-XIV w.). W 1113 roku Bolesław Krzywousty pozostawił stałą załogę rycerzy w Wyszogrodzie. W 1330 roku odbyła się tu bitwa z armią krzyżacką zakończona doszczętnym zniszczeniem grodu. Natomiast stała załoga wojskowa w Bydgoszczy związana była z obsadą zamku starościńskiego, od połowy XIV wieku aż do jego zniszczenia podczas potopu szwedzkiego. Od członków rodzin załogi wojskowej, zamieszkujących graniczące z zamkiem przedmieście, nazwano je Babia Wieś i nazwa ta funkcjonuje do dnia dzisiejszego. Od 1657, kiedy zamek uległ zniszczeniu, bezpieczeństwa miasta strzegła milicja rekrutująca się z mieszkańców. Formę szkolenia bojowego ogółu mieszczan stanowiło Bydgoskie Bractwo Kurkowe, istniejące od XV wieku. Pograniczny charakter miasta w okresie staropolskim sprawił, że miały tu miejsce liczne starcia zbrojne, koncentracje wojsk i przemarsze armii związane zwłaszcza z wojnami polsko-krzyżackimi i polsko-szwedzkimi (potop szwedzki, III wojna północna). Wojny szwedzkie przyczyniły się do zrujnowania miasta i okolicznych osad wiejskich.
1772-1920 (czasy pruskie).
Po przejściu Bydgoszczy pod kuratelę Królestwa Prus w 1772 r. w ramach I rozbioru Polski utworzono w mieście stały garnizon wojskowy. Tworzył go sztab i 1 szwadron z 7. pułku huzarów ("Husaren-Regiment 7"), który w garnizonie bydgoskim stacjonował z przerwami do 1777 roku. Od 1782 roku stacjonował natomiast 10. pułk huzarów ("Husaren-Regiment 10"). W 1774 r. wybudowano koszary huzarskie w miejscu dzisiejszej Poczty Głównej, a w 1790 r. prochownię na Wzgórzu Dąbrowskiego. Nad Brdą naprzeciw kościoła farnego na przełomie XVIII i XIX w. powstał kompleks magazynów wojskowych. W latach 1789-1791 Bydgoszcz była miejscem stacjonowania Batalionu fizylierów von Hinrichs Nr 17, a w latach 1787-1795 Batalionu fizylierów von Greifenberg Nr 4. Od 1797 do 1806 roku w Bydgoszczy stał II batalion Pułku Piechoty von Manstein Nr 55.
Z Bydgoszczą związany był w młodości gen. Józef Wybicki, autor Hymnu Narodowego, który był inicjatorem wyzwolenia miasta spod panowania pruskiego. Podczas insurekcji kościuszkowskiej korpus dowodzony przez Jana Henryka Dąbrowskiego w bitwie pod Bydgoszczą pokonał przeważające oddziały pruskie i 2 października 1794 roku zdobył miasto. Kolejna koncentracja dywizji gen. Dąbrowskiego w Bydgoszczy miała miejsce w marcu 1807 roku, kiedy to następnie brały one udział w walkach pod Tczewem i Gdańskiem u boku wojsk napoleońskich. W 1812 roku utworzono w Bydgoszczy magazyny etapowe dla Wielkiej Armii napoleońskiej.
Od 1815 roku garnizon bydgoski podlegał dowództwu V Korpusu Armijnego w Poznaniu, a w 1846 roku zmienił podporządkowanie pod II Korpus Armijny w Szczecinie. Od 1818, aż do 1919 roku stacjonowały w mieście oddziały 4. Dywizji Piechoty ("Königlich Preußische 4. Infanterie-Division"), której podlegały cztery brygady piechoty i cztery brygady kawalerii. W 1847 roku, usytuowano w Bydgoszczy sztab dywizji, dla którego wybudowano willę przy ul. Czartoryskiego. W mieście stacjonowały trzy wchodzące w jej skład brygady:
Dywizją w latach 1866-1870 dowodził gen. Otto Hahn von Weyhern, któremu w 1878 r. nadano godność Honorowego Obywatela Bydgoszczy. Ostatnim dowódcą czasu pokoju był gen. por. Günther von Pannewitz.
W II połowie XIX wieku Bydgoszcz stała się miastem garnizonowym. W latach 1850-1890 nastąpiło potrojenie liczebności wojska, a przeciętnie garnizon bydgoski stanowił około 10% ogólnej liczby mieszkańców miasta. W koncepcjach strategicznych pruskiego Sztabu Generalnego od 1860 roku rejon Bydgoszcz – Grudziądz – Toruń wyznaczono za podstawę wyjściową do ewentualnego ataku na Rosję. Osłonę zapewniały twierdze Toruń, Chełmno i Grudziądz, natomiast Bydgoszczy przypisano rolę bazy koncentracji wojsk. W mieście i okolicy ulokowano znaczną ilość składów wojskowych oraz zbudowano infrastrukturę przeznaczoną do stacjonowania i ćwiczeń licznych jednostek wojskowych. W latach 1850-1852 na rogu ulic Jagiellońskiej i 3 Maja wzniesiono szpital garnizonowy, zaś w 1867 roku budynek głównej warty garnizonowej przy ul. Focha (ob. nieistniejący), który w 1882 roku został rozbudowany. Po włączeniu Bydgoszczy w sieć kolejową Prus w 1851 roku, przez długi czas wojskowi sprzeciwiali się budowie mostu kolejowego nad Wisłą, gdyż obawiano się zajęcia tej przeprawy przez armię rosyjską z rejonu Dobrzynia nad Drwęcą. Most wzniesiono dopiero w 1893 r., ale jako obiekt fortyfikacyjny strzeżony dzień i noc, operacyjnie podlegający Twierdzy Toruń.
Reparacje wojenne dopływające do Niemiec po zwycięskiej wojnie z Francją w 1871 roku zwiększyły znacznie tempo budowy nowych obiektów koszarowych. Nastąpił wówczas znaczny wzrost garnizonu bydgoskiego, zarówno pod względem liczby oddziałów, rodzajów wojsk, jak i rozbudowy infrastruktury wojskowej. Północna część Śródmieścia stała się stopniowo dzielnicą koszarową:
Do dyspozycji garnizonu bydgoskiego powstały także place ćwiczeń:
W 1905 r. w Bydgoszczy stacjonowały następujące jednostki:
W mieście miał swoją siedzibę także Inspektorat Wojsk Obrony Terytorialnej ("Landwehr-Inspektion Bromberg"), któremu podlegało sześć powiatów (Bydgoszcz, Wałcz, Gniezno, Inowrocław, Szczecinek, Piła).
W okresie pruskim w garnizonie obecne były także dowództwa wysokiego szczebla:
W garnizonie istniały także liczne placówki wojskowe. W 1914 roku były to m.in.:
Podczas I wojny światowej podjęto polowe prace fortyfikacyjne między Osową Górą, a Myślęcinkiem, a miasto stało się wielkim magazynem materiałów wojennych. W lesie pod Osową Górą powstały Zakłady Amunicyjne. Produkcja w fabryce ruszyła w kwietniu 1917 roku i zatrudnionych w niej było około 1000 osób. W czasie wojny w mieście utworzono ok. 20 lazaretów dla rannych żołnierzy przywożonych z frontu. Funkcję tę spełniały m.in. Seminarium Nauczycielskie przy ul. Bernardyńskiej, szpital na Bielawach, szpital św. Floriana, Szkoła Rzemiosł Artystycznych przy ul. Świętej Trójcy, Strzelnica przy ul. Toruńskiej, Kasyno Cywilne przy ul. Gdańskiej oraz budynek Szkoły Wojennej. Postawiono również 12 baraków z 400 miejscami na szpital wojenny dla jeńców rosyjskich.
W latach 1916-1919 w Bydgoszczy powstało także lotnisko wojskowe na Biedaszkowie wraz z polem wzlotów, 10 hangarami oraz pomieszczeniami koszarowymi dla 13. Lotniczego Oddziału Zapasowego. Jednostka zajmowała się przygotowaniem pilotów i obserwatorów lotniczych do działań frontowych.
W czasie powstania wielkopolskiego (1919) garnizon wojskowy w Bydgoszczy ogarnięty był falą rewolucji. Działania wzmógł natomiast działający z Bydgoszczy Grenzschutz-Bataillon III, który toczył liczne walki i potyczki z polskimi oddziałami na froncie północnym. Wielkopolskie oddziały powstańcze zatrzymały się u bram miasta – pod Brzozą i Zamościem koło Rynarzewa, a mądrość lokalnych przywódców powstrzymała przygotowane siły przed wybuchem powstania w mieście. Wielu bydgoszczan walczyło natomiast w szeregach powstańców, a rannych potajemnie leczono w bydgoskich szpitalach.
W styczniu i lutym 1920 roku w wyniku postanowień traktatu wersalskiego nastąpiło przejecie Pomorza oraz rejonu nadnoteckiego przez wojska Frontu Północnego pod dowództwem gen. Józefa Hallera i Frontu Wielkopolskiego pod dowództwem gen. Józefa Dowbór-Muśnickiego. Polscy żołnierz wkroczyli do Bydgoszczy 20 stycznia 1920 roku.
Dwudziestolecie międzywojenne 1920-1939.
20 stycznia 1920 roku, realizując zadania rewindykacji terytorium, do miasta wkroczyło Wojsko Polskie z naczelnym wodzem powstania wielkopolskiego gen. Józefem Dowbor-Muśnickim. Do miasta pierwszy wkroczył oddział saperów (dowódca – ppłk Witold Butler) oraz 2 Pułk Ułanów Wielkopolskich i 6 Pułk Strzelców Wielkopolskich (dowódca – mjr Bernard Śliwiński). Uroczyste powitanie odbyło się na Starym Rynku i przerodziło się w patriotyczną manifestację.
Po ustąpieniu Niemców z Bydgoszczy nowy garnizon wojskowy utworzyły oddziały zrodzone w powstaniu wielkopolskim: 15 Wielkopolska Dywizja Piechoty (d. 2. Dywizja Strzelców Wlkp.) oraz 16 Pułk Ułanów Wielkopolskich (d. 2. Pułk Ułanów Wlkp.) wraz z dowództwem Pomorskiej Brygady Kawalerii. W latach 1920-1938 funkcjonowała przeniesiona do Bydgoszczy, również zrodzona w powstaniu, Bydgoska Szkoła Podchorążych. Jednostki te wkrótce udały się na front toczącej się wojny polsko-bolszewickiej.
W dwudziestoleciu międzywojennym oddziały WP stacjonujące na terenie województwa pomorskiego (według podziału administracyjnego z 1938 r.) wchodziły w skład Dowództwa Okręgu Korpusu VIII z siedzibą w Toruniu. Ich głównym zadaniem operacyjnym było przeciwdziałanie ewentualnej agresji niemieckiej w korytarzu pomorskim oraz tzw. interwencja gdańska. Bydgoszcz stanowiła duży garnizon wojskowy, posiadała również wojskowe instytucje ponadlokalne. Stacjonowały tu:
61 PP, 62 PP i 15PAL wchodziły w skład 15 Dywizji Piechoty Wielkopolskiej, którymi dowodzili kolejno: gen. bryg. Albin Jasiński (1919-1920), gen. dyw. Władysław Jung (1920-1924), gen. bryg. Wiktor Thommee (1924-1934), gen. bryg. Jan Chmurowicz (1934-1937), gen. bryg. Zdzisław Przyjałkowski (1937-1939). Natomiast w latach 1925-1927 szefem sztabu dywizji był mjr. Zygmunt Berling (późniejszy generał, dowódca 1. Dywizji Piechoty im. Tadeusza Kościuszki).
W okresie międzywojennym zbudowano koszary przy ul. Szubińskiej, przy polu ćwiczeń kawaleryjskich. Dokończono również budowę koszar przy ul. Powstańców Warszawy. Najbardziej okazałym budynkiem wojskowym był gmach Szkoły Wojennej, w którym mieściła się Bydgoska Szkoła Podchorążych, a od 1938 r. Szkoła Podchorążych Marynarki Wojennej. Szkoły te wykształciły ok. 2,5 tys. absolwentów.
15 września 1937 r. po wielkich manewrach w rejonie Wągrowca, Szubina, Kcyni i Żnina do miasta przybyło 50 tys. żołnierzy. 8 godzin defilowali oni na Placu Wolności przed Naczelnym Wodzem Edwardem Rydzem-Śmigłym. Pokazy oglądało 200 tys. osób z całego regionu.
Ważną instytucją ponadlokalną była Ekspozytura Nr 3 Oddziału II Sztabu Głównego, którą w 1930 r. przeniesiono z Poznania do Bydgoszczy. Zajmowała się wywiadem wojskowym i zwalczała niemieckie agentury szpiegowskie w Wolnym Mieście Gdańsku, Prusach Wschodnich, Pomorzu Zachodnim i Brandenburgii. Jej kierownikiem był mjr Jan Żychoń, późniejszy szef wydziału wywiadowczego Sztabu Naczelnego Wodza Polskich Sił Zbrojnych na Zachodzie gen. Władysława Sikorskiego, uczestnik bitwy pod Monte Cassino, gdzie poległ. W latach 30. wybudowano nową siedzibę ekspozytury na osiedlu Bielawy. Nawiązania do działalności bydgoskiej placówki można znaleźć m.in. we wspomnieniach sądzonego w procesie norymberskim szefa wywiadu Sicherheitsdienst (SD) Waltera Schellenberga.
W Bydgoszczy miała siedzibę Chorągiew Pomorska Związku Hallerczyków (jedna z 12 w kraju). W 1924 i w maju 1939 r. odbyły się tutaj ogólnopolskie Walne Zjazdy Związku Hallerczyków z udziałem gen. Józefa Hallera. W latach 1924-1926 wydawano ogólnopolski dwutygodnik „Hallerczyk”. Chorągiew Pomorska Związku Hallerczyków posiadała placówki w Bydgoszczy, Toruniu, Grudziądzu, Inowrocławiu, Nakle, Mogilnie, Strzelnie, Chełmnie, Skórczu, Chełmży i Brodnicy.
W 1939 r. w obliczu zagrożenia wojną ze strony hitlerowskich Niemiec powstały dwie jednostki pospolitego ruszenia: konna formacja „Krakusy” i Bydgoski Batalion Obrony Narodowej, który liczył 702 żołnierzy rezerwy. BBON wsławił się obroną miasta do końca, nawet po opuszczeniu Bydgoszczy przez Wojsko Polskie 4 września 1939 r., uczestniczył w bitwie nad Bzurą, a 50 jego żołnierzy wziętych do niewoli zostało rozstrzelanych przez Niemców 22 września 1939 r.
Lotnictwo wojskowe w dwudziestoleciu międzywojennym.
Bogate są wojskowe tradycje lotnicze Bydgoszczy z okresu międzywojennego. W 1920 na lotnisko, które zaliczało się do największych i najlepiej wyposażonych w kraju, przebazowano w 1920 jednostki z Poznania: 10 Eskadrę Wywiadowczą (12 samolotów typu "Breguet 14") oraz 15 Eskadrę Myśliwską (12 samolotów typu "Spad" i "Fokker"). Obie eskadry wysłano wkrótce na front wojny polsko-bolszewickiej. Eskadry bojowe trafiły do Bydgoszczy ponownie w latach 1920-1921 (13 Eskadra Myśliwska) oraz w 1939 w przeddzień kampanii wrześniowej (46. i 49 Eskadra Towarzysząca).
Od 1921 lotnisko mieściło ośrodki szkolące kadry lotnicze – pilotów i mechaników. Pierwszą szkołą, jaką ulokowano na lotnisku bydgoskim była I Szkoła Lotników, przeniesiona w sierpniu 1920 z Dęblina. II Szkoła Lotników w Bydgoszczy powstała w wyniku przeniesienia Niższej Szkoły Pilotów z Krakowa. Pod koniec 1920 w wyniku połączenia powyższych jednostek powstała Szkoła Pilotów w Bydgoszczy, która zajmowała się podstawowym szkoleniem pilotów do różnych rodzajów lotnictwa w Polsce.
W późniejszych latach szkoła ta przechodziła szereg reorganizacji, przekształceń i zmian nazw. W 1926 została przekształcona w Centralną Szkołę Podoficerów Pilotów Lotnictwa, a od 1922 istniała również Centralna Szkoła Mechaników Lotniczych w Bydgoszczy. W 1927 scentralizowano szkolenie podoficerów zawodowych lotnictwa o różnych specjalnościach w Centrum Wyszkolenia Podoficerów Lotnictwa. Ostatecznie pod koniec lat 30. na bydgoskim lotnisku znajdowało się Centrum Wyszkolenia Technicznego Lotnictwa nr 2, które obejmowało m.in.::
W związku z zagrożeniem ze strony III Rzeszy w październiku 1938 roku Szkołę Podoficerów Lotnictwa dla Małoletnich przeniesiono do Krosna, gdzie rozkazem Ministerstwa Spraw Wojskowych miał powstać nowy ośrodek szkolenia personelu lotniczego. W 1939 uruchomiono także Wojskowy Ośrodek Spadochronowy w Bydgoszczy.
W Bydgoskiej Szkole Pilotów uczyli się oficerowie i podoficerowie przede wszystkim w zakresie pilotażu podstawowego na kursach trwających rok. W pierwszych latach istnienia szkoły pracowano tzw. polską szkołę pilotażu opierającą się o wzorce francuskie. Zimą trwał kurs teoretyczny, a w sezonie wiosenno-letnim wyszkolenie praktyczne m.in. na samolotach Breguet 14, Potez XV, czy RWD-8. Łącznie w okresie międzywojennym wyszkolono na lotnisku bydgoskim ok. 1000 oficerów, podoficerów i szeregowych. Do najbardziej znanych instruktorów-pilotów w Bydgoszczy należeli m.in.: mjr pil. Jerzy Wieniawa-Długoszowski, por. pil. Janusz Meissner, kpt. Paweł Zołotow oraz por. pil. Franciszek Żwirko – absolwent szkoły bydgoskiej z 1923, ożenił się z bydgoszczanką Agnieszką Kirską, w 1930 odbył ze Stanisławem Wigurą słynny lot dookoła Europy oraz zwyciężył w zawodach Challenge 1932 w Berlinie.
Absolwentami Bydgoskiej Szkoły Pilotów byli także znakomici polscy piloci sławni na świecie:
W Bydgoszczy dyplom pilota wojskowego uzyskali także najlepsi polscy konstruktorzy lotniczy:
W 1926 Liga Obrony Powietrznej i Przeciwgazowej utworzyła w Bydgoszczy pierwszą w kraju Cywilną Szkołę Mechaników Lotniczych, na bazie działającej od 1922 Centralnej Szkoły Mechaników Lotniczych oraz wydziału mechanicznego przy Państwowej Szkole Przemysłowej w Bydgoszczy. W szkole uczyło się kilkuset uczniów, a wykłady prowadzili profesorowie Państwowej Szkoły Przemysłowej w Bydgoszczy oraz instruktorzy Centralnej Szkoły Podoficerów Lotnictwa. Z tej właśnie szkoły pochodziło wielu wysoko wykwalifikowanych mechaników lotniczych, którzy wykazali się nadzwyczajnymi umiejętnościami walki z okupantem podczas II wojny światowej.
Od 1933 do 1963 funkcjonowała także pod Bydgoszczą Fordońska Szkoła Szybowcowa, która w okresie międzywojennym wykształciła ok. 10% pilotów szybowcowych w Polsce, a po wojnie kolejne 4211 absolwentów. Roku 1937 sięgają tradycje szkolenia młodzieży przez Aeroklub Bydgoski. W latach 1929-1933 utrzymywano z Bydgoszczy stałe połączenia lotnicze, m.in. z Warszawą, Poznaniem i Gdańskiem.
Okres II wojny światowej 1939–1945.
W czasie kampanii wrześniowej 1939 r. bydgoska 15 Dywizja Piechoty w ramach armii „Pomorze” obsadziła umocnienia przedmościa bydgoskiego na zachód od Osowej Góry. 1 i 2 września 1939 r. odpierała skutecznie ataki III niemieckiego korpusu armijnego składającego z grup bojowych: 50 dywizji piechoty Wehrmachtu oraz brygady „Netze”. 3 września opuściła pozycje na rozkaz Naczelnego Wodza i wycofała się w kierunku Inowrocławia. 11-17 września 1939 brała udział w bitwie nad Bzurą, ponosząc duże straty. Około 1500 żołnierzy zdołało przebić się do Warszawy. Po kapitulacji stolicy nieliczni żołnierze dotarli na wschodnie krańce Rzeczypospolitej, biorąc udział w walkach z sowieckim agresorem. Część oficerów zginęła w Katyniu.
3 września 1939 roku w Bydgoszczy i okolicach (Łochowo, Ciele, Łęgnowo) miała miejsce irredenta niemiecka, określana niemieckim terminem „Blutsonntag” (krwawa niedziela), w stłumieniu której pomagały jednostki WP. Okupacja niemiecka w Bydgoszczy zapisała się bezprzykładnym ludobójstwem i okrucieństwem.
W czasie okupacji w Bydgoszczy funkcjonowały organizacje konspiracyjne. Do największych należały struktury Armii Krajowej, które funkcjonowały na szczeblu rejonu, inspektoratu oraz podokręgu, z podległymi oddziałami AK w Borach Tucholskich. Silne tutaj także były struktury Miecza i Pługa. Do historii II wojny światowej przeszły nazwiska bydgoszczan: Mariana Rejewskiego za złamanie niemieckich szyfrów wojskowych typu Enigma oraz Augustyna i Romana Trägerów i Bernarda Kaczmarka za rozpoznanie poligonu doświadczalnego niemieckiej broni rakietowej typu V-1 i V-2 w Peenemünde, co umożliwiło jego zniszczenie przez aliantów. Dokonania te były bardzo doniosłe, przyczyniając się do skrócenia II wojny światowej.
Wyzwolenie przyniosły miastu oddziały Armii Czerwonej i Wojska Polskiego, które stoczyły walki o Bydgoszcz w dniach 22-27 stycznia 1945 r. Niemcy przygotowali miasto do obrony okrężnej, opasując je kilkoma liniami polowych umocnień, rowami przeciwpancernymi oraz systemami pól minowych. Kilka zaminowanych obiektów strategicznych w mieście udało się żołnierzom Miecza i Pługa rozbroić i opanować, np. most Królowej Jadwigi i lotnisko. W bitwie o Bydgoszcz po stronie niemieckiej walczyły: 15 Dywizja Grenadierów SS, 4. Dywizja Pancerna i 337. Dywizja Grenadierów Ludowych, zaś po stronie radziecko-polskiej: 9. Korpus Pancerny Gwardii, 2. Korpus Kawalerii Gwardii, trzy dywizje z 125. Korpusu Piechoty oraz polska 1 Brygada Pancerna i 8 Pułk z 3. Dywizji Piechoty. W efekcie walk wojska radzieckie straciły ok. 2 tys. zabitych oraz 30-40 czołgów, a niemieckie – ok. 1 tys. zabitych.
Za bohaterstwo i poświęcenie w walkach 8. Pułk Piechoty WP otrzymał nazwę „Bydgoski”. W styczniu 1945 r., po skoncentrowaniu sił 1. Armii WP na północ od miasta, rozpoczęła się operacja pomorska, podczas której wespół z Armią Czerwoną zdołano przełamać umocnienia Wału Pomorskiego i odzyskać dla Polski Pomorze Zachodnie aż po Odrę.
Okres po 1945.
Po 1945 r. w Bydgoszczy uruchomiono Wojskowe Zakłady Lotnicze nr 2 oraz fabrykę materiałów wybuchowych na bazie zbudowanej w czasie wojny niemieckiej DAG Fabrik Bromberg. Począwszy od marca 1945 r. organizowano w Bydgoszczy 14. Dywizję Piechoty. 28 października 1945 r. odbyła się w Bydgoszczy uroczystość zaprzysiężenia dywizji, na którą przybył marszałek Michał Rola-Żymierski. Dywizja istniała do 1957 roku.
W 1945 r., w Bydgoszczy ulokowano Dowództwo Okręgu Wojskowego Nr II – Pomorze na bazie dowództwa 1 Korpusu Armijnego. Okręg objął swoim zasięgiem województwa gdańskie i szczecińskie. W 1954 r. ze względu na zmniejszenie liczby okręgów wojskowych w skład OW weszło województwo olsztyńskie. Jednocześnie dokonano zmiany nazwy okręgu z OW II na Pomorski Okręg Wojskowy. W latach 1953-1992 POW był jednym z trzech okręgów wojskowych w kraju (Warszawski, Śląski, Pomorski). POW wydawało własne czasopisma: „"Żołnierska Służba"” (1949-1950), „"Żołnierz Polski Ludowej"” (1951-1990) oraz „"Wiarus"” (1990–1999).
Po utworzeniu Układu Warszawskiego, od połowy lat 60., na bazie jednostek Pomorskiego OW formowana była na wypadek wojny 1 Armia Ogólnowojskowa wchodząca w skład Frontu Polskiego wydzielanego do Zjednoczonych Sił Zbrojnych Układu Warszawskiego. W skład okręgu do 1989 r. wchodziły jednostki liczące w sumie ok. 100 tys. żołnierzy. W latach 90. rozpoczął się okres głębokiej restrukturyzacji jednostek okręgu. Nastąpiła redukcja wielu jednostek. Dywizje wchodzące w skład POW rozpoczęły przechodzenie z systemu pułkowego na brygadowy. W 2001 r. jednostki operacyjne okręgu podporządkowano Dowództwu Wojsk Lądowych. Podstawowym zadaniem okręgu od tego momentu była obrona terytorialna oraz zabezpieczenie logistyczne jednostek stacjonujących na jego terytorium. POW prowadził również działalność administracyjną i uzupełniającą stany poprzez podległe Wojewódzkie Sztaby Wojskowe i podległe im wojskowe komendy uzupełnień.
W roku 1957 powstało w Bydgoszczy dowództwo 2. Korpusu Obrony Powietrznej, którego jednostki lotnicze i obrony przeciwlotniczej (m.in. 2 Brygada Radiotechniczna) zajmowały się obroną przestrzeni powietrznej w północnym obszarze kraju. Do 1992 r. na bydgoskim lotnisku wojskowym stacjonował 3 Pułk Lotnictwa Szturmowego, natomiast w latach 1992-2010 2 Baza Lotnicza. W latach 2002-2005 w Bydgoszczy znajdowało się 1 Centrum Koordynacji Operacji Powietrznych przeniesione do Gdyni, a w latach 1999-2009 funkcjonowała 2 Eskadra Lotnictwa Transportowo-Łącznikowego, a w jej składzie Lotnicza Grupa Poszukiwawczo-Ratunkowa. W latach 1945-1994 użytkowano poligon lotniczy w Puszczy Bydgoskiej w pobliżu osady Kabat.
Dzięki ważnej funkcji wojskowej Bydgoszczy, w latach 50. XX w. wybudowano dwa osiedla mieszkaniowe: Leśne m.in. dla kadry POW oraz Kapuściska dla pracowników Zakładów Chemicznych. Zbudowano również Park Sportowy Wojska Polskiego „Zawisza” ze stadionem, boiskami treningowymi, krytą bieżnią, salą boksu, podnoszenia ciężarów, strzelnicą, kortami tenisowymi, hotelem z restauracją, amfiteatrem. W latach 1968-1972 oddano wojskowy hotel Garnizonowy na os. Leśnym. W 1974 r. wybudowano również siedzibę Pomorskiego Muzeum Wojskowego.
Wraz ze zniknięciem struktur Układu Warszawskiego i przystąpieniem Polski do Paktu Północnoatlantyckiego, nastąpiły wielkie zmiany w garnizonie bydgoskim. Od 2001 r. Pomorski Okręg Wojskowy objął całą północną połowę kraju. Pozostawiono mu administrację wojskową i zabezpieczenie logistyczne, natomiast jednostki operacyjne podporządkowano utworzonemu także w Bydgoszczy, Dowództwu 1 Korpusu Zmechanizowanego (2001-2003).
W 2003 r. rozpoczęto w Bydgoszczy formowanie 1. Brygady Logistycznej im. Kazimierza Wielkiego, która swoje zadania realizowała także w misjach pokojowych ONZ oraz operacjach sojuszniczych NATO poza granicami kraju.
W 2004 r. ulokowano w Bydgoszczy pierwszą strukturę wojskową NATO w Polsce: Centrum Szkolenia Sił Połączonych (JFTC). W 2007 r. w Bydgoszczy ulokowano Inspektorat Wsparcia Sił Zbrojnych, któremu podlegają okręgi wojskowe, związki taktyczne i oddziały logistyczne w całym kraju. Po rozformowaniu Pomorskiego Okręgu Wojskowego w 2011 roku Inspektorat Wsparcia Sił Zbrojnych przejął wszystkie jego obowiązki, historie i tradycje.
Dowódcy garnizonu.
Stały garnizon władze pruskie osadziły w Bydgoszczy w listopadzie 1772 r. Pierwszym oddziałem był szwadron 7 regimentu huzarów (dowódca – rtm. von Tyba). Komendantem garnizonu został dowódca regimentu:
Od listopada 1806 r. Bydgoszcz znalazła się w granicach Księstwa Warszawskiego. Dowódcą garnizonu był zwyczajowo dowódca oddziału przebywającego w mieście:
20 stycznia 1920 r. do Bydgoszczy wkroczyły oddziały Wojsk Wielkopolskich. Pierwszym komendantem miasta został ppłk Witold Butler. Funkcję tę pełnił jeden dzień do czasu przybycia sztabu 15 Dywizji Piechoty.
Po wojnie komendantami miasta byli m.in.:

</doc>
<doc id="316178" url="https://pl.wikipedia.org/wiki?curid=316178" title="Leksykografia terminologiczna">
Leksykografia terminologiczna

Leksykografia terminologiczna (LT) – dziedzina leksykografii; ma charakter interdyscyplinarny:
Z punktu widzenia językoznawstwa leksykografia terminologiczna zawiera w sobie trzy podstawowe komponenty:

</doc>
<doc id="316179" url="https://pl.wikipedia.org/wiki?curid=316179" title="Blackthorne">
Blackthorne

Blackthorne – gra platformowa wydana w 1994 przez Blizzard Entertainment. W 2003 roku został wydany port gry na platformę GameBoy Advance, a 1 listopada 2013 roku gra została udostępniona za darmo w wersji na PC.
Fabuła.
Na Planecie Tuul, przypominającej nieco świat w okresie średniowiecza, dochodzi do wojny pomiędzy królem Vlarosem - władcą rodu Androthi a księciem Sarlakiem ("czarnym" lordem goblinów i orków). Podczas wojny wojska Sarlaca zdobywają zamek "Kamiennej Pięści", należący do króla Valrosa. Król decyduje się ocalić swego jedynego syna Kyle'a Blackthorne'a wysyłając go na Ziemię. Przeznaczeniem księcia jest jednak powrót do królestwa, w którym kiedyś rządził jego ojciec, aby dokonać krwawej zemsty na lordzie Sarlacu. Po dwudziestu latach tułaczki, młodziutki niegdyś królewicz, powraca na Tull jako długowłosy "twardziel" z obrzynem...
Oprawa graficzno-dźwiękowa.
Grę cechują: klimatyczna muzyka, ostre efekty dźwiękowe i 8-bitowa grafika DOS-owska. Postać kontrolowana przez gracza w dwuwymiarowym świecie może skakać, biegać, podciągać się i strzelać. System walk opiera się na chowaniu się pod ścianą i wychylaniu w celu oddania strzałów lub rzucenia bomby/granatu.

</doc>
<doc id="316186" url="https://pl.wikipedia.org/wiki?curid=316186" title="Karol Stefan Habsburg">
Karol Stefan Habsburg

Karol Stefan Habsburg-Lotaryński (niem. "Karl Stephan Eugen Viktor Felix Maria von Habsburg-Lothringen", ur. 5 września 1860 w Židlochovicach, zm. 7 kwietnia 1933 w Żywcu) – austriacki arcyksiążę z cieszyńsko-żywieckiej linii Habsburgów, tytularny książę cieszyński w latach 1930-1933. 
Kandydat państw Trójprzymierza na króla polskiego w roku 1918.
Życiorys.
Urodził się 5 września 1860 roku w Židlochovicach. Jego rodzicami byli Karol Ferdynand Habsburg i jego żona arcyksiężniczka Elżbieta. Po śmierci ojca został adoptowany i był wychowywany przez stryja, arcyksięcia Albrechta Fryderyka. Był bratem m.in. arcyksięcia Fryderyka Marii Habsburga, ostatniego księcia cieszyńskiego. Został skierowany do służby w marynarce wojennej. Po dwóch latach nauki w cesarskiej akademii morskiej otrzymał w 1879 roku patent oficerski. Rozpoczął służbę na morzu i wspinał się po szczeblach kariery. Był członkiem założycielem Cesarskiej i Królewskiej Eskadry Jachtowej. Uchodził za człowieka o nowoczesnych przekonaniach.
Miał sprecyzowane poglądy polityczne. Wyrażał nadzieję, że wybijające się na niepodległość nowo powstałe narody staną się habsburskimi krajami koronnymi, zaspokajającymi lokalne aspiracje, ale należącymi do pokojowego i rozkwitającego imperium. Dla każdego ze swoich synów widział miejsce w hierarchii habsburskich rządów. Po śmierci arcyksięcia Albrechta odziedziczył galicyjski majątek. Dwa zamki w Żywcu miały własne włości: czterdzieści tysięcy hektarów lasów. Arcyksiążę odziedziczył Browar Arcyksiążęcy, który jego stryj założył w 1865 roku. Dokonał w nim wielu nowych inwestycji, kupując nowoczesne wyposażenie, instalując oświetlenie elektryczne, nabywając wagony kolejowe. Odszedł ze służby w marynarce.
Gospodarując w Żywcu rozbudował zamek. Dobudował nowe skrzydło. Prace renowacyjne związane z przebudową nowego zamku prowadził między innymi Karol Stryjeński. Ostatnią przebudowę zamku prowadził w 1911 roku Leopold Simony. Arcyksiążę zamówił nową kolekcję obrazów, którymi obwiesił ściany i korytarze. Przy wprowadzaniu zmian korzystał z pomocy polskich artystów z Galicji. Oddawał się swoim zamiłowaniom i nowym hobby. Kolekcjonował samochody. Odbywał próbne jazdy po całej Europie. W 1910 roku zorganizował Zjazd Automobili. Ściągnął do Żywca zmotoryzowaną szlachtę monarchii habsburskiej. Wiele czasu poświęcał rodzinie. Dbał o wychowanie dzieci. 4 maja 1914 roku kupił zespół pałacowy w Rajczy.
W dwudziestoleciu międzywojennym był uznawany przez polskie środowisko monarchistyczne za odpowiedniego kandydata do korony (w czasie I wojny światowej był poważnym kandydatem na monarchę Królestwa Polskiego pod kontrolą Niemiec i Austro-Węgier). W 1907 roku arcyksiążę ogłosił polskość rodziny, natomiast na tronie ostatecznie nie zasiadł (m.in. z powodu sprzeciwu cesarza Karola). Był pierwszym Habsburgiem, który nauczył się polskiego. Zamieszkał w Galicji. Wydał dwie córki za polskich arystokratów. Renata wyszła za mąż w 1909 roku za księcia Hieronima Radziwiłła, który zmarł w 1945 roku w łagrze radzieckim koło Woroszyłowgradu. Mechtylda wyszła za mąż w 1913 roku za księcia Olgierda Czartoryskiego, zmarłego w 1977 roku w Rio de Janeiro. Karol Stefan kochał też muzykę polską, szczególnie Chopina. Był podobno znakomitym interpretatorem dzieł tego kompozytora.
W 1930 został tytularnym księciem cieszyńskim, po tym jak jego bratanek, książę Albrecht II Habsburg zrzekł się praw do tronu.
Małżeństwo i rodzina.
W 1886 poślubił swoją kuzynkę arcyksiężniczkę Marię Teresę Habsburg, z którą miał sześcioro dzieci, arcyksiążąt:

</doc>
<doc id="316195" url="https://pl.wikipedia.org/wiki?curid=316195" title="American pit bull terier">
American pit bull terier



</doc>
<doc id="316201" url="https://pl.wikipedia.org/wiki?curid=316201" title="Gaboń">
Gaboń

Gaboń – wieś w Polsce, położona w województwie małopolskim, w powiecie nowosądeckim, w gminie Stary Sącz. Wieś rozciąga się na wysokości od 340 do 1161 m n.p.m. (Skała), wzdłuż rzeki Dunajec. Charakteryzuje się malowniczym, górskim krajobrazem.
W 1983 roku parafia w Gaboniu została wyodrębniona z parafii Gołkowice. We wsi został wybudowany kościół pod wezwaniem Najświętszej Maryi Panny Częstochowskiej.
Na części wsi w 1991 zostało utworzone odrębne sołectwo Gaboń Praczka.
Szkoła podstawowa funkcjonuje od 1889 roku, od 1972 roku w nowym budynku. Od 2001 roku nosi imię 1 Pułku Strzelców Podhalańskich Armii Krajowej. Do 2004 roku w Gaboniu funkcjonowała druga szkoła – filialna. Szkoła posiada certyfikat „Szkoły z klasą”. 
W latach 1974–2017 w Gaboniu funkcjonowała cegielnia.
Wieś graniczy z Gołkowicami Górnymi, Skrudziną, gminą Łącko, Kadcza, Łazami Brzyńskimi i Przehybą.
Wieś składa się z rozrzuconych po roztokach i zboczach doliny potoku Jaworzynka (zwanego też Gabońskim Potokiem) domostw.
Nazwy miejscowe wsi w dokumentach źródłowych.
„Gaban” – 1293, „de Bagam” – 1301, „Gaban” – 1325, „de Gabana” 1378, „de Gabani” – 1400, „de Gabanye” – 1408, „Ga
banay” – 1408, ale też „Kabana” – 1418, „Gubany” – 1421, „de Gabanya”, „de Gabanye” – 1452, „Gabanyow” (według Długosza) – 1470-80, „Gabon” – 1581, „Grabon” – 1680, „Gaboń” – 1881 (SG II 430).
Pochodzenie nazwy wywodzi się po przekształceniu od nazwy osobowej Gaban powstałej od przymiotnika gabać – znaczy nagabywać, niepokoić, dręczyć, oskarżać.
Historia.
Po raz pierwszy w dokumentach Gaboń występuje w 1276 r. jako „Gaban”, wieś rycerska należąca do komesa Mirosława.
W 1293 r. komes Mściwój, w obecności wdowy po księciu krakowskim Leszku Czarnym, Gryfiny, sprzedał wieś komesowi Mikołajowi zw. Pączek herbu Janina. Z tą też chwilą Gryfina nadała Gaboniowi prawo teutońskie (niemieckie). W końcu XIV w. i przez cały XV w. wieś była własnością Gabańskich- Wiernków.
W 1378 r. część Gabonia (Opalaną) zakupiła za 100 grzywien jedna z mniszek klasztoru klarysek w Starym Sączu – Agnieszka J., córka księcia opolskiego, palatyna węgierskiego, wielkorządcy Rusi Halickiej i Polski oraz księcia dobrzyńsko-kujawskiego Władysława Opolczyka. W 1604 r. klasztor klarysek starosądeckich dokupił za 6 tys. zł resztę wsi.
W latach 1770–1918 w zaborze austriackim. Od 1782 w rękach austriackiego skarbu (tzw. Fundusz religijny). Wówczas też osadzono tutaj kolonistów niemieckich (Gaboń Niemiecki).
Około roku 1880 wieś liczyła ok. 715 mieszkańców, w tym 55 pochodzenia niemieckiego. W 1925 roku Gaboń miał ok. 1020 mieszkańców, w tym 21 narodowości niemieckiej.
W czasie okupacji na Przehybie i w okalających ją lasach ukrywali się partyzanci.
W latach 1954-1960 wieś należała i była siedzibą władz gromady Gaboń. W latach 1975–1998 miejscowość administracyjnie należała do województwa nowosądeckiego.
Ochotnicza straż pożarna.
Ochotnicza Straż Pożarna w Gaboniu powstała w 1967 roku. Jednostka znajduje się poza krajowym systemem ratowniczo-gaśniczym. Od 1994 roku posiada remizę. Jest wyposażona w samochody Mercedes Benz 1222 GBA i Renault Trafic SLRr

</doc>
<doc id="316205" url="https://pl.wikipedia.org/wiki?curid=316205" title="Procedura współdecydowania">
Procedura współdecydowania

Procedura współdecydowania – (uregulowana dawnym art. 251 TWE) w okresie przed Traktatem z Lizbony była jedną z najczęściej stosowanych procedur stanowienia prawa we Wspólnocie Europejskiej, która jako jedyna z pozostałych (procedura zgody, współdecydowania, współpracy, konsultacji) nadawała Parlamentowi Europejskiemu kompetencje prawodawcze równe Radzie Unii Europejskiej. Procedura ta była wykorzystywana zwykle we wszystkich obszarach ustawodawstwa z wyjątkiem rolnictwa, rybołówstwa, podatków, polityki handlowej, pomocy państwa, polityki gospodarczej, konkurencji i Unii Gospodarczej i Walutowej.
W obecnej Unii Europejskiej zastąpiona zwykłą procedurą ustawodawczą.
Składała się z trzech etapów: pierwszego czytania, drugiego czytania, trzeciego czytania połączonego z postępowaniem pojednawczym. Mogła zakończyć się po każdym z tych trzech etapów, jeśli Rada i Parlament osiągały porozumienie.
Jeśli po pierwszym czytaniu Rada zaakceptowała wszystkie poprawki Parlamentu lub Parlament nie zgłosił żadnych poprawek, Rada mogła przyjąć dany akt prawny. Wtedy procedura kończyła się po pierwszym czytaniu. Jeśli wystąpiły rozbieżności Rada ogłaszała tzw. wspólne stanowisko, które trafiało do drugiego czytania w Parlamencie.
Od chwili ogłoszenia przez Radę wspólnego stanowiska, Parlament miał trzy (w wyjątkowych wypadkach cztery) miesiące na jego przyjęcie, odrzucenie lub poprawienie. W przypadku przekroczenia terminu, dany akt legislacyjny uznawało się za przyjęty. Do odrzucenia wspólnego stanowiska lub wprowadzenia do niego poprawek potrzebna była bezwzględna większość głosów. Art. 62 Regulaminu PE ograniczał poprawki do takich, których celem było:
Nowe prawo przyjmowano, jeśli Rada zaakceptowała poprawki Parlamentu. Jeśli poprawki Parlamentu odrzucano, zwoływano wówczas tzw. komitet pojednawczy (koncyliacyjny).
W skład komitetu pojednawczego wchodziło 27 delegatów Rady oraz 27 delegatów Parlamentu. Jego celem było wypracowanie kompromisowej wersji tekstu legislacyjnego. Jeśli kompromisu nie osiągano lub zostawał on odrzucony przez Parlament w trzecim czytaniu, akt legislacyjny nie był przyjmowany.

</doc>
<doc id="316206" url="https://pl.wikipedia.org/wiki?curid=316206" title="Most Sikorskiego">
Most Sikorskiego

Most Sikorskiego – jeden z wrocławskich mostów na rzece Odrze Południowej, na osi ul. Podwale.
Most łączy lewy brzeg Odry Południowej (na przedłużeniu ulicy Podwale) z Kępą Mieszczańską. W obecnej postaci – stalowy, nitowany, dwuprzęsłowy, z filarem wspartym na wysepce pośrodku nurtu. Konstrukcja kratownicowa z górnym pasem o kształcie zbliżonym do parabolicznego, pasy dolne usztywnione pomostem, górne – poprzecznymi łącznikami. Wieszaki i zastrzały częściowo ażurowe.
Most zbudowany został w 1875 r., jest zatem jednym z najstarszych istniejących dziś w mieście. Od końca XIX w. znajdują się na nim dwa tory tramwajowe. Początkowo nosił niemiecką nazwę "Königsbrücke" (most Królewski), a krótko po wojnie most Lignicki (Legnicki), później nazwano go imieniem generała Władysława Sikorskiego. 
W 1986 r. przeprowadzono kapitalny remont, podczas którego wymieniono żeliwne blachy cylindryczne pod jezdnią i płyty granitowe pod chodnikami na płyty żelbetowe. W 2001 r. wymieniono nawierzchnię drogową i tramwajową. W latach 2008-2009 wykonano remont zabezpieczenia antykorozyjnego stalowej konstrukcji i dokonano wymiany urządzeń dylatacyjnych. 

</doc>
<doc id="316209" url="https://pl.wikipedia.org/wiki?curid=316209" title="Garwood (New Jersey)">
Garwood (New Jersey)

Garwood – miejscowość w hrabstwie Union w stanie New Jersey w USA. Według danych z 2010 roku Garwood zamieszkiwało ponad 4 tys. osób.

</doc>
<doc id="316213" url="https://pl.wikipedia.org/wiki?curid=316213" title="Altenburg">
Altenburg

Altenburg – miasto powiatowe w niemieckim kraju związkowym Turyngia, siedziba powiatu Altenburger Land, leżącym w historycznym regionie Pleißenland. Miasto jest znane głównie z tego, że ok. 1820 roku wynaleziono tutaj grę w skata.
Ośrodek przemysłowy, m.in. fabryka kart do gry, ogród botaniczny. Silnie reprezentowane są również dwa sektory przemysłu. Z jednej strony są napoje i przemysł spożywczy: browar Altenburger Brauerei oraz producent mięsa "Südost Fleisch", producent musztardy Altenburger Senf oraz gorzelnia Altenburger Destillerie &amp; Liqueurfabrik. Po drugie, obecne tu są firmy z branży motoryzacyjnej, głównie firmy dostawcy wiodących producentów samochodów. Ponadto w Altenburgu produkowany jest samochód sportowy Apollo (Gumpert Sportwagenmanufaktur GmbH).
Siedziba Stowarzyszenia Krajowego ("Landesverbände") Technisches Hilfswerk obejmująca swym zasięgiem Turyngię i Saksonię
Historia.
Po raz pierwszy wzmiankowany w roku 976 w nadaniu dla biskupa Naumburg-Zeitz. Na zamku w Altenburgu mieszkał przez wiele lat i zmarł w roku 1159 Władysław II Wygnaniec. Od 1886 roku działa w mieście sąd skatowy, najważniejsze ciało regulujące zasady gry w skata.
Geografia.
Altenburg znajduje się niemal w środku trójkąta Lipsk - Chemnitz - Gera. Miasto położone jest 28 km na północny wschód od miasta Gera, 39 km na południe od Lipska, 38 km na północny zachód od Chemnitz i 31 km na północ od miasta Zwickau. Miasto zostało zbudowane na pagórkowatym terenie, najniższy punkt położony jest w Zschernitzsch z 162 m, a najwyższy punkt położony na 261 m n.p.m. w Mockzig. Obszar ten jest jednym z ostatnich odgałęzień przedgórza Rudaw, które kończy się na nizinach w Lipsku na północ od miasta.
Altenburg leży nad rzeką Pleiße.
Sąsiednie gminy.
Sąsiadujące gmin zaczynając ruchem wskazówek zegara od północy: Meuselwitz i Gerstenberg, na północny wschód Windischleuba, Nobitz na wschód, na południe Saara, Altkirchen na południowy zachód, na zachód Göhren oraz Lödla, na północnym zachodzie Rositz.
Podział administracyjny.
Altenburg jest podzielony na kilka dzielnic. Największe z nich to nowe obszary zamieszkałe na południowy wschód (Altenburg Süd-Ost) i północ (Altenburg Nord) oraz centrum. Ponadto istnieją też małe osiedla, o charakterze wiejskim: Rasephas, Kauerndorf, Poschwitz, Zschernitzsch, Drescha oraz Steinwitz. Podczas gdy wszystkie te wyżej wymienione dzielnice są zarządzane bezpośrednio przez miasto Altenburg, pozostałe części: Ehrenberg Kosma i Zetzscha ze swoimi łącznej liczby 16 lokalnych osiedli, mają każde własną administrację i własnych burmistrzów.
Współpraca.
Miejscowości partnerskie:
Transport.
Przez miasto przebiegają trzy drogi krajowe: B7, B93 i B180.
Ok. 5 km od miasta znajduje się port lotniczy Altenburg-Nobitz.
W mieście znajduje się stacja kolejowa

</doc>
<doc id="316214" url="https://pl.wikipedia.org/wiki?curid=316214" title="Garwood">
Garwood



</doc>
<doc id="316231" url="https://pl.wikipedia.org/wiki?curid=316231" title="Ewa Kutynia">
Ewa Kutynia

Ewa Kutynia-Lipińska (ur. 18 grudnia 1975 w Kłobucku) – polska aktorka, absolwentka łódzkiej szkoły filmowej.
Aktorka Teatru Śląskiego w Katowicach. W swoim dorobku artystycznym ma role teatralne i filmowe. Jednak osobą bardziej rozpoznawalną stała się, grając m.in. w serialach Telewizji Polskiej, np. w "Na dobre i na złe" jako komisarz Elwira Kłos oraz w "Kryminalnych" jako oficer Zuzanna Ostrowska. Wzięła również udział w przedsięwzięciu Agnieszki Holland, Magdaleny Łazarkiewicz oraz Katarzyny Adamik – serialu political-fiction "Ekipa".
Teatr Śląski.
Na deskach Teatru Śląskiego w Katowicach Ewa Kutynia wystąpiła w następujących spektaklach:
Pozostałe role teatralne.
Wzięła udział w kilku spektaklach reżyserowanych przez założyciela i reżysera Teatru Bez Sceny – Andrzeja Dopierałę. Składały się na to role: 

</doc>
<doc id="316235" url="https://pl.wikipedia.org/wiki?curid=316235" title="Ulica Świdnicka we Wrocławiu">
Ulica Świdnicka we Wrocławiu

Ulica Świdnicka (niem. "Schweidnitzer Straße") – jedna z głównych ulic Wrocławia, wybiegająca z południowo-wschodniego naroża Rynku w kierunku południowym.
Historia ulicy.
Ulica ma mieszany charakter wielkomiejski, kulturalno-handlowy, przy czym dwa duże kościoły poklasztorne w kontekście są unikatowe. Północna część ulicy, od Rynku do placu Teatralnego została w latach 1997-2004 zamieniona w strefę pieszą. W latach 70. XX wieku przedzielono ulicę trasą tranzytową, łącząc jednak obie jej części przejściem podziemnym, ze względu na mało ergonomicznie dobrane wymiary stopni zwane "schodami dziwnych kroków". Stanowiło ono miejsce wystąpień politycznych Pomarańczowej Alternatywy, co upamiętnia dziś pomnik krasnala po jego północnej stronie. W przejściu mieścił się bar "Kąsek" . W 2018 oddano do użytku zwężone przejście, przy którym mieściło się Centrum Innowacji, a później Przejście Dialogu .
Przebieg ulicy i znaczniejsze obiekty.
Ulica Świdnicka ma łączną długość ok. 1050 m. Pod względem historycznym oraz przestrzennym można ulicę podzielić na trzy odcinki:
Odcinek północny.
Najstarszy odcinek północny prowadzi z Rynku do dawnej miejskiej fosy wewnętrznej i Wewnętrznej Bramy Świdnickiej (okolice obecnego przejścia podziemnego pod ul. Kazimierza Wielkiego). Odcinek ten został znacznie poszerzony po II wojnie światowej, gdy nową zabudowę strony wschodniej odsunięto o około 20 m. Od 1997 jest to strefa piesza.
Odcinek środkowy.
Środkowy odcinek prowadzi od dawnej Wewnętrznej Bramy Świdnickiej do Zewnętrznej Bramy Świdnickiej i Fosy Miejskiej, na obszarze włączonym do miasta zapewne w 1261. W 2004 rozszerzono strefę pieszą na znaczną część tego odcinka. Na południe od placu Teatralnego ulica jest przejezdna dla samochodów, w jezdni znajduje się ponadto dwutorowe torowisko tramwajowe.
Południowy odcinek i plac Tadeusza Kościuszki.
Zewnętrzny odcinek od Fosy i skrzyżowania z Podwalem do estakady kolejowej początkowo zwany był Nową Ulicą Świdnicką ("Neue Schweidnitzer Straße"), a po wojnie krótko nosił imię Aleksandra Fredry. Odcinek ten powstał na początku XIX wieku, po zburzeniu fortyfikacji. Na skrzyżowaniu z ul. Marszałka J. Piłsudskiego znajduje się jedyne większe załamanie kierunku ulicy.
Dominującą formą przestrzenną południowego odcinka ul. Świdnickiej jest plac Tadeusza Kościuszki (niegdyś "Tauentzienplatz"), wytyczony po wyburzeniu fortyfikacji (po 1807), kwadratowy o boku 150 m, z czterema ulicami wybiegającymi pośrodku pierzei, oparty na wzorcach francuskiego klasycyzmu. Na tym placu Świdnicka krzyżuje się z prostopadłą do niej ul. Kościuszki, dawniej "Tauentzien Straße". Do końca II wojny światowej w centrum placu znajdował się pomnik nagrobny F. B. Tauentziena, wzniesiony jeszcze przed powstaniem placu, w 1795. Obecnie centralny skwer placu nosi imię Solidarności Walczącej.
Przy południowym odcinku ulicy znajdują się następujące znaczniejsze budynki:
Przy północnym odcinku:

</doc>
<doc id="316239" url="https://pl.wikipedia.org/wiki?curid=316239" title="Boguchwałowice">
Boguchwałowice

Boguchwałowice (ros. Богухваловицы, nazwa wsi obowiązującą w czasach zaboru rosyjskiego) – wieś w Polsce położona w województwie śląskim, w powiecie będzińskim, w gminie Mierzęcice, nad zbiornikiem Przeczyce (nazywanym czasami Zalewem Przeczycko-Siewierskim) - mimo że duża większość obszaru zalewu mieści się właśnie tutaj. Oddalona od Katowic o około 35 km.
Wieś biskupstwa krakowskiego w księstwie siewierskim w końcu XVI wieku. W latach 1975–1998 miejscowość administracyjnie należała do województwa katowickiego.
Do Boguchwałowic dojeżdżają autobusy MZKP co umożliwia mieszkańcom bezpośredni dojazd do Będzina i Tarnowskich Gór. We wsi znajduje się kilka sklepów, kompleks barów, pole namiotowe i gospodarstwa agroturystyczne. Latem ludność Boguchwałowic zwiększa się kilkakrotnie, dzięki turystom przybywającym na plażę Zalewu Przeczycko-Siewierskiego. Od roku 2014 wieś posiada kanalizację. Znajduje się tu również tama (nazywana przez mieszkańców Małą Tamą, w odróżnieniu od Dużej Tamy w sąsiednich Przeczycach) z upustem wody z przepływającego przez wieś strumyka. Obok tamy znajduje się także źródło wody pitnej i stadnina.
Od 1926 r. działa w Boguchwałowicach Ochotnicza Straż Pożarna. Kościół pw. Wniebowzięcia NMP wznieśli mieszkańcy w latach 80. Obecna jest Szkoła Podstawowa (klasy I-III) połączona z przedszkolem.

</doc>
<doc id="316242" url="https://pl.wikipedia.org/wiki?curid=316242" title="Włoska Partia Komunistyczna">
Włoska Partia Komunistyczna

Włoska Partia Komunistyczna (, PCI) – włoska partia polityczna istniejąca w latach 1921–1991.
Historia.
Partia założona została w 1921 roku. Jej założycielem był Antonio Gramsci i grupa rozłamowców z Włoskiej Partii Socjalistycznej. W latach 1921–1943 była członkiem Międzynarodówki Komunistycznej. W 1926 roku zdelegalizowana. Działała w podziemiu i na emigracji. W 1934 roku komuniści podpisali umowę o współpracy z Włoską Partią Socjalistyczną. W 1935 roku odbył się wspólny zjazd socjalistów i komunistów w Brukseli. Od 1942 roku wchodziła w skład Komitetu Wyzwolenia Narodowego. W trakcie II wojny światowej zorganizowała partyzanckie Brygady Garibaldiego.
W latach 1944–1947 wchodziła w skład rządu koalicyjnego. Następnie w opozycji. Do 1956 roku tworzyła z socjalistami sojusz Demokratyczny Front Ludowy. 
Od 1966 roku reprezentowana była w Parlamencie Europejskim. Zaakceptowała członkostwo Włoch w NATO i EWG.
W 1968 roku komuniści wygrali wybory parlamentarne. Zdobyli 27% głosów, jednak nie weszli do rządu. Partia komunistyczna była partią masową dysponująca własnymi związkami zawodowymi, spółdzielniami, gazetami czy klubami sportowymi. Posiadała też władze w samorządach. 
W 1972 roku władzę w partii objął Enrico Berlinguer. Poglądy polityka określane były jako eurokomunizm lub „komunizm narodowy”. Stał on na czele partii do 1982 roku. W 1973 roku Berlinguer zaproponował Chrześcijańskiej Demokracji „historyczny kompromis“. Był on propozycją koalicji komunistów, chadeków i socjalistów. Po odrzuceniu propozycji komuniści sformułowali program „alternatywnej demokracji” — sojuszu lewicy i ugrupowań demokratycznych przeciwnych chadekom.
Została rozwiązana w 1991 roku. Największą spadkobierczynią partii była Demokratyczna Partia Lewicy. Bardziej radykalni działacze utworzyli formacje Odrodzenie Komunistyczne.
Organem prasowym partii był dziennik l’Unità.
Ideologia.
W latach 60. i 70. partia odrzuciła część założeń komunizmu i przyjęła umiarkowaną „włoską drogę do komunizmu“. Był to komunizm w stylu reformatorskim odrzucający przemoc. 
Od lat 50. kwestionowała przewodnią rolę KPZR w ruchu komunistycznym. W 1956 roku potępiła sowiecką interwencję na Węgrzech. W 1968 roku komuniści włoscy potępili interwencję Układu Warszawskiego w Czechosłowacji. W kolejnych latach popierała opozycję demokratyczną w Europie Wschodniej i Niezależny Samorządny Związek Zawodowy „Solidarność”. W 1981 roku potępiła wprowadzenie stanu wojennego w Polsce.

</doc>
<doc id="316247" url="https://pl.wikipedia.org/wiki?curid=316247" title="Violetta Kołakowska">
Violetta Kołakowska

Viola Kołakowska (ur. 13 lipca 1977 w Chorzowie jako Wioletta Kołek) – polska celebrytka, aktorka niezawodowa i modelka.
Życiorys.
Urodziła się 13 lipca 1977 w Chorzowie. Jest bratanicą Romana Kostrzewskiego.
Zadebiutowała jako modelka w połowie lat 90. XX wieku. Najczęściej prezentowała kolekcje Teresy Rosati i Hexeline. Pod koniec lat 90. debiutowała jako aktorka, grała głównie epizodyczne role w filmach, takich jak "Egoiści" (2000) czy "Dzień Świra" (2002). W 2000 wystąpiła w spektaklu Teatru Telewizji "Temida jest kobietą, czyli historie zapożyczone od Guy de Maupassanta" Tomasza Wiszniewskiego.
W 2009 była stylistką programu śniadaniowego "Dzień dobry TVN", wspólnie z Ewą Krajewską przygotowywała cykl reportaży pt. „Moje ciuchy: metamorfoza...”.
W 2017 zagrała w spektaklu "Byk Ferdynand" w reżyserii Tomasza Karolaka w warszawskim Teatrze IMKA. W 2019 zajęła trzecie miejsce w czwartej edycji programu "Agent – Gwiazdy".
Życie prywatne.
W latach 2006–2017 pozostawała w związku z aktorem Tomaszem Karolakiem, z którym ma córkę Lenę (ur. 2007) i syna Leona (ur. 2013).
W 2020 zdobyła zainteresowanie medialne poprzez powielanie teorii spiskowych, jakoby pandemia COVID-19 była jedynie wymysłem mediów mainstreamowych i zorganizowanym spiskiem jako przykrywka wojny przeciwko ludziom.
Sesje.
Modelka pozowała nago do polskich czasopism:

</doc>
<doc id="316249" url="https://pl.wikipedia.org/wiki?curid=316249" title="H.263">
H.263

H.263 – standard kompresji sekwencji wizyjnych opracowany przez ITU-T. Pierwotnie przeznaczony do transmisji w kanałach o przepływności mniejszej niż 64 kb/s.
Kodek ten należy do grupy koderów hybrydowych, wykorzystujących predykcję z kompensacją ruchu oraz kodowanie transformatowe z transformatą kosinusową DCT.
Pierwotna wersja kodeka.
Początkowo kodek H.263 charakteryzował się następującymi cechami:
Jedna z nieznacznie zmodyfikowanych implementacji kodeka H.263, zrealizowana przez firmę Sorenson, była wykorzystywana do kodowania sekwencji wizyjnych na portalu YouTube zanim zaczęto stosować H264, a później VP9. 
Ulepszenia: H.263+ i H.263++.
W wyniku opracowywania nowych algorytmów kodowania obrazów ruchomych, do pierwotnej wersji kodeka H.263 dodawano nowe narzędzia w postaci aneksów do specyfikacji. Doprowadziło to do ustanowienia dwóch kolejnych wersji standardu, znanych jako H.263+ oraz H.263++. Do głównych ulepszeń zastosowanych w tych nowszych wersjach należą:
Niektóre z aneksów nigdy nie zostały szerzej wykorzystane w zastosowaniach praktycznych (np. aneksy E i O). Jednakże całkowita sprawność kodowania kodera H.263++ okazała się tak wysoka, iż szybko zniesiono ograniczenie na docelową przepływność kodeka i zaczął być wykorzystywany w wielu zastosowaniach.
Kodek H.263 jest podstawą dla pierwszego kodeka video opisanego w standardzie MPEG-4 – MPEG-4 część 2, a więc również kodeków DivX, XviD i kompatybilnych. Wykorzystywany jest między innymi w telekonferencyjnym programie Microsoft NetMeeting w systemie Windows.
W wyniku ciągłego udoskonalania istniejących technik kompresji, na początku roku 1998, zespół ekspertów JVT łączący grupy VCEG (z organizacji ITU) oraz MPEG (z organizacji ISO) rozpoczął pracę nad następcą H.263, który następnie przerodził się w projekt kodeka H.264/MPEG-4 AVC.

</doc>
<doc id="316250" url="https://pl.wikipedia.org/wiki?curid=316250" title="Ju-jitsu">
Ju-jitsu

 – tradycyjna, japońska sztuka walki lub metoda walki wręcz, bez broni lub z użyciem małego oręża, stosowana w ataku i obronie, w starciu z jednym albo kilkoma uzbrojonymi lub nieuzbrojonymi przeciwnikami.
Historia.
Historia początków powstania "jūjutsu" jest nadal tematem wielu sporów. Jedni uważają, że jest to system rdzennie japoński – podobnie jak "sumō" – uznający za prekursora Hisamoriego Takenouchi, założyciela w 1532 roku, pierwszej formalnej szkoły "jūjutsu" w Japonii. Inni twierdzą, że "jūjutsu" pochodzi z Chin i zasługę przyznają przybyłemu w 1559 roku do Japonii mnichowi Chin Gen Pinh i sprowadzonemu przez niego "kenpō". Jeszcze inni łączą powstanie tej sztuki walki z japońskimi lekarzami, którzy uczyli się w Chinach i system ten prawdopodobnie sprowadzili do Japonii. Wśród nich wyróżniał się lekarz z Nagasaki, Shirobei Akiyama Yoshitoki, któremu przypisuje się stworzenie szkoły "Yōshin-ryüu" i pierwszej zasady "jūjutsu" „ustąp, aby zwyciężyć”. Najbardziej prawdopodobne wydaje się trzecie wytłumaczenie, że w systemie tym zostały połączone techniki sprowadzone z Chin z technikami rdzennie japońskimi.
Niektóre ze starych szkół przetrwały do czasów współczesnych, np. "Hontai-yōshin-ryū", "Daitō-ryū-aiki-jūjutsu" i "Hakkō-ryū-jūjutsu".
W okresach Nara (710–784) i Heian (VIII–XII w.) w czasie przyjęć na dworze cesarskim organizowano walki o charakterze rytualnym o nazwie "sechie-zumō". W okresie Edo (1603–1868) z tradycji tej powstała sztuka walki w samoobronie (bez broni) o nazwie "jūjutsu" (柔術). Rozpowszechniły się wówczas szkoły "jūjutsu", które zaczęły jednak zanikać wraz z końcem ery samurajów po restauracji Meiji (1868).
W maju 1882 roku Jigorō Kanō (1860–1938), opierając się na "jūjutsu" stworzył dyscyplinę sportową "jūdō" (柔道), czyli „drogę miękkości, ustępliwości”. Zorganizował w tokijskiej świątyni Eishō-ji szkołę o nazwie Kōdōkan, stworzył system rang i klas: "dan" i "kyū". Jego wysiłki uzyskały międzynarodowe uznanie, a w swoim kraju został nazwany „ojcem japońskiego wychowania fizycznego”. W 1960 roku "jūdō" (pol. dżudo) stało się dyscypliną olimpijską.
Wyjaśnienia językowe.
Ze względu na to, że dżudo ("jūdō") wywodzi się z "jū-jutsu" niektóre wydawnictwa i słowniki traktują "jūjutsu" i "jūdō" jako synonimy. Podobnie jest ze słowem "yawara",
które pojawia się w nazwach niektórych szkół. Jest to japońska wymowa tego samego znaku 柔 o tym samym znaczeniu, czytanego po sinojapońsku jako "jū".
W nazewnictwie zachodnich (także polskich) sztuk walki pojawiło się przed laty słowo "jūjitsu" zapisywane w różny sposób: Jiu-Jitsu, jiujitsu, jujitsu, dżu-ditsu itp. Słowo takie o tym samym znaczeniu w języku japońskim nie występuje. Znak 術 nie ma bowiem wymowy "jitsu". Z tego powodu np. portugalskie "jiu-jitsu brasileiro", to po japońsku ブラジリアン柔術, "burajirian jūjutsu".
Zmiana w wymowie jest wynikiem nieporozumień i błędów fonetycznych z przeszłości, kiedy używano wielu różnych, dowolnych transkrypcji (np. w dawnych tekstach niemieckich zapisywano Dschiu Dschitsu). W systemie międzynarodowej transkrypcji Hepburna słowo to pisze się "jūjutsu". Natomiast forma "jūjitsu" (w różnych odmianach zapisu alfabetem łacińskim) – niepoprawna fonetycznie – przyjęła się w różnego rodzaju szkołach walki na Zachodzie.
Sposoby walki.
Tradycyjne "jūjutsu" nie było sztuką walki przeznaczoną wyłącznie do obrony. Miało „zniszczyć” przeciwnika i do minimum zmniejszyć możliwość kontrataku. Nie istniało pojęcie „zakazanych technik”. Pełny zakres technik "jūjutsu" obejmował: chwyty ("kumi"), rzuty ("nage"), trzymania ("osae"), dźwignie ("kansetsu"), duszenia ("shime"), uderzenia ("uchi"), kopnięcia ("keri") oraz ataki na punkty witalne ("kyūsho", "tsubo").
Systemy "jūjutsu" są oparte o zasadę "jū yoku gō wo seisu" (柔よく剛を制す, „miękkość pokonuje twardość”, „ustępliwość pokonuje siłę”, „elastyczną ustępliwością pokonać twardą siłę”). Na bazie tej koncepcji powstał pogląd, że chcąc pokonać silniejszego, słaby nie powinien mu stawiać oporu. Taka postawa w walce przyjęła się jako zasada, że słabszy musi ustąpić, dać się popchnąć lub pociągnąć, aby zniwelować przewagę przeciwnika. Jedna z późniejszych koncepcji "jūjutsu" zapoczątkowana w okresie Meiji (koniec XIX w.) to znana zasada: „ustąp, aby zwyciężyć”. Później na początku XX w. na bazie judo dołączono kolejną zasadę: „minimum wysiłku, maksimum skuteczności”. Istnieje też trzecia, przyjęta głównie przez szkoły oparte na goshin-jutsu (samoobrona): „czynić dobro sobie nawzajem, dla dobra ogółu”.
Obecnie większość szkół "jūjutsu" poza Japonią wprowadza do szkolenia rozwinięte techniki i elementy innych, często lokalnych systemów walki wręcz, dostosowane do potrzeb policji, wojska czy też realnej samoobrony.
Odmiany jujutsu.
Przykłady nowoczesnych odmian jujutsu ("Modern Jujutsu") oraz systemów Nihon Jujutsu, z których część jest praktykowana w Polsce.
Przykłady japońskich tradycyjnych szkół (koryū jūjutsu) w Japonii:
Techniki jujutsu.
W jujutsu występują: duszenia, rzuty, dźwignie (chwyty transportowe), blokowanie ciosów, a także szybkie kontrataki (ciosy, uciski) skierowane na czułe punkty ciała.
Historia rozwoju jujutsu w Polsce.
Jujutsu należy do najwcześniej w Polsce poznanych i uprawianych sztuk walk wręcz. Z braku wiarygodnych faktograficznych materiałów źródłowych trudno określić dokładną datę „przeszczepienia” tego systemu na polski grunt. Jednak już pod koniec XIX w. nieliczni z Polaków uczący się w Europie Zachodniej mieli kontakt z tą sztuką walki za sprawą przebywających tam Japończyków, nauczających policjantów i żołnierzy.
Jeszcze jednym źródłem informacji o jujutsu byli Polacy biorący udział w wojnie rosyjsko‑japońskiej. W latach zaborczej polityki caratu na Dalekim Wschodzie, w czasie wizyty Józefa Piłsudskiego w Tokio i podczas strajków i rewolucji w 1905 r. wielu Polaków miało bezpośredni kontakt z Japończykami znającymi jujutsu.
To, że nie znamy dokładnych dat i nazwisk polskich pionierów jujutsu, wynika m.in. z ówczesnej sytuacji politycznej (ale nie tylko). Istniała także swoista „izolacja” – o pewnych rzeczach mówiono tylko w zamkniętych kręgach towarzyskich. Jednak część informacji przedostała się do szerszego grona i spowodowała wzrost zainteresowania tym tematem. Sprzyjały temu głównie sprawozdania i informacje w prasie, opisujące skuteczność japońskiej sztuki walki.
Znana jest pierwsza pisemna wzmianka o tej egzotycznej wówczas dla Polaków sztuce walki. Można ją znaleźć w książce Gustave’a Weulersse pt. „Współczesna Japonia”, wydanej w 1904 r. nakładem spółki Gebethner i Wolff w Krakowie, jako bezpłatny dodatek dla prenumeratorów „Tygodnika Ilustrowanego”. Z francuskiego przetłumaczył ją Jan Lorentowicz.
Istotny wpływ na autorów polskich miało pierwsze wydanie w 1905 r. w Nowym Jorku, (znanej także w Europie) książki pt. „The Complete Kano Jiu-Jitsu (Judo)”. Jej autorami byli Harry Irving Hancock i Katsukuma Higashi. Książka ta najprawdopodobniej została oparta na wybranych i zmodyfikowanych technikach systemu "tsutsumi hozan-ryū", który ćwiczył Higashi.
Inne znaczące pozycje dla polskich pionierów to wydane w 1905 r. w Stuttgarcie książki:
Pierwszą książką traktującą poważnie o jujutsu i samoobronie, uzupełnioną unikalnymi rysunkami, była „Źródło zdrowia, siły i zręczności”, napisana przez Zygmunta Kłośnika i wydana we Lwowie w 1907 r.
Drugim podręcznikiem, już opatrzonym zdjęciami i pierwszymi opisami technik jujutsu, była praca Wojciecha Szukiewicza „Japoński system fizycznego trenowania ciała dla młodzieży”, opublikowana w Warszawie w 1908 r.
Te dwie książki stanowiły pierwszą próbę propagowania egzotycznej sztuki wśród Polaków. Nie zabrakło w nich opisów różnych uderzeń i chwytów mających zastosowanie w samoobronie. Były też sposoby uwalniania się z chwytu za gardło, za klapy marynarki i obrony przed ciosem bokserskim.
W 1908 r. nakładem wydawnictwa M. ARCTA wydana została książka H. Irvinga Hancocka „Japoński system trenowania ciała dla młodzieży”, w tłumaczeniu Wojciecha Szukiewicza. Rok później Zygmunt Kłośnik, opublikował swoją książkę „Dżiu-dżitsu, czyli źródło zdrowia, siły i zręczności”.
Pomimo wcześniej wydanych książek, za początek rozwoju jujutsu w Polsce uważa się wczesny okres międzywojenny. Dostrzegając walory fizyczno-wychowawcze, zaczęto wdrażać ten system w programy szkoleniowe wojska i policji. W niektórych klubach również cywile mogli zapoznawać się z tą sztuką walki. W Centralnym Instytucie Wychowania Fizycznego w Warszawie nauczał Kazimierz Laskowski – najbardziej znana postać tego okresu.
Mimo przychylności władz i społeczeństwa, jujutsu nie zyskało jednak szerszej popularności. W okresie tym nauka polegała na opanowaniu pojedynczych „tricków” i sztuczek, dopasowanych do konkretnej sytuacji. Pojawiły się wtedy pierwsze prace teoretyczne na temat sztuk walki wręcz, między innymi podręcznik Waleriana Sikorskiego wydany we Lwowie w 1928 r.
Oprócz armii propagatorami jujutsu, a raczej samoobrony, były takie organizacje jak Polskie Towarzystwo Gimnastyczne „Sokół” czy polska YMCA (Chrześcijańskie Stowarzyszenie Młodzieży Męskiej), gdzie zajęcia prowadził m.in. Henryk Jeziorowski. Ten instruktor jest autorem książki „Walka wręcz dżu-dżitsu”, napisanej w 1923 r., a przeznaczonej dla instruktorów wojskowych. Jej drugie wydanie z 1927 r., decyzją Państwowego Urzędu Wychowania Fizycznego i Przysposobienia Wojskowego, zostało zalecone do wykorzystania w szkołach średnich do nauki wf.
Na wysokim poziomie stało nauczanie jujutsu w szkołach policyjnych, m.in. w Golędzinowie i Mostach oraz w CSWGiS (Centralna Wojskowa Szkoła Gimnastyki i Sportów) w Poznaniu. O nauczaniu jujutsu w CSWGiS pisał pod koniec lat 20. Alojzy Pawełek. Pojawiły się wtedy pierwsze prace teoretyczne na temat sztuk walk wręcz, między innymi podręcznik Waleriana Sikorskiego wydany we Lwowie w 1928 r.
Po likwidacji tej szkoły w 1929 r. kadra instruktorów zasiliła szeregi wykładowców Centralnego Instytutu Wychowania Fizycznego w Warszawie. Komendantem instytutu został płk Osmolski, wielki propagator i miłośnik jujutsu. Pomocni w rozwijaniu jujutsu w Polsce w tym okresie byli m.in. bracia Baranowie, płk Walerian Sikorski, por. Marian Skierczyński i Kazimierz Laskowski. Dzięki tej kadrze jujutsu wyszło poza mury uczelni, np. w formie pokazów jujutsu demonstrowanych w wielu szkołach średnich. Umożliwiło to uczniom i nauczycielom tych szkół naukę walki wręcz z elementami jujutsu w obszernych salach CIWF pod okiem fachowców.
Na początku lat 30. dla słuchaczy szkół policyjnych został wydany podręcznik pt. "Zasady walki wręcz dżu-dżitsu" autorstwa Czesława Adama Stronczaka (Warszawa 1931).
W 1931 r. w Przeglądzie Sportowym ukazał się artykuł o warszawskim ośrodku WF „W kuźni zdrowia i tężyzny sportowej”. Autor, dziennikarz Ryszard Mosin, wspomina o jujutsu prezentując na fotografii technikę obezwładniania przeciwnika poprzez wykręcenie ręki w stawie.
W 1934 r. przybyli do Europy dwaj Japończycy, aby przyczynić się do dalszego rozwoju jujutsu. Byli to dwaj mistrzowie: Kawamura i Kobayashi, posiadający 4 dan yoshin-ryu jujutsu. W tym samym okresie przybył do Polski japoński wizytator ds. jujutsu i judo, który bardzo wysoko ocenił poziom wyszkolenia polskich zawodników. Owym ekspertem był Shozo Kuwashima, 5 dan. Wykonał on kilka pokazów w Sopocie oraz szkolenia dla policjantów. Kuwashima przybył do Polski z USA, dokąd wyemigrował w 1916 roku. W 1936 r. w USA był partnerem w pokazach samego Jigorō Kanō. Kuwashima razem z Sachbel Welchem wydał w 1938 r. opracowanie „Judo: Forty-One Lessons in the Modern Science of Jiu-Jitsu”. W tym samym roku wspomniany już Kazimierz Laskowski (1899-1961), instruktor jujutsu, szermierki i boksu wydał podręcznik „Samoobrona w 17 chwytach”.
W okresie 1920-1939 najsilniejszymi ośrodkami jujutsu w Polsce były: Warszawa, Poznań, Kraków, Łódź, Katowice, Lwów i Wilno. Miasta te odegrały dużą rolę w propagowaniu nie tylko jujutsu, czy samoobrony, ale i innych dyscyplin sportu. Wzajemne ich uzupełnianie się wpłynęło na wysoki poziom tych dyscyplin. Dodatkowym, ważnym elementem było położenie kilku z tych miast w niedużej odległości od granicy z Niemcami, gdzie poziom jujutsu stał na wysokim poziomie.
Trzeba też wspomnieć o Wolnym Mieście Gdańsku. W latach 30. Polonia Gdańska wydała kolekcje rysunków przedstawiających różne dyscypliny sportowe i ich rolę w życiu człowieka. Swoje miejsce znalazło tam także jujutsu jako nowa i przydatna umiejętność. Pod rysunkiem przedstawiającym mężczyznę wytrącającego nóż opryszkowi znajduje się podpis: „Policjant nie może być wszędzie. Są sytuacje, w których człowiek musi sobie radzić sam. Poznaj więc ju-jitsu”.
Dalszy rozwój jujutsu w Polsce został przerwany wybuchem II wojny światowej. Prawie na 8 lat zamarła działalność ośrodków, szkół i uczelni prowadzących zajęcia samoobrony i jujutsu. Przez ten okres tylko nieliczne grupy wojskowych używały tych technik do działań przeciw wrogowi.
Po wojnie rozwój jujutsu w Polsce przebiegał dwiema różnymi drogami. Jeden kierunek wziął początek od powracających do kraju żołnierzy z polskich armii na Zachodzie. Większość z nich odbyła tam bowiem przeszkolenie z zakresu walki wręcz i samoobrony, szczególnie ci, którzy byli w oddziałach specjalnych, jak choćby „Cichociemni”. W drugim przypadku jujutsu rozwijało się wraz z judo sportowym.
W 1948 r. do programu nauczania warszawskiej AWF, wprowadzono samoobronę, opartą w większości na technikach jujutsu. Powoli jednak zaczynały do Polski docierać informacje o judo. Chęć rywalizacji sportowej spowodowała proces przekształcania się klasycznej samoobrony w interesującą dziedzinę sportu. Techniki samoobrony były traktowane jako techniki uzupełniające szkolenie zawodnika.
W 1956 r., kiedy w Polsce nie było jeszcze organizacji zrzeszającej sekcje judo i samoobrony, kraj stał się członkiem Europejskiej Federacji Judo. Rok później powstał Polski Związek Judo. W statucie tego Związku było zaznaczone, że obejmuje on swą działalnością również sztuki pokrewne, a wśród nich jujutsu.
Z biegiem czasu inne sztuki walki stały się kulą u nogi. W 1973 r. PZJ skreślił ze statutu sformułowanie o opiece nad innymi dyscyplinami. Instruktorzy i trenerzy judo, których nie interesowała rywalizacja sportowa, widząc zainteresowanie społeczeństwa formą samoobrony, odeszli ze Związku. Nie mając żadnej opieki zaczęli nauczać samoobrony. Większość technik oparta była na tzw. „metodzie Kano” – goshin-jutsu. W owym czasie wyjazd za granicę (choćby z powodów finansowych) w celach szkoleniowych był prawie niemożliwy. Nie mając nadrzędnej organizacji, ani żadnych sponsorów, powstałe sekcje nie mogły pozwolić sobie również na sprowadzenie instruktorów z zagranicy. Nieliczne tylko osoby, w czasie podróży zagranicznych, mogły poznawać inne kierunki tej walki.
W latach 80. nastąpiła eksplozja zainteresowania społecznego jujutsu i innymi rodzajami walk. Wpłynął na to szerszy dostęp do filmów i publikacji zagranicznych, a także większa możliwość wyjazdów. Niektóre ośrodki (prym pod tym względem wiodło Ognisko TKKF „Stadion”), nawiązały kontakty z federacjami zagranicznymi. Zaczęto wymieniać doświadczenia i okazało się, że wcześniej nabyta wiedza w połączeniu z nowymi technikami, pozwala na szybkie podniesienie poziomu technicznego i dorównanie do reszty Europy.
W marcu 1983 r. Europejska Unia Jujutsu, chcąc uhonorować polskie jujutsu, nadała 4 dan instruktorowi z Warszawy – Andrzejowi Trepte. Stopnie 2 dan otrzymali wtedy Jan Etmajer z Warszawy i Eugeniusz Sikora z Zielonej Góry. Posiadaczami stopnia shodan (1 dan) stali się Sylwester Kacprzak i Roman Puderecki – obaj z Warszawy. Były to pierwsze stopnie nadane oficjalnie Polakom przez organizację zagraniczną.
Zaczęto wówczas rozważać utworzenie organizacji ogólnokrajowej, zrzeszającej sekcje jujutsu i samoobrony z całego kraju. Kiedy wydawało się, że wszystko jest na najlepszej drodze ku temu, instruktor Andrzej Trepte wraz z grupą instruktorów pragnących specjalizować się w odmianie sportowej, odszedł z Ogniska TKKF „Stadion”.
W grudniu 1983 r., patronat nad rozwojem jujutsu w Polsce przejął znany działacz judo i samoobrony dr Krzysztof Kondratowicz. W maju 1984 r. odbyły się pierwsze warsztaty szkoleniowe, a w sierpniu tego samego roku zorganizowano kurs instruktorów samoobrony (nazwa jujutsu nie była w tym czasie zbyt mile widziana). W kursie tym wzięły udział 23 osoby, w tym 3 kobiety. Byli to m.in.: Andrzej Kaszyński, Paweł Nerć i Sylwester Konwerski z Nowego Dworu Mazowieckiego, Eryk Murlowski z Prudnika, Katarzyna Sołowiej, Wiesław Walczak, Jerzy Lewkowicz i Grzegorz Ignatowicz z Warszawy, Mirosław Kuświk i Jerzy Bartnik z Kalisza, Teresa Gąsiorowska, Szczepan Skurniak, Andrzej Krupski i Krzysztof Staniszewski z Poznania.
Od tego czasu zaczęto systematycznie organizować szkolenia i kursy instruktorskie. 18 maja 1985 r. w trakcie III warsztatów instruktorów jujitsu została powołana Krajowa Rada Instruktorów Sztuki Walki Jujutsu. Przewodniczącym Rady został Michał Śliwka z Krakowa, a jego zastępcą Jan Słopecki z Warszawy. Członkami rady zostali: Tomasz Auguściak, Marek Głowacki, Eryk Murlowski, Wojciech Malczak, Adam Twardy i Magdalena Łoza. Dr Krzysztof Kondratowicz został głównym opiekunem rady. W tym samym dniu została także powołana pierwsza Komisja Stopni Dan i Kyu, w składzie: Michał Śliwka, Jan Słopecki, Tomasz Auguściak, Wojciech Malczak, Adam Twardy, Magdalena Łoza i Krzysztof Staniszewski. Niejako z urzędu w skład komisji wszedł dr Kondratowicz. Wtedy też dokonano ostatecznego podziału kraju na kilkanaście obszarów (okręgów) i wytypowano instruktorów odpowiedzialnych za każdy z nich.
2 czerwca 1985 r. utworzona została V Komisja Stylowa Polskiego Związku Karate. Komisja ta zrzeszała style: aikido, doshinkan, jiu-jitsu, do-shin-kan, kyoksul, kung-fu wushu, wado ryu i tsunami. Przewodniczącym V Komisji Stylowej został dr Krzysztof Kondratowicz, zastępcą – Janusz Szymankiewicz, a sekretarzem Jan Braun. Członkami komisji reprezentującymi poszczególne style zostali: Marek Stefaniak, Marian Osiński, Ryszard Jóźwiak, Maciej Lisowski, P. Borowski, Krzysztof Staniszewski i Michał Śliwka.
W miarę upływu czasu i nawiązywania nowych kontaktów zagranicznych, niektórym instruktorom przestał wystarczać zasób technik oferowany przez program przygotowany przez dr Kondratowicza, oparty na metodzie Kano. Zaczęli specjalizować się w różnych odmianach jujutsu. Powoli stawało się widoczne, jak zaczynają łączyć się sekcje przy instruktorach, u których chcą pogłębiać swoją wiedzę. Było to zwiastunem zbliżającego się rozpadu organizacji.
W 1987 r. z KRISzWJJ odszedł Michał Śliwka, tworząc przy Polskim Związku Karate własną organizację pod nazwą Komisja JuJitsu. Część instruktorów przyłączyła się do nowej organizacji. Przewodniczącym Komisji został Michał Śliwka, jego zastępcami Eugeniusz Sikora (Zielona Góra) oraz Maciej Lisowski (Łódź).
23 kwietnia 1988 r. utworzono Polskie Centrum Jujutsu. W grudniu 1988 r. zostało zarejestrowane przez KMiKF, Polska Federacja Dalekowschodnich Sztuk Walki, w ramach której zaczęło działać Polskie Centrum Jujutsu. W 1989 r. odszedł z PCJJ – Krzysztof Kondratowicz. Przewodniczącym Centrum został Adam Twardy z Kalisza. W czerwcu 1989 r. instruktorzy skupieni przy K. Kondratowiczu powołali Polskie Centrum Jujutsu Goshin-ryu. W listopadzie 1989 r. w Opolu zostało oficjalnie zarejestrowane autonomiczne Centrum Jujutsu-Aikijujutsu KOBUDO KENKYUKAI, założone przez Eryka Murlowskiego. Powstało ono na bazie Opolskiego Ośrodka Japońskich Sztuk Walki KOBUDO KENKYUKAI, zarejestrowanego w lutym 1988 r. Prezesem został Adam Twardy z Kalisza, a dyrektorem technicznym Eryk Murlowski (Chrzelice, Opole).
Początek lat 90. zaowocował powstaniem nowych organizacji, m.in. Polskiej Federacji JuJitsu w Krakowie (22 czerwca 1990), Polskiej Akademii Jujutsu w Zielonej Górze (7 kwietnia 1990), Poznańskiego Ośrodka Ju-Jitsu/Ju-Jutsu w Poznaniu (14 października 1990), WS „BUDO” – AJJ w Warszawie (7 stycznia 1991), Stowarzyszenie Idokan Polska w Strzyżowie (od marca 1993), Polskiego Związku Jujutsu w Katowicach (10 listopada 1993), Polskiej Organizacji Jujutsu w Jaworznie (1993), czy też Międzynarodowej Federacji Modern Ju-Jitsu (26 stycznia 1996).
Było to momentem przełomowym. Od tej pory zaczęto tworzyć nowe organizacje i kluby, skupiające się przy osobach, które były dla nich autorytetami. Warto wymienić, choć nielicznych, z grona wielu, są to: Andrzej Trepte, Krzysztof Kondratowicz, Jan Słopecki, Michał Śliwka, Eugeniusz Sikora, Adam Twardy, Krzysztof Staniszewski, Eryk Murlowski, Ryszard Jóźwiak, bracia Krzysztof i Marcin Dawidowicz, Maciej Lisowski, Stanisław Cynarski, Roman Grzegorz, Ryszard Gumiński, Paweł Nerć, Wojciech J. Cynarski, Tomasz Auguściak i wielu innych.
Większość krajowych organizacji posiada atestację organizacji międzynarodowych, z których warto wymienić chociażby: EJJU, IFJJ, IJJF, WJJKO, ISJA czy też YOMAU. Ćwiczone są różne odmiany tej sztuki, od skrajnie tradycyjnej aż po systemy nowoczesne, ciągle żywe i rozwijające się. Na świecie, a również w Polsce, coraz większą popularność zdobywa jujutsu sportowe, jak również jego brazylijska odmiana. Nieliczne odmiany tradycyjnego jujutsu to Hontai Yoshin ryu, Yoshin ryu, Hakko ryu czy też Yawara.
Największe sukcesy w sportowym ju-jitsu przypadają na rok 2013. Reprezentanci Polski: Anna Polok, Martyna Bierońska, Emilia Maćkowiak, Tomasz Szewczak zdobywają medale na najważniejszych światowych imprezach: The World Games oraz Sport Accord Combat Games, które są odpowiednikami Igrzysk Olimpijskich dla sportów nie ujętych w programie IO. Kwalifikacją na te zawody były zdobyte wcześniej przez reprezentantów medale Mistrzostw Świata i Europy.

</doc>
<doc id="316254" url="https://pl.wikipedia.org/wiki?curid=316254" title="Skacore">
Skacore



</doc>
<doc id="316266" url="https://pl.wikipedia.org/wiki?curid=316266" title="Nakajima Ki-44">
Nakajima Ki-44

Nakajima Ki-44; nazwa popularna – jednosilnikowy, jednomiejscowy samolot myśliwski lotnictwa japońskiego z okresu drugiej wojny światowej. Oblatany w 1940, a wprowadzony do służby w 1942 roku jako "Jednomiejscowy Myśliwiec Typ 2". W nomenklaturze aliantów oznaczony nazwą Tojo od Hidekiego Tōjō, japońskiego generała, dowódcy Cesarskiej Armii Japonii, a od 18 października 1941 do 22 czerwca 1944 roku 40. premiera Japonii.
W odróżnieniu od poprzednika, Ki-43 "Hayabusa", nacisk w konstrukcji "Tojo" położono przede wszystkim na dużą prędkość samolotu i dużą prędkość wznoszenia, przeznaczając go do przechwytywania latających na dużych pułapach amerykańskich bombowców B-29 Superfortress. Był to jeden z niewielu myśliwców zdolnych przechwycić bombowce B-29 na ich pułapie operacyjnym, chociaż ze względu na słabą widoczność z kabiny, dużą prędkość lądowania i słabe uzbrojenie, Ki-44 był maszyną niezbyt lubianą przez pilotów.
Historia.
Projekt samolotu "Ki-44 Shoki" powstawał w wytwórni Nakajima równolegle z "Ki-43 Hayabusa". W tym samym czasie, kiedy konstruowano myśliwiec "Ki-43", dowództwo Sił Powietrznych Japonii przekazało wytwórni Nakajima specyfikację opartego na nim myśliwca przechwytującego. Nowy samolot zgodnie z nomenklaturą Kitai oznaczono kolejnym numerem Ki-44. W odróżnieniu od poprzedniego samolotu zdecydowano, że "Ki-44" zostanie zbudowany wyłącznie jako myśliwiec przechwytujący zdolny do rozwinięcia dużych prędkości i osiągania wysokiego pułapu w krótkim czasie kosztem zwrotności. Zgodnie ze specyfikacją wymagano prędkości nie mniejszej niż 600 km/h na pułapie 4300 metrów osiąganym w czasie krótszym niż 5 minut. Jako główne uzbrojenie strzeleckie przewidziano po dwa karabiny maszynowe kalibru 7,7 mm i 12,7 mm.
Jako napęd nowego samolotu wybrano czternastocylindrowy silnik własnej produkcji "Nakajima Ha-41" w układzie podwójnej gwiazdy. Był przewidziany początkowo dla samolotu bombowego, dlatego też charakteryzował się dość dużą średnicą. Mimo to zespół konstruktorski postanowił zabudować ten silnik w wąskim kadłubie myśliwca. Usterzenie ogonowe wydawało się małe w porównaniu do pokaźnych rozmiarów części dziobowej maszyny, a skrzydła o zbyt małej jak na samolot o tej masie powierzchni powodowały wzrost prędkości lądowania. Dodatkowe "motylkowe" klapy manewrowe miały za zadanie zwiększenie zwrotności maszyny.
Pierwszy prototyp "Ki-44" wzbił się w powietrze w sierpniu 1940 roku. Maszyna była uzbrojona w dwa zsynchronizowane strzelające przez śmigło karabiny maszynowe kalibru 7,7 mm Typ 89 w górnej części kadłuba i dwa karabiny maszynowe kalibru 12,7 mm Typ 1 (Ho-103) w skrzydłach w pobliżu goleni podwozia głównego. Pierwsze testy dały dość zachęcające wyniki pomimo dużego obciążenia skrzydła. Prędkość lądowania była trochę większa niż ta, do jakiej byli przyzwyczajeni piloci japońscy. Duża obudowa silnika ograniczała widoczność do przodu podczas kołowania, ale podczas lotu była ona bardzo dobra.
Niestety osiągi samolotu okazały się zbyt niskie w stosunku do wymagań. Prędkość maksymalna poniżej 550 km/h i duża masa 2550 kg powodowały, że samolot wzbijał się na pułap 5380 metrów aż przez 5 minut i 54 sekundy. Po wprowadzeniu serii poprawek mających na celu zmniejszenie oporów powietrza i poprawienia parametrów maszyna bez uzbrojenia zdolna była osiągnąć prędkość większą tylko o 20 km/h, wciąż poniżej wymagań. Kolejną modyfikacją była zmiana instalacji chłodzenia silnika i usunięcie pięciu otworów wentylacyjnych w jego obudowie, co spowodowało dalsze zmniejszenie oporu powietrza i wzrost prędkości do 622 km/h, ale bez uzbrojenia. Oceniano, że samolot wyposażony w uzbrojenie strzeleckie będzie zdolny rozwinąć prędkość 576 km/h, która zdaniem dowództwa armii była wystarczająca do spełnienia stawianych przed maszyną celów, dlatego wydano zgodę na skierowanie samolotu do produkcji pod oznaczeniem Jednomiejscowy Myśliwiec Armii Typ 2 Model 1 (Ki-44-I).
Ki-44-I.
Zbudowano siedem przedprodukcyjnych maszyn, z których ostatnia została dostarczona we wrześniu 1941 roku. Uzbrojenie było takie samo jak w wersji prototypowej: dwa karabiny 7,7 mm w kadłubie i dwa 12,7 mm w skrzydłach. Zastosowano celownik teleskopowy przechodzący przez przednią szybę kabiny. Osłona kabiny była dwuczęściowa z tylną częścią odsuwaną w tył, a nie jak w prototypie trzyczęściowa otwierana na bok. Maszt anteny przeniesiono z osłony kabiny na prawą część kadłuba, a usterzenie ogonowe zmodyfikowano. Pod skrzydłami możliwe było umocowanie dwóch dodatkowych 130-litrowych zbiorników paliwa.
Do testów w armii przekazano trzy egzemplarze przedprodukcyjne i dwa przebudowane do standardu "Ki-44-I" prototypy. Samoloty trafiły do eksperymentalnego dywizjonu "Kawasemi Butai" 15 września 1941 roku, a w maju 1942 rozpoczęto ich testowanie w warunkach bojowych w Chinach. We wrześniu tego samego roku, po pomyślnych testach, zaakceptowano wprowadzenie "Ki-44-I" do służby.
Samolot był budowany w trzech odmianach Ki-44-Ia, Ib i Ic. Zmiany dotyczyły głównie uzbrojenia strzeleckiego i w mniejszym stopniu pozostałego wyposażenia.
"Ki-44-Ia" był wyposażony tak jak prototyp w dwa karabiny 7,7 mm i dwa 12,7 mm. Wersję "Ib" uzbrojono w cztery karabiny maszynowe kalibru 12,7 mm i przeniesiono w niej chłodnicę oleju na spód osłony silnika. Wersja "Ic" miała takie samo uzbrojenie jak "Ib", ale zmodyfikowane podwozie główne.
Pierwszy raz myśliwiec "Shoki" został dostrzeżony przez aliantów w Chinach. Nazwa kodowa Tojo, odbiegająca od standardowo nadawanych myśliwcom imion męskich, upowszechniła się szybko i już nie została zmieniona.
Łącznie do momentu przestawienia produkcji na wyposażoną w mocniejszy silnik wersję Ki-44-II w październiku 1942 roku wyprodukowano tylko 40 egzemplarzy "Ki-44-I" wszystkich odmian.
Ki-44-II.
"Ki-44-I" okazał się najszybszym myśliwcem japońskim tamtych czasów, chociaż nie był w stanie przechwycić również japońskiego samolotu rozpoznawczego Mitsubishi Ki-46. W celu poprawienia jego parametrów niezwłocznie rozpoczęto prace nad szybszą i charakteryzującą się jeszcze większą prędkością wznoszenia wersją Model 2, inaczej Ki-44-II.
"Ki-44-II" był napędzany silnikiem gwiazdowym "Nakajima Ha-109" o mocy 1520 KM i tej samej średnicy co poprzednio używany "Ha-41", więc przystosowanie go do zabudowy wymagało tylko minimalnych zmian konstrukcyjnych. Konstrukcja płatowca była identyczna jak w wersji "Ki-44-I"; wzmocniono jedynie podwozie główne.
Zbudowano pięć maszyn prototypowych i trzy przedprodukcyjne, a od sierpnia 1942 roku rozpoczęto produkcję seryjną Modelu 2 zamiast "Ki-44-I".
Jako główny model produkcyjny myśliwca "Shoki", "Ki-44-II" był budowany w trzech odmianach. Ki-44-IIa uzbrojony był w dwa karabiny maszynowe kalibru 7,7 mm zamocowane w kadłubie i dwa kalibru 12,7 mm w skrzydłach, zbudowano jednak relatywnie mało egzemplarzy tej wersji. Najliczniej produkowany był Model 2B, czyli Ki-44-IIb uzbrojony w cztery karabiny maszynowe kalibru 12,7 mm, po dwa w kadłubie i skrzydłach. Trzecią odmianą był Model 2C z czterema działkami Ho-3 kalibru 20 mm, przeznaczony głównie do ochrony Wysp Japońskich przed amerykańskimi bombowcami B-29 Superfortress.
Myśliwce "Ki-44-II" wprowadzono pierwszy raz do walki w Chinach, Birmie i Malezji. Powierzano im także misje obrony pól naftowych w Palembang na Sumatrze. Później używano ich w wersji "Ki-44-IIc" do przechwytywania bombowców B-29 nad Wyspami Japońskimi, w walce przeciw którym były nadzwyczaj skuteczne. Zdaniem załóg tych bombowców to właśnie one stanowiły największe zagrożenie dla wypraw bombowych, mimo że w późniejszej fazie wojny jeszcze kilka modeli myśliwców japońskich było zdolnych osiągnąć pułap operacyjny B-29 i je przechwycić.
Niektóre "Ki-44-IIc" były wyposażone w dwa karabiny maszynowe kalibru 12,7 mm w kadłubie i dwa działka Ho-301 kalibru 40 mm, mające jeszcze skuteczniej zwalczać bombowce B-29, jednak ze względu na małą prędkość wylotową pocisków były one skuteczne tylko z krótkich dystansów. Zamiast "Ho-301" stosowano również Ho-203 kalibru 37 mm charakteryzujące się większą prędkością wylotową, ale również nie wprowadzono ich do uzbrojenia na większą skalę.
Do zakończenia produkcji w 1944 roku wyprodukowano 1167 egzemplarzy myśliwca "Shoki" w wersjach "Ki-44-II" i "III", co nie jest imponującą liczbą w porównaniu z innymi samolotami myśliwskimi budowanymi podczas drugiej wojny światowej. Stało się tak głównie dlatego, że japońscy piloci nie lubili na nich latać ze względu na słabą zwrotność i dużą prędkość lądowania w porównaniu z innymi myśliwcami, na których zwykli latać. Mimo to w momencie rozpoczęcia nalotów na Wyspy Japońskie przez bombowce B-29 "Ki-44" były jedynymi myśliwcami zdolnymi je przechwycić. Przeciwko bombowcom bez eskorty myśliwce "Shoki" były nadzwyczaj skuteczne, natomiast ich mała zwrotność i niemożność wykonania wielu figur, takich jak korkociąg, loty odwrócone czy przeciągnięcie, utrudniała im walkę obronną przeciwko samolotom eskorty. Pancerz ochraniający pilota i samouszczelniające się zbiorniki paliwa były relatywnie ciężkie, ale nie zapewniały wystarczającej ochrony przeciwko alianckim karabinom maszynowym kalibru 0,50 cala. Wiele samolotów "Ki-44 Shoki" posłużyło również do samobójczych ataków Kamikaze.
Ki-44-III.
Ostatnią wersją produkcyjną myśliwca "Shoki" był Ki-44-III napędzany 18-cylindrowym silnikiem "Nakajima Ha-145" o mocy 2000 KM przy starcie z czterołopatowym śmigłem. Powiększono powierzchnię skrzydeł i statecznika pionowego. Samolot był produkowany w dwóch wersjach Model 3A inaczej Ki-44-IIIa uzbrojony w cztery działka Ho-5, po dwa w kadłubie i skrzydłach, i Model 3B, czyli Ki-44-IIIb z dwoma działkami Ho-5 w kadłubie i dwoma Ho0203 kalibru 37 mm w skrzydłach. Zbudowano niewiele egzemplarzy "Ki-44-III", gdyż samolot jako przestarzały został wycofany z produkcji w grudniu 1944 roku i zastąpiony przez Ki-84 "Hayate" oznaczony w kodzie aliantów jako "Frank".

</doc>
<doc id="316267" url="https://pl.wikipedia.org/wiki?curid=316267" title="Nabój 5,45 × 39 mm">
Nabój 5,45 × 39 mm

5,45 × 39 mm – radziecki nabój pośredni, następca naboju 7,62 x 39 mm wz. 43.
Historia.
Pierwsze prace nad amunicją pośrednią o kalibrze poniżej 6 mm rozpoczęto w ZSRR już przed II wojną światową, jednak zostały one przerwane przez wybuch wojny. Kiedy w 1943 roku przyjęto do uzbrojenia nabój pośredni wz. 43 miał on kaliber znormalizowany z nabojem karabinowym 7,62 x 54 mm R.
Po wojnie prac nad nowymi typami amunicji nie prowadzono. Dopiero wprowadzenie do uzbrojenia US Army karabinu M16 i naboju 5,56 × 45 mm M193 w 1964 spowodowało wznowienie prac nad małokalibrowym nabojem pośrednim. Na początku lat 70. XX wieku zespół konstruktorów kierowany przez W.M. Sabielnikowa zaprojektował nowy nabój o kalibrze 5,45 mm.
W połowie lat 70. przeprowadzono w ZSRR konkurs na nowy karabin zasilany amunicją 5,45 mm. W wyniku konkursu do uzbrojenia przyjęto zmodernizowany karabin AK, jako AK-74. Nowy karabin szybko znalazł się na wyposażeniu oddziałów Armii Radzieckiej walczących w Afganistanie, a z czasem stał się podstawowym uzbrojeniem radzieckich żołnierzy, wypierając z uzbrojenia karabiny AKM.
W latach 80. nabój 5,45 x 39 mm zaczął wypierać z uzbrojenia nabój 7,62 mm wz. 43 w większości armii państw Układu Warszawskiego. Pod koniec lat 80. nabój 5,45 x 39 mm przyjęto do uzbrojenia Ludowego Wojska Polskiego. Jednocześnie do uzbrojenia wprowadzono karabin wz. 88 Tantal. Po przyjęciu Polski do NATO, karabin wz. 88 wycofano z uzbrojenia, zastępując go karabinem wz. 96 Beryl kalibru 5,56 x 45 mm.
Obecnie nabój 5,45 × 39 mm jest przepisowym nabojem armii rosyjskiej i armii niektórych państw powstałych po rozpadzie ZSRR.
Budowa pocisku.
Pocisk naboju 5,45 × 39 mm ma oryginalną budowę, niespotykaną w pociskach innych naboi. W przedniej części pocisku znajduje się duża pusta przestrzeń. W tylnej części płaszcza znajduje się stalowy rdzeń otoczony ołowianą koszulką.
W momencie trafienia ołowiana koszulka przesuwa się do przodu. powoduje przesunięcie środka ciężkości pocisku. W efekcie pocisk zaczyna koziołkować i znaczną część drogi pokonuje bokiem. Koziołkowanie pocisku w ranie jest typowe dla większości pocisków o wydłużonym kształcie, ale dzięki budowie pocisku 5,45 mm proces ten zaczyna się zaledwie po przebyciu 7–10 cm (w przypadku naboju wz. 43 pocisk zaczyna koziołkować po przebyciu 25 cm), w rezultacie czego powoduje on znacznie groźniejsze obrażenie niż pocisk 7,62 mm wz. 43.
Wymiary naboju.
Wymiary naboju 5,45 × 39 mm. Wszystkie wymiary podane są w milimetrach.

</doc>
<doc id="316270" url="https://pl.wikipedia.org/wiki?curid=316270" title="Erwin von Helmersen">
Erwin von Helmersen

Erwin von Helmersen (ur. 4 listopada 1914 w Bremie, zm. 12 kwietnia 1949 w Krakowie) – zbrodniarz hitlerowski, doktor medycyny i lekarz SS w niemieckich obozach koncentracyjnych oraz SS-Hauptsturmführer.
Życiorys.
W 1933 r. wstąpił do Hitlerjugend, w tym samym roku został członkiem SA, natomiast od maja 1934 do września 1934 r. należał do Służby Pracy Rzeszy (Reichsarbeitsdienst). Członek Powszechnej SS ("Allgemeine SS") od 2 lutego 1940. 1 maja 1937 wstąpił do NSDAP. W okresie między 1 września 1939 a marcem 1940 służył w Wehrmachcie, początkowo w 301. pułku piechoty ("301. Infanterie-Regiment"), a od października 1939 w 3. batalionie medycznym w Berlinie ("3. Sanitäts-Bataillon Berlin") i brał udział w walkach przeciw Polsce podczas kampanii wrześniowej. 10 czerwca 1940 powołano go do czynnej służby w Waffen-SS i wcielono go do jednej z dywizji bojowych tej formacji.
Na skutek odniesionych ran – w listopadzie 1942 r. – został zwolniony ze służby frontowej i przeniesiony do szpitala polowego SS w Berlinie ("SS-Lazarett Berlin"). W tym czasie studiował także medycynę. W sierpniu 1943 został przeniesiony do Inspektoratu Obozów Koncentracyjnych ("Inspektion der Konzentrationslager"), wchodzącego wówczas organizacyjnie w skład Grupy Urzędów D – Obozy Koncentracyjne Głównego Urzędu Gospodarczo-Administracyjnego SS ("Amtsgruppe D – Konzentrationslager in SS-Wirtschafts- und Verwaltungsamt", czyli WVHA), gdzie służył jako lekarz w Urzędzie D III – Sprawy Sanitarne i Obozowa Higiena ("Amt D III – Sanitätswesen und Lagerhygiene") i podlegał Naczelnemu Lekarzowi Obozów Koncentracyjnych SS-Standartenführer Enno Lollingowi. 2 sierpnia 1943 objął obowiązki obozowego lekarza SS w KL Lublin/Majdanek, a następnie – 21 sierpnia 1943 – przeniesiono go do obozowej służby zdrowia SS w Auschwitz-Birkenau. Wtedy też został lekarzem tzw. obozu cygańskiego w Birkenau i na stanowisku tym pozostał do 15 grudnia 1943. Piastował tu m.in. stanowisko lekarza SS w tzw. „obozie dla Cyganów” na odcinku B II e ("Abschnitt B II e – Zigeunerlager") oraz w sektorze szpitalnym, na odcinku B II f, w Birkenau. Z oświęcimskiego kompleksu obozowego odszedł 25 października 1944 do szpitala polowego SS w Pradze ("SS-Lazarett Prag").
W czasie swojej służby w Auschwitz-Birkenau Helmersen wielokrotnie uczestniczył w selekcjach transportów żydowskich na rampie w Brzezince oraz niezdolnych do pracy więźniów, skazując ich na śmierć w komorach gazowych lub przez zastrzyk fenolu. Helmersen prowadził eksperymenty i pseudoeksperymenty chirurgiczne, a także podpisywał setki sfałszowanych aktów zgonów ofiar obozu. Odznaczony m.in. Krzyżem Żelaznym II i I Klasy ("Eisernes Kreuz II und I Klasse") oraz Czarną Odznaką za Rany ("Verwundetenabzeichen in Schwarz").
Po wojnie został pojmany przez aliantów i wydany władzom polskim. Za zbrodnie popełnione w Auschwitz-Birkenau Sąd Okręgowy w Krakowie skazał 17 stycznia 1949 Helmersena na karę śmierci. Wyrok został wykonany przez powieszenie 12 kwietnia tegoż roku.

</doc>
<doc id="316272" url="https://pl.wikipedia.org/wiki?curid=316272" title="Monkey’s Audio">
Monkey’s Audio

Monkey's Audio – bezstratny kodek dźwięku. Pozwala zmniejszyć wielkość plików od 40 do 50%. Pliki zawierające dźwięk w tym formacie mają rozszerzenie .ape lub .apl
W skład pakietu zawierającego kodek wchodzi wtyczka dla programu Winamp pozwalająca na odtwarzanie plików z tym rozszerzeniem.
Ponieważ wykorzystana metoda kompresji jest bezstratna (w przeciwieństwie do metod kompresji stratnej dźwięku jak np. plików formatu MP3) przy pomocy odpowiednich programów pliki w formacie Monkey's Audio można przekonwertować do plików WAV identycznych z oryginalnym nagraniem (przed kompresją).
Charakterystyka.
Monkey's Audio jest formatem kompresji bezstratnej dźwięku – z zasady cechuje go reprodukcja dźwięku identyczna z oryginalnym plikiem przed kompresją. Porównanie z innymi bezstratnymi formatami prowadzi do wniosku, że jest pod względem stopnia kompresji nieznacznie lepszy niż FLAC i znacznie lepszy niż starszy Shorten. Natomiast pod względem szybkości kodowania i dekodowania jest wolniejszy od obu formatów i w związku z tym jest rzadziej używany w cyfrowych przenośnych odtwarzaczach dźwięku. Oferuje mniejszą kompresję niż OptimFROG i Lossless Audio, ale jest od nich szybszy. Format ten charakteryzuje relatywnie wolne przeszukiwanie utworu, a w przypadku uszkodzenia pliku dane audio za punktem uszkodzenia są tracone. Typowy plik Monkey's Audio ma przepływność około 600–700 kbps dla jakości CD-Audio.
Wsparcie sprzętowe.
Format Monkey's Audio jest natywnie obsługiwany przez odtwarzacze firmy Cowon, niektóre urządzenia umożliwiają odtwarzanie plików tego formatu przy zastosowaniu alternatywnego systemu operacyjnego Rockbox.

</doc>
<doc id="316275" url="https://pl.wikipedia.org/wiki?curid=316275" title="Marian Miłek">
Marian Miłek

Marian Antoni Miłek (ur. 20 maja 1945 w Katowicach) – polski inżynier elektrotechnik i polityk, profesor nauk technicznych, profesor zwyczajny Uniwersytetu Zielonogórskiego, były wojewoda zielonogórski i wiceminister skarbu, senator VI kadencji.
Życiorys.
W 1970 ukończył studia na Politechnice Śląskiej. W 1976 obronił doktorat, w 1981 habilitował się, w 1993 uzyskał tytuł profesora nauk technicznych. Był pracownikiem naukowym Politechniki Śląskiej, a od 1986 Wyższej Szkoły Inżynierskiej w Zielonej Górze. Pełnił funkcje prorektora, a w latach 1990–1996 rektora tej uczelni, doprowadzając do jej przekształcenia w Politechnikę Zielonogórską.
W 1998 był inicjatorem powstania Państwowej Wyższej Szkoły Zawodowej w Sulechowie, w której również do 2007 był rektorem. Ponownie objął tę funkcję w 2015.
W latach 1997–1998 z rekomendacji Akcji Wyborczej Solidarność zajmował stanowisko wojewody zielonogórskiego, do 2002 zasiadał w sejmiku lubuskim. W 2001 pełnił funkcję wiceministra w Ministerstwie Skarbu Państwa, w wyborach parlamentarnych w tym samym roku bez powodzenia kandydował do Senatu z ramienia Bloku Senat 2001.
W wyborach parlamentarnych w 2005 jako kandydat niezależny uzyskał mandat senatorski w okręgu lubuskim. W trakcie kadencji należał do Koła Senatorów Niezależnych i Ludowych. W wyborach w 2007 nie ubiegał się o reelekcję.
Odznaczony Krzyżem Kawalerskim (1996) i Oficerskim (2012) Orderu Odrodzenia Polski. Uchwałą nr XXXVII/345/2002 rady miejskiej w Sulechowie z 12 września 2002 został wyróżniony tytułem honorowego obywatela tej gminy.

</doc>
<doc id="316283" url="https://pl.wikipedia.org/wiki?curid=316283" title="Jan Michał Rozwadowski">
Jan Michał Rozwadowski

Jan Michał Rozwadowski, ps. "Jan R. Nadroj", "Nadroj" (ur. 7 grudnia 1867 w Czarnej, zm. 13 marca 1935 w Warszawie) – polski językoznawca, profesor Uniwersytetu Jagiellońskiego, prezes Polskiej Akademii Umiejętności i Klubu Sportowego Cracovia.
Życiorys.
Wczesne lata życia.
Był synem Juliusza (inżyniera, zawiadowcy stacji Czarna) i Celestyny z Różańskich oraz bratem malarza Zygmunta Rozwadowskiego. W latach 1877–1885 uczęszczał do Gimnazjum św. Anny w Krakowie, w 1885 zdał maturę, następnie podjął studia w dziedzinie filologii klasycznej na Uniwersytecie Jagiellońskim (1885–1889), m.in. u Kazimierza Morawskiego. W 1891 obronił doktorat filozofii na podstawie rozprawy "De formis formulisque respondendi in comoediis Plautinis"; kontynuował studia z językoznawstwa porównawczego na uniwersytecie w Lipsku (1891–1895) i Greifswald (1895). Po powrocie ze studiów był praktykantem w Bibliotece Jagiellońskiej, w latach 1896–1897 uczył jednocześnie języków klasycznych i języka polskiego w krakowskim Gimnazjum św. Jacka. W 1897 habilitował się na Uniwersytecie Jagiellońskim z językoznawstwa indoeuropejskiego (rozprawa "Quaestiones grammaticae et etymologicae") i został docentem w Katedrze Filologii Porównawczej Słowiańskiej. W 1899 mianowany profesorem nadzwyczajnym, prowadził wykłady z języka polskiego i filologii słowiańskiej. W roku 1900 objął Katedrę Językoznawstwa Porównawczego, którą kierował do końca życia, od 1904 z tytułem profesora zwyczajnego. Dwukrotnie pełnił funkcję dziekana Wydziału Filologicznego Uniwersytetu Jagiellońskiego (1912/1913, 1915/1916), na rok akademicki 1916/1917 został wybrany na rektora, ale nie przyjął tej godności.
Późniejsze lata.
W 1903 został powołany na członka korespondenta Akademii Umiejętności w Krakowie (późniejszej Polskiej Akademii Umiejętności), od 1908 był jej członkiem czynnym. Pełnił w Akademii szereg funkcji, m.in. dyrektora Wydziału I (1917–1925), sekretarza (1899–1904) i przewodniczącego (od 1908) Komisji Językowej, przewodniczącego Komisji Orientalistycznej (od 1918), przewodniczącego Komisji Antropologicznej (1921–1925), przewodniczącego Komisji Etnograficznej (od 1926). Był również inspektorem Biblioteki AU (1918–1926), delegatem PAU do "Union Academique Internationale" w Brukseli, przewodniczącym Komitetu Wydania Polskiego "Corpus Vasorum Antiquorum", przewodniczącym Komitetu Wydania "Corpus Philosophorum Medii Aevi", przewodniczącym Komitetu Ortograficznego PAU. W latach 1920–1924 pełnił funkcję wiceprezesa PAU, a po śmierci Kazimierza Morawskiego został wybrany na prezesa (1925). Z funkcji tej zrezygnował w 1929 ze względu na kłopoty rodzinne i finansowe. Był pierwszym prezesem Instytutu Naukowo-Badawczego Europy Wschodniej w Wilnie – pionierskiej placówki sowietologicznej w Polsce, funkcję tę sprawował aż do śmierci.
Był również członkiem wielu innych akademii i towarzystw naukowych, m.in. Towarzystwa Naukowego Warszawskiego (1932 członek zwyczajny), "Societe Finno-Ougrienne" w Helsinkach, Cesarskiej Akademii Nauk w Petersburgu, Akademii Nauk w Belgradzie, Królewskiego Czeskiego Towarzystwa Naukowego w Pradze, Poznańskiego Towarzystwa Przyjaciół Nauk (członek honorowy), Towarzystwa Naukowego we Lwowie, Towarzystwa Miłośników Języka Polskiego (1920 członek założyciel, do 1927 pierwszy przewodniczący), Polskiego Towarzystwa Językoznawczego (1925 członek założyciel, 1925–1928 i 1930–1931 prezes), Jugosłowiańskiej Akademii Nauk w Zagrzebiu, Bułgarskiej Akademii Nauk, "Philological Society" w Londynie. Odebrał doktoraty "honoris causa" większości polskich uniwersytetów (poza KUL) - Warszawskiego (1928), Stefana Batorego w Wilnie, Uniwersytetu Jana Kazimierza we Lwowie, i Poznańskiego (1928). 
W 1930 podpisał się pod protestem grupy uczonych krakowskich w sprawie procesu brzeskiego.
Ogłosił także kilka utworów literackich pod pseudonimami Jan R. Nadroj i Nadroj. Debiutował powieścią "Pierwsza miłość" (1894) na łamach „Gazety Toruńskiej”, później opublikował kilka opowiadań w krakowskim „Życiu”.
W 1910 został wybrany prezesem Cracovii. Był chronologicznie drugim prezesem tego klubu, a pierwszym po rejestracji jako osobne stowarzyszenie. Tę funkcję sprawował do 1911.
Prof. Rozwadowski był pierwszym przewodniczącym Komitetu Ortograficznego PAU, który w 1935 roku rozpoczął prace nad wielką reformą ortografii, ale piastował to stanowisko niecałe dwa miesiące, do śmierci w wyniku zawału serca. 
Ostatnie lata życia.
W ostatnich latach życia ograniczył działalność naukową; do problemów finansowych (od połowy lat 20. był zadłużony) dołączyły się zdrowotne. Przeszedł dwie operacje zaćmy. Zajął się wówczas rozważaniami filozoficznymi (napisał m.in. książkę "Prawda życia", wydaną pośmiertnie w 1937 ze wstępem Adama Krokiewicza), religioznawstwem, krytyką artystyczną. W przeddzień śmierci wygłosił w Warszawie odczyt "Prawda życia"; zmarł na zawał serca na dworcu kolejowym w drodze powrotnej do Krakowa. Został pochowany na Cmentarzu Rakowickim w Krakowie.
Z małżeństwa z Zofią z Bogdanowiczów miał troje dzieci – córki Katarzynę (zamężną za Janem Toeplitzem) i Zofię (zamężną za Mieczysławem Rozwadowskim) oraz syna Jacka Feliksa (inżyniera rolnika).
Zainteresowania i praca.
Zainteresowania naukowe Rozwadowskiego obejmowały językoznawstwo indoeuropejskie, językoznawstwo ogólne, gramatykę historyczną i porównawczą języków słowiańskich, etnogenezę Słowian, etymologię słowiańską, fonetykę. Przedstawił projekt opracowania uniwersalnej gramatyki, słownika i poetyki wszystkich języków świata. Był pionierem polskich badań nad językami celtyckimi i akcentologią słowiańską. Zajmował się etymologią niektórych polskich nazw geograficznych (m.in. Brda, Warta, rzeki dorzecza Wisły, Grudziądz, Kobryń, Żuławy); w opinii Stanisława Urbańczyka był ojcem onomastyki polskiej. Przedstawił teorię, że praojczyzną języków indoeuropejskich był teren na północ od Morza Czarnego (Europa południowo-wschodnia), a praojczyzną Słowian – teren na wschód od dorzeczy Wisły i Dniestru. W pracy "Szkic wymowy polskiej" (1904) przedstawił pierwszy naukowy opis sposobu wymawiania głosek polskich. Gromadził materiały do słownika narzecza Cyganów z Olczy, analizował tradycyjne teksty Ajnów sachalińskich, Hotentotów, Buszmenów, Chińczyków.
W latach 1908–1933 był redaktorem „Rocznika Slawistycznego”, 1913–1927 redaktorem „Języka Polskiego”. W 1934 kierował komitetem organizacyjnym II Międzynarodowego Kongresu Slawistów. Utrzymywał kontakty naukowe z historykiem Karolem Potkańskim oraz filologami Kazimierzem Morawskim i Janem Baudouinem de Courtenay. W opinii Kazimierza Nitscha i Stanisława Kutrzeby był jednym z najwybitniejszych polskich uczonych i humanistów; ceniono go za staranność i sumienność pracy naukowej. Był wymagającym egzaminatorem; wykłady prowadził żywo, ale ich odbiór był utrudniony przez częste zmienianie przez Rozwadowskiego języka. Do grona jego uczniów należeli m.in. Jan Stanisław Bystroń, Tadeusz Stanisław Grabowski, Zenon Klemensiewicz, Jerzy Kowalski, Tadeusz Lehr-Spławiński, Roman Pollak, Mikołaj Rudnicki, Tadeusz Sinko, Zdzisław Stieber, Witold Taszycki.
Dla potrzeb "Encyklopedji polskiej" Akademii Umiejętności (1915) opracował dział "Język polski i jego historia". Przygotował do wydania m.in. gramatykę litewską z 1737 "Universitas linguarum Lituniae in principali Ducatus eiusdem dialecto grammaticis legibus circumscripta" (1896), najstarszy zabytek języka polskiego "Bullę gnieźnieńską" z 1136 (1909), pracę Bronisława Piłsudskiego "Materials for the Study of the Ainu Language and Folklore" (1912).

</doc>
<doc id="316295" url="https://pl.wikipedia.org/wiki?curid=316295" title="Fryderyk Papée">
Fryderyk Papée

Fryderyk Papée (ur. 4 czerwca 1856 w Złoczowie, zm. 20 października 1940 w Krakowie) – polski historyk, bibliotekoznawca, dyrektor Biblioteki Jagiellońskiej i profesor Uniwersytetu Jagiellońskiego, członek Polskiej Akademii Umiejętności.
Życiorys.
Pochodził z francuskiej rodziny, pierwotnie protestanckiej, przybyłej do Lwowa na początku XIX wieku; był synem Fryderyka (ur. 1822), urzędnika, i Ludwiki z Heymów (1835–1910).
Uczęszczał do Gimnazjum im. Franciszka Józefa we Lwowie, w latach 1873–1875 studiował historię na Uniwersytecie Lwowskim, m.in. u Ksawerego Liske. W 1875 przeniósł się do Wiednia, gdzie kontynuował studia na Uniwersytecie i w . W 1878 uzyskał, na Uniwersytecie Wiedeńskim, doktorat na podstawie rozprawy "Polityka polska w czasie upadku Jerzego z Podiebradu wobec kwestii następstwa w Czechach, 1466–1471".
W latach 1879–1880 uczył historii w C. K. II Gimnazjum we Lwowie, następnie podjął pracę jako skryptor w Zakładzie Narodowym im. Ossolińskich we Lwowie. Od 1883 pracował w Bibliotece Uniwersytetu Lwowskiego, dochodząc do stanowiska kustosza (1893) i zastępcy dyrektora (1895). Był również od 1902 konserwatorem dla Galicji Wschodniej. W 1905 przeniósł się do Krakowa, gdzie został dyrektorem Biblioteki Jagiellońskiej i kierował nią do 1926. Od 1920 jako profesor honorowy prowadził na Uniwersytecie Jagiellońskim wykłady z historii Polski i Litwy XV i XVI wieku. Pracował również w innych bibliotekach krakowskich – był zastępcą dyrektora Biblioteki Książąt Czartoryskich (1920, 1929–1930) i inspektorem Biblioteki Polskiej Akademii Umiejętności (PAU) (1927–1933).
W 1907 został powołany na członka korespondenta Akademii Umiejętności w Krakowie, w 1920 został jej członkiem czynnym (już po zmianie nazwy na Polska Akademia Umiejętności). Należał także m.in. do Towarzystwa Historycznego we Lwowie (od 1886, współzałożyciel), Polskiego Towarzystwa Historycznego (1912–1927 prezes Oddziału Krakowskiego, 1924 członek honorowy), Towarzystwa Naukowego we Lwowie (od 1921), Towarzystwa Przyjaciół Biblioteki Jagiellońskiej w Krakowie (1923 współzałożyciel), Związku Bibliotekarzy Polskich (1927 członek honorowy), Krakowskiego Grona Konserwatorów; został powołany w skład Węgierskiej Akademii Nauk i Węgierskiego Towarzystwa Historycznego, pełnił funkcję prezesa Towarzystwa Polsko-Węgierskiego. W 1936 otrzymał nagrodę PAU im. Barczewskiego za pracę "Jan Olbracht". 15 stycznia 1937 został laureatem Nagrody Naukowej Miasta Lwowa im. Karola Szajnochy. Dedykowano mu także – z okazji 80. rocznicy urodzin – księgę pamiątkową "Pamiętnik IV Zjazdu Bibliotekarzy Polskich w Warszawie".
Przyczynił się do rozwoju Biblioteki Jagiellońskiej. Rozpoczął budowę nowego gmachu, zwiększył zbiory Biblioteki o około 150 tysięcy woluminów. Stworzył zespół naukowy, zatrudniając m.in. Zofię Ameisenową, Aleksandra Ludwika Birkenmajera, Kazimierza Dobrowolskiego, Edwarda Kuntzego, Kazimierza Piekarskiego, Władysława Pociechę. Przed przejściem do Krakowa przygotowywał reorganizację Biblioteki Uniwersytetu Lwowskiego, w 1919 pracował nad unowocześnieniem Biblioteki Uniwersytetu Wileńskiego.
Jako historyk zajmował się historią Polski XV i XVI w., historią średniowieczną Europy wschodniej, dyplomatyką. Był zwolennikiem poglądu o kierowniczej roli wielkich osobowości w historii. Zainicjował badania nad ustrojem i związkami kulturalnymi oraz politycznymi Polski doby Kazimierza Jagiellończyka. Badał stosunki Polski z Węgrami i Krzyżakami w XV i XVI wieku. Analizował akt kardynała Idziego dla Opactwa Benedyktynów w Tyńcu ("Najstarszy dokument polski", 1888). Wydał "Akta Aleksandra króla polskiego... (1501–1506)" (1927). Polemizował z Wojciechem Kętrzyńskim w przedmiocie wydawania dokumentów średniowiecznych oraz badania ich autentyczności. W latach 1904–1905 był redaktorem "Kwartalnika Historycznego". Do "Polskiego Słownika Biograficznego" napisał życiorys Jana Długosza (tom V, 1939–1946).
Dwukrotnie żonaty: od 25 czerwca 1887 z Władysławą (1859–1914), córką Władysława Ludwika Anczyca (poety i dramaturga), od 22 sierpnia 1915 z Olimpią z Reidów Szmidlową (1863–1940). Z pierwszego małżeństwa miał synów: Adama (prawnika i bankowca, medalistę olimpijskiego w szermierce, współzałożyciela i prezesa Polskiego Związku Szermierczego) i Kazimierza (dyplomatę, do 1939 posła RP w Czechosłowacji, potem od 15 lipca 1939 ambasadora RP przy Stolicy Apostolskiej, reprezentującego po II wojnie światowej w Watykanie rząd RP na uchodźstwie do 1972).
Został pochowany na Cmentarzu Salwatorskim w Krakowie (sektor SC6-B-2).

</doc>
<doc id="316296" url="https://pl.wikipedia.org/wiki?curid=316296" title="Fryderyk Papee">
Fryderyk Papee



</doc>
<doc id="316300" url="https://pl.wikipedia.org/wiki?curid=316300" title="Staniszów">
Staniszów

Staniszów (niem. "Stonsdorf" (do 1945), "Stansdorf"; od 1945 do 1948 Łącznikowo) – wieś w Polsce położona w województwie dolnośląskim, w powiecie karkonoskim, w gminie Podgórzyn licząca 817 mieszkańców (31 III 2011 r.).
Położenie.
Położona jest 9 km od miasta Jelenia Góra, na terenie Wzgórz Łomnickich, w obrębie Kotliny Jeleniogórskiej, w pobliżu uzdrowiska Cieplice.
Podział administracyjny.
W latach 1975–1998 miejscowość należała terytorialnie do województwa jeleniogórskiego.
Historia.
Pierwsze pisemne wzmianki z 1305 r. – Stansdorf, 1395 r. – Stonsdorf. Majątek był własnością książąt Reuss (linii młodszej) (niem.: "Reuß"). W latach 1784-1787 hrabia Henryk XXXVIII von Reuss zu Köstritz buduje pałac wraz z założeniem parkowym na prawie 200 hektarach. W udostępnionym dla zwiedzających parku znajdowały się sztuczne ruiny zamku, formacje skalne, polany widokowe i groty. Park i pałac zwiedzała Izabela Czartoryska podczas swojej wizyty na Dolnym Śląsku w roku 1816 (kiedy to też odwiedziła pobliski Bukowiec), aby porównać z urządzonym przez nią podobnym parkiem w Puławach. W parku znajdowała się też wieża widokowa Bismarckturm.
Od roku 1811 w dawnym browarze zamkowym produkowano likier ziołowy oparty na lokalnych recepturach i ziołach "Echt Stonsdorfer". Później wytwórnię przeniesiono do podjeleniogórskiej wsi Kunice i tamtejsza fabryka znajduje się na rycinie wplecionej w etykietkę likieru produkowanego obecnie w Haselünne, w Emslandzie, przez wytwórnię należącą do grupy Berentzen pod nazwą "Echt Stonsdorfer Bitter"
Po wojnie w pałacu oraz zabudowaniach gospodarczych funkcjonowało dziecięce prewentorium przeciwgruźlicze, pogotowie opiekuńcze, później różne instytucje. Ostatnią była straż pożarna. W latach 90. XX wieku pałac pozostawał niezagospodarowany, a brak gospodarza znacząco przyczynił się do jego dewastacji.
Zabytki.
Do wojewódzkiego rejestru zabytków wpisane są obiekty:
inne zabytki:
W gminnej ewidencji zabytków znajdują się ponadto budynki o nr 3, 8, 23 (budynki gosp. w zespole pałacowym), 25 (dom i bud. gosp.), 29, 43, 44, 45, 53, 59, 64, 69, 75, 80, 97 oraz stanowiska archeologiczne we wsi.
Czasy współczesne.
Obecnie w pałacu, po jego gruntownym remoncie trwającym od roku 2001, funkcjonuje luksusowy hotel oraz restauracja. Renowacji poddawane są kolejne obiekty kompleksu pałacowego: Dom Kawalera oraz sąsiadujące zabudowania gospodarcze. W dawnej stajni planowane jest stworzenie galerii dzieł współczesnych twórców z regionu Sudetów Zachodnich.
Turystyka.
Miejscowość jest dogodną bazą wypadową do zwiedzania całych Karkonoszy, Rudaw Janowickich i Kotliny Jeleniogórskiej.

</doc>
<doc id="316301" url="https://pl.wikipedia.org/wiki?curid=316301" title="Julian Pagaczewski">
Julian Pagaczewski

Julian Pagaczewski (ur. 14 stycznia 1874 w Krakowie, zm. 13 listopada 1940 w Ciężkowicach) – historyk sztuki, profesor Uniwersytetu Jagiellońskiego, członek Polskiej Akademii Umiejętności.
Życiorys.
Był synem Juliana (właściciela browaru) i Michaliny z Zarewiczów, wnukiem Ludwika Zarewicza (badacza polskich kościołów i klasztorów), siostrzeńcem Aleksandra Zarewicza (dermatologa, profesora Uniwersytetu Jagiellońskiego). Uczęszczał do III Gimnazjum im. Króla Jana III Sobieskiego w Krakowie, w latach 1893–1896 studiował historię i historię sztuki na Uniwersytecie Jagiellońskim, słuchając wykładów m.in. Stanisława Smolki i Wincentego Zakrzewskiego. Od 1896 był asystentem w I Katedrze Historii Sztuki Uniwersytetu Jagiellońskiego. W latach 1900–1911 pracował jako kustosz w Muzeum Narodowym w Krakowie, uzupełniając jednocześnie studia na uczelniach zagranicznych (w Berlinie, Paryżu, Rzymie). Obronił w tym czasie także doktorat na Uniwersytecie Jagiellońskim (1908), na podstawie rozprawy "Jasełka krakowskie" przygotowanej pod kierunkiem Mariana Sokołowskiego; w 1909 uzyskał habilitację po obronie pracy "Baltazar Fontana w Krakowie".
W 1911 powrócił do pracy na Uniwersytecie Jagiellońskim, obejmując kierownictwo I Katedry Historii Sztuki. Wykładał historię sztuki średniowiecznej, renesansowej i barokowej w Polsce oraz dzieje polskiego złotnictwa i gobeliniarstwa. W 1917 został profesorem nadzwyczajnym, pięć lat później profesorem zwyczajnym. Po zmianach organizacyjnych w 1921 przeszedł do Katedry Historii Sztuki (zlikwidowano II Katedrę Historii Sztuki, a jej dotychczasowy kierownik Jerzy Mycielski stanął na czele jedynej Katedry Historii Sztuki) jako profesor, został również dyrektorem uniwersyteckiego Muzeum Sztuki i Archeologii; po śmierci Mycielskiego w 1928 objął kierownictwo Katedry. Stał na jej czele do likwidacji Katedry, które nastąpiło w 1934 w wyniku reform w szkolnictwie ministra Janusza Jędrzejewicza; przeszedł wówczas na emeryturę.
Od 1926 był członkiem korespondentem Polskiej Akademii Umiejętności, od 1933 jej członkiem czynnym; współpracował z Akademią już od 1904, początkowo jako sekretarz Komisji Historii Sztuki (1904–1909). W 1928 był zastępcą przewodniczącego, a od 1933 przewodniczącym Komisji Historii Sztuki PAU; kierował także Komitetem Gabinetu Rycin PAU (od 1938) oraz był delegatem Akademii do Rady Muzeum Narodowego w Krakowie. Należał także do innych towarzystw i organizacji naukowych; w 1896 był w gronie założycieli Towarzystwa Miłośników Historii i Zabytków Krakowa (w 1937 nadano mu członkostwo honorowe), od 1902 był członkiem Towarzystwa Opieki nad Polskimi Zabytkami Sztuki i Kultury (1920–1939 wiceprezes), a od 1911 członkiem korespondentem Komisji Centralnej dla Badania i Ochrony Zabytków Sztuki w Wiedniu.
Był żonaty z Adolfiną, córką profesora prawa cywilnego na Uniwersytecie Lwowskim Ernesta Tilla; jego synami byli Janusz (sejsmolog, popularyzator astronomii) i Stanisław (autor książek dla młodzieży).
Zainteresowania naukowe Juliana Pagaczewskiego obejmowały głównie historię sztuki renesansowej i barokowej oraz dzieje rzemiosł artystycznych. W pracy doktorskiej "Jasełka krakowskie" omówił odkryte przez siebie gotyckie figurki jasełkowe, ofiarowane klasztorowi klarysek przez Elżbietę Łokietkównę; wykazał także, że jasełka oraz szopki bożonarodzeniowe pojawiły się w Polsce w XIV wieku za sprawą włoskich franciszkanów. Badał rzeźby w kościołach krakowskich (m.in. średniowieczną statuetkę z kości słoniowej w kościele Reformatów oraz rzeźbę głowy Jana Chrzciciela na misie w kościele Bernardynów). Obszerne prace poświęcił rzeźbiarzom Baltazarowi Fontanie (Włochowi działającemu w Polsce) i Janowi Michałowiczowi z Urzędowa. Wskazywał na odrębność gobeliniarstwa polskiego od zachodnioeuropejskiego, podkreślając jego związki z krakowskim hafciarstwem barokowym.
Wraz z Feliksem Koperą rozszerzył działalność Muzeum Narodowego w Krakowie o sztukę XVII i XVIII wieku. Współpracował z periodykami „Prace Komisji Historii Sztuki” i „Źródła do Historii Sztuki i Cywilizacji w Polsce”. Miał opinię wybitnego wykładowcy; jako nową formę ćwiczeń uczelnianych wprowadził zamiejscowe wycieczki poznawcze. Wykształcił wielu czołowych polskich historyków sztuki, do jego uczniów należeli m.in. Zofia Ameisenowa, Adam Bochnak, Tadeusz Dobrowolski, Józef Dutkiewicz, Karol Estreicher, Stanisław Gąsiorowski, Tadeusz Przypkowski, Stanisława Sawicka, Jerzy Szablowski. Był zaprzyjaźniony z wieloma intelektualistami krakowskimi - Leonardem Lepszym, Józefem Muczkowskim, Karolem Potkańskim, Stanisławem Tomkowiczem, Tadeuszem Wojciechowskim, Stanisławem Wyspiańskim.
Dzieła.
Ogłosił szereg publikacji naukowych, m.in.:

</doc>
<doc id="316303" url="https://pl.wikipedia.org/wiki?curid=316303" title="Rhodesian ridgeback">
Rhodesian ridgeback

Rhodesian ridgeback – jedna z ras psów należąca do grupy psów gończych, posokowców oraz ras pokrewnych. W obrębie tej grupy rhodesian znajduje się w sekcji dla ras pokrewnych. Jego bliskim kuzynem, choć znajdującym się w innej grupie FCI, jest thai ridgeback. Typ wyżłowaty i dogowaty. Nie podlega próbom pracy.
Krótki rys historyczny.
Historia rasy rhodesian ridgeback sięga daleko w przeszłość. Najstarsze jej ślady prowadzą do pierwotnych psów afrykańskich plemion Khoi-Khoi (Hotentotów). Były to plemiona myśliwych i pasterzy, które ok. 500 r. n.e. rozpoczęły wędrówkę z północnych krańców kontynentu afrykańskiego (dzisiejszy Egipt, Etiopia i Sudan) na południe, w stronę Przylądka Dobrej Nadziei. Tam, w XV wieku, po raz pierwszy zetknęły się z Europejczykami – portugalskimi żeglarzami i poszukiwaczami przygód, których statki zawijały w te strony. Z tego okresu pochodzą pierwsze niejasne wzmianki o „afrykańskim psie z pręgą na grzbiecie”. Biali misjonarze i osadnicy, którzy dotarli do Przylądka dwieście lat później, już nieco dokładniej opisują psy gończe Hotentotów, które miały odznaczać się „wielką odwagą i wyjątkową brzydotą”.
Rycina z dzieła brytyjskiego misjonarza Davida Livingstone’a „Missionary Travels in South Africa” (1857 r.) przedstawia polujących Buszmenów i psa z nastroszonym pasmem sierści na grzbiecie, przypominającym pręgę. Z kolei Max Silber w swojej książce „Psy Afryki”, wydanej w 1893 r., donosi: „Pies Hotentotów należy do najbrzydszych kreatur spośród całej psiej familii; ma szorstki, nastroszony włos, wąski pysk i stojące uszy. Bury kolor i niepozorny wygląd nie umniejszają jednak jego cennych umiejętności.”
Użytkowość.
Rhodesiany nazywane były psami gończymi na lwy, która to nazwa zachowała się do dzisiaj. Nigdy nie zabijały, tylko całym stadem otaczały ofiarę, nie dawały się jej przedrzeć przez zabójcze koło i czekały na myśliwych.
W Polsce rhodesiany można spotkać na zawodach agility. W Stanach Zjednoczonych biorą udział również w coursingu.
Temperament.
Rhodesiany są inteligentnymi psami, szybko dostosowującymi się do nowych warunków otoczenia. Rozdrażnione, stają się zajadłym przeciwnikiem. Dość aktywne, potrzebują sporej codziennej dawki ruchu. Odważne, trudne do podporządkowania, mają skłonność do podejmowania prób dominacji wobec członków rodziny, stąd należy je wychowywać konsekwentnie i stanowczo. Dużo osób uważa, że psy te nie znają swojej siły, przez co nie należy zostawiać ich samych z dziećmi. Lubią inne zwierzęta. Są raczej nieufne w stosunku do obcych. Są to psy niezależne. Podczas szkolenia ważna jest stanowczość i konsekwencja, nie można jednak krzyczeć.
Budowa.
Pod względem eksterieru i umaszczenia rhodesian ridgeback jest dziś jednorodną rasą. Jest to efekt pracy wielu pokoleń hodowców. Jest większy i mocniej zbudowany niż jego afrykański protoplasta, pies Hotentotów, jednak jego sylwetka nie powinna zdradzać żadnych oznak ciężkości. Z punktu widzenia użytkowości i pierwotnego przeznaczenia rasy, zarówno budowa zbyt ciężka, jak i zbyt wątła są niepożądane. Pewna różnorodność typów w obrębie rasy jest bez wątpienia zdrowa i korzystna, jednak niepożądane są wszelkie skrajności. Jeden ze znanych sędziów rasy z RPA zapytany o kryteria, jakimi kieruje się przy ocenie ridgebacków w ringu, odparł: „Staram się odpowiedzieć sobie na pytanie, czy dany pies byłby w stanie zapolować na lwa”. 
Wzorzec rasy podkreśla, że ridgeback to pies o wyważonych proporcjach, mocny, muskularny, zwinny i aktywny, o harmonijnej sylwetce, bardzo wytrzymały i szybki. Główny akcent w jego wyglądzie położony jest na zwinność, elegancję i harmonię. W kłusie powinien poruszać się płynnym, wydłużonym krokiem, z widoczną lekkością i swobodą.
Szata i umaszczenie.
Od jasnopszenicznego do czerwonopszenicznego. Dozwolone są drobne białe znaczenia na piersi i palcach, ale występowanie białych znaczeń powyżej palców czy w innym miejscu niż na piersiach, jest niedozwolone. Dozwolona jest ciemna kufa i uszy, ale nadmiar czarnego włosa w innych miejscach jest niepożądany.
Utrzymanie.
Łatwa pielęgnacja włosa. Dobrze nadają się do uczestnictwa w kursach szkoleniowych, wymagają odpowiedzialnego prowadzenia, bez zbędnej surowości. Bardzo ważne jest odpowiednie karmienie.

</doc>
<doc id="316305" url="https://pl.wikipedia.org/wiki?curid=316305" title="Osteoklast">
Osteoklast

Osteoklasty, komórki kościogubne – wielojądrzaste komórki zwierzęce mające zdolność rozpuszczania i resorpcji tkanki kostnej. Mają istotne znaczenie w warunkach prawidłowego kształtowania się kości, procesów zrostu po złamaniach oraz w chorobach kości (np. osteoporozie). Są rodzajem makrofagów – powstają przez fuzję makrofagów jednojądrowych pobudzaną przez witaminę D. W nadmiernej ilości prowadzą do osteoporozy.
Budowa.
Osteoklasty są wielkości ok. 100 μm, mają zwykle kształt owalny. Są polikariocytami, mają 5-10 jąder komórkowych. Ich cytoplazma jest kwasochłonna i bogata w lizosomy, mitochondria i polirybosomy. Na powierzchni komórek znajduje się wiele wypustek cytoplazmatycznych, zwiększających powierzchnię ich styku z macierzą międzykomórkową kości.
Funkcje.
Główną funkcją osteoklastów jest niszczenie kości. Produkcja osteoklastów pobudzana jest przez białka, które wytwarzane są przez osteoblasty. Wydzielają enzymy hydrolityczne (oprócz kolagenazy, która jest syntetyzowana przez osteoblasty) oraz fagocytują rozkładaną kość. Na nasilenie ich czynności wpływają cytokiny wydzielane przez limfocyty T.
Linki zewnętrzne.
Osteoporoza - kompendium

</doc>
<doc id="316306" url="https://pl.wikipedia.org/wiki?curid=316306" title="Aeglos">
Aeglos



</doc>
<doc id="316307" url="https://pl.wikipedia.org/wiki?curid=316307" title="Piec kołpakowy">
Piec kołpakowy

Piec kołpakowy – piec grzewczy nieprzelotowy stosowany do wyżarzania wyrobów stalowych, przydatny do pracy w atmosferze technologicznej.
Piec kołpakowy składa się z dwóch zasadniczych części:

</doc>
<doc id="316311" url="https://pl.wikipedia.org/wiki?curid=316311" title="Ringil">
Ringil



</doc>
<doc id="316318" url="https://pl.wikipedia.org/wiki?curid=316318" title="Angel of Retribution">
Angel of Retribution

Angel of Retribution – album muzyczny zespołu Judas Priest wydany 1 marca 2005 roku. Zaznacza on powrót Roba Halforda po 10-letniej nieobecności. Album zadebiutował na 13. miejscu amerykańskiej liście Billboard 200 oraz pierwszy raz wspiął się na pierwsze miejsce w krajowych listach (w Grecji).

</doc>
<doc id="316320" url="https://pl.wikipedia.org/wiki?curid=316320" title="Piec oporowy">
Piec oporowy

Piec oporowy – (piec rezystancyjny) piec elektryczny ogrzewany za pomocą ciepła, powstającego podczas przepływu prądu elektrycznego przez elementy grzejne.
Rozróżnia się następujące piece oporowe:

</doc>
<doc id="316322" url="https://pl.wikipedia.org/wiki?curid=316322" title="Ferenc Puskas">
Ferenc Puskas



</doc>
<doc id="316324" url="https://pl.wikipedia.org/wiki?curid=316324" title="Proteom">
Proteom

Proteom (z połączenia słów "proteina" i "genom") – zestaw białek występujących w komórce w danym momencie, białkowy odpowiednik genomu. Termin ten wprowadził w swojej rozprawie doktorskiej australijski naukowiec Marc Wilkins, a został on rozpowszechniony w roku 1994 na konferencji w Sienie. Badaniem proteomów zajmuje się proteomika. W przeciwieństwie do genomów, proteomy nieustannie zmieniają się w odpowiedzi na różne czynniki.

</doc>
<doc id="316326" url="https://pl.wikipedia.org/wiki?curid=316326" title="Ewa (radioodbiornik)">
Ewa (radioodbiornik)

Ewa to jeden z pierwszych polskich odbiorników przenośnych z zakresem UKF (wcześniejszym była "Izabella"). Pierwszą informację o "Ewie" podało w maju 1969 roku czasopismo „Radioamator i Krótkofalowiec” nr 5/69, w krótkiej notatce pt. "Nowy odbiornik turystyczno-samochodowy". W 1969 roku wyprodukowano też pierwszy tysiąc odbiorników. Seryjną produkcję rozpoczęto w roku 1970. Wytwórcą była dzierżoniowska „DIORA”, znana dotychczas z produkcji większych odbiorników domowych. Do roku 1972 fabrykę opuściło łącznie ok. 105 tys. egzemplarzy "Ewy".
Obudowa radia wykonana była ze sklejki i płyty pilśniowej, oklejona tworzywem skóropodobnym, zwanym dermą. Wcześniejsze odbiorniki przenośne (np. "Eltra MOT-59", "Koliber", "Guliwer") miały obudowy z tworzywa sztucznego. Układ elektroniczny zmontowano na czterech płytkach drukowanych. Wzmacniacz mocy (2 W) w typowym dla „Diory” układzie zbudowano na parze tranzystorów TG-60 lub AD-162 i dwóch transformatorach. Duży głośnik o mocy 1,5 VA. i masywna obudowa pozwalały na uzyskanie czystego – jak na odbiornik przenośny – dźwięku. Wyjście na głośnik zewnętrzny i wejścia sygnałowe pozwalały na odtwarzanie dźwięku z gramofonu i magnetofonu.
Ewa była odbiornikiem turystyczno-samochodowym, zasilanym z sześciu ogniw R14 lub z akumulatora samochodowego. Do montażu w samochodzie służyło specjalne złącze.

</doc>
<doc id="316327" url="https://pl.wikipedia.org/wiki?curid=316327" title="Zblewo">
Zblewo

Zblewo (niem. "Hoch Stüblau") – wieś kociewska w Polsce położona w województwie pomorskim, w powiecie starogardzkim.
Miejscowość jest siedzibą gminy Zblewo, a także dekanatu Zblewo należącego do diecezji pelplińskiej. Wierni kościoła rzymskokatolickiego należą do parafii św. Michała Archanioła.
Zblewo jest lokalnym węzłem komunikacyjnym, krzyżują się tu droga krajowa nr 22 i droga wojewódzka nr 214. Miejscowość leży przy linii kolejowej nr 203 Tczew – Kostrzyn (stacja kolejowa Zblewo). W odległości 5 km od Zblewa znajduje się duży akwen Jeziora Borzechowskiego. Zblewo z Pinczynem i Bytonią tworzy zwarty obszar osadniczy o charakterze małomiasteczkowym.
Historia.
W 1305 wieś była przedmiotem darowizny Wacława II dla zakonu krzyżackiego.
W latach okupacji niemieckiej na terenach przylegających działała Tajna Organizacja Wojskowa „Gryf Pomorski” (komenda gminna organizacji znajdowała się w Zblewie). Po II wojnie światowej w okolicach Zblewa operował oddział antykomunistycznej partyzantki Zygmunta Szendzielarza „Łupaszki”.
W latach 1975–1998 miejscowość położona była w województwie gdańskim.
W miejscowości znajduje się kilka kapliczek przydrożnych. Kaplica przy ul. Kościerskiej upamiętnia ofiary rosyjskiego nalotu w 1945, a figura Jezusa z orłem u podstawy cokołu, stojąca przy DK nr 22 od strony Starogardu została postawiona jako votum za przetrwanie II wojny światowej.

</doc>
<doc id="316328" url="https://pl.wikipedia.org/wiki?curid=316328" title="Język wolof">
Język wolof

Język wolof (ouolof, yallof, walaf, volof, waro-waro) – język z rodziny nigero-kongijskiej używany głównie w Senegalu, a także w Gambii i Mauretanii. Nazwa „wolof” najprawdopodobniej pochodzi od starofrancuskiego wyrażenia „Ouolof”. 
Językiem wolof posługują się głównie Wolofowie – dominująca grupa etniczna w Senegambii, jednak powoli staje się on także językiem wehikularnym całego regionu, wypierając z tej roli języki europejskie.
Wolontariusze tworzą artykuły w Wikipedii w języku wolof. W 2010 roku znalazło się w niej 1068 artykułów. 

</doc>
<doc id="316329" url="https://pl.wikipedia.org/wiki?curid=316329" title="Banówka (szczyt)">
Banówka (szczyt)

Banówka (słow. "Baníkov", 2178 m n.p.m.) – szczyt leżący w grani głównej Tatr Zachodnich. Znajduje się pomiędzy szczytem Pachoła (2166 m), oddzielona od niego Banikowską Przełęczą (2043 m), a Hrubą Kopą (2168 m), od której oddziela ją Przełęcz nad Zawratami (2069 m). Jest najwyższym szczytem Tatr Zachodnich leżącym w grani głównej oraz czwartym co do wysokości szczytem Tatr Zachodnich (ustępując Bystrej, Raczkowej Czubie i Barańcowi).
Północne stoki Banówki opadają bardzo stromą ścianą o 350 m wysokości do Doliny Spalonej. W dolnej części tych ścian znajdują się ogromne stożki piargowe. Zachodnia część grani Banówki łączy się granią z Jałowieckim Przysłopem i Rosochą. Ta grań o łącznej długości ok. 7 km oddziela Dolinę Parzychwost od Doliny Żarskiej. Bezpośrednio pod południowymi zboczami Banówki w górnym odcinku Doliny Żarskiej znajduje się polodowcowy kocioł zwany Banikowskim Kotłem.
Banówka zbudowana jest z krystalicznych skał (granodioryty rohackie) i swoim wyglądem przypomina Tatry Wysokie. W jej wschodnim grzbiecie znajduje się charakterystyczna skalna czuba i Igła w Banówce ("Baníkovská ihlá").
Szlak turystyczny jest miejscami mocno eksponowany, prowadzi po dużych blokach i płytach skalnych i wymaga, zwłaszcza w czasie deszczu, dużej ostrożności. Trasa od strony Przełęczy nad Zawratami jest uważana za jeden z najtrudniejszych odcinków szlaków turystycznych w Tatrach. Banówka tworzy długą i prawie poziomą grań ze słabo wyodrębnionymi wierzchołkami. Z jej grani i wierzchołka rozległa panorama. Kazimierz Paszucha, który wraz z Czesławem Łapińskim trawersował tę grań 24 kwietnia 1948 r., tak ją opisywał: „"Ze szczytu bajkowy widok ośnieżonych Niżnich Tatr, a popod nimi całą doliną wije się srebrna nić Wagu, na zachód widać pasmo gór odcinających się jasnymi poświatami – wszystko w słońcu, śniegu i ciemnej zieleni. Po północnej stronie Babia Góra i Pilsko. Widok ciekawy i niezapomniany."”
Na Banówce znajdują się siedliska rzadkich roślin alpejskich. Na jej północnych, stromych ścianach rośnie m.in. goryczka przezroczysta, skalnica mchowata, jaskier alpejski i lodnikowy.
Polska nazwa szczytu pochodzi od gwarowej liptowskiej nazwy "Banovka", ta zaś od słowa "bania", oznaczającego dawniej kopalnię. W XVIII w. bowiem u podnóża Banówki, jak zresztą w wielu innych miejscach Tatr poszukiwano rud żelaza, jednak z mizernym skutkiem.

</doc>
<doc id="316332" url="https://pl.wikipedia.org/wiki?curid=316332" title="Brazylijskie Ju-Jitsu">
Brazylijskie Ju-Jitsu



</doc>
<doc id="316337" url="https://pl.wikipedia.org/wiki?curid=316337" title="Krzysztof Owedyk">
Krzysztof Owedyk

Krzysztof Owedyk (ur. 1971) – polski niezależny twórca komiksów i rysownik trzeciego obiegu, znany pod pseudonimem "Prosiak". Twórczość Owedyka zasłynęła przede wszystkim wśród członków kontrkultury punk, szczególnie za sprawą komiksów wydanych przez Pasażera.
Pochodzi z Katowic, gdzie ukończył liceum plastyczne. Rysunki i komiksy Owedyka publikowane były m.in. w „Lampie”, „AQQ”, „Gamblerze”. Pracował jako audytor wewnętrzny. Żonaty, mieszka i pracuje we Wrocławiu, wcześniej mieszkał w Katowicach. 
Publikacje.
Poezja.
Jest twórcą kilku tomików poezji opublikowanych pod pseudonimem Lucy Fear:
Ponadto zamieścił swoje prace w następujących wydawnictwach:
Ilustrował tomiki poetyckie Dominiki Dancewicz oraz Krzysztofa Łysiewicza. Stworzył miniaturowe książeczki pt. "Mikrobrazy", projektował okładki albumów muzycznych dla takich zespołów, jak: Fate, Nuclear Death, Profanacja, czy SKTC.
Nagrody.
Za "Będziesz smażyć się w piekle":

</doc>
<doc id="316339" url="https://pl.wikipedia.org/wiki?curid=316339" title="Maria Irena Wierzbicka">
Maria Irena Wierzbicka

Maria Irena Wierzbicka (ur. 22 marca 1879 w Gnieźnie, zm. 25 grudnia 1972 w Kamieniu Krajeńskim koło Bydgoszczy) – polska bibliotekarka, nauczycielka.
Życiorys.
Urodzona w rodzinie kupieckiej, była córką Władysława i Praksedy z Krakowskich. Ukończyła szkołę powszechną i liceum żeńskie w Gnieźnie (1898), pracowała następnie w szkole w Gnieźnie, a do 1904 w Warszawie. W latach 1904-1919 była bibliotekarką i sekretarką w domu arystokratycznym we Lwowie. 
Od 1919 mieszkała w Bydgoszczy; od 1920 pracowała w tamtejszej Bibliotece Miejskiej, początkowo jako sekretarka, następnie bibliotekarka. Jako kierownik działu uzupełniania zbiorów, gromadzenia i opracowania wykonywała faktycznie obowiązki zastępcy dyrektora. Przyczyniła się do ukształtowania polskiego profilu biblioteki. Kontynuowała pracę w bibliotece także w czasie II wojny światowej, ale jako pracownica fizyczna w magazynie; przyczyniła się do uratowania wielu polskich książek ze zbiorów biblioteki. Powróciła do pracy po wojnie, mianowana w 1945 wicekustoszem; kierowała Działem Nabytków, udzielała się w kształceniu kolejnych pokoleń bibliotekarzy bydgoskich. W 1960, cztery lata przed przejściem na emeryturę, obchodziła jubileusz 40-lecia pracy. Po odejściu na emeryturę w 1964, ciesząc się opinią "żywej kroniki" księgozbioru, społecznie zajmowała się porządkowaniem zbiorów ikonograficznych.
Była odznaczona m.in. Złotym i Srebrnym Krzyżem Zasługi, Medalem 10-lecia Polski Ludowej oraz odznaką honorową "Zasłużonemu Obywatelowi Miasta Bydgoszczy". Działała w Stowarzyszeniu Bibliotekarzy Polskich i Lidze Kobiet. Nie założyła rodziny.

</doc>
<doc id="316349" url="https://pl.wikipedia.org/wiki?curid=316349" title="Władysław Waszczuk">
Władysław Waszczuk

Władysław Wiktorowycz Waszczuk, ukr. Владислав Вікторович Ващук (ur. 2 stycznia 1975 w Kijowie) – ukraiński piłkarz, grający na pozycji obrońcy, reprezentant Ukrainy.
Kariera piłkarska.
Kariera klubowa.
Wychowanek Dynama Kijów w którym grał do 2002 roku. Od początku pobytu w pierwszej drużynie był pewnym punktem defensywy. Na początku roku 2003 podpisał kontrakt ze Spartakiem Moskwa, jednak miał też ważną umowę z poprzednim klubem. Ostatecznie Waszczuk został zawodnikiem moskiewskiej drużyny – największego wroga, czym spowodował negatywną reakcję u kibiców Dynama. W Spartaku rozegrał 14 spotkań ligowych, zdobył także puchar Rosji w 2003 roku. W 2004 roku zdecydował się powrócić na Ukrainę, do Czornomorca Odessa. Klub w sezonie 2004-05 zajął 6. miejsce w lidze, a Waszczuk w 18 meczach strzelił jednego gola. Latem 2005 został sprowadzony z powrotem do Dynama, z którym zdobył puchar Ukrainy (2006). Ale relacje z kibicami były skomplikowane, od których otrzymał ksywę „Judasz”. Na początku 2008 z przyjściem nowego trenera Jurija Siomina stracił miejsce w podstawowym składzie Dynama i latem opuścił klub. Podczas letniej przerwy trenował się na bazie odeskiego klubu, ale podpisał kontrakt z FK Lwów. Przez pewien czas był kapitanem drużyny. Z przyczyn kryzysu finansowego zimą 2008/09 w klubie zredukowano wypłaty piłkarzom, na co nie zgodził się Waszczuk i rozerwał kontrakt z klubem. W marcu 2009 podpisał kontrakt z Czornomorcem, w którym występował do maja. We wrześniu 2009 kolejny raz podpisuje umowę z Czornomorcem. Po tym jak odeski klub spadł z Premier-lihi, 13 lipca 2010 przeszedł do Wołyni Łuck, a w 2011 zakończył karierę piłkarską.
Kariera reprezentacyjna.
Władysław Waszczuk jest reprezentantem Ukrainy w piłce nożnej, w której debiutował 9 kwietnia 1996 w meczu z Mołdawią. Znalazł się w kadrze Ołeha Błochina, która pojechała na mundial 2006. Na mistrzostwach zagrał w trzech spotkaniach. W 46. minucie meczu z Hiszpanią sprokurował rzut karny i dostał czerwoną kartkę, Ukraina przegrała mecz 0-4. Ogółem w kadrze zagrał 61 meczów i strzelił jednego gola.
Kariera trenerska.
W lipcu 2012 otrzymał propozycję pracy na stanowisku konsultanta w Metałurhu Zaporoże. W lutym 2013 objął stanowisko dyrektora sportowego Arsenału Kijów.

</doc>
<doc id="316350" url="https://pl.wikipedia.org/wiki?curid=316350" title="Osteoklasty">
Osteoklasty



</doc>
<doc id="316351" url="https://pl.wikipedia.org/wiki?curid=316351" title="Łada (rzeka)">
Łada (rzeka)

Łada (w górnym biegu "Biała Łada") – rzeka, prawy dopływ Tanwi; płynie z Roztocza Zachodniego przez Równinę Biłgorajską w woj. lubelskim, w powiatach janowskim i biłgorajskim oraz na krótkim odcinku niżańskim (woj. podkarpackie).
Łada wypływa jako Biała Łada (dawniej "Łada Polska") we wsi Chrzanów Pierwszy (część wsi Chrzanów, województwo lubelskie). W okolicy miejscowości Sól (powiat biłgorajski) rzeka przyjmuje swój największy (lewy) dopływ Czarną Ładę (dawniej "Łada Ruska") i przybiera nazwę "Łada". Długość Łady (od źródeł Białej Łady) wynosi 56,5 km. Płynie ona z północy na południe i przepływa m.in. przez Goraj, Wolę Radzięcką i miasto Biłgoraj. Rzeka uchodzi do Tanwi we pobliżu wsi Łazory na wysokości 170 m n.p.m.
Czarna Łada jest rzeką krótszą; płynie ze wschodu na zachód, również przepływa przez Biłgoraj, jej źródła znajdują się w okolicy wsi Margole (powiat biłgorajski, gmina Aleksandrów).
Dopływy:

</doc>
<doc id="316353" url="https://pl.wikipedia.org/wiki?curid=316353" title="Park Łazienkowski">
Park Łazienkowski



</doc>
<doc id="316356" url="https://pl.wikipedia.org/wiki?curid=316356" title="Komórki kościogubne">
Komórki kościogubne



</doc>
<doc id="316359" url="https://pl.wikipedia.org/wiki?curid=316359" title="Bronisław Turoń">
Bronisław Turoń

Bronisław Turoń (ur. 28 sierpnia 1923 w Chybiu, zm. 18 lipca 1984 we Wrocławiu) – polski historyk mediewista,archiwista, działacz ruchu turystycznego.
Życiorys.
Urodził się w Chybiu na Śląsku Cieszyńskim, ukończył UWr, w latach 1951–1961 pracował w Archiwum Państwowym we Wrocławiu, gdzie w 1953 założył jedno z pierwszych kół PTTK, później pracował na Uniwersytecie Wrocławskim. W 1959 założył Klub Piechurów "Perpedes" i od 1959 corocznie organizował "Rajd dookoła Wrocławia". Szczególnie interesowała go historia polskości Dolnego Śląska oraz historia i zabytki Wrocławia, był Honorowym Przodownikiem Turystyki Pieszej (nr 118H), przewodnikiem miejskim po Wrocławiu, Instruktorem Krajoznawstwa Polski, wiceprezesem Zarządu Oddziału Wrocławskiego PTTK.
W uznaniu dla jego zasług jego imieniem nazwano, składający się z 10 odcinków 141 kilometrowy żółty szlak pieszy wokół Wrocławia.
Jest pochowany na Cmentarzu Grabiszyńskim we Wrocławiu.

</doc>
<doc id="316371" url="https://pl.wikipedia.org/wiki?curid=316371" title="Świętopełk II Wielki">
Świętopełk II Wielki

Świętopełk II Wielki (ur. przed 1195, zm. 11 stycznia 1266) – książę Pomorza Gdańskiego z dynastii Sobiesławiców, najstarszy syn Mściwoja I i Zwinisławy (zm. 4 września 1240).
Rządy namiestnicze. Zbrodnia gąsawska.
Po śmierci ojca, około 1219/1220, otrzymał od Leszka Białego godność namiestnika Pomorza Gdańskiego. W 1223 wraz z bratem Warcisławem wziął udział u boku Leszka Białego, jego brata Konrada mazowieckiego i innych książąt polskich w krucjacie przeciwko Prusom.
Prawdopodobnie wówczas, lub nawet jeszcze wcześniej, przekazał swój gród Zantyr biskupowi pruskiemu Chrystianowi. Około 1225 (chronologia niejasna) przyłączył do Pomorza Gdańskiego ziemię słupską, z której wyparł załogi duńskie.
Prawdopodobnie jeszcze przed śmiercią swego ojca związał się z Władysławem Odonicem. Siostra Odonica, Eufrozyna, została żoną Świętopełka, z kolei Odonic pojął za żonę Jadwigę – córkę Mściwoja I i siostrę Świętopełka. Około 1223 Świętopełk wraz z Odonicem rozpoczęli działania wojenne przeciwko panującemu w Wielkopolsce Władysławowi Laskonogiemu, zajmując stopniowo obszary pograniczne. Spowodowało to reakcję Leszka Białego, który zwołał w 1227 do Gąsawy (na terenie kontrolowanym przez Laskonogiego) ogólnopolski wiec książąt, przedstawicieli episkopatu i rycerstwa. Wiec został przerwany nagłym napadem Odonica wraz posiłkami Świętopełka. Leszek Biały zginął, a książę wrocławski Henryk I Brodaty został ciężko ranny. Najstarsze źródła przypisują odpowiedzialność za tę zbrodnię Władysławowi Odonicowi, ale jeszcze w ciągu XIII wieku – pojawia się opinia, że głównym winowajcą był Świętopełk. Jest możliwe, że wersja ta została rozpowszechniona przez źródła z terenu Wielkopolski w czasie, gdy dzielnicą tą rządzili synowie Odonica – Przemysł I i Bolesław Pobożny.
Usamodzielnienie Pomorza Gdańskiego.
Po przedwczesnej śmierci Leszka Białego rozpoczął się okres walk książąt dzielnicowych o Kraków i związany z tym upadek pryncypatu. Dla władcy Pomorza Gdańskiego oznaczało to możliwość usamodzielnienia się. Wcześniejsi przedstawiciele dynastii Sobiesławiców sprawowali władzę jedynie jako namiestnicy książąt-seniorów władających w Krakowie. Teraz Świętopełk przybrał tytulaturę książęcą. Swoim braciom Warcisławowi, Samborowi i Raciborowi wydzielił odrębne dzielnice. Przystąpił do tworzenia własnej hierarchii urzędniczej dla administracji terytorialnej (kasztelanowie) i dworu (wojewoda, podkomorzy, skarbnik itp.), co zapewniło mu poparcie miejscowego możnowładztwa dla idei samodzielności Pomorza Gdańskiego. W 1231 uzyskał dla siebie, swojej rodziny i swojego księstwa protekcję papieską. Nadal aktywnie wspierał chrystianizację Prus. W 1234 wraz z bratem Samborem uczestniczył w kampanii polsko-krzyżackiej, zakończonej zwycięską bitwą z Prusami nad rzeką Dzierzgoń.
W 1227 w związku z misjami pruskimi sprowadził z Krakowa zakon dominikanów, który osadził przy istniejącym w Gdańsku kościele św. Mikołaja. Około 1236/1237 rozszerzył swoje księstwo, przyłączając do niego ziemię sławieńską oraz zajmując gród w Nakle nad Notecią.
Okres wojen.
W latach 1237–1238 Świętopełk prowadził wojnę przeciwko koalicji utworzonej przez jego młodszych braci Sambora i Racibora, wspierających ich książąt meklemburskich oraz zakon krzyżacki. Popadł także w konflikt z biskupem kujawskim Michałem, któremu podlegało Pomorze Gdańskie, a książę kujawski Kazimierz odebrał mu gród w Bydgoszczy.
W latach 1242–1248 wystąpiła przeciw Świętopełkowi koalicja złożona z Krzyżaków, biskupa kujawskiego, książąt pomorskich Sambora i Racibora, Konrada mazowieckiego z synami oraz synów Odonica Przemysła I i Bolesława Pobożnego. W tym czasie został wyklęty przez legata papieskiego Wilhelma z Modeny. Klątwę zdjął z niego dopiero następny legat papieski. Początkowo książęta wielkopolscy odebrali mu Nakło, Kazimierz Kujawski Wyszogród a Krzyżacy Sartowice. Świętopełk, by się bronić, sprzymierzył się z pogańskimi Prusami i przejściowo także Litwinami. Podczas wojny zginął prawdopodobnie jeden z synów Świętopełka, Jan, a drugi, Mściwoj, został oddany Krzyżakom jako zakładnik. W 1248 Świętopełk zgodził się odstąpić Krzyżakom należące do Pomorza tereny na wschodnim brzegu Wisły.
W latach 1252–1253 doszło do jeszcze jednej wojny między Świętopełkiem a zakonem krzyżackim, po czym zawarto pokój na warunkach proponowanych w 1248. W tym samym czasie zachodniopomorski Barnim I bezskutecznie próbował zagarnąć ziemię sławieńską i słupską. Uspokojenie sytuacji na innych frontach pozwoliło Świętopełkowi w latach 1253–1256 podjąć walkę z synami Odonica i zająć Nakło, ale wobec trudności z jego utrzymaniem, Pomorzanie odstąpili ten gród Wielkopolsce w zamian za okup pieniężny. Z kolei z Kazimierzem kujawskim udało się Świętopełkowi zawrzeć sojusz, dzięki czemu mógł w latach 1257–1259 odeprzeć najazd Bolesława Pobożnego i Warcisława III dymińskiego, których pokonał w bitwie pod Słupskiem.
Lokacja Gdańska i inne zasługi Świętopełka.
Za jego czasów nastąpił rozwój gospodarczy Pomorza Gdańskiego. Stołeczny Gdańsk otrzymał prawa miejskie na wzór Lubeki (zarówno określenie zasięgu miasta lokowanego przez Świętopełka, jak i data tej lokacji nie zostały dotąd jednoznacznie ustalone; część badaczy uważa, że lokacja ta odnosi się do terytorium dzisiejszego Głównego Miasta, inni, że chodzi o późniejsze Stare Miasto; podawane są daty od 1224 do 1263). Powstały klasztory: dominikanów w Gdańsku, cysterek w Żarnowcu (była to żeńska filia opactwa w Oliwie) i cystersów w Bukowie koło Darłowa w ziemi sławieńskiej.
Był najwybitniejszym władcą z dynastii Sobiesławiców. Potrafił osiągnąć i obronić niezawisłość swojego księstwa oraz przyczynić się do jego rozwoju. Był też pierwszym z polskich władców dzielnicowych, który musiał toczyć ciężkie boje z zakonem krzyżackim. Nowożytni działacze kaszubscy, uważający średniowiecznych władców Pomorza za „książąt kaszubskich”, nadali mu przydomek „Wielki”.
Pomniki.
Jest patronem dzwonu gis4 carillonu Ratusza Głównego Miasta w Gdańsku.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).

</doc>
<doc id="316377" url="https://pl.wikipedia.org/wiki?curid=316377" title="Mieczysław Romanowski">
Mieczysław Romanowski

Mieczysław Jan Juliusz Romanowski herbu Bożawola (ur. 12 kwietnia 1833 w Żukowie, zm. 24 kwietnia 1863 k. Józefowa Biłgorajskiego) – poeta epoki romantyzmu.
Życiorys.
Urodzony w Żukowie koło Horodenki w rodzinie zubożałej szlachty, Syn Erazma i Agnieszki z Głowackich. Rodzice kładli nacisk na wychowanie religijne i patriotyczne syna, uczyli go kochać Boga i Ojczyznę. Jego ojciec dzierżawił majątek od swych krewnych Dzieduszyckich. Brat Mieczysława, Emeryk, gospodarował w pobliskim Żukocinie, drugi brat Konstanty w Piotrkowie nad Dniestrem, a siostra Józefa Skwarczyńska w Kośmierzynie. Ukończył C. K. Wyższe Gimnazjum w Stanisławowie, potem studiował prawo na Uniwersytecie Lwowskim (1853–1857). Od 1860 pracownik lwowskiego Ossolineum (był także jego stypendystą). Współpracował z pismami, w tym lwowskimi, jak „Nowiny”, „Dziennik Literacki”, „”. Prowadził działalność oświatową wśród młodzieży rzemieślniczej.
Od 1862 był zaangażowany w działalność konspiracyjną. Dowodził oddziałem młodzieży lwowskiej (około 30 osób), przeważnie rzemieślniczej i gimnazjalnej, który wymaszerował w kierunku granicy 2 lutego 1863, aby wziąć udział w powstaniu styczniowym. Złapano ich pod Artasowem, osadzono w więzieniu karmelitańskim we Lwowie. Romanowskiego uwolniono 4 marca, ale kilka dni później powtórnie wyruszył do powstania. Dołączył do oddziału powstańczego pod dowództwem Marcina Borelowskiego „Lelewela”, sformowanego w Medyce, otrzymał stopień kapitana i został adiutantem dowódcy. Granicę przekroczyli w okolicy Tarnogrodu. Wraz z oddziałem działał na terenie południowej Lubelszczyzny, głównie powiatu biłgorajskiego. 
16 kwietnia w rejonie Borowych Młynów 300-osobowy oddział „Lelewela” został zaatakowany przez siły rosyjskie pod dowództwem mjr. Iwana Sternberga (dwie i pół roty piechoty, szwadron ułanów, pół sotni kozaków i jedno działo) i stawił dzielny opór, kilkakrotnie odrzucając Rosjan uderzeniem na bagnety. 
Następnego dnia doszło do kolejnego boju między Łukową a Zamchem, w wyniku którego Rosjanie wycofali się w kierunku Biłgoraja.
24 kwietnia 1863 oddział „Lelewela” został zaskoczony przez wojska rosyjskie podczas odpoczynku pod Józefowem. Po pierwszej salwie przeciwnika, kpt. Romanowski wezwał ochotników do osłony odwrotu. 70 powstańców stawiało krótki, lecz bohaterski opór. Niestety, garstka ta, zaatakowana przez przeważające siły nieprzyjaciela, nie była w stanie zatrzymać Rosjan, ale bohaterstwem swym umożliwiła wycofanie się oddziału. Powstańcy stracili 27 poległych. Poległ też kpt. Romanowski, trafiony pociskiem w czoło. Pochowany jest prawdopodobnie na cmentarzu parafialnym w Józefowie. 
Był bliskim przyjacielem profesora szkół Rzeszowa i Krakowa, poety i metodyka – Henryka Stroki.
Twórczość.
Debiutował w 1854 poematem "Chorąży", opublikowanym w „Nowinach”. Najpopularniejszym dziełem Romanowskiego było "Dziewczę z Sącza".
Uprawiał poezję tyrtejską. Część swoich utworów nazywał powieściami poetyckimi, były to jednak raczej poematy epickie ("Chorąży", "Łużeccy", "Dziewczę z Sącza"). Większość jego poematów osadzona została w przeszłości, np. "Łużeccy" w czasach panowania Michała Korybuta Wiśniowieckiego. Część dotyczyła też wydarzeń poświadczonych w dokumentach, np. wystąpienie mieszczan z Nowego Sącza przeciw Szwedom w 1655 w "Dziewczęciu z Sącza". Utwór ten przedstawiał walkę patriotyczną kręgów mieszczańskich i plebejskich, co było dość oryginalne na tle ówczesnej polskiej twórczości historycznej, skupiającej się raczej na tradycji szlacheckiej.
Interpretacje.
Interpretacja jego wiersza zatytułowanego "Dziaduś" została wydana w formie utworu muzycznego pt. „Dziadunio” na płycie "Niewygodna prawda II. Burza 2014" z 2014 autorstwa Tadeusza „Tadka” Polkowskiego. Inny wiersz Romanowskiego, zatytułowany „Co tam marzyć...” znajduje się na płycie Jacka Kowalskiego „Idźmy. Śpiewy powstańcze, 1863”. 

</doc>
<doc id="316382" url="https://pl.wikipedia.org/wiki?curid=316382" title="Critérium du Dauphiné">
Critérium du Dauphiné

Critérium du Dauphiné (do 2009 r. Critérium du Dauphiné Libéré) – etapowy, zawodowy wyścig kolarski, organizowany corocznie od 1947 r. na terenie Delfinatu (regionu historycznego w południowo-wschodniej Francji). Obok Tour de Suisse zaliczany do najważniejszych sprawdzianów przed Tour de France.
To wymagająca, trwająca około tygodnia (zazwyczaj 8 dni) impreza, rozgrywana w pierwszej połowie czerwca, przeważnie we francuskich Alpach i Prowansji. Obok prologu, w harmonogramie wyścigu znajduje się również górska czasówka, należąca do najtrudniejszych odcinków całego wyścigu. Najcięższe etapy Critérium du Dauphiné często pokrywają się z trasami etapów Tour de France, z reguły więc, najwyżej sklasyfikowani zawodnicy są postrzegani jako potencjalni faworyci Wielkiej Pętli. Jedyna impreza, w której zwyciężali wszyscy kolarze, mający w dorobku co najmniej pięciokrotne zwycięstwo w Tour de France.
Pierwszym zwycięzcą wyścigu w 1947 r. był Polak mieszkający na stałe we Francji – Edward Klabiński.
Zwycięzcy.
Opracowano na podstawie:
Osiągnięcia Polaków.
Pierwszą edycję wyścigu wygrał polski kolarz mieszkający na stałe we Francji – Edward Klabiński, ponadto jeszcze trzykrotnie Polacy zajmowali miejsca w czołowej dziesiątce wyścigu.
Trzykrotnie polscy kolarze wygrywali etapy wyścigu – Michał Kwiatkowski w 2018 r., Sylwester Szmyd w 2009 r. oraz Cezary Zamana w 1993 r.

</doc>
<doc id="316385" url="https://pl.wikipedia.org/wiki?curid=316385" title="Związek Komunalny Gmin „Komunikacja Międzygminna” w Olkuszu">
Związek Komunalny Gmin „Komunikacja Międzygminna” w Olkuszu

Związek Komunalny Gmin „Komunikacja Międzygminna” w Olkuszu – związek międzygminny, który ma za zadanie wykonywanie zadań publicznych w zakresie transportu lokalnego zbiorowego na terenie czterech gmin członkowskich: Olkusz, Klucze, Bolesław i Bukowno.
Związek istnieje na podstawie przepisów ustawy z 8 marca 1990 o samorządzie gminnym w zakresie dotyczącym związków międzygminnych. Dnia 28 stycznia 1998 został wpisany do rejestru związków międzygminnych.
Przewoźnicy.
Linie ZKG „KM” Olkusz są obecnie (stan na 8 listopada 2022 r.) obsługiwane przez 4 przewoźników.

</doc>
<doc id="316388" url="https://pl.wikipedia.org/wiki?curid=316388" title="ORP Pomorzanin">
ORP Pomorzanin

ORP „Pomorzanin” – nazwa noszona na przestrzeni dziejów przez okręty hydrograficzne polskiej Marynarki Wojennej. Pochodzi od określenia ludności zamieszkującej Pomorze:

</doc>
<doc id="316393" url="https://pl.wikipedia.org/wiki?curid=316393" title="Hedningarna">
Hedningarna

Hedningarna (pol. poganie) – szwedzka grupa folkowa tworząca starodawną, skandynawską muzykę w nowoczesnym wydaniu. Słowa ich utworów opierają się na dawnej kulturze, wierzeniach i tradycjach.
Historia.
Zespół powstał w 1987 roku. Ich założycielami było trzech studentów szkoły ludowej w Skinnskatteberg: Hallbus Totte Mattsson, Anders Norrude oraz Björn Tollin. Pewien rozgłos zdobyli po napisaniu muzyki do sztuki "Wielki Gniew" w rok po założeniu zespołu. Ich pierwsza płyta zatytułowana "Hedningarna", ukazała się w roku 1989, wydana przez Alice Records. Później do tria dołączyły dwie artystki zafascynowane tradycyjną muzyką skandynawską: Sanna Kurki-Suonio i Tellu Paulasto.
W 1991 zespół rozpoczął współpracę ze szwedzką wytwórnią Silence Records. Po wydaniu kolejnej płyty "Kaksi" (pol. dwa) (wrzesień 1992 r.) Hedningarna otrzymała nagrodę Grammy. "Kaksi" sprzedała się w 35 000 egzemplarzy w samej Szwecji. Sanne i Tellu musiały przerwać swój udział w nagraniach zespołu, ze względu na konieczność kontynuowania studiów.
W 1993 roku Tellu odeszła z zespołu, a jej miejsce zajęła Anita Lehtola. Przy pracy nad albumem "Hippjokk" nie korzystano z pomocy wokalistek spoza zespołu, które zastąpił tradycyjny śpiew Wimmiego Saariego. Oprócz tego przy tworzeniu płyty uczestniczyli Knut Reiersrud, Johan Liljemark oraz basista Ulf Ivarsson.
Pod koniec roku 1998 do grupy powróciła żeńska część kwintetu. Niedługo po tym Björn oraz Totte zawarli chwilowy kontrakt z grupą Boot. W tym samym czasie Sanna nagrała swoją solową płytę. W 1999 roku ukazał się ostatni krążek zespołu "Karelia Visa".
W 2011 roku zremiksowany utwór „Vargtimmen” (Godzina Wilka) z płyty "Trä" został użyty w zwiastunie gry komputerowej "".
W lutym 2012 roku, w którym minęła 25. rocznica założenia zespołu, Hedningarna ogłosiła, że premiera nowego albumu "&amp;" nastąpi pod koniec kwietnia 2012 roku.

</doc>
<doc id="316396" url="https://pl.wikipedia.org/wiki?curid=316396" title=".ky">
.ky

.ky to domena internetowa przypisana dla stron internetowych z Kajmanów. Domena ta nie należy do najczęściej używanych, ponieważ lokalni użytkownicy o wiele częściej korzystają z domen .com lub .net.
Przykładowymi domenami Kajmanów jest np. www.gov.ky – strona rządu Kajmanów lub 
www.caymanislands.ky – strona poświęcona turystyce na Kajmanach. 

</doc>
<doc id="316400" url="https://pl.wikipedia.org/wiki?curid=316400" title=".ls">
.ls

.ls to domena internetowa przypisana dla stron internetowych z Lesotho.

</doc>
<doc id="316401" url="https://pl.wikipedia.org/wiki?curid=316401" title=".mw">
.mw

.mw – domena internetowa przypisana dla stron internetowych z Malawi. Została utworzona 3 stycznia 1997. Zarządza nią Malawi Sustainable Development Network Programme (Malawi SDNP).

</doc>
<doc id="316404" url="https://pl.wikipedia.org/wiki?curid=316404" title=".sm">
.sm

.sm to domena internetowa przypisana dla stron internetowych z San Marino.

</doc>
<doc id="316409" url="https://pl.wikipedia.org/wiki?curid=316409" title=".va">
.va

.va – domena internetowa przypisana dla stron internetowych z Watykanu. 
Do dostępnych publicznie stron z domeną .va zaliczają się między innymi: oficjalna strona internetowa Stolicy Apostolskiej vatican.va (alternatywnie pcf.va) – administrowana przez watykański urząd internetowy, oficjalna strona Biblioteki Watykańskiej vaticanlibrary.va oraz strona państwa watykańskiego vaticanstate.va. Domeny podporządkowane nie są dostępne. 

</doc>
<doc id="316421" url="https://pl.wikipedia.org/wiki?curid=316421" title="Przestrzeń T4">
Przestrzeń T4

Przestrzeń normalna i przestrzeń "T"4 to terminy w topologii opisujące tę samą lub bardzo pokrewne własności oddzielania.
Mówi się, że w przestrzeni topologicznej formula_1 "rozłączne zbiory domknięte mogą być oddzielane przez zbiory otwarte" jeśli dla każdych rozłącznych zbiorów domkniętych formula_2 można znaleźć takie rozłączne zbiory otwarte formula_3 że
Czasami w sytuacji jak przedstawiona na rysunku powyżej mówi się, że zbiory domknięte formula_6 są rozdzielone przez otoczenia otwarte formula_7
Przestrzeń topologiczna formula_1 jest przestrzenią normalną (albo formula_9) wtedy i tylko wtedy, gdy formula_1 jest przestrzenią "T"1 w której rozłączne zbiory domknięte mogą być oddzielane przez zbiory otwarte.
Dyskusja nazewnictwa.
Istnieją pewne niekonsekwencje w użyciu terminów przestrzeń normalna i przestrzeń "T"4 w literaturze. Na przykład Kuratowski w swojej monografii definiuje
Z drugiej strony Engelking definiuje
Z powodu tych i podobnych rozbieżności, czytelnik literatury topologicznej powinien zawsze upewnić się co do znaczenia terminów stosowanych w danym artykule czy też książce. Wydaje się jednak że terminologia stosowana przez Engelkinga jest najbardziej popularna i my także będziemy się jej trzymać.
Własności.
Produkty przestrzeni normalnych.
Prosta Sorgenfreya formula_1 jest przestrzenią normalną, ale jej kwadrat formula_32 nie jest normalny. A.H. Stone udowodnił, że iloczyn kartezjański nieprzeliczalnie wielu niezwartych przestrzeni metrycznych nie jest przestrzenią normalną. Założenia metryczności nie można pominąć, gdyż produkt formula_33 jest przestrzenią normalną.

</doc>
<doc id="316422" url="https://pl.wikipedia.org/wiki?curid=316422" title="Frits Philips">
Frits Philips

Frederik Jacques Philips, Frits Philips (ur. 16 kwietnia 1905 w Eindhoven, zm. 5 grudnia 2005 tamże) – holenderski przedsiębiorca, dyrektor generalny koncernu Philips.
Życiorys.
Był synem Antona (jednego z założycieli firmy Philips) i Anny de Jongh. W latach 1923–1929 studiował na politechnice w Delfcie, uzyskując dyplom inżyniera mechanika. W październiku 1935 został włączony do zarządu Philipsa i mianowany wicedyrektorem. W odróżnieniu od większości kierownictwa firmy nie opuścił Holandii w czasie okupacji niemieckiej podczas II wojny światowej. Nadzorował pracę przedsiębiorstwa, które kontynuowało działalność mimo wojny. Za strajk pracowników spędził kilka miesięcy w 1943 w obozie koncentracyjnym w Vught. Przyczynił się do uratowania życia 382 pracownikom żydowskim zatrudnionym w koncernie; został za to uhonorowany w 1996 medalem Sprawiedliwy wśród Narodów Świata przez Instytut Jad Waszem.
Po wojnie kontynuował pracę w Philipsie. W 1961 został następcą Fransa Ottena na stanowisku prezydenta koncernu (CEO). W okresie jego kierownictwa Philips stał się czołowym światowym producentem kaset magnetofonowych i układów scalonych, zatrudniającym ponad 160 tysięcy pracowników. Frits Philips był przedostatnim szefem przedsiębiorstwa pochodzącym z rodziny założycieli; jego następcą został w 1971 szwagier, Henk van Riemsdijk. Po odejściu z funkcji prezydenta zasiadał jeszcze do 1977 w radzie nadzorczej.
Cieszył się dużą popularnością w Holandii, szczególnie w rodzinnym Eindhoven. Znany z zaangażowania w sprawy społeczne, na 75-lecie koncernu w 1966 ufundował miastu naukowo-techniczne centrum edukacyjne Evoluon. Był znanym kibicem PSV Eindhoven, uczęszczał na mecze klubu do późnej starości; jego imię nadano stadionowi PSV. Jest również patronem Frits Philips Muziekcentrum w Eindhoven. Szczególnie uroczyście obchodzono jego setne urodziny w kwietniu 2005; Eindhoven (którego był honorowym obywatelem od 1965) na jeden dzień zamieniło się w „miasto Fritsa”, miały miejsce liczne festyny, wybito okolicznościową monetę. Jubilat zmarł pół roku później na zapalenie płuc.
Philips posiadał liczne odznaczenia i tytuły honorowe. Został odznaczony m.in. Orderem Oranje-Nassau II klasy, złotym Medal Honorowy za Przedsiębiorczość i Talent Orderu Domowego Orańskiego, Orderem Lwa Niderlandzkiego III klasy, francuską Legią Honorową IV klasy oraz hiszpańskim Orderem Zasługi. Odebrał doktoraty honoris causa od katolickiego uniwersytetu w Leuven oraz chińskiej akademii w Tajpej. W 1999 został uznany w Holandii za „przedsiębiorcę stulecia” (wraz z ojcem i stryjem Gerardem). W 1976 opublikował wspomnienia "45 jaar met Philips".
Był żonaty od lipca 1929 z Sylvią van Lennep (zm. 1992), miał siedmioro dzieci.

</doc>
<doc id="316426" url="https://pl.wikipedia.org/wiki?curid=316426" title="Szpinak">
Szpinak

Szpinak ("Spinacia" L.) – rodzaj roślin z rodziny szarłatowatych (dawniej w komosowatych) obejmujący trzy gatunki, pochodzące ze środkowo-zachodniej Azji. Spośród nich szeroko znanym, cenionym jako roślina warzywna i uprawianym na całym niemal świecie jest szpinak warzywny ("Spinacia oleracea" L.), zarazem gatunek typowy rodzaju.
Systematyka.
Rodzaj z rodziny szarłatowatych ("Amaranthaceae") w jej szerokim ujęciu (obejmującym komosowate "Chenopodiaceae"). Wraz z siostrzanym rodzajem "Blitum" tworzy plemię "Anserineae" (syn. "Spinacieae") w podrodzinie "Chenopodioideae".
Zastosowanie.
Wszystkie gatunki szpinaku są spożywane, jednak tylko szpinak warzywny jest szeroko rozpowszechniony w uprawie i spożywany jako warzywo. 

</doc>
<doc id="316427" url="https://pl.wikipedia.org/wiki?curid=316427" title="Huta Łaziska">
Huta Łaziska

Huta Łaziska S.A. – huta w Łaziskach Górnych
w województwie śląskim, wyspecjalizowana w produkcji żelazostopów. Jest największym w Polsce odbiorcą energii elektrycznej.
Huta rozpoczęła działalność wraz z elektrownią w 1917 roku z inicjatywy księcia pszczyńskiego. W 1920 roku rozpoczęła produkcję żelazostopów dla kopalń Górnego Śląska. Po nacjonalizacji w 1949 roku została odłączona od Elektrowni Łaziska i stała się osobnym przedsiębiorstwem.
Huta Łaziska obecnie jest zarządzana przez spółkę RE ALLOYS sp z o.o..

</doc>
<doc id="316429" url="https://pl.wikipedia.org/wiki?curid=316429" title="Gilles Villeneuve">
Gilles Villeneuve

Joseph Gilles Henri Villeneuve (ur. 18 stycznia 1950 w Bethierville, zm. 8 maja 1982 w Heusden-Zolder) – kanadyjski kierowca wyścigowy. Ojciec Jacques'a Villeneuve'a.
Życiorys.
Urodzony w niewielkiej miejscowości Berthierville (Quebec, Kanada), Villeneuve karierę rozpoczynał m.in. od udziału w wyścigach Formula Atlantic. Wkrótce został dostrzeżony przez Europejczyków i od 1977 rozpoczęła się jego kariera w wyścigach Formuły 1, jako kierowcy McLarena.
Formuła 1.
Pod koniec pierwszego sezonu w F1 dostał propozycję przejścia do Ferrari i zgodził się. Później miał stwierdzić: „Gdyby ktoś mi powiedział – masz trzy życzenia to pierwszym byłoby: chcę się ścigać, drugim: chcę się ścigać w F1, trzecim: chcę się ścigać w F1 dla Ferrari”.
Dzięki swojej charyzmie i widowiskowym wyścigom zdobył rzesze fanów, lecz często uszkadzał przydzielane mu bolidy i nie kończył wielu wyścigów. W 1978 Scuderia musi uznać wyższość Lotusa. Szef stajni – Enzo Ferrari był tym faktem rozczarowany. Odbywa krótką rozmowę z młodym kierowcą, ganiąc go za częste zniszczenia bolidów. W rzeczywistości Enzo Ferrari bardzo lubił Villeneuve'a, który przypominał mu tragicznie zmarłego syna Dino.
Rok 1979 należał do Ferrari i rewelacyjnego bolidu 312T4. Villeneuve wygrał trzykrotnie, w GP Południowej Afryki, GP Stanów Zjednoczonych – Zachód i GP Stanów Zjednoczonych, lecz w końcowej klasyfikacji musiał uznać wyższość swojego kolegi z teamu – Jody'ego Schecktera. Do historii przeszedł jego zwycięski pojedynek z Francuzem René Arnoux z Renault o drugie miejsce, podczas Grand Prix Francji.
Sezon 1980 jest przeciwieństwem wcześniejszego – słaby samochód nie pozwala Kanadyjczykowi na osiągnięcie znaczących sukcesów, a sezon kończy punktując w tylko czterech wyścigach.
Sytuacja nieco się zmieniła w sezonie 1981, wraz z wprowadzeniem przez Ferrari silnika turbo. Villeneuve wygrał na torach w Monako i Hiszpanii, wziął również udział w zorganizowanym przez stajnię, pokazowym wyścigu ze startującym myśliwcem, w którym również odniósł zwycięstwo. Ostatecznie zajął 7 miejsce w klasyfikacji generalnej z dorobkiem 25 punktów.
Sezon 1982.
Sezon 1982 zaczął się dla kierowcy oraz zespołu dobrze. Wkrótce doszło jednak do kontrowersyjnego incydentu, który, jak się później okazało, miał fatalne konsekwencje. Villeneuve prowadził w GP San Marino rozgrywanym na torze Imola. Pod koniec wyścigu, m.in. z powodu wycofania się ekipy Renault, szef teamu nakazał zwolnić wszystkim Ferrari. Villeneuve, pewny zwycięstwa, zastosował się do tego zalecenia. Inaczej czyni jednak inny kierowca włoskiego zespołu – Didier Pironi, który, tuż przed linią mety, wyprzedził Kanadyjczyka wygrywając tym samym wyścig. Villeneuve poczuł się zdradzony i obiecał, że już więcej nie odezwie się do Pironiego. Rzeczywiście obaj kierowcy już nigdy więcej nie zamienili ze sobą słowa. 
Wypadek na torze Zolder.
Dwa tygodnie po tym wydarzeniu na torze Imola zmagania przenoszą się do Belgii na tor Zolder. Podczas piątkowych kwalifikacji do GP Belgii Villeneuve popełnił błąd. Wchodząc z dużą prędkością w zakręt, najechał na koło jadącego przed nim bolidu Niemca Jochena Massa. Bolid Kanadyjczyka wystrzelił w powietrze i wielokrotnie koziołkując, z wielką siłą, wyrzucił kierowcę na zewnątrz. 
W wyniku odniesionych obrażeń, Villeneuve zmarł na miejscu.
Upamiętnienie.
W latach 80. Kanadyjczycy na cześć swojego wielkiego kierowcy tor w Montrealu nazwali Circuit Gilles Villeneuve, zaś w 1997 roku ukazała się seria znaczków pocztowych z jego podobizną.

</doc>
<doc id="316439" url="https://pl.wikipedia.org/wiki?curid=316439" title="Kredyt w rachunku bieżącym">
Kredyt w rachunku bieżącym



</doc>
<doc id="316443" url="https://pl.wikipedia.org/wiki?curid=316443" title="Bóg, Honor, Ojczyzna">
Bóg, Honor, Ojczyzna

Bóg, Honor, Ojczyzna – dewiza Wojska Polskiego stanowiąca idealistyczne ujęcie wierności państwu. Została wprowadzona po raz pierwszy na sztandary oddziałów Polskich Sił Zbrojnych na Zachodzie dekretem Prezydenta Rzeczypospolitej z 15 października 1943 r. Dominujący kanon interpretacji dewizy, to "Ojczyźnie wszystko, prócz miłości Boga najwyższego i Honoru".
Na współczesnych sztandarach wojskowych dewiza „Bóg, Honor i Ojczyzna” występuje na środkowym polu, na odwrocie orła, godła Polski.
Hasło w formie triady funkcjonuje od okresu II wojny światowej, choć często, mylnie przypisuje mu się wielowiekową tradycję. Wcześniej używano sztandarów z dewizą „Honor i Ojczyzna”.
Idea.
Dewiza ta na gruncie nauk o bezpieczeństwie łączona jest z konstytucyjnym obowiązkiem wierności Ojczyźnie. Zgodnie z artykułami 82 do 85 Konstytucji Rzeczypospolitej Polskiej, obowiązkami obywateli są wierność Rzeczypospolitej Polskiej oraz troska o dobro wspólne, przestrzeganie prawa Rzeczypospolitej Polskiej, ponoszenie ciężarów i świadczeń publicznych, w tym podatków, obrona ojczyzny, w tym służba wojskowa oraz dbałość o stan środowiska naturalnego. Dwa z tych obowiązków dotyczą wyłącznie obywateli (obowiązek wierności oraz troska o dobro wspólne) i są to najważniejsze obowiązki każdego obywatela Rzeczypospolitej Polskiej. Nie ma jednak jednolitej interpretacji przedmiotowej wierności, jak i dobra wspólnego, „wierność” jest więc rzeczą trudną do określenia. Z istoty państwa wynika jednak, że skoro ludzie umówili się, że będą żyć w państwie, by być zdolnymi do obrony od napaści innych i czynienia sobie nawzajem krzywd, a także dla wzajemnego wspierania wobec indywidualnego i wspólnego pożytku, to elementem takiej umowy społecznej jest również konieczność wierności sobie nawzajem, a to oznacza nic innego, jak tylko zachowanie i postępowanie zgodne z ustalonymi zasadami. Dewiza "Bóg, Honor, Ojczyzna" w dominującej interpretacji "Ojczyźnie wszystko, prócz miłości Boga najwyższego i Honoru", jest w tym kontekście idealistycznym ujęciem kwestii wierności państwu jako rezultatowi umowy społecznej i współobywatelom to państwo tworzącym.
Regulacje prawne.
Napis „BÓG HONOR OJCZYZNA” został wprowadzony jako element sztandarów jednostek wojskowych Sił Zbrojnych Rzeczypospolitej Polskiej przepisem art. 14 ust. 3 ustawy z dnia 19 lutego 1993 r. o znakach Sił Zbrojnych Rzeczypospolitej Polskiej.
Polskie paszporty.
Na podstawie rozporządzenia o nowym wzorze paszportów, szefa MSWiA Joachima Brudzińskiego, napis wprowadzono w 2018 roku do polskich paszportów. Decyzja ta wzbudziła kontrowersje i spotkała się z wieloma protestami osób prywatnych oraz Rzecznika Praw Obywatelskich. Adam Bodnar, argumentuje że hasło to, zamieszczone w dokumencie danego obywatela, może naruszać jego wolność sumienia i wyznania.

</doc>
<doc id="316450" url="https://pl.wikipedia.org/wiki?curid=316450" title="Mosty Mieszczańskie">
Mosty Mieszczańskie

Mosty Mieszczańskie – zespół dwóch położonych obok siebie mostów, przerzuconych we Wrocławiu nad Odrą, jednym z jej ramion, tzw. Odrą Północną, pomiędzy Kępą Mieszczańską a prawym (na tym odcinku – wschodnim) brzegiem rzeki. Oba są dwuprzęsłowe, tramwajowo-drogowe i umieszczone prawie równolegle do siebie.
Starszy, z roku 1876, ma ażurową konstrukcję kratownicową z górnym pasem o kształcie zbliżonym do parabolicznego, stalową, nitowaną. Nazwany był na cześć niemieckiego cesarza Wilhelma – "Wilhelmsbrücke". Przęsła tego mostu mają długość 62 m każde, szerokość mostu wynosi 13,87 m. Obecnie prawie całkowicie wyłączony z użytku, służy jedynie jako przelotowa bocznica dla oczekującego na wezwanie tramwaju rezerwowego, a także jako trasa spacerowa piesza i rowerowa. Jako zabytek inżynieryjny objęty jest ochroną prawną.
W roku 1997 oddano do użytku nowy Most Mieszczański: prowadzą przezeń po trzy pasy ruchu samochodowego w obu kierunkach i (pośrodku) podwójne torowisko tramwajowe oraz na obu krawędziach chodniki. Konstrukcyjnie każdy pas jezdni oraz dwukierunkowe torowisko stanowią trzy oddzielne budowle wsparte na wspólnym środkowym filarze. Długość każdego z przęseł tego mostu wynosi 65 metrów. Wraz z również nowo wybudowanym Mostem Dmowskiego prowadzącym w kierunku ulicy Długiej przejął część ruchu tranzytowego w kierunku Leśnicy, Środy Śląskiej i dalej, do Legnicy lub Lubina.

</doc>
<doc id="316451" url="https://pl.wikipedia.org/wiki?curid=316451" title="Bakersfield (Kalifornia)">
Bakersfield (Kalifornia)

Bakersfield – miasto w zachodniej części Stanów Zjednoczonych, w Kalifornii, w hrabstwie Kern, około 180 km na północny zachód od Los Angeles. Z tego miasta wywodzą się znane zespoły gatunku nu metal takie jak Korn czy Adema.
Według danych z 2021 roku liczy 407,6 tys. mieszkańców, a jego oficjalny obszar metropolitalny (hrabstwo Kern) 917,7 tys. mieszkańców.
W mieście rozwinął się przemysł chemiczny, spożywczy oraz rafineryjny. Znajduje się tu również port lotniczy Bakersfield-Meadows Field.

</doc>
<doc id="316455" url="https://pl.wikipedia.org/wiki?curid=316455" title="Felin (Lublin)">
Felin (Lublin)

Felin – dzielnica mieszkaniowa i akademicka położona we wschodniej części Lublina przy trasie do Świdnika.
Historia.
Do 1944.
Początkowo na terenie dzisiejszej dzielnicy Felin powstał folwark utworzony z części dóbr królewskich Tatary, które cesarzowa Katarzyna II nadała hrabiemu Adamowi Ożarowskiemu. Później właścicielem terenów był Emanuel Graf, który nadał folwarkowi nazwę od imienia swojej żony Feliksy. W 1897 roku Felin przeszedł w ręce Erazma Plewińskiego, który w 1913 przekazał majątek Lubelskiemu Towarzystwu Rolniczemu.
W czasie II wojny światowej dobra należały do oficera niemieckiego. W latach 1939–1945 funkcjonował tam majątek doświadczalny specjalizujący się w hodowli drobiu i koni. Po wyzwoleniu w 1944 w majątku swoją siedzibę miał Polski Sztab Partyzancki, zarządzający działalnością polskich komunistycznych oddziałów partyzanckich na terenach okupowanych przez Niemców.
PRL.
Po 1945 roku majątek upaństwowiono i przekazano Uniwersytetowi Marii Curie-Skłodowskiej, a później Akademii Rolniczej (obecnemu Uniwersytetowi Przyrodniczemu). W bezpośrednim sąsiedztwie terenów Akademii Rolniczej wybudowano zajezdnię autobusową MPK. Prekursorem dzielnicy stało się Osiedle Felin, które w czasie intensywnej rozbudowy zyskało nazwę Osiedla Jagiellońskiego.
III RP.
W 2007 Prezes Rady Ministrów podpisał rozporządzenie rozszerzające granice Specjalnej Strefy Ekonomicznej Euro-Park Mielec. Tak powstała położona w północno-wschodniej części dzielnicy Podstrefa Lublin. Powstało tam między innymi Centrum Ekspedycyjno-Rozdzielcze Poczty Polskiej na ścianę wschodnią (tzw. sortownia Poczty Polskiej).
W latach 2013-2014 powiększona została Specjalna Strefa Ekonomiczna, obejmując nowe ulice: Wilhelma Hessa, Erazma Plewińskiego, Braci Krausse oraz Ludwika Spiessa. W tym samym czasie przebudowana została ulica Doświadczalna, Józefa Franczaka "Lalka" (dawniej Droga Męczenników Majdanka), dwóch deweloperów rozpoczęło budowę: Osiedla Europejskiego oraz Nowy Felin.
Instytucje.
Na Felinie swoje budynki ma Uniwersytet Przyrodniczy. Obok obiektów dydaktycznych i akademików Manhattan i Broadway znajdują się pola doświadczalne Uniwersytetu Przyrodniczego.
Przy ulicy Doświadczalnej mieści się także Instytut Agrofizyki Polskiej Akademii Nauk.
Administracja.
Granice dzielnic administracyjnych Felina określa statut dzielnicy uchwalony 19 lutego 2009. Granice Felina tworzą: od północy tory PKP, od wschodu granica miasta, od południa ul. Droga Męczenników Majdanka i ul. Józefa Franczaka "Lalka", a od zachodu ul. Anny Walentynowicz i Hanki Ordonówny.
Felin ma powierzchnię 6,99 km2. Według stanu na 30 czerwca 2018 na pobyt stały na Felinie było zarejestrowanych 6 954 osób.
Szacowana, rzeczywista liczba mieszkańców w 2020 roku, wynosi około 9 000 osób.
Na terenie Felina funkcjonuje Rada Dzielnicy Felin, będąca jednostką pomocniczą Gminy Lublin.
Aktualny skład Rady Dzielnicy Felin:
Przewodniczący Rady Dzielnicy:
"Krystyna Brodowska  -  Przewodniczący Rady Dzielnicy"
"Sebastian Gorgol  -  Wiceprzewodniczący Rady Dzielnicy"
"Mirosław Kopiński  -  Wiceprzewodniczący Rady Dzielnicy"
Zarząd Dzielnicy:
"Arkadiusz Gołębiowski  -  Przewodniczący Zarządu Dzielnicy"
"Grzegorz Gryzio  -  Zastępca Przewodniczącego Zarządu"
"Teresa Ziętko  -  Sekretarz Zarządu"
"Stanisława Fidor-Tatarczuk  -  członek Zarządu"
"Jakub Zmysłowski  -  członek Zarządu"
Skład Komisji Rewizyjnej Rady Dzielnicy:
"Piotr Toc  -  Przewodniczący Komisji"
"Edyta Michaluk-Charytanowicz - Wiceprzewodniczący Komisji"
"Daniel Wójtowicz - członek Komisji"

</doc>
<doc id="316459" url="https://pl.wikipedia.org/wiki?curid=316459" title="Konrad Bartoszewski">
Konrad Bartoszewski

Konrad Czesław Bartoszewski, ps. „Wir”, „Zadora”, „Łada”, porucznik AK, pisarz (ur. 5 lipca 1914 w Baranówce na Wołyniu, zm. 21 kwietnia 1987 w Lublinie) – dowódca oddziału partyzanckiego działającego pod Józefowem (powiat biłgorajski) podczas II wojny światowej.
Życiorys.
Studiował polonistykę na Uniwersytecie Warszawskim. Uczestnik kampanii wrześniowej, walkę zakończył 24 września pod Tomaszowem Lubelskim.
Po klęsce kampanii zamieszkał w Józefowie, w tamtejszych okolicach rozpoczął działalność konspiracyjną w AK. Został dowódcą Rejonu Józefów, jego oddział stoczył wiele walk z Niemcami. 25 lutego 1943 został aresztowany, jednak po brawurowej akcji odbił go oddział Czesława Mużacza ps. „Selim”. Następnego dnia w odwecie Niemcy rozstrzelali publicznie rodzinę Bartoszewskiego – rodziców Janinę i Wacława oraz siostrę Wienisławę.
W akcji Sturmwind II był dowódcą zgrupowania partyzantów AK i autorem planu bitwy pod Osuchami. Jako jeden z nielicznych polskich dowódców biorących udział w tej bitwie przeżył.
Po wkroczeniu do Polski Armii Czerwonej, wraz z oddziałem nie złożył broni. 28 stycznia 1945 zaatakował więzienie UB-NKWD w Biłgoraju i odbił więzionych członków AK.
Oddział został rozwiązany w sierpniu 1945. Sam Bartoszewski zamieszkał w Warszawie; ujawnił się w 1945. W 1952 aresztowany, w 1955 został zwolniony z powodu złego stanu zdrowia. W 1969 na Uniwersytecie Wrocławskim otrzymał stopień doktora nauk humanistycznych. Karierę pisarską rozpoczął, publikując swoje wspomnienia z lat okupacji.
Po uzyskaniu doktoratu z filologii polskiej (poświęconemu Mieczysławowi Romanowskiemu) został pracownikiem KUL. Był współtwórcą "Encyklopedii Katolickiej" (rozpoczął pracę 1 października 1969).
Był autorem izby pamięci im. Mieczysława Romanowskiego w Szkole Podstawowej w Józefowie.
Został odznaczony przez papieża Jana Pawła II orderem Pro Ecclesia et Pontifice.
Pośmiertnie nadano mu tytuł Honorowego Obywatela Józefowa.

</doc>
<doc id="316478" url="https://pl.wikipedia.org/wiki?curid=316478" title="Gregg Hoffman">
Gregg Hoffman

Gregg Hoffman (ur. 11 czerwca 1963 w Phoenix, Arizona, zm. 4 grudnia 2005 w Los Angeles) – amerykański producent filmowy.
W 1992 był jednym z producentów filmu "Only You" z Helen Hunt i Andrew McCarthym. Od 1995 pracował w wytwórni Disneya, dochodząc do stanowiska wiceprezydenta ds. produkcji. Produkował m.in. film "George prosto z dżungli" ("George of the Jungle", 1997) i "George of the Jungle II" (2003). W 2003 przeniósł się do wytwórni Twisted Pictures; był jej współwłaścicielem. Sukces odniósł niskobudżetowym horrorem "Piła" ("Saw", 2004) oraz jego kontynuacją "Piła II" (2005). Zmarł nagle dwa miesiące po premierze "Piły II", w czasie pracy nad trzecią częścią horroru o psychopatycznym mordercy „Jigsaw”.
Był żonaty (Lucienne), miał dwóch synów (Jareda i Luke’a).

</doc>
<doc id="316480" url="https://pl.wikipedia.org/wiki?curid=316480" title="Lista najlepiej sprzedających się gier konsolowych i komputerowych">
Lista najlepiej sprzedających się gier konsolowych i komputerowych



</doc>
<doc id="316485" url="https://pl.wikipedia.org/wiki?curid=316485" title="Dylągowa">
Dylągowa

Dylągowa – wieś w Polsce położona w województwie podkarpackim, w powiecie rzeszowskim, w gminie Dynów.
W Dylągowej ma siedzibę rzymskokatolicka parafia św. Zofii.
W latach 1954–1961 wieś należała i była siedzibą władz gromady Dylągowa, po jej zniesieniu w gromadzie Bartkówka. W latach 1975–1998 miejscowość administracyjnie należała do województwa przemyskiego.
Położenie.
Dylągowa położona jest w zachodniej części Pogórza Przemyskiego, nad Dylągowskim Potokiem, który wypływa z północnych zboczy góry Kruszelnica (501 m n.p.m.) i po około 5,5 km wpada w Sielnicy do Sanu. Skrajem wsi przebiega niebieski szlak turystyczny z Krasiczyna do Dynowa. We wsi znajduje się szkoła podstawowa , urząd pocztowy, ośrodek zdrowia oraz Leśnictwo Dylągowa.
Historia.
Historyczne nazwy: Vylagowa lub Dilągowa 1484, Dilagova Volya 1515, Dilyagowa 1523, Dyliągowa 1559, Dylągowa 1700. Pochodzenie nazwy ma charakter gwarowy pol. "dyląg" (długi człowiek, tyczka), ta od przezwiska pierwszego osadźcy "Johannesa Dyląga". Wieś lokowana w II poł. XV wieku na prawie niemieckim. Od 1340-1772 ziemia sanocka, województwo ruskie (tzw. "sanockie Podole"), do 1914 powiat przemyski, austriacka Prowincja Galicja, do 1939 powiat przemyski, województwo lwowskie. Źródła pisane wspominają po raz pierwszy o Dylągowej w 1484 r. jako o części dóbr dynowskich należących do Kmitów. Dylągowa wraz z wsiami Bachórzec, Bartkówka i Pawłokoma, w wyniku podziału dóbr pozostałych po zmarłym Dobiesławie Kmicie, wojewodzie sandomierskim, przypadła jego bratankom: Piotrowi, Stanisławowi i Andrzejowi Kmitom (synom Jana Noska Kmity). W 1515 roku Dylągowa należała do dóbr Dubieckich i posiadała 5 łanów pola (1 łan liczył od 16 do 24 ha ziemi), młyn i karczmę. W roku 1552 Stanisław Mateusz Stadnicki (ojciec słynnego Stanisława Stadnickiego zwanego "Diabłem Łańcuckim"), właściciel Dubiecka i Dylągowej jako zwolennik reformacji, propagujący luteranizm, a następnie kalwinizm zamienił istniejący kościół katolicki w Dylągowej na zbór protestancki. Miejscowy proboszcz, Andrzej z Dynowa, zwolennik reformacji, za treści głoszone w kazaniach został przez biskupa przemyskiego wyklęty i pozbawiony probostwa (w kilka lat później wyrzekł się herezji). Zgodnie z rejestrem poborowym ziemi sanockiej z lat 1640 i 1655 Dylągowa należała do Michała Zebrzydowskiego, starosty śniatyńskiego (od 1667 r. wojewody krakowskiego), i wchodziła w skład klucza dąbrówkowskiego, podobnie jak: Dąbrówka Starzeńska, Siedliska, Wołodź, Gdyczyna, Piątkowa, Tarnawska Wola, Sielnica, Żahatyń. Klucz ten znalazł się w jego posiadaniu dzięki małżeństwu z Marianną ze Stadnickich, która była córką Marcina Stadnickiego, kasztelana sanockiego. Z Dylągowej pochodził zmarły w 1653 r. Bartłomiej Dylągowski, nadworny lekarz Zygmunta III Wazy. W 1706 r. wybudowano we wsi drewniany kościół pw. św. Zofii, który w 1927 r. został przeniesiony do Gdyczyny (obecnie przysiółek Siedlisk). Według spisu ludności z 1785 roku w Dylągowej mieszkały 682 osoby, wszystkie wyznania rzymskokatolickiego. Wieś rozciągała się wówczas na powierzchni 18,87 km2. W 1789 roku część dawnego klucza dąbrówkowskiego z Dylągową kupił od Józefa Reya Piotr Starzeński i w rękach tego rodu pozostała ona do roku 1939. Z inicjatywy miejscowego proboszcza ks. Jana Marii Stelińskiego w latach 1906-1911 wybudowano na nowym miejscu murowany kościół rzymskokatolicki. Podczas spisu ludności w 1921 r. wieś liczyła 258 domów i 1459 mieszkańców.
II wojna światowa.
11 września Niemcy po przełamaniu obrony na Sanie wkraczają do Dylągowej i kierują się przez Piątkową w kierunku Birczy w pościgu za cofającym się Wojskiem Polskim. Pierwsze oddziały sowieckie pojawiły się we wsi 30 września 1939 roku i pod okupacja sowiecka wioska pozostawała do 22 czerwca 1941 roku. Po agresji Niemiec na Związek Radziecki wioska pozostawała pod okupacją niemiecką do lipca 1944 roku. W ramach ruchu oporu w Dylągowej wiosną 1944 r. działał pluton Armii Krajowej liczący 35 członków i wchodzący w skład Placówki AK Dynów. 25–26 kwietnia 1944 roku miała miejsce pacyfikacja Dylągowej, która była następstwem ataku oddziału AK regionu Dynów i Błażowa dowodzonego przez ppor. Aleksandra Grube ps. "Sęp" na posterunek ukraińskiej policji w Jaworniku Ruskim. Akcja ta spowodowała oskarżenie mieszkańców polskiej wsi Dylągowa o dokonanie tego napadu i decyzję pacyfikacyjną wsi przez policję ukraińską wspólnie z Niemcami. Wszystkich mieszkańców wsi, którym nie udało się uciec ze wsi przetrzymywano w kościele parafialnym, a cała wioska była przeszukiwana przez Niemców i policję ukraińską. We wsi broni nie znaleziono i następnego dnia Niemcy odstąpili od masowego mordu, a ludność została uwolniona. Wioskę uratował major Policji Państwowej Kazimierz Mięsowicz.
Walki z UPA.
4 października 1945 r. Dylągowa wraz z sąsiednimi wioskami (Bartkówka, Łączki, Sielnica oraz Pawłokoma) została częściowo spalona przez sotnie UPA "Hromenki" i "Burłaki" za udział mieszkańców w napadzie na Pawłokomę. II napad oddziałów UPA miał miejsce 1 stycznia 1946 roku, w wyniku którego zostały spalone zabudowania gospodarskie we wsi prawie w 100%. Ludność, której nie udało się uciec lub schować poza obejściem gospodarskim, została zastrzelona lub spłonęła w ogniu.
Zabytki.
Obecny murowany kościół w Dylągowej pochodzi z 1907 r. Ze starego, drewnianego kościoła pozostał pochodzący z ok. 1700 r. ołtarz. Na miejscowym cmentarzu znajdują się cenne nagrobki kamienne Aleksandra Starzeńskiego z 1831 r. i Róży z Zabielskich Kamienieckiej z roku 1843.
Osoby związane z Dylągową.
W Dylągowej urodzili się:

</doc>
<doc id="316498" url="https://pl.wikipedia.org/wiki?curid=316498" title="Ewald Foth">
Ewald Foth

Ewald Foth (ur. 1 sierpnia 1908 w Stutthofie, zm. 22 października 1948 w Gdańsku) – niemiecki zbrodniarz wojenny, członek załogi obozu koncentracyjnego Stutthof oraz SS-Oberscharführer.
Życiorys.
. Od września 1939 do kwietnia 1945 należał do załogi obozu Stutthof. Początkowo pełnił funkcję strażnika, ale stopniowo awansował, zostając w 1944 kierownikiem żydowskiej części obozu (znalazły się w niej głównie kobiety z Węgier, Kowna i Rygi). Foth był jednym z najbardziej okrutnych esesmanów w Stutthofie, szczególnie znęcał się nad więźniami żydowskimi. Brał udział w egzekucjach i innych akcjach represyjnych, osobiście prowadził selekcje więźniarek żydowskich do komór gazowych, szczególnie wybierając kobiety w ciąży, a w przypadku ich awarii zabijał wyselekcjonowane kobiety osobiście. 
. W drugim procesie załogi Stutthof przed Sądem Okręgowym w Gdańsku Foth był jednym z głównych oskarżonych. 31 stycznia 1947 skazany został na śmierć przez powieszenie. Stracono go w 22 października 1948 w gdańskim więzieniu.

</doc>
<doc id="316501" url="https://pl.wikipedia.org/wiki?curid=316501" title="Gloria Lasso">
Gloria Lasso

Gloria Lasso, właśc. Rosa Coscolin Figueras (ur. 25 października 1922 w Barcelonie, zm. 4 grudnia 2005 w Cuernavaca, Meksyk) – piosenkarka hiszpańska.
Popularność zdobyła po przeniesieniu się do Francji w 1954. Wiele z jej nagrań, zazwyczaj romantycznych ballad w klimacie latynoamerykańskim, stało się przebojami; trzy płyty zyskały status złotej, jedna platynowej. Utwór "Etranger au Paradis" z 1956, adaptacja "Stranger in Paradise" Tony’ego Bennetta, był pierwszym singlem we Francji, który przekroczył milion sprzedanych egzemplarzy. Innymi przebojami Lasso były m.in. "Hola que tal" (1954), "Amour, Castagnettes et Tango" (1955), "Toi mon Démon" (1956), "Buenas Noches mi Amor" (1957), "Bon voyage" (1958), "Sois pas Faché" (1959), "Muchas Gracias", "Si tu Reviens un Jour" (1960). Piosenkę "Padre" (1956) nagrał w wersji angielskiej Elvis Presley.
Koncertowała m.in. dla Charles’a de Gaulle’a, Johna F. Kennedy’ego, Elżbiety II. Była obok Dalidy najpopularniejszą wykonawczynią muzyki rozrywkowej we Francji w latach 50.; później przeniosła się do Meksyku i koncertowała w krajach Ameryki Łacińskiej. W 1985 ponownie wystąpiła w Paryżu, w hali „Olympia”. Poza muzyką była m.in. współautorką scenariusza serialu komediowego "Ramona" (1991). Występy kontynuowała także w podeszłym wieku, po raz ostatni koncertowała w Cuernavaca niespełna miesiąc przed śmiercią.
Była sześciokrotnie zamężna.

</doc>
<doc id="316508" url="https://pl.wikipedia.org/wiki?curid=316508" title="Most Łazienkowski">
Most Łazienkowski

Most Łazienkowski (w latach 1981–1998 most im. gen. Zygmunta Berlinga) – most na Wiśle w Warszawie zbudowany w latach 1971–1974. Stanowi część Trasy Łazienkowskiej.
Od 14 lutego 2015 do 28 października 2015 most był wyłączony z eksploatacji z powodu pożaru, który uszkodził jego konstrukcję.
Opis.
Autorem koncepcji, założeń ogólnych i lokalizacji mostu był zespół, który w 1961 roku zajął pierwsze miejsce w konkursie na opracowanie projektów dwóch nowych mostów przez Wisłę – Łazienkowskiego i Świętokrzyskiego. W jego skład wchodzili: Stanisław Marzyński, Józef Buchner i Stanisław Niewiadomski.
Po podjęciu decyzji o budowie Trasy Łazienkowskiej, w 1971 rozpoczęto prace przygotowawcze do budowy mostu, która rozpoczęła się w 1972. Generalnym inwestorem była Dyrekcja Budowy Trasy Mostowej Łazienkowskiej.
Most został zaprojektowany przez zespół inżynierów Centralnego Biura Projektów Dróg i Mostów „Transprojekt” w Warszawie pod kierunkiem Jerzego Mazura. W skład zespołu projektującego przeprawę wraz z wiaduktami, dojazdami, estakadami i węzłami nadbrzeżnymi wchodzili: Józef Miturski, Czesław Szkudlarek, Marian Bogacki, Andrzej Bieliński, Jerzy Makosa, Andrzej Buchner, Stanisław Marzyński, Stanisław Niewiadomski, Lech Gruszczyński i Jan Knothe.
Most ma konstrukcję stalową (spawaną i nitowaną) ze stalową płytą ortotropową opartą na schemacie belki ciągłej pięcioprzęsłowej. Płyta ortotropowa pozwoliła włączyć wszystkie elementy stalowe do łącznej pracy konstrukcyjnej, dzięki czemu uzyskano zmniejszenie ciężaru mostu o ok. 30% oraz kosztów jego budowy o ok. 50 mln ówczesnych złotych. W przekroju poprzecznym zaprojektowano cztery belki główne blachownicowe o stałej wysokości środników (3800 mm).
Elementy stalowe zostały wykonane przez Konstal Chorzów i Hutę Zabrze. Były one transportowane ze Śląska koleją na Dworzec Gdański i nieistniejącą obecnie bocznicą kolejową do Elektrowni Powiśle, gdzie były składowane na placu w pobliżu pomnika Syreny. Stąd były przewożone na plac budowy: do pierwszego filara przy Cyplu Czerniakowskim przez specjalnie zbudowany drewniany most nad kanałem portowym, a na stronę praską – przez most Poniatowskiego.
Podpory (filary) mostu (cztery w nurcie Wisły i dwie na lądzie) są żelbetowe. Są one pozbawione okładziny granitowej. Wraz z przyczółkami wykonało je Przedsiębiorstwo Robót Kolejowych nr 15, natomiast montaż konstrukcji stalowej – firma Mostostal. Z uwagi na napięty grafik, prace przy budowie rzecznych podpór mostu prowadzono również w nocy, przy świetle reflektorów. Elementy stalowe nasuwano z obu brzegów na rolkach. Montaż ostatniego elementu przęsła brzegowego zakończono na początku grudnia 1973.
Most ma dwie trzypasmowe jezdnie z jednometrowej szerokości odbojnicą pośrodku.
Wiadukty dojazdowe do mostu po obu stronach Wisły mają łączną długość 436 metrów. Łączą się one z wiaduktami: nad Parkiem Agrykola o długości 391 metrów oraz nad ul. Paryską – 209 metrów. Przy obydwu przyczółkach powstały bezkolizyjne węzły drogowe. Węzeł z Wisłostradą miał również w atrakcyjnej formie przestrzennej powiązać bloki pobliskiego osiedla Torwar z nowoczesnymi rozwiązani drogowymi.
Budowa mostu i całej Trasy zakończyła się 19 lipca 1974. Most został oficjalnie otwarty 22 lipca 1974. Do jego remontu w 2015 to wydarzenie upamiętniała tablica z brązu umieszczona na południowej balustradzie mostu (bliżej strony praskiej) o treści:
Otwarcie Trasy Łazienkowskiej wraz z mostem Łazienkowskim spowodowało zmniejszenie ruchu kołowego na sąsiednim moście Poniatowskiego o 25%.
W 1975 roku, w wyniku pożaru drewnianej budki znajdującej się pod mostem na lewym brzegu Wisły, zostało uszkodzone całe pierwsze przęsło i część drugiego oraz nawierzchnia jezdni na długości ok. 200 m.
W listopadzie 1981 mostowi nadano nazwę gen. Zygmunta Berlinga, a w 1985 w pobliżu przeprawy po stronie praskiej odsłonięto pomnik generała. Do nazwy "most Łazienkowski" powrócono w styczniu 1998.
Pierwszego remontu most doczekał się już kilka lat po otwarciu. Co kilka lat miały miejsce kolejne remonty. Na początku XXI wieku, po częściowym zawaleniu się wiaduktu w Alejach Jerozolimskich i wykonaniu ekspertyz innych obiektów mostowych w Warszawie, stwierdzono katastrofalny stan wszystkich łącznic (ślimaków) łączących most Łazienkowski z Wałem Miedzeszyńskim oraz Wisłostradą. W 2002 zamknięto zjazd z mostu na Wał Miedzeszyński w kierunku Puław. W 2003 zjazd ten został zburzony i wybudowany od nowa. Jesienią 2005 zburzono zjazd z mostu na Wał Miedzeszyński w stronę północną oraz wjazd na most z Wału Miedzeszyńskiego od strony Puław i wybudowano nowe podjazdy (ślimaki), oddane do użytku na początku lipca 2006. W 2013 rozpoczęto podobne prace na ślimakach łączących wiadukt mostu z Wisłostradą. Ostatnią odtworzoną łącznicę na lewym brzegu otwarto dla ruchu samochodowego w grudniu 2014.
Na przełomie lipca i sierpnia 2013 dokonano wymiany dylatacji południowej części mostu oraz remontu nawierzchni.
Od połowy lat 70. do reformy sieci drogowej w 1985 roku przeprawa była częścią drogi międzynarodowej E8. Od 1985 roku do końca 2013 roku most stanowił fragment drogi krajowej nr 2 oraz trasy europejskiej E30. Obecnie droga nr 2 poprowadzona jest przez most Siekierkowski.
14 lutego 2015 ok. 17:30 pod praską częścią mostu wybuchł pożar desek, składowanych tam w trakcie prac remontowych, których celem było m.in. zastąpienie drewnianych podestów technicznych przeprawy kratą z ocynkowanej stali. Ogień objął podesty techniczne, z których przed ich planowanym demontażem usunięto już zabezpieczenie z azbestu (wprowadzone po pożarze w 1975) i rozprzestrzenił się w kierunku lewego brzegu. Uszkodzona została konstrukcja dwóch i pół (z pięciu) przęseł przeprawy, nawierzchnia lewych pasów ruchu oraz biegnąca pod jezdnią magistrala wodociągowa. Pożar zniszczył także część instalacji poprowadzonych pod mostem. W akcji ratowniczej uczestniczyło 144 strażaków, wspieranych z Wisły m.in. przez statek „Chudy Wojtek” należący do Miejskiego Przedsiębiorstwa Wodociągów i Kanalizacji, na którym strażacy umieścili sprzęt gaśniczy. Pożar został ugaszony po 12 godzinach, nikt nie ucierpiał. Uszkodzona przeprawa została zamknięta do odwołania.
Wstępna ekspertyza stanu technicznego mostu wykazała, że w wyniku sięgającej 1000 stopni Celsjusza temperatury m.in. degradacji uległa i straciła nośność stalowa konstrukcja przeprawy, wystąpiły wybrzuszenia w siłownikach dźwigarów i przemieściły się łożyska. 20 lutego 2015 władze miasta podjęły decyzję o zdemontowaniu zniszczonej konstrukcji stalowej mostu i zamontowaniu nowej, na zachowanych filarach. Koszt prac oszacowano na 100–130 mln złotych, dodatkowe 80 mln złotych miała kosztować rozbiórka i odbudowa znajdujących się w złym stanie technicznym wiaduktów dojazdowych do przeprawy.
10 kwietnia 2015 Zarząd Dróg Miejskich podpisał umowę na remont mostu z konsorcjum składającego się z przedsiębiorstwa Bilfinger Infrastructure i Przedsiębiorstwa Usług Technicznych „Intercor”. Oferta złożona 7 kwietnia opiewała na kwotę 104 363 937,74 złotych i jako jedna z czterech złożonych mieściła się w budżecie wynoszącym 106 mln złotych.
28 października 2015 most został ponownie otwarty dla ruchu kołowego. Zjazd z przeprawy na ul. Wał Miedzeszyński w kierunku Gocławia został otwarty w grudniu 2015.
W toku prowadzonego śledztwa, Prokuratura Okręgowa Warszawa-Praga potwierdziła celowe podpalenie mostu 14 lutego 2015, ale w grudniu 2015 umorzyła postępowanie z powodu niewykrycia sprawców. Fragment spalonego mostu Łazienkowskiego w 2016 został umieszczony w "Pontiseum" na terenie Instytutu Badawczego Dróg i Mostów.
W sierpniu 2017 pod mostem otwarto dwie kładki: dla rowerzystów i pieszych (po stronie północnej) oraz dla rowerzystów (po stronie południowej). Wcześniej most był nieprzystosowany dla osób niepełnosprawnych ruchowo i do ruchu rowerowego — chodniki były wąskie, nie było drogi rowerowej, a po obu stronach mostu chodniki kończyły się długimi schodami.

</doc>
<doc id="316511" url="https://pl.wikipedia.org/wiki?curid=316511" title="Ryszard Lubicz">
Ryszard Lubicz

Ryszard Lubicz (ur. 1959, zm. 22 lutego 2012) – fikcyjna postać, jeden z głównych bohaterów występujących w polskim serialu telewizyjnym "Klan", grany przez Piotra Cyrwusa od początku produkcji w 1997 do 2012.
Fikcyjny życiorys.
Był drugim synem Marii (Halina Dobrowolska) i Władysława Lubiczów (Zygmunt Kęstowicz), bratem Elżbiety Chojnickiej (Barbara Bursztynowicz), Pawła Lubicza (Tomasz Stockinger), Moniki Ross (Izabela Trojanowska) i Doroty Lubicz (Agnieszka Wosińska).
Mieszkał wraz z żoną Grażynką (Małgorzata Ostrowska-Królikowska) – pielęgniarką, i trójką dzieci, adoptowanymi Maćkiem i Bożenką (Piotr Swend, Agnieszka Kaczorowska) oraz Kasią (Julia Królikowska), jedynym biologicznym dzieckiem. Przez prawie dziesięć lat wykonywał zawód taksówkarza w jednej z prywatnych korporacji. W odróżnieniu od reszty rodzeństwa nigdy nie ukończył studiów wyższych. W 2008 doznał udaru mózgu i od tego czasu zmagał się z częściowym niedowładem. Początkowo pracował w osiedlowej administracji, ale przez niedowład ręki musiał zmienić pracę.
Jego najbliższym przyjacielem był Mariusz Kwarc (Mariusz Krzemiński).
Śmierć.
W 2233. odcinku emitowanym 20 lutego 2012 roku Ryszard Lubicz w czasie malowania sufitu u swojego klienta doznaje zawału serca. Dzięki bardzo szybkiej interwencji klienta, Lubiczowi udaje się przeżyć. W ciągu następnych dni rekonwalescencji powoli odzyskuje sprawność. Jednak w 2235. odcinku wyświetlanym w środę, 22 lutego 2012 roku, natrafił na złodziei w szpitalnej sali. W trakcie szarpaniny z przestępcą został odepchnięty i uderzył głową o podłogę. Kilka minut później współtowarzysze Ryszarda z sali znaleźli go martwego. Śmierć nastąpiła natychmiast po upadku, wskutek urazu czaszkowo-mózgowego i śmierci pnia mózgu. Przed śmiercią Ryszard Lubicz zgodził się oddać swoje organy do przeszczepów.
Znaczenie.
Organy bohatera zostały oddane do przeszczepu, gdyż producenci chcieli w ten sposób zwrócić uwagę na to, jak ważne jest świadome oddawanie organów i zachęcić innych do tego kroku.
Aktor, odchodząc z serialu, chciał również wyjść z „serialowej szufladki” i zmienić swój wizerunek.
Odbiór.
Ryszard Lubicz był uznawany z jednej strony za postać nudną, pantoflarza i ofiarę losu, z drugiej za przykładnego męża i ojca. Stał się kultową postacią m.in. internetu, gdzie poprzez swoją nieporadność stanowił inspirację do różnych żartów i drwin, został także bohaterem wielu memów. Używany przez niego zwrot: „dzieci umyjcie rączki”, wyrażający ojcowską miłość, znalazł stałe miejsce w kulturze popularnej. W 2009 znalazł się w „serialowej jedenastce marzeń (edycja polska)” sporządzonej przez serwis Sport.pl.
W opinii „Tele Magazynu” historia Lubicza wpisała się „na karty historii polskiej telewizji i internetu”. Odcinek, w którym zmarł bohater, oglądało 4,2 mln widzów.
W 2017 portal Interia.pl zwrócił uwagę, iż mimo upływu 5 lat od odejścia bohatera, w świadomości wielu osób Piotr Cyrwus nadal pozostaje obecny jako „Rysiek z Klanu”.

</doc>
<doc id="316516" url="https://pl.wikipedia.org/wiki?curid=316516" title="Russy-Bemont">
Russy-Bemont



</doc>
<doc id="316517" url="https://pl.wikipedia.org/wiki?curid=316517" title="Peter Cook (polityk)">
Peter Cook (polityk)

Peter Francis Salmon Cook (ur. 8 listopada 1943 w Melbourne, zm. 3 grudnia 2005 w Perth) – polityk australijski, działacz związkowy, minister w rządach Australijskiej Partii Pracy.
Życiorys.
Był synem robotnika. Działalność publiczną rozpoczął od aktywności związkowej, w 1975 został sekretarzem Rady Związków Zawodowych Australii Zachodniej. Stanowisko to zajmował do 1983, od 1981 jednocześnie jako wiceprzewodniczący Australijskiej Unii Związków Zawodowych. Wchodził w skład egzekutywy Australijskiej Partii Pracy.
W 1983 został wybrany do Senatu jako reprezentant stanu Australia Zachodnia. W latach 1988-1996 był członkiem rządu, kierowanego przez liderów Partii Pracy Boba Hawke’a i Paula Keatinga. Stał na czele kolejno resortów zasobów naturalnych (1988-1990), kontaktów przemysłowych (1990-1993), transportu morskiego i lotniczego (1992-1993), handlu (1993-1994) oraz przemysłu, nauki i technologii (1994-1996). Po porażce Partii Pracy w wyborach powszechnych (1996) pełnił funkcję zastępcy lidera opozycji w Senacie, wchodził także w skład „gabinetu cieni”. Zasiadał w Senacie do czerwca 2005; nie ubiegał się o mandat w wyborach powszechnych w 2004 po porażce w partyjnych prawyborach ze związkowcem Glennem Sterle.
Po odejściu z Senatu wykładał na Curtin University of Technology w Perth. Zmarł w grudniu 2005 w wieku 62 lat po półtorarocznej walce z chorobą nowotworową.

</doc>
<doc id="316518" url="https://pl.wikipedia.org/wiki?curid=316518" title="Hillside">
Hillside

Miejscowości w Anglii:
Miejscowości w Szkocji:
Miejscowości w USA:
Gminy w USA:
Hillside, jako część nazwy:
Hillside – letni festiwal w Guelph, w prowincji Ontario w Kanadzie

</doc>
<doc id="316519" url="https://pl.wikipedia.org/wiki?curid=316519" title="Elsa Ehrich">
Elsa Ehrich

Else Lieschen Frida Ehrich (ur. 8 marca 1914 w Bredereiche; obecnie w powiecie Oberhavel, zm. 26 października 1948 w Lublinie) – nadzorczyni SS (SS-Aufseherin) w hitlerowskich obozach koncentracyjnych, w tym starsza nadzorczyni w obozie Majdanek i zbrodniarka wojenna.
Życiorys.
Urodziła się jako jedna z ośmiu córek Alberta i Friedy z d. Schwieger, Volksdeutsche, ewangeliczka. Pracowała w rzeźni.
15 sierpnia 1940 zgłosiła się ochotniczo do służby w KZ Ravensbrück jako SS-Aufseherin (dozorczyni). Od 1941 pracowała jako SS-Rapportführerin. W październiku 1942 została przeniesiona do Majdanka, gdzie pełniła początkowo funkcję SS-Aufseherin, a po pewnym czasie awansowała na SS-Oberaufseherin do 4 kwietnia 1944. Miała pod swoimi rozkazami pozostałe nadzorczynie SS w tym obozie. Ponosi odpowiedzialność za ok. 100 tysięcy zamordowanych (zwłaszcza w komorach gazowych i w drodze rozstrzeliwań) w żeńskiej części obozu kobiet i dzieci (według nowszych danych kilkadziesiąt tysięcy). Brała aktywny udział we wszystkich większych selekcjach do komór gazowych i egzekucjach. Nieustannie także maltretowała więźniarki, nie oszczędzając nawet dzieci. Jej wierną pomocnicą była inna zbrodniarka Hermine Braunsteiner.
W lutym 1943 Elsa Ehrich zachorowała na tyfus. 5 kwietnia 1944 została Oberaufseherin w KZ Kraków-Płaszów, a od czerwca 1944 do kwietnia 1945 w KZ-Neuengamme.
Po wojnie, w maju 1945, została aresztowana przez aliantów w Hamburgu i przebywała w obozie dla przestępców wojennych PWE29 w Dachau, gdzie dzieliła celę z Marią Mandel, po czym została wydana władzom polskim. W 1948 stanęła przed Sądem Okręgowym w Lublinie w procesie załogi Majdanka, oskarżona o popełnienie zbrodni wojennych i zbrodni przeciw ludzkości. Uznana za winną stawianych jej zarzutów, skazana została 10 czerwca 1948 na karę śmierci przez powieszenie. Po ogłoszeniu wyroku zwróciła się w petycji o łaskę do polskiego prezydenta uzasadniając, że ma małego syna i chce odpokutować swą winę w więzieniu. Bolesław Bierut odrzucił prośbę i Elsa Ehrich została stracona w lubelskim więzieniu 26 października 1948.

</doc>
<doc id="316525" url="https://pl.wikipedia.org/wiki?curid=316525" title="Egzekucja Rickiego Raya Rectora">
Egzekucja Rickiego Raya Rectora

Ricky Ray Rector (ur. 12 stycznia 1950, został stracony 24 stycznia 1992) – morderca, który w 1981 dopuścił się zabójstwa policjanta oraz innego mężczyzny.
Rector bezpośrednio po popełnieniu zbrodni próbował odebrać sobie życie, strzelając sobie w głowę. W wyniku postrzału zniszczył 1/3 swojego mózgu i doznał trwałego upośledzenia umysłowego, doznając podobnych efektów jak po lobotomii.
Nie będąc świadomym czynu, którego się dopuścił (w momencie jego popełnienia był jednak go świadomy) oraz swojej późniejszej sytuacji, został skazany przez sąd na karę śmierci. Wyrok został wykonany 24 stycznia 1992 w stanie Arkansas. Rector nie był świadomy tego, że został skazany na karę śmierci, podczas ostatniego posiłku odłożył deser, tłumacząc strażnikowi że zje go później.
Kontekst polityczny.
Sprawa Rectora nabrała szczególnej wagi i rozgłosu w związku z wyborami prezydenckimi w 1992 roku. Gubernatorem stanu był wówczas ubiegający się o nominację prezydencką Partii Demokratycznej Bill Clinton. Clinton był jednym z trzech kandydatów Demokratów, którzy byli zwolennikami kary śmierci. Polityk odmówił wstrzymania egzekucji Rectora. Opowiedzenie się Clintona za karą śmierci spowodowało wzrost poparcia jego kandydatury, przez co jego przeciwnicy polityczni zarzucili mu oportunizm. Prawnik Rectora – Jeff Rosenzweig – argumentował, że jego klient jest "zombie", a egzekucja będzie hańbą dla stanu Arkansas.

</doc>
<doc id="316528" url="https://pl.wikipedia.org/wiki?curid=316528" title="Lance Dossor">
Lance Dossor

Harry Lancelot "Lance" Dossor (ur. 14 maja 1916 w Weston-Super-Mare, w hrabstwie North Somerset w Anglii, zm. 3 grudnia 2005 w Adelaide) – australijski pianista i pedagog muzyczny pochodzenia angielskiego, laureat IV nagrody na III Międzynarodowym Konkursie Pianistycznym im. Fryderyka Chopina (1937).
Życiorys.
Na fortepianie zaczął grać w wieku sześciu lat, a w latach 1932–1937 studiował w Royal College of Music w Londynie. W latach 30. XX wieku wystąpił w trzech konkursach pianistycznych, na których zdobył nagrody: 
W trakcie II wojny światowej służył przez sześć miesięcy jako artylerzysta, a potem został przeniesiony do oddziału pomocniczego. Stacjonował m.in. w Egipcie i Włoszech, a w 1945 powrócił do Anglii. Po wojnie rozpoczął międzynarodową karierę. Występował w wielu krajach Europy, a później także w Australii i Nowej Zelandii. W 1953 zamieszkał w Australii, gdzie został profesorem w Elder Conservatorium. Przez wiele lat występował na festiwalach w Australii i nagrywał utwory dla tamtejszego radia. W 1981 został prezesem Australijskiego Towarzystwa Muzyki Fortepianowej. W 2002 Uniwersytet w Adelajdzie przyznał mu "Distinguished Alumni Award".
Repertuar.
Dysponował bogatym repertuarem, w którym znajdowały się utwory m.in. Fryderyka Chopina, Ludwiga van Beethovena, Roberta Schumanna, Johannesa Brahmsa, Ferenca Liszta, Siergieja Rachmaninowa, Gabriela Faurégo, Maurice'a Ravela i Claude'a Debussy'ego.

</doc>
<doc id="316535" url="https://pl.wikipedia.org/wiki?curid=316535" title="Karlik">
Karlik

Karlik – po śląsku Karol.
Osoby:
Geografia:
Technika:
Zoologia:

</doc>
<doc id="316545" url="https://pl.wikipedia.org/wiki?curid=316545" title="Pałac na Wodzie">
Pałac na Wodzie



</doc>
<doc id="316547" url="https://pl.wikipedia.org/wiki?curid=316547" title="Zyklon">
Zyklon

Zyklon - norweska grupa wykonująca muzykę z pogranicza black i death metalu. Powstała w 1998 roku z inicjatywy perkusisty Tryma Torsona i gitarzysty Tomasa "Samotha" Haugena, wówczas także członków zespołu Emperor. Skład uzupełnili wokalista Vidar "Daemon" Jensen i gitarzysta Thor "Destructhor" Myhren. W 2001 roku Jensena zastąpił Tony "Secthdamon" Ingebrigtsen, który objął także funkcję basisty. 
W odnowionym składzie kwartet rozpoczął prace nad debiutancki albumem. Płyta zatytułowana "World ov Worms" ukazała się 15 maja 2001 roku nakładem wytwórni muzycznej Candlelight Records. W 2003 roku ukazał się drugi album studyjny Zyklon pt. "Aeon". W ramach promocji do utworów "Psyklon Aeon" i "Core Solution" zostały zrealizowane teledyski. W 2006 roku został wydany trzeci album formacji zatytułowany "Disintegrate". 
W 2010 roku zespół został rozwiązany.

</doc>
<doc id="316550" url="https://pl.wikipedia.org/wiki?curid=316550" title="Blackmore’s Night">
Blackmore’s Night

Blackmore’s Night to zespół muzyczny tworzony przez Ritchiego Blackmore’a oraz jego żonę, Candice Night. Muzykę zespołu można określić jako inspirowany muzyką renesansową folk rock.

</doc>
<doc id="316559" url="https://pl.wikipedia.org/wiki?curid=316559" title="Heptapolitana">
Heptapolitana

Heptapolitana (z gr. „siedem miast”) – nazwa dwóch związków miast (hanz) Górnych Węgier (dzisiejszej Słowacji), powstałych w średniowieczu.
Jako pierwszy powstał związek siedmiu wolnych miast górniczych Królestwa Węgierskiego (obecnie środkowej Słowacji): Kremnicy i Nowej Bani (w regionie Tekov), Bańskiej Szczawnicy, Bańskiej Białej i Pukańca (w regionie Hont), Bańskiej Bystrzycy i Lubietowej (w Dolinie Hronu). Związek ten powstał już pod koniec XIV wieku, po nadaniu miastom górniczym węgierskim przywileju z 7 kwietnia 1388, a ostatecznie ukształtował się w 1453, gdy do dołączyła do niego Bańska Biała. Najważniejszym miastem związku była Kremnica.
Późniejszą Heptapolitaną był związek siedmiu wolnych miast górniczych Królestwa Węgierskiego (obecnie leżące częściowo we wschodniej Słowacji i północnych Węgrzech): Rożniawy (w regionie Gemer), Jasova (w regionie Abov), Telkibányi, Nowej Wsi Spiskiej, Smolníka i Gelnicy (na Spiszu) oraz Rudabányi. Związek powstał w 1487 r., jego ośrodkiem była Gelnica.
Spoiwami związków były: uprzywilejowany status wolnych miast górniczych oraz więź ekonomiczna – wszystkie miasta związków utrzymywały się z górnictwa i hutnictwa rud metali. W przypadku drugiej heptapolitany dodatkowym czynnikiem było wyznanie protestanckie.
Podobnym związkiem była Pentapolitana – związek pięciu miast Królestwa Węgierskiego.

</doc>
<doc id="316564" url="https://pl.wikipedia.org/wiki?curid=316564" title="Emil Pleissner">
Emil Pleissner

Emil Paul Pleissner (ur. 23 maja 1913 w Plauen, zm. 26 listopada 1948 w Landsberg am Lech) – zbrodniarz nazistowski, członek załogi niemieckich obozów koncentracyjnych Dachau i Buchenwald oraz SS-Hauptscharführer.
W latach 1934–1937 pełnił służbę w niemieckim obozie koncentracyjnym Dachau. Od stycznia 1938 do grudnia 1942 przebywał w obozie Buchenwald, gdzie pełnił kolejno funkcje: "Blockführera" (do marca 1942) i kierownika krematorium (od marca 1942 do lutego 1943). Pleissner uczestniczył wówczas w ponad piętnastu egzekucjach w ramach "Kommando 99". Przynajmniej podczas dwóch z nich osobiście rozstrzeliwał jeńców radzieckich. Przeprowadził także co najmniej dwie egzekucje więźniów przez powieszenie. Od lutego 1943 do maja 1945 Pleissner służył w jednej z pancernych dywizji Waffen-SS.
Po wojnie został oskarżony w procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau. Pleissner został skazany na karę śmierci przez powieszenie. Wyrok wykonano 26 listopada 1948 w więzieniu Landsberg.

</doc>
<doc id="316566" url="https://pl.wikipedia.org/wiki?curid=316566" title="Mont Ventoux">
Mont Ventoux

Mont Ventoux (1912 m n.p.m., w innych źródłach 1909 m n.p.m.) – najwyższy szczyt masywu górskiego o tej samej nazwie we francuskich Prealpach Południowych, ok. 35 km na wsch. od Orange, we francuskim departamencie Vaucluse.
W języku oksytańskim góra nazywana była „Ventor” lub „Ventour”. Nazwa ta nawiązuje do preceltyckiego rdzenia "went" (późn. "mont" – góra) i oznacza w języku liguryjskim „Łysa Góra”. Tłumaczenie "ventoux" za francuskim jako „wietrzny” jest językowo niczym nieuzasadnioną reinterpretacją.
Popularnie znany jest pod nazwą „Géant de Provence” (z fr. Olbrzym Prowansji), gdyż samotny szczyt dominuje nad całą deltą Rodanu.
Geografia.
Zbudowany głównie z wapieni, Mont Ventoux ma formę rozległego masywu rozciągniętego w linii wsch.-zach., poprzecznie w stosunku do osi pobliskiej doliny Rodanu, na długości blisko 23 km. Od pn. masyw ograniczony jest doliną rzeki Ouvèze, od pd. – doliną rzeki Nesque (obie zasilają Rodan). Ze względu na położenie na wsch. krawędzi doliny i znaczne oddalenie od innych wysokich masywów (Montagne de Lure, 1826 m, położona jest 40 km dalej na wsch.) masyw Mont Ventoux jest wystawiony na uderzenia wiatrów. Dotyczy to zwłaszcza porywistego, chłodnego mistrala, wiejącego z północy wzdłuż doliny Rodanu. W rejonie szczytu prędkość wiatrów często przekracza 100 km/godz., a notowano tu już prędkości przekraczające 300 km/godz (20 III 1967 mistral 313 km/godz, 15 II i 19 XI 1967 morski wiatr z południa 320 km/godz).
Flora.
Flora masywu Mont Ventoux za sprawą jego położenia, budowy geologicznej i ukształtowania jest bardzo bogata i urozmaicona. Liczy sporo ponad 1000 gatunków. Spotykane są tu zarówno zbiorowiska roślinne właściwe dla Laponii, z takimi gatunkami jak skalnice czy mak alpejski, jak i dla wybrzeży Morza Śródziemnego, z tymiankiem, lawendą i rozmarynem. Stoki południowe, suche i nasłonecznione, zwane w Prowansji "adret", porośnięte są roślinnością śródziemnomorską. Typowymi gatunkami drzew są tu sosny, w tym sosna zwyczajna i sosna alepska oraz kilka gatunków dębów. W przedziale od 600 do 1200 m n.p.m. rośnie tu sosna czarna. Do ok. 800 m n.p.m. dochodzi zimozielony dąb ostrolistny, zaś od 600 do 1400 m n.p.m. rośnie pochodzący z Ameryki dąb biały. Stoki pn., znacznie chłodniejsze i otrzymujące większą ilość opadów, zwane tu "ubac", pokryte są zbiorowiskami roślinnymi typowymi dla środkowej Europy, w tym lasami bukowo-świerkowymi, sięgającymi tu 1700 m n.p.m. Partie szczytowe, zwłaszcza po stronie pd., są prawie zupełnie pozbawione roślinności.
Od XII do XVIII w. wielkie ilości drewna ze stoków Mont Ventoux zużywały francuskie stocznie, zwłaszcza stocznia marynarki wojennej w Tulonie. Doprowadziło to do ogromnego przetrzebienia lasów: w połowie XIX w. na skutek niekontrolowanej wycinki południowe stoki góry były już prawie całkowicie wylesione. Ich ponowne zalesianie rozpoczęto w 1858 r. z inicjatywy mera położonej u ich stóp miejscowości Bedoin, Josepha Eymarda. Poczynając od 1861 r. z inicjatywy M. Tichadou, inspektora francuskiego państwowego Zarządu Wód i Lasów, rozpoczęto obsadzanie zboczy masywu przy użyciu m.in. sprowadzonych z gór Atlasu nasion cedru atlantyckiego. Obecnie znajduje się w tym rejonie największy w Europie kompleks lasów cedrowych o powierzchni ok. 800 ha.
UNESCO utworzyło w 1990 roku na terenie Mont Ventoux rezerwat biosfery o powierzchni 90 tys. ha, aby zapewnić przetrwanie różnorodności roślin tam występującej.
Historia.
Od wieku XIV do połowy wieku XIX cały masyw był intensywnie wykorzystywany jako tereny wypasowe dla owiec. Wraz z postępującymi wyrębami lasów (patrz wyżej) sezonowe pasterstwo zajmowało coraz większe tereny, skutecznie uniemożliwiając ich ponowne zalesienie. Obecnie w niższych położeniach uprawiana jest winorośl, różnorodne zioła do zastosowań kulinarnych i leczniczych, lokalnie warzywa. Popularne jest zbieranie grzybów, w tym występujących tu trufli. Rozpowszechnione jest pszczelarstwo.
26 kwietnia 1336 roku na wierzchołek Mont Ventoux wszedł poeta Francesco Petrarka w towarzystwie brata Gherardo i paru sług. Tę wyprawę opisał w liście do przyjaciela, ale zarówno ten opis jak i jego przedmiot budzą kontrowersje. Ponieważ poeta, jak podaje w swoim liście, podjął trud wspinaczki wiedziony ciekawością widoków uważany bywa za „duchowego ojca alpinizmu”. Petrarka znalazł wielu naśladowców, między innymi Eneasza de Piccolominiego (późniejszego papieża Piusa II), a znacznie później francuskiego pisarza noblistę Frédérica Mistrala.
Francuskiemu przyrodnikowi Jean-Henri Fabre'owi góra służyła jako biologiczne laboratorium na wolnym powietrzu, leżące praktycznie przy drzwiach od jego domu, obejmujące prawie wszystkie europejskie strefy klimatyczne i wegetacyjne.
W XV w. na szczycie góry zbudowano kaplicę pod wezwaniem Świętego Krzyża. Od 1882 r. funkcjonuje tu obserwatorium meteorologiczne. Obecnie dominantą szczytu jest wysoki na 50 m nadajnik telewizyjny.
Turystyka.
Sam szczyt jest jednym z niewielu miejsc, z których przy dobrej pogodzie i widoczności jednocześnie można zobaczyć Morze Śródziemne oraz najwyższe szczyty Alp i Pirenejów.
Początki narciarstwa w masywie sięgają 1923 r., kiedy to mieszkańcy niedalekiego Carpentras: Pierre de Champeville, Eugène Reynard i Pierre Rey zorganizowali pierwsze wycieczki narciarskie i rozpoczęli wytyczanie i znakowanie tras narciarskich. Po kilku latach zostały „odkryte” dla narciarstwa silnie rozczłonkowane, pn. stoki masywu o grubej i stosunkowo długo utrzymującej się pokrywie śniegowej. W 1930 r. zainstalowano tu dwa pierwsze mechaniczne wyciągi narciarskie typu zaczepowego (napęd liny stanowiły silniki spalinowe zdemontowane z ciężarówek).
Dziś na pn. stokach góry na wysokości 1400–1800 m n.p.m. działa zimą ośrodek narciarski Mont Serein. Jest to jeden z najstarszych ośrodków narciarskich w całej Francji, funkcjonujący nieprzerwanie od 1930 r. Pierwsze współczesne wyciągi orczykowe zainstalowano tu w latach 60. XX w. Od 1992 ośrodek prowadzi l'Association pour le Développement et la Promotion du Mont Ventoux (Stowarzyszenie na rzecz Rozwoju i Promocji Mont Ventoux – A.D.P.M.V ).
Obecnie w ośrodku jest 8 wyciągów narciarskich o łącznej długości 4,1 km i deniwelacjach od 30 do 400 m, 12 km tras zjazdowych, 7 km tras do narciarstwa biegowego, 8 km tras wycieczek na rakietach śnieżnych, stok narciarski i saneczkowy dla dzieci z własnym wyciągiem typu „ruchomy chodnik”, a także kilka niewielkich hoteli górskich.
Kolarstwo.
W 1951 roku po raz pierwszy poprowadzono trasę Tour de France przez Mont Ventoux. Mimo że do dnia dzisiejszego tylko 15 razy kolarze podjeżdżali na szczyt tej góry (ostatnio w latach 2009 i 2013), stała się ona legendarnym podjazdem i razem z Col du Galibier, Col du Tourmalet oraz L’Alpe d’Huez należy do „świętych gór“ Wyścigu Dookoła Francji.
Najcięższą z trzech możliwych dróg prowadzących na szczyt jest droga z Bedoin od strony pd-zach. Podjazd liczy ok. 21 km, z różnicą wysokości ponad 1600 m, o średnim nachyleniu 7,6%.
Poza dużym kątem nachylenia dużą trudnością dla kolarzy na Mont Ventoux jest to, że wierzchołek jest pozbawiony roślinności, co powoduje że latem panuje tam duży skwar i wieje silny wiatr.
W 1967 roku doszło na Mont Ventoux do tragicznego wydarzenia:
13 lipca angielski kolarz, mistrz świata Tom Simpson na krótko przed wierzchołkiem opadł z sił, spadł z roweru i zmarł na miejscu, mimo akcji lekarzy i ratowników medycznych. Ciało kolarza przetransportowano do szpitala w Awinionie. Jak się okazało, w kieszonce koszulki miał puste opakowanie po amfetaminie, a w krwi znaleziono także niewielkie ilości alkoholu.
Trzy lata później, w 1970, Eddy Merckx na drodze do swojego drugiego zwycięstwa w Tourze wygrał etap kończący się podjazdem na Mont Ventoux. Na podjeździe jednak tak wyeksploatował organizm, że po przejechaniu linii mety zemdlał i musiano mu podać tlen.
Przez szczyt prowadzi także trasa innego wyścigu kolarskiego – Critérium du Dauphiné Libéré. 11 czerwca 2009 roku V etap tego wyścigu z metą na Mont Ventoux wygrał Polak Sylwester Szmyd z grupy Liquigas. Było to jego pierwsze zwycięstwo w dotychczasowej karierze.
Zwycięzcy etapów Tour de France na Mont Ventoux:
Zwycięzcy na górskich premiach:
W 2019 na trasach Mont Ventoux odbył się pierwszy, jednoetapowy wyścig Mont Ventoux Dénivelé Challenge, który ma być organizowany corocznie.
Zwycięzcy "Mont Ventoux Dénivelé Challenges"
Motoryzacja.
W latach 1902 – 1976 rozgrywany był na Mont Ventoux wyścig górski na trasie prowadzącej z Bedoin na szczyt.

</doc>
<doc id="316569" url="https://pl.wikipedia.org/wiki?curid=316569" title="Datsun">
Datsun

Datsun – japoński producent samochodów należący do koncernu Nissan Motor Co. Ltd.
Oryginalna produkcja rozpoczęła się w roku 1931. W latach 1958–1986 pojazdy eksportowane przez Nissana nosiły nazwę Datsun. W marcu 1986 roku Nissan wycofał nazwę Datsun z obiegu, aby ponownie ją wprowadzić w 2013 r. jako nazwę dla samochodów niskobudżetowych, przeznaczonych dla rynków rozwijających się.
W 1931 roku Dat Motorcar Co. postanowił nazwać swój nowy mały samochód „Datson”, jako mniejszy odpowiednik większego, już produkowanego, modelu DAT. Kiedy Nissan przejął kontrolę nad DAT w 1934 roku, nazwa „Datson” została zmieniona na „Datsun”, ponieważ nazwa końcówki „son” w języku japońskim oznacza m.in. „straty”. „Sun” natomiast odnosi się do słońca, które zostało przedstawione na japońskiej fladze narodowej. Sztandarowymi pojazdami marki były 510, roadster: Fairlady, a później Fairlady (240Z) coupe.
Historia.
Historia – pochodzenie Datsun.
Przed marką Datsun powstał samochód o nazwie DAT, zbudowany w 1914 roku przez w dzielnicy Azabu-Hiroo w Tokio. Nazwa nowego samochodu była skrótem od nazwisk partnerów firmy:
Przedsiębiorstwo zostało przemianowane na Kaishinsha Motorcar Co. w 1918 roku, siedem lat po utworzeniu, i ponownie w 1925 roku na DAT Car Co. DAT Motors oprócz samochodów osobowych DAT budowało również ciężarówki. W rzeczywistości ich moc koncentrowała się na ciężarówkach, ponieważ nie było prawie żadnego rynku konsumenckiego dla samochodów osobowych w tym czasie. Począwszy od roku 1918, pierwsze samochody DAT były montowane na rynek wojskowy. Niski popyt z rynku wojskowego w 1920 wymusił rozważenie połączenia DAT z innymi przedsiębiorstwami motoryzacyjnymi.
W 1930 roku japoński rząd stworzył rozporządzenie ministerialne, które pozwoliło samochodom z silnikami do 500 cm³ na jazdę bez licencji. DAT Automobile Manufacturing rozwinęła produkcję linii samochodów o poj. 495 cm³ do sprzedaży w tym nowym segmencie rynku, nazywając nowe małe samochody „Datson” – co znaczy „Syn DAT’a”. Nazwa została zmieniona na „Datsun” dwa lata później w 1933 roku.
Pierwszy prototyp Datson został zakończony w lecie 1931 roku. Produkcyjny pojazd nazwano Typ 10 Datson i „około dziesięciu” z tych samochodów sprzedano w 1931 roku, a około 150 samochodów w 1932 roku, zmieniając model na Datson Typ 11. W 1933 roku zmieniono przepisy rządowe, podnosząc pojemność silników do 750 cm³ (46 cu in). Te większe samochody firma nazwała jako typ 12s.
Do 1935 roku firma stworzyła prawdziwą linię produkcyjną, wzorując się na rozwiązaniach Forda i produkowała samochód ściśle przypominający Austina 7. Istnieją dowody na to, że sześć z tych wczesnych Datsunów było eksportowanych do Nowej Zelandii w 1936 roku, które następnie na rynku ponownie wprowadzono w maju 1962.
Po wybuchu wojny Japonii z Chinami w 1937 roku produkcja samochodów osobowych została ograniczona i od 1938 roku fabryka Yokohama Datsun skoncentrowała się na budowie pojazdów dla Cesarskiej Armii Japońskiej.
Po zakończeniu wojny na Pacyfiku Datsun zajął się zapewnieniem pojazdów siłom okupacyjnym. Trwało to do wznowienia produkcji samochodów w 1947 roku. Tak jak przed wojną, Datsun ściśle wzorował się na ich współczesnych samochodach Austin: powojennych produktach, które zostały wybrane w Devon i Somerset. Dopiero w 1955 roku Datsun zaoferował swoją rodzimą konstrukcję. Tego roku okupant zwrócił zakłady produkcyjne, fabryka wróciła pod kontrolę japońską, a Datsun wprowadził modele 110 sedan i 120 pickup oparte na modelu 110.
Uruchomienie produkcji – powrót Datsuna.
20 marca 2012 roku ogłoszono, że Nissan będzie wskrzeszał markę Datsun na rynki Indonezji, RPA, Indii i Rosji. 5 lipca 2013 r. Datsun został formalnie ponownie uruchomiony jako tania marka typu "low-cost", prawie trzy dekady po tym, jak został zamknięty w 1986 roku. Przedstawiciel CEO Nissana Carlos Ghosn zapowiedział, że oparcie reputacji marki na wartości i niezawodności pomoże zwiększyć udział w rynku na rynkach wschodzących i rozwijających.
W kwietniu 2014 roku pierwszy model na rynek rosyjski, Datsun on-Do, bazujący na platformie i podzespołach Łady Granta, został uruchomiony w fabryce AvtoVAZ w Togliatti, w Rosji. W lipcu została wprowadzona na rynek rosyjski odmiana hatchbacka modelu mi-Do, bazująca na podzespołach siostrzanej odmiany Łady Kalina i Granta.

</doc>
<doc id="316571" url="https://pl.wikipedia.org/wiki?curid=316571" title="Reaktor wodny ciśnieniowy">
Reaktor wodny ciśnieniowy

Reaktor wodny ciśnieniowy, w skrócie PWR (ang. "pressurized water reactor") – reaktor jądrowy, w którym moderatorem jest zwykła (lekka) woda pod ciśnieniem ok. 15 MPa. Woda spełnia jednocześnie funkcję czynnika roboczego – chłodziwa rdzenia reaktora.
Reaktor PWR (RJ) produkuje gorącą wodę pod dużym ciśnieniem, która następnie trafia do wytwornicy pary (WP). Tam oddaje ciepło wodzie pod niższym ciśnieniem, która zmienia się w parę suchą nasyconą (zazwyczaj 275 °C i 6 MPa). Dalej para ta rozpręża się na turbinie parowej (TP).
W odróżnieniu od reaktorów BWR, w reaktorach PWR stosowane są dwa obiegi czynnika roboczego. Pozwala to na zmniejszenie ryzyka wycieku radioaktywnych substancji.
Moc reaktora PWR regulowana jest przez zmianę stężenia boru (pod postacią kwasu borowego) w wodzie w obiegu pierwotnym. Grafitowe pręty regulacyjne stosowane są jedynie podczas rozruchu i wyłączania reaktora.
Reaktory PWR są bardzo bezpiecznymi konstrukcjami. Do tej pory miał miejsce tylko jeden poważny wypadek z ich udziałem. Reaktor PWR firmy Babcock &amp; Wilcox uległ awarii 28 marca 1979 roku podczas wypadku w elektrowni Three Mile Island. Zastosowana obudowa bezpieczeństwa zapobiegła wyciekowi radioaktywnemu. Nikt nie zginął.
Reaktor WWER.
Reaktory typu PWR zaprojektowane w ZSRR noszą nazwę WWER (ros. "wodo-wodianoj eniergieticzeskij rieaktor" – wodno-wodny reaktor energetyczny). Ich budowa nie różni się zasadniczo od konstrukcji zachodnich. Produkowane były dwa zasadnicze typy: WWER-440 – pracujący w bloku energetycznym o mocy elektrycznej 440 MW (co – biorąc pod uwagę współczynnik sprawności przemiany energetycznej "ciepło-elektryczność" w tym typie reaktora – odpowiada nieco ponad 1400 MW mocy cieplnej) i większy, nowocześniejszy WWER-1000 o mocy elektrycznej 1000 MW (co odpowiada blisko 3200 MW mocy cieplnej). Moc energetyczna netto (a więc "moc wytwarzana" pomniejszona o moc niezbędną do zasilania wszystkich systemów technologicznych towarzyszących reaktorowi) wynosi odpowiednio: 411 MW dla WWER 440 i 950 MW dla WWER 1000.

</doc>
<doc id="316574" url="https://pl.wikipedia.org/wiki?curid=316574" title="PWR">
PWR

Adres internetowy:

</doc>
<doc id="316575" url="https://pl.wikipedia.org/wiki?curid=316575" title="Science Fiction, Fantasy i Horror">
Science Fiction, Fantasy i Horror



</doc>
<doc id="316576" url="https://pl.wikipedia.org/wiki?curid=316576" title="Pistolet CZ 52">
Pistolet CZ 52

Cz.52 (Ceskoslovenska Zbrojovka Vzor 52) – pistolet samopowtarzalny produkcji czechosłowackiej. 
Działa na zasadzie krótkiego odrzutu lufy. Pomimo zastosowania bardzo dobrego rozwiązania ryglowania w postaci dwóch symetrycznych rolek (według polskiego przedwojennego patentu) wpływających bardzo istotnie na celność, gdyż lufa poruszała się jedynie w poziomie, to nie była to broń udana. Łamanie iglic było bardzo częstym zjawiskiem. Inną wadą było pękanie szkieletu spowodowane używaniem wzmocnionej amunicji "30mauser/7,62TT" jakim strzelał ten pistolet. Szkielet był otwarty z jednej strony, pudełkowy z tzw. wieczkiem, a więc przystosowany do słabej amunicji. Co było do przewidzenia wzmocniony nabój o nazwie M48 powodował pękanie szkieletu, po stronie po której był on otwarty. Broń nie wytrzymywała zazwyczaj 1000 strzałów, gdyż dochodziło do pękań szkieletu na początku lufy, na górze w okolicy zamka, a potem całości. Notorycznie zbijana była też opora rygla w tempie 1/10 mm na sto strzałów. Mimo tych wad konstrukcyjnych oraz faktu, że broń strzelała jedynie z uprzednio napiętego kurka, pistolet ten musiał zostać zatwierdzony przez radzieckich mocodawców, którzy ingerowali w jego konstrukcję. Należy pamiętać, że na przełom lat 40' i 50' XX wieku to czas rządów Stalina. Zarówno Czechosłowacja jak i inne państwa Bloku Wschodniego były zależne od Moskwy, zwłaszcza że obronność była jednym z kluczowych celów bloku. Jedyne kraje, którym pozostawiono względną swobodę w produkcji broni, były Węgry oraz Jugosławia.
Pistolet posiadał kurek obrotowy zewnętrzny. Magazynek pudełkowy jednorzędowy mieścił 8 nabojów i zwalniany był za pomocą zatrzasku obejmującego jego denko. Sprężyna zatrzasku była wspólna dla zatrzasku magazynka oraz kurka. Bezpiecznik manualny skrzydełkowy umieszczony po lewej stronie na szkielecie nie blokował zamka. Broń posiadała blokadę iglicy, co w broni, nie tylko w tamtym czasie, ale zwłaszcza w państwach socjalistycznych było ewenementem. Z racji licznych wad konstrukcyjnych broń ta służyła głównie do szkolenia rezerw armii czechosłowackiej, a jego produkcja trwała od 1952 do 1957 r.

</doc>
<doc id="316577" url="https://pl.wikipedia.org/wiki?curid=316577" title="Potassium">
Potassium



</doc>
<doc id="316578" url="https://pl.wikipedia.org/wiki?curid=316578" title="Klon pensylwański">
Klon pensylwański

Klon pensylwański ("Acer pensylvanicum" L.) - gatunek małego drzewa należący do rodziny mydleńcowatych ("Sapindaceae"). W obrębie rodzaju klasyfikowany do sekcji "Macrantha". Występuje we wschodniej Ameryce Północnej od stanu Quebec w Kanadzie do wschodniego Illinois i New Jersey w Stanach Zjednoczonych oraz w Appalachach.
Morfologia.
Drzewo dorasta do 10-15 metrów wysokości, w niesprzyjających warunkach rośnie często krzewiasto. Kora na pniu i starszych konarach z białymi podłużnymi paskami. Młode pędy zielone, lub lekko czerwonawe, od 2 roku pojawiają się białe podłużne prążki. Liście osiągają do 18 cm długości, 3-klapowe z płytkimi wcięciami, ząbkowane, jesienią przebarwiające się na jasnożółto.
Zastosowanie.
Gatunek sadzony jako drzewo ozdobne w ogrodach. W warunkach Europy Środkowej rośnie bez problemów, nasiona należy wysiewać jesienią po zebraniu lub stratyfikować do wiosny 120 dni w temp. 3-5 °C i siać w kwietniu-maju.

</doc>
<doc id="316580" url="https://pl.wikipedia.org/wiki?curid=316580" title="Jan z Koszyczek">
Jan z Koszyczek

Jan z Koszyczek, inne formy nazwiska: "Kossyczek, Joannes De Coszycze, Joannes de Koszycze, Joannes de Koschycze" (ur. ok. 1488 w Koszycach – zm. 1546) – pisarz, jeden z pierwszych znanych polskich tłumaczy.
Życiorys.
Urodził się prawdopodobnie około 1488 roku. Pochodził z Koszyc, zwanych też Koszyczkami, znajdujących się w powiecie proszowickim województwa małopolskiego. 
W 1503 dokonano wpisu w metryce przyjęć Akademii Krakowskiej: "Johannes Nicolai de Koschycze s.t. [solvit totum, tj. opłacił pełne wpisowe]". We wrześniu 1513 roku otrzymał godność bakałarza sztuk wyzwolonych. Po 1521 roku został pisarzem miejskim w Kleparzu. Do czasów współczesnych zachowało się około 155 stron akt napisanych ręką Jana. 
Przed rokiem 1517 mógł być rektorem szkoły parafialnej w Koszyczkach. Około roku 1524 ożenił się z Magdaleną, wdową po muratorze krakowskim Stanisławie Malowanym. Małżonka wniosła w posagu swą część domu, klejnoty oraz 500 zł. Z zachowanych zapisków wynika, że Jan wykupił połowę domu "konwisarowskiego" Małgorzaty kapeluszniczki, położonego przy rynku kleparskim (obecnie Stary Kleparz i plac Matejki). W latach 1530-1531 zakupił od Katarzyny Barwierki bliżej nieznany plac, na którym prawdopodobnie wybudował drugi dom dla swojej żony. 
W 1533 roku zrezygnował z urzędu pisarza miejskiego. Nie wiadomo z jakich źródeł czerpał korzyści majątkowe. Wydaje się, że pieniądze, jakie otrzymywał z publikowania tłumaczeń, wystarczały na zaspokajanie potrzeb żony i pięciorga dzieci (Krzysztof, Stanisław, Anna, Jan, Sebastian). 
W 1537 roku znalazł się w składzie rady miejskiej kleparskiej. W 1542 został wybrany na wójta kleparskiego, które to stanowisko piastował do roku 1544. W tym czasie uwikłał się w spór z Jakubem ślusarzem, którego finał nastąpił 9 lipca 1539 roku przed radą kleparską. Ślusarz oskarżał Jana o znieważenie, Jan natomiast o bezpodstawne oskarżenia dotyczące przywłaszczenia kapłonów. Rada zażądała od Jakuba kary więzienia i grzywny wynoszącej 16 zł. 
Lata 1545-1546 w życiorysie bakałarza odznaczyły się kilkoma sporami sądowymi. W 1545 roku grupa czeladników krawieckich oskarżyła Jana o ukrywanie syna Stanisława, który brał udział w bójce zakończonej poważnymi obrażeniami. 10 lipca 1546 roku procesował się z sąsiadem Stanisławem Włodarzem. 
Zmarł między 10 lipca a 9 września 1546 roku.
Twórczość.
Współpracował z drukarnią Hieronima Wietora. Przetłumaczył, a raczej adaptował z łaciny: "Rozmowy, które miał król Salomon mądry z Marchołtem grubym a sprośnym" (1521) i "Historyję piękną z przykłady nadobnemi o Poncjanie" (ok. 1530). Inne jego dzieło to "Historie o świętej Annie" (1520). Współtłumacz "Historyj rzymskich" (oryg. "Gesta Romanorum", z Janem Maleckim). Być może był również tłumaczem utworów: "Historia o szczęściu" oraz "Żywot błogosławienego Aleksego spowiednika". Jan z Koszyczek tworzył również własną poezję, zwłaszcza wiersze dedykacyjne, m.in. poemat "Pokorne wspomnienie żywota Pana Jezusowego" (1522).

</doc>
<doc id="316582" url="https://pl.wikipedia.org/wiki?curid=316582" title="Pistolet CZ 82 / CZ 83">
Pistolet CZ 82 / CZ 83

CZ 82 – czechosłowacki pistolet samopowtarzalny, wprowadzony do użytku w 1982 roku jako broń służbowa, przystosowany do strzelania standardową wówczas w Układzie Warszawskim amunicją 9 mm x 18 Makarowa.
CZ 83 to praktycznie ten sam pistolet w wykonaniu komercyjnym. Jest staranniej dopracowany, a jego szkielet i zamek są oksydowane (w CZ 82 części te są lakierowane na czarno). Pistolety są tak identyczne, że części CZ 82 i odpowiadającej mu wersji CZ 83, są praktycznie całkowicie zamienne. CZ 83 występuje w czterech wersjach, przystosowanych do strzelania nabojami: 9 mm x 18 Makarow, 9 mm x 17 Short (.380 ACP), 7,65 mm x 17 SR Browning (.32 ACP) i 9 mm P.A. Rubber.
Konstrukcja.
Pistolet działa na zasadzie wykorzystania energii odrzutu zamka swobodnego. Mechanizm uderzeniowy podwójnego działania ("Double Action") typu kurkowego, z kurkiem zewnętrznym. CZ 82/83 wyposażony jest w nastawny bezpiecznik skrzydełkowy (dźwigniowy) umieszczony w górnej części chwytu, po obu jego stronach. Działa on tylko przy kurku napiętym, blokując mechanizm spustowy i zamek (gdy kurek jest zwolniony, bezpiecznik jest zablokowany). Również po obu stronach broni znajdują się przyciski zatrzasku magazynka, jednak dźwignia zewnętrznego zaczepu zamka jest umieszczona tylko po stronie lewej. Charakterystyczną cechą pistoletu jest specjalnie powiększony kabłąk spustowy umożliwiający strzelanie w grubych rękawicach. Pistolet posiada stałe przyrządy celownicze. Na muszce znajduje się jeden, a na celowniku szczerbinkowym dwa białe znaki, poprawiające skuteczność celowania w warunkach pogorszonej widoczności. Broń jest fabrycznie przystrzelana na 25 m.
Wersja strzelająca nabojem 9 mm × 18 Makarow jest wyposażona w rzadko spotykaną w innych wzorach broni lufę z przewodem czteroforemnym poligonalnym. Trwałość tych luf jest oceniana przez producenta na ok. 30000 strzałów. Należy dodać, że lufa ta została zaprojektowana do specjalnie dla tej broni skonstruowanego naboju – M-82, wymiarami odpowiadającego nabojowi Makarowa, ale o znacznie większej energii wylotowej pocisku. Jednak pistolet sprawuje się znakomicie z oboma rodzajami amunicji. Wersja strzelająca nabojem z pociskiem gumowym (9 mm P.A. Rubber) ma lufę z przewodem gładkim cylindrycznym. Pistolet jest zasilany z dwurzędowego magazynka pudełkowego, mieszczącego 12 (w kalibrach 9 mm) lub 15 (w kalibrze 7,65 mm) nabojów.

</doc>
<doc id="316587" url="https://pl.wikipedia.org/wiki?curid=316587" title="Joe Pesci">
Joe Pesci

 
Joe Pesci, właśc. Joseph Franco Pesci (ur. 9 lutego 1943 w Newark) – amerykański aktor charakterystyczny pochodzenia włoskiego. Zdobywca Oscara dla najlepszego aktora drugoplanowego za rolę w filmie "Chłopcy z ferajny" w 1991.
Życiorys.
Pochodzi z włoskiej rodziny.
Zaczynał karierę jako aktor dziecięcy, muzyk i komik. Długo bez powodzenia próbował podbić Hollywood, przełomem okazała się dopiero rola we "Wściekłym byku" Martina Scorsese. Za kreację Joeya La Motty, brata boksera Jake’a La Motty (w tej roli Robert De Niro) został nominowany do Oscara.
Lata 90. utrwaliły gwiazdorską pozycję aktora, który dzielił swój czas głównie między komedie i filmy gangsterskie. Stworzył wówczas m.in. komediowe kreacje w filmach: "Mój kuzyn Vinny", "Kevin sam w domu", "Kevin sam w Nowym Jorku" i w kontynuacjach "Zabójczej broni", a także role w filmach gangsterskich, tj. "Chłopcy z ferajny", "Kasyno oraz" "Irlandczyk".
Życie prywatne.
7 września 1988 poślubił Claudię Haro, z którą ma córkę Tiffany. Jednak w 1992 doszło do rozwodu. W latach 1995-1997 spotykał się z Leighanne Littrell, później żoną Briana Littrella z Backstreet Boys. W latach 2000–2008 był związany z modelką Angie Everhart.

</doc>
<doc id="316590" url="https://pl.wikipedia.org/wiki?curid=316590" title="Datsun 240Z">
Datsun 240Z

Pierwszy model nowej serii Datsun 240Z zaprezentowano w październiku 1969 roku w hotelu w Nowym Jorku jako następca modelu Sports. W pracy nad nowym modelem pracowali styliści pod kierownictwem Yoshihiko Matsuo oraz grupa inżynierów pod wodzą Tiichi Hary. Liczba w nazwie oznacza pojemność skokową silnika. Samochód miał bardzo dobre właściwości jezdne i gwarantował wysoki komfort jazdy dzięki niezależnemu zawieszeniu wszystkich kół. Ten japoński samochód szybko stał się przebojem rynku amerykańskiego, a czas oczekiwania dochodził do pół roku. W ciągu 4 lat produkcji Datsuna 240Z sprzedano w ilości 156 076 sztuk tego pojazdu.
W Japonii samochody były sprzedawane wyłącznie przez salony "Nissan Bluebird Store."
W kolejnych latach została wprowadzona mniej popularna wersja z 3-biegową, automatyczną skrzynią biegów.
Sukcesy sportowe.
Był to samochód niejako stworzony do udziału w zawodach sportowych. Już od samego początku produkcji, regularnie odnosił sukcesy w wyścigach w USA, w serii SCCA i IMSA. W roku 1971 Edgar Herrmann i Hans Schuller wygrali Rajd Safari. Sukces ten powtórzyli dwa lata później Shekhar Mehta i Lofty Drews.
W 2004 roku magazyn "Sports Car International" umieścił ten samochód na drugim miejscu na liście topowych samochodów sportowych lat 70.

</doc>
<doc id="316593" url="https://pl.wikipedia.org/wiki?curid=316593" title="Świętopełk Wielki">
Świętopełk Wielki



</doc>
<doc id="316597" url="https://pl.wikipedia.org/wiki?curid=316597" title="Art Rock">
Art Rock



</doc>
<doc id="316600" url="https://pl.wikipedia.org/wiki?curid=316600" title="Psychedelic rock">
Psychedelic rock



</doc>
<doc id="316605" url="https://pl.wikipedia.org/wiki?curid=316605" title="Regiony Słowacji">
Regiony Słowacji

Jedną z pozostałości wielowiekowej przynależności Słowacji do Królestwa Węgier (896–1918) jest tradycyjny podział Słowacji na regiony. Podział ten nie pokrywa się z obecnym podziałem administracyjnym Słowacji, jednak jest szeroko używany wśród mieszkańców Słowacji i stanowi podstawę do podziału Słowacji na regiony turystyczne, używanego przez publiczne instytucje promujące turystykę. 
Podstawą podziału Słowacji na regiony jest podział administracyjny z czasów Królestwa Węgier – na komitaty – zmodyfikowany przez czynniki geograficzne i kulturowe. Regiony te to: 

</doc>
<doc id="316609" url="https://pl.wikipedia.org/wiki?curid=316609" title="Tkanina frotte">
Tkanina frotte

Frotte – tkanina z okrywą pętelkową, wytwarzana na specjalnych krosnach. Tkanina tworzona jest z dwóch osnów, podstawowej i pętelkowej, oraz wątku. Osnowa podstawowa tworząca strukturę tkaniny jest wykonana z bardzo mocnej, gładkiej przędzy i jest mocno naprężona. Osnowa pętelkowa natomiast jest wykonana z przędzy miękkiej, puszystej, chłonnej i elastycznej. W trakcie tkania minimalnie naprężona.
Technika tkania polega na wprowadzaniu grup (trzech, czterech lub pięciu) wątków, w odległości kilku milimetrów od krawędzi tkaniny, a następnie dosunięciu całej grupy do krawędzi. W trakcie tego zabiegu z lekko naprężonej osnowy pętelkowej powstaje okrywa pętelkowa. W zależności od układu pokryć osnowowych w grupie, pętelki tworzone są na górnej, dolnej lub obu powierzchniach tkaniny.
Tkaniny frotte wytwarzane są na krosnach z mechanizmami nicielnicowymi lub maszynami żakarda, dodatkowo wyposażonymi w mechanizm zmieniający skok bidła. W zależności od tego, czy tkanina jest trzy-, cztero- czy pięciowątkowa, bidło wykonuje dwa, trzy lub cztery krótkie skoki i jeden długi. Ten cykl jest powtarzany. Krótkie skoki tworzą grupę wątków, która zaciska osnowę pętelkową. Długi skok powoduje przesunięcie całej grupy do krawędzi tkaniny. Po mocno naprężonej osnowie podstawowej cała grupa przesuwa się swobodnie, ale lekko naprężona osnowa pętelkowa, zaciśnięta między grupą wątków, zostaje sfalowana i tworzy pętelkę.
Sploty tkackie stosowane do tworzenia tkanin frotte to trzy-, cztero- lub pięcionitkowe osnowowe odmiany splotu rypsowego. Na rysunku pokazano sploty trójwątkowych tkanin frotte z okrywą jednostronną (A) i z okrywą dwustronną (B), utworzone ze splotu rypsowego nieregularnego formula_1
Opis rysunku:
Przekroje obok rysunków splotu pokazują sposób tworzenia pętelki jednostronnej (a) i dwustronnej (b).
Zastosowanie:

</doc>
<doc id="316610" url="https://pl.wikipedia.org/wiki?curid=316610" title="Mszczuj I Gdański">
Mszczuj I Gdański



</doc>
<doc id="316611" url="https://pl.wikipedia.org/wiki?curid=316611" title="Napęd hydrauliczny">
Napęd hydrauliczny

Napęd hydrauliczny – urządzenie służące do przekazywania energii mechanicznej z miejsca jej wytworzenia do miejsca napędzanego za pomocą cieczy. Zasada działania napędów hydraulicznych oparta jest na prawie Pascala.
Napędy hydrauliczne są wykorzystywane w górnictwie, hutnictwie, obrabiarkach, maszynach rolniczych, budowlanych i drogowych.
Napędy hydrauliczne dzielone są na hydrostatyczne i hydrokinetyczne.
Ze względu na to, w jakim układzie działa pompa, wyróżniamy 2 rodzaje obiegu hydraulicznego i są to:

</doc>
<doc id="316612" url="https://pl.wikipedia.org/wiki?curid=316612" title="Północ-Południe">
Północ-Południe



</doc>
<doc id="316623" url="https://pl.wikipedia.org/wiki?curid=316623" title="Synfig">
Synfig

Synfig – pakiet oprogramowania umożliwiający stworzenie od podstaw animowanej grafiki wektorowej 2D o wysokiej filmowej jakości.
Autorem projektu jest Robert Quattlebaum.
Synfig rozpowszechniany jest na licencji GNU GPL. Otwarcie kodu spowodowane było niewielkim zainteresowaniem tym produktem w sektorze komercyjnym.

</doc>
<doc id="316626" url="https://pl.wikipedia.org/wiki?curid=316626" title="Katedra wrocławska">
Katedra wrocławska



</doc>
<doc id="316627" url="https://pl.wikipedia.org/wiki?curid=316627" title="Kolno (powiat międzychodzki)">
Kolno (powiat międzychodzki)

Kolno – niewielka wieś sołecka w Polsce położona w województwie wielkopolskim, w powiecie międzychodzkim, w gminie Międzychód, nad Jeziorem Koleńskim, 4 km na wschód od Międzychodu.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Wymieniona w dokumencie zapisanym po łacinie z 1390 pod obecną nazwą "Kolno", a później także w 1392 "Kolno", 1399 "Colno", 1464 "Colnyno".
Miejscowość wspominały historyczne dokumenty prawne, własnościowe i podatkowe. W 1435 Dobrogost Koleński toczy proces z Mikołajem oraz Andrzejem z Kamionny o granicę między Kolnem i Prusimiem, a Kamionną. Spór rozpatrzył sąd polubowny. W latach 1390-1412 właścicielem wsi był Stanisław Koleński z Kolna. W 1499 wieś należała do powiatu poznańskiego Korony Królestwa Polskiego, a w 1508 do parafii Kamionna.
W 1580 była wsią szlachecką położoną w powiecie poznańskim województwa poznańskiego w Rzeczypospolitej Obojga Narodów.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Kolno należało do okręgu międzychodzkiego tego powiatu i stanowiło odrębny majątek, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 268 mieszkańców, którzy zamieszkiwali 15 dymów (domostw). Wzmiankowany był wówczas także "Kolno młyn" (1 dom, 8 osób).
W latach 1975–1998 miejscowość należała administracyjnie do województwa gorzowskiego.
Turystyka.
Przez Kolno przebiegają liczne szlaki turystyczne:

</doc>
<doc id="316630" url="https://pl.wikipedia.org/wiki?curid=316630" title="Armeńczycy">
Armeńczycy



</doc>
<doc id="316637" url="https://pl.wikipedia.org/wiki?curid=316637" title="Hillside (New Jersey)">
Hillside (New Jersey)

Hillside – miejscowość w hrabstwie Union w stanie New Jersey w USA. Według danych z 2010 roku Hillside zamieszkiwało ponad 21 tys. osób. Dane Hillside pokrywają się całkowicie z danymi Hillside Township.

</doc>
<doc id="316640" url="https://pl.wikipedia.org/wiki?curid=316640" title="Glenorie">
Glenorie

Glenorie "(Hillside)" – geograficzna nazwa "(przedmieścia)" Sydney, Nowa Południowa Walia w Australii, położonego na terenie samorządu lokalnego The Hills.

</doc>
<doc id="316641" url="https://pl.wikipedia.org/wiki?curid=316641" title="Huta Jedność">
Huta Jedność

Huta Jedność (dawniej Huta Laura, niem. "Laurahütte") – nieistniejąca huta stali, która znajdowała się w Siemianowicach Śląskich, założona w 1836 r., a w 2003 postawiona w stan likwidacji.
Historia.
W 1836 r. decyzję o budowie huty podjęli Hugo I Henckel von Donnersmarck i berliński Dom Bankowy braci Oppenfeldów. Tego samego roku położono kamień węgielny pod budowę zakładu hutniczego. Nowej hucie nadano niem. nazwę "Laurahütte" (do 1922 i w 1939–1945). W latach 1922–1939 i 1945–1948 zakład miał pol. nazwę Huta Laura, którą zmieniono na Huta Jedność. Według projektu miała być to huta surowcowa z dwoma wielkimi piecami z wydziałem pieców pudlarskich, walcownią i z wydziałami pomocniczymi. Pierwszy spust surówki z wielkiego pieca nastąpił 17 lutego 1839. Gdy w 1842 r. zatonął statek z ładunkiem angielskich szyn na budowę linii kolejowej Wrocław Górnośląski-Mysłowice, Towarzystwo Kolei Górnośląskiej zamówiło szyny interwencyjnie w wówczas nieznanej jeszcze na rynku hucie „Laura”. Ich jakość rozsławiła firmę w Europie i szereg pierwszych kolei europejskich budowanych w tym okresie zamawiało odtąd tutaj szyny i akcesoria torowe (m.in. Kolej Wilhelma, Kolej Dolnośląsko-Marchijska).
Huta w swej historii produkowała szeroką gamę wyrobów takich jak: surówka, stal pudlarska, stal martenowska, pręty różnych kształtów, bednarka, kątowniki, szyny kolejowe, blacha gruba, blacha cienka, beczki, wiadra, rynny potrzasalne, rury zgrzewane ogniowo na zakładką i na styk, rury bez szwu.
Po 1945 r. zrezygnowano z produkcji surowcowej i huta zaczęła się specjalizować w rurach stalowych bez szwu, produkowanych w szerokim asortymencie do czasów obecnych.
Na początku XXI wieku czarną kartą w historii Siemianowic Śląskich zapisały się niespełnione obietnice rządu premiera Leszka Millera, doprowadzając najpierw do manifestacji pracowniczych (pracownikom miesiącami nie wypłacano pensji), aż w końcu do masowych zwolnień i bankructwa Huty Jedność przekształconej w jednoosobową spółkę Skarbu Państwa, który nie zapewnił środków na ukończenie zaawansowanej już inwestycji w nową walcownię. W 2003 r. postawiono spółkę w stan likwidacji. 3 czerwca 2015 blisko 16-hektarowy teren po hucie nabyła na licytacji spółka Nexus Group Sp. z o.o. za 2,75 mln zł.
Większość zabudowań dawnej huty została wyburzona, pozostawiono zakładową wieżę ciśnień, rozdzielnię i jedną halę.

</doc>
<doc id="316643" url="https://pl.wikipedia.org/wiki?curid=316643" title="ArcelorMittal Poland">
ArcelorMittal Poland

ArcelorMittal Poland (dawniej Polskie Huty Stali) – przedsiębiorstwo powstałe 6 maja 2002 roku jako koncern (holding) polskich hut z siedzibą w Dąbrowie Górniczej.
Historia.
W chwili utworzenia spółka należała w całości do Skarbu Państwa i obejmowała cztery huty:
27 października 2003 roku Piotr Czyżewski – minister skarbu państwa i Lakshmi N. Mittal – prezes międzynarodowego konglomeratu LNM Holdings N.V. podpisali umowę sprzedaży 60% akcji Polskich Hut Stali SA za kwotę blisko 6 mln zł, tym samym oddając pod jego kontrolę 70% produkcji stali w Polsce. Obecnie ArcelorMittal Poland, która skupia ok. 70 procent potencjału produkcyjnego polskiego przemysłu hutniczego. Do koncernu należą także Zakłady Koksownicze Zdzieszowice, będące największym producentem koksu w Polsce i Europie.
Mittal Steel Poland wchodziło w skład koncernu Mittal Steel Company N.V., największego na świecie koncernu hutniczego, powstałego w kwietniu 2005 roku po połączeniu Ispat International LTD. z LNM Holdings N.V. z amerykańską firmą International Steel Group. Po fuzji Mittal Steel Company oraz Arcelor jest częścią koncernu ArcelorMittal z siedzibą w Luksemburgu.
Do spółki ArcelorMittal należy też ArcelorMittal Warszawa (w latach 1992–2005 należała do włoskiego koncernu Lucchini).
Działalność.
Produkcja.
Przedsiębiorstwo produkuje wyroby długie, takie jak szyny (w tym jako jeden z dwóch producentów w Europie wytwarza szynę o długości 120 m), kształtowniki, grodzice cenione w budownictwie lądowym i hydrotechnicznym czy obudowy górnicze. Wytwarza również wyroby płaskie wykorzystywane szeroko w motoryzacji, budownictwie i przy produkcji sprzętów AGD.
Wyprodukowana przez ArcelorMittal Poland stal znajduje szereg zastosowań w krajowych i zagranicznych inwestycjach. Wykorzystana została m.in. przy renowacji dworca kolejowego we Wrocławiu i Gliwicach, terminalu lotniska Jasionka w Rzeszowie, łącznicy kolejowej Kraków Zabłocie – Kraków Krzemionki. Grodzic z ArcelorMittal użyto przy modernizacji Stadionu Śląskiego, a szyn między innymi przy modernizacji na linii kolejowej Gdynia-Warszawa.
Zatrudnienie.
W roku 2007 w polskich oddziałach koncernu zostało zwolnionych ok. 7 tys. pracowników, co pozwoliło osiągnąć poziom zatrudnienia ok. 10,4 tys. pracowników.
Obecnie ArcelorMittal Poland zatrudnia 9800 osób, a wraz ze spółkami zależnymi – ponad 11 500. ArcelorMittal Poland jest największym producentem stali w Polsce, to także jeden z największych pracodawców w Polsce – w sześciu oddziałach zlokalizowanych w woj. śląskim, małopolskim i opolskim.
Inwestycje.
Przedsiębiorstwo, które jest częścią globalnego koncernu ArcelorMittal, działa na polskim rynku od 2004 roku. Od tego czasu spółka zainwestowała w swoich zakładach łącznie 7 mld zł i ograniczyła częstotliwość wypadków o 90 proc., a emisję CO2 o 37 proc.
Ważniejsze inwestycje w ArcelorMittal Poland:
Sponsoring.
Przedsiębiorstwo wspiera społeczności lokalne. Finansuje takie obszary jak:

</doc>
<doc id="316647" url="https://pl.wikipedia.org/wiki?curid=316647" title="Snoza (pszczelarstwo)">
Snoza (pszczelarstwo)

Snoza (od starop. "snaze" = ułatwienie lub "snoza" = osadzony w czymś drewniany patyk) – zastosowany w pszczelarstwie wynalazek księdza Jana Dzierżona. Była to drewniana listwa, wpuszczana w wycięcia w przeciwległych ścianach bocznych ula, zwanego szafkowym.
Po otwarciu tylnych drzwi (tak jak w szafce) uzyskiwało się dostęp do prowadnicy i możliwość wyjmowania plastrów pszczelich mocowanych na snozach (listewkach wyjmowanych niczym szuflada), ułożonych za sobą w odpowiedniej odległości. Przyczepione do ruchomych snoz plastry, łatwo można było wyjmować z ula, ocenić ilość miodu w komórkach, stan zdrowotny roju – a co ważne, nie niszczono przy tym wewnętrznej struktury ula, oszczędzając pszczołom niepotrzebnej pracy przy odbudowie komórek woskowych, a tym samym zwiększając czas przeznaczony na produkowanie miodu.
W 1845 r. ks. dr Jan Dzierżon opublikował zasady budowy ula, w którym początkowo:
W 1848 roku Dzierżon wprowadził rowki wycinane w bocznych ścianach ula, aby zastąpić mniej wygodne przybijane listewki do zawieszania snóz. Rowki te miały wymiary 8×8 mm – dokładnie średni wymiar między 1/4 i 3/8 cala. Wymiar 1/4–3/8 cala. W Ameryce ta przestrzeń została nazwana „bee space” (pszczela przestrzeń).
Pomysł Jana Dzierżona wprowadzenia wycięć tych wymiarów świadczy o tym, że wprowadził powyższe wymiary wcześniej, niż pierwsze ramki zostały skonstruowane właściwie. Pszczoła europejska wypełnia plastrem woskowym przestrzeń większą niż 3/8 cala, lub propolisem (kitem pszczelim) szczeliny poniżej 1/4 cala. Przestrzeń międzyplastrowa jest na koniec 2-krotnością minimalnej pszczelej przestrzeni (2 × 1/4 cala = 12,5 mm).
Ksiądz Jan Dzierżon stworzył pierwszy na świecie ul z ruchomą zabudową. Pracował nad udoskonaleniem idei snóz co najmniej od 1838 roku. Dwa prototypowe ule Dzierżona zachowały się i podjęto starania, by je wystawić na pokaz (prawdopodobnie w Łowkowicach lub Karłowicach).
Ule z ruchomymi plastrami rozprzestrzeniły się po całym świecie, choć same snozy zostały szybko zastąpione pełnymi ramkami (mocniejsze konstrukcyjnie) w efekcie powstały stosowane do dziś ule ramowe von Berlepscha (publikacja z maja 1852 r.) oraz Langstrotha (październik 1852, patent USA). Ule ramowej konstrukcji propagował i stosował także Dzierżon, który w rodzinnej wsi założył z bratankiem dużą pasiekę. W Polsce, wśród pszczelarzy z tradycjami, ule wciąż jeszcze bywają nazywane "dzierżonami".
Obecnie snozy są stosowane w ulikach weselnych lub jako baza dla plastra ruchomego w pełnowymiarowych ulach korytkowych. W obydwu przypadkach wnętrze ula ograniczają ściany boczne skierowane ukośnie do środka (snozy układane są równolegle do ściany frontowej).
Historia i znaczenie snozy.
Od czasów starożytnych stosowano w Grecji lekko stożkowe ceramiczne donice układane poziomo w postaci muru. Około 1650 r. zauważono, prawdopodobnie przez przypadek, że w takiej donicy ustawionej pionowo, pszczoły nie przyklejają plastrów do ukośnych ścian bocznych. (Z natury plastry pszczele są budowane od góry (powałki) i kończone w linii pionowej zanim dotkną dna lub innej przeszkody.)
Tak zbudowane naturalnie ruchome gniazdo zamocowane jedynie do pokrywy donicy udoskonalono tnąc pokrywę w regularnych odstępach – zgodnie wzorem dostarczonym przez pszczoły. Od tamtego czasu próbowano skopiować odległości międzyplastrowe i przenieść gniazdo pszczół do graniastosłupu (preferencyjnie prostopadłościanu). Z różnych powodów odległości międzyplastrowe były niewłaściwe, a pszczoły przyklejały plastry do pionowych ścian graniastosłupów. Ul szafowy Dzierżona umożliwił stosunkowo łatwe odcinanie plastrów od ścian bocznych i praktyczne określenie odległości międzyplastrowej w komorze czerwienia (1845). Kolejne usprawnienia przez Jana Dzierżona snóz i wymiarów w ulu – jak opisane wyżej, doprowadziły do prawidłowo funkcjonujących ramek w 1852 r.

</doc>
<doc id="316649" url="https://pl.wikipedia.org/wiki?curid=316649" title="Saper (gra komputerowa)">
Saper (gra komputerowa)

Saper (tytuł oryginalny "Minesweeper") – klasyczna jednoosobowa gra komputerowa napisana w 1981 roku przez Roberta Donnera, dostępna jako akcesorium w każdym systemie Microsoft Windows do wersji 7. Od wersji 8 i RT dostępne do ściągnięcia w sklepie Windows (istnieją też wersje dla innych systemów operacyjnych). Gra polega na odkrywaniu na planszy poszczególnych pól w taki sposób, aby nie natrafić na minę. Na każdym z odkrytych pól napisana jest liczba min, które bezpośrednio stykają się z danym polem (od zera do ośmiu). Jeśli oznaczymy dane pole flagą, jest ono zabezpieczone przed odsłonięciem, dzięki czemu przez przypadek nie odsłonimy miny.
Typy rozgrywki.
Oryginalna windowsowa wersja gry zawiera 4 typy rozgrywki:
Możliwa maksymalna liczba min zależna jest od rozmiarów planszy. Dla planszy o rozmiarach A×B maksymalna liczba wynosi (A-1)×(B-1), czyli np. na planszy o rozmiarach 16×16 pól może być najwyżej 15×15=225 min.
W rzeczywistości szansa na trafienie miny jest nieznacznie większa, gdyż pierwsze odsłonięte pole na planszy nigdy nie będzie polem z miną. Począwszy od systemu Windows 2000 najmniejszy dopuszczalny rozmiar planszy wynosi 9x9 pól – i taki jest zastosowany na poziomie "Początkujący". Szansa na trafienie miny wynosi w tym wypadku 12,346%. Zmianie uległy również nazwy poziomów: Zaawansowany na Średniozaawansowany, a Plansza użytkownika na Niestandardowy.
Strategia.
Zależy ona głównie od wielkości pola i liczby min. Im mniejsze pola, tym mniej czasu należy poświęcać pojedynczym polom. Ze wzrostem wielkości pola więcej czasu należy poświęcić na poszczególne przypadki, które są bardziej złożone. Ponieważ układ min jest losowy, powtórzenie układu praktycznie nie powinno się zdarzyć. Jednakże możliwa jest sytuacja, w której plansza jest niejednoznacznie zdefiniowana, tzn. nie można określić, w którym dokładnie miejscu znajduje się mina. Sytuacje takie zdarzają się m.in. w końcowych etapach rozgrywki (pozostają 2 pola do odsłonięcia i 1 mina do wstawienia). Niektóre z wersji gry nie dopuszczają do takiej sytuacji generując ponownie układ planszy.
Gracze stosują 2 odmienne style gry:
Klony i warianty gry.
Powstało wiele klonów gry pod różne systemy operacyjne (np. KMines napisana pod środowisko graficzne KDE systemu operacyjnego Linux). Oprócz standardowych trybów rozgrywki niektóre z nich oferują różne warianty rozgrywki takie jak:
Dodatkowo część programów (np. "Minesweeper Clone") oferuje rozbudowane statystyki odbytych gier.
Ocena stopnia skomplikowania planszy.
Stopień trudności planszy jest najczęściej oceniany na podstawie współczynnika "3BV" (skrót od Bechtel's Board Benchmark Value – Miara skomplikowania planszy Bechtela)
3BV.
Stephen Bechtel prawdopodobnie jako pierwszy liczył ilość kliknięć lewym klawiszem myszki, jaka jest niezbędna do rozwiązania planszy w grze. W czerwcu 2002 roku opisał tę metodę w oficjalnej księdze gości gry Saper. Niedługo potem Benny Benjamin nadał tej metodzie nazwę 3BV. W przeciągu następnych dwóch miesięcy Yoni Roll i Benny Benjamin napisali narzędzie obliczające 3BV danej planszy na podstawie zrzutów ekranu z gry.
W 2003 roku Sorin Manea napisał program rejestrujący rozgrywkę Sapera, który wyświetlał 3BV (Bechtel's Board Benchmark Value) jak również liczbę kliknięć myszką. Był to pierwszy program obliczający 3BV/s (3BV na sekundę) dla rozgrywki.
W 2004 roku Rodrigo Silveira Camargo opublikował grę "Minesweeper Clone", która zawierała wiele funkcji związanych z 3BV, takich jak: ustalanie konkretnej liczby lub przedziału 3BV, z której ma składać się plansza. Dodatkowo program prowadził statystyki ukończonych gier.
Metoda obliczania 3BV.
Suma wszystkich 3BV określa współczynnik 3BV.
3BV/s.
Współczynnik 3BV/s oblicza się z następującego wzoru: "3BV/s = 3BV/(rzeczywisty czas przejścia planszy)".
Dla przykładu: Jeżeli plansza posiada współczynnik 3BV równy 32 i jest ukończona w 16 sekund, to współczynnik 3BV/s wynosi 32/16 = 2.
Współczynnik ten pokazuje szybkość gry gracza, jednakże jest mniej popularny od szybkości podanej w czasie odsłonięcia planszy.
Saper jako sport.
Od kilkunastu lat istnieje prowadzona przez Kanadyjczyka, Damien Moore'a, strona internetowa poświęcona Saperowi (link na dole strony). Strona zawiera Oficjalny Światowy Ranking Sapera, na który można się dostać po uzyskaniu sumy czasów przejścia wszystkich trzech podstawowych poziomów (Początkujący, Zaawansowany, Ekspert) poniżej 100 sekund. Strona oferuje także różne, ulepszone wersje Sapera (na przykład liczące czas z dokładnością do tysięcznej części sekundy, automatycznie nagrywające replay rozegranej gry, posiadające nieraz bardzo rozbudowane statystyki, itp.), rozbudowaną Wikipedię Sapera, forum, artykuły, linki, replaye różnych graczy, itp.
Turnieje.
Mało osób wie, że w Sapera odbywały się turnieje, w większości międzynarodowe. Łącznie było ich już 13 (4 w Budapeszcie (Węgry), 4 w Wiedniu (Austria), 3 w Moskwie (Rosja), 1 w Szanghaju (Chiny), 1 w Stirling (Wielka Brytania). Oficjalna Strona Rankingowa Sapera prowadzi również Ranking Turniejowy.
Osiągalność wyników.
Oficjalny rekord świata na Ekspercie wynosi 32 (31,133) sekundy. Każdy wynik poniżej 40 uznawany jest za bardzo dobry, a poniżej 50 za dobry (nagrodą jest News napisany na oficjalnej stronie rankingowej Sapera). Natomiast na Zaawansowanym oficjalny rekord świata wynosi 8 (7,03) sekund. Za bardzo dobry uznaje się wynik poniżej 11 (nagrodą również jest News napisany na oficjalnej stronie rankingowej Sapera). Wszystkie oficjalne rekordy świata należą do Polaka, Kamila Murańskiego.
Możliwość oszukiwania.
W grze możliwe jest oszukiwanie na kilka sposobów:

</doc>
<doc id="316657" url="https://pl.wikipedia.org/wiki?curid=316657" title="Święty Otton">
Święty Otton



</doc>
<doc id="316658" url="https://pl.wikipedia.org/wiki?curid=316658" title="Święty Otto">
Święty Otto



</doc>
<doc id="316665" url="https://pl.wikipedia.org/wiki?curid=316665" title="Aiki Shrine">
Aiki Shrine



</doc>
<doc id="316666" url="https://pl.wikipedia.org/wiki?curid=316666" title="Aiki-jinja">
Aiki-jinja

 – chram sintoistyczny (jinja) zbudowany przez Morihei Ueshibę w Iwama, poświęcony idei aikidō. Na jego terenie znajduje się dōjō (sala do ćwiczeń), którą często określa się jako Dojo w Iwama. 
Pierwsza "jinja" była niewielką budowlą zbudowaną w latach czterdziestych XX wieku, druga (znacznie większa), została postawiona naprzeciw pierwszej w 1962 roku. Obie zostały odnowione przez rodzinę Saitō w latach 2001–2002, za zgodą obecnego przewodniczącego ("dōshū") International Aikido Federation, Moriteru Ueshiby, będącego właścicielem Aiki-jinja. Prace objęły między innymi postawienie ozdobnego ogrodzenia wokół kompleksu oraz głaz z wyrzeźbionym napisem "Aiki-jinja", zaprojektowanym przez Seiseki Abe, mistrza kaligrafii i aikidō, który był nauczycielem kaligrafii Morihei'a Ueshiby i nauczycielem shihana Hitohiro Saitō.
Każdego 14 dnia miesiąca rodzina Saitō gościła dōshū, odprawiano ceremonię religijną w Aiki-jinja (Tsukinamisai). Później w starym "dōjō" odbywało się przyjęcie dla uchideshi (stacjonarnych uczniów) i rodziny Saitō. 
Corocznie 29 kwietnia odbywa się ceremonia religijna, odprawiana przez kapłanów Ōmoto, dla uczczenia pamięci Morihei Ueshiby, który zmarł 29 kwietnia 1969 roku.
Przez lata, rodzina Saitō rozwinęła to wydarzenie w wielki dzień dla niewielkiego miasta, jakim jest Iwama, oraz dla aikidō. Aby w nim uczestniczyć, do Iwama przybywają setki gości, w tym niektórzy uczniowie "ō-sensei'a" oraz inni wielcy i sławni mistrzowie aikidō. Ceremonia religijna ma miejsce w chramie, towarzyszy jej tradycyjna muzyka. Następnie odbywa się niewielki rytualny pokaz aikidō. Na zakończenie goście są zapraszani na wspólny posiłek na terenie "dōjō".

</doc>
<doc id="316667" url="https://pl.wikipedia.org/wiki?curid=316667" title="Proces kształcenia">
Proces kształcenia

Proces kształcenia (nauczania-uczenia się) jest systematycznym, planowym, zamierzonym i długotrwałym zbiorem ściśle ze sobą powiązanych dydaktycznych czynności nauczyciela i czynności uczniów. Może inicjować go nauczyciel, ale także uczeń (samokształcenie).
Proces złożony jest z czynności nauczania i uczenia się, zmierza do osiągnięcia wcześniej zaplanowanych rezultatów programu nauczania.
Proces kształcenia na podstawie książki Cz. Kupisiewicza
Proces ten obejmuje wiele podporządkowanych wspólnemu celowi par aktów nauczania, a także ich zbiorów. Są to czynności, jak – po stronie uczniów – słuchanie opowiadań czy wykładów, literatura podręczników, obserwowanie różnorakich rzeczy i zjawisk, sporządzanie notatek, odpowiadanie na pytania, rozwiązywanie zadań, wykonywanie ćwiczeń, eksperymentowanie, formułowanie i rozwiązywanie problemów itp., a po stronie nauczyciela – wykład, opowiadanie, odpytywanie, demonstrowanie, kontrolowanie, ocenianie, formułowanie i stawianie zadań, wyjaśnienie itd
Proces ten charakteryzuje się tym, że:
– składa się z mniej lub bardziej obszernych zbiorów czynności nauczania- uczenia się;
– uczenie się jest ściśle sprzężone z nauczaniem,powoduje to, że czynności uczenia się, inspirowane i oceniane przez nauczyciela, równocześnie same modyfikują jego postępowanie;
– w przeciwieństwie do jednorazowych aktów proces nauczania – uczenia się jest systematyczny, zamierzony i długotrwały;
– zmierza do osiągnięcia wcześniej zaplanowanych rezultatów, postulowanych przez programy nauczania.
W wyniku procesu nauczania-uczenia się uczniowie, pracując pod kierunkiem nauczyciela, osiągają w mniejszym lub większym stopniu cele kształcenia wyznaczone przez program, tzn. zdobywają wiadomości, umiejętności i nawyki, przyswajają sobie określone poglądy, przekonania i postawy, rozwijają zainteresowania i zdolności poznawcze oraz wdrażają się do samokształcenia. Osiągnięcie celów zależy nie tylko od jakości samego procesu nauczania – uczenia się, lecz również od wielu innych czynników, przede wszystkim od wieku uczniów, z którym wiąże się poziom ich psychofizycznego rozwoju, a także od jakości pracy szkoły i jej współpracy z rodzicami dzieci i młodzieży.
U podstaw procesu kształcenia leżą zawsze założenia teoretyczne. Jest wiele koncepcji, do najbardziej popularnych zalicza się: naturalizm, behawioryzm, kognitywizm i jego odmiana – aktywizm. Należy podkreślić, że nauczanie i uczenie się jest procesem integralnie ze sobą związanym i prowadzi do celowych zmian w osobowości wychowanka.
Według W.Zaczyńskiego – proces kształcenia to zespół nauczycielskich i uczniowskich celów dydaktycznych i przebiegających w sposób regularny czyli powtarzający się. A więc proces kształcenia jest procesem intencjonalnym, to jest świadome inicjowanym i prawidłowościowym.1
Można powiedzieć, że proces kształcenia to zespół czynności nauczycieli i uczniów, oraz zastosowanie takich środków i warunków, jakie służą wywołaniu pożądanych zmian wśród uczniów.
Proces kształcenia obejmuje: nauczycieli, uczniów, cele i treści kształcenia oraz infrastrukturę dydaktyczną. Dwa główne filary procesu kształcenia to: nauczyciele i uczniowie. Współczesna dydaktyka zakłada, że czynności nauczyciela i uczniów powinny tworzyć spójną całość oraz że podstawowym zadaniem nauczyciela w procesie kształcenia jest kierowanie procesem uczenia się, czyli przyswajania przez uczniów odpowiedniego zasobu wiadomości, umiejętności i nawyków. Ale zmiany w osobowości i w zachowaniach mogą dokonać się tylko pod wpływem odpowiednio dobranych treści kształcenia. Należy pamiętać, że przekazywanie i przyswajanie treści musi być jednak poprzedzone sformułowaniem celów kształcenia.
Proces kształcenia może mieć różnorodny przebieg w zależności od takich czynników, jak wiek uczniów, przedmiot nauczania, cel i temat zadań, metody kształcenia i baza materialna.
Wśród wielu czynników warunkujących skuteczność kształcenia należy wymienić organizację i przebieg tego procesu. Komponenty składające się na tę organizację i przebieg nazywa się ogniwami, momentami lub fazami tego procesu.
W. Okoń wymienia następujące ogniwa:
1) uświadomienie uczniom celów i zadań;
2) zaznajamianie z nowym materiałem;
3) uogólnianie;
4) utrwalanie przyswojonego materiału;
5) kształtowanie umiejętności i nawyków;
6) wiązanie teorii z praktyką;
7) kontrola i ocena wyników nauczania.
Ogniwa procesu nauczania-uczenia się mające charakter dyrektyw postępowania metodycznego nauczycieli występują niezależnie od przyjętego przez nauczyciela toku pracy dydaktyczno – wychowawczej na lekcji.

</doc>
<doc id="316670" url="https://pl.wikipedia.org/wiki?curid=316670" title="Praca z książką">
Praca z książką

Praca z książką należy do jednego ze sposobów organizacji zajęć dydaktycznych.
Wiąże się ściśle z pracą domową, lub pracą na lekcji.
Wdraża uczniów do samokształcenia.

</doc>
<doc id="316672" url="https://pl.wikipedia.org/wiki?curid=316672" title="Łowca jeleni">
Łowca jeleni

Łowca jeleni (ang. "The Deer Hunter") – amerykański dramat wojenny z 1978 roku w reżyserii Michaela Cimino.
Fabuła.
Mike, Nick i Steven to należący do prawosławnej i zarazem rusińskiej mniejszości młodzi robotnicy mieszkający w miasteczku Clairton w zachodniej Pensylwanii i pracujący w tamtejszej hucie, którzy dostają powołanie do wojska, na wojnę w Wietnamie. Jeszcze przed wyjazdem Steven poślubia Angelę, będącą w ciąży z innym mężczyzną. Ich przyjęcie weselne, w którym bierze udział całe miasteczko, jest zarazem przyjęciem pożegnalnym. Podczas wesela Nick oświadcza się swojej dziewczynie, Lindzie, i oświadczyny zostają przyjęte, planują też od razu ślub po powrocie Nicka z Wietnamu. Po zabawie na przyjęciu grupa przyjaciół, wśród których są też Stan, John i Axel, wybiera się na polowanie w pobliskie góry. Michael jest zapalonym myśliwym i przed wyjazdem do Wietnamu pragnie, jak co roku w sezonie myśliwskim, ustrzelić pierwszym strzałem dorodnego jelenia.
Przyjaciele trafiają w końcu do Wietnamu, gdzie prowadzą działania przeciwko oddziałom Wietkongu w dżungli. Wskutek niespodziewanego kontrataku nieprzyjaciela pewnego dnia wszyscy trzej dostają się do niewoli i trafiają do prowizorycznego więzienia nad brzegiem rzeki, w którym strażnicy znęcają się nad jeńcami, m.in. zmuszają ich do gry w rosyjską ruletkę.
Dzięki podstępowi Mike, Nick i Steven uciekają. Amerykański helikopter patrolujący teren odnajduje niebawem uciekinierów. Tylko Nick dostaje się na pokład unoszącej się stale nad wodą maszyny, Mike i Steven wpadają z powrotem do rzeki. W wyniku uderzenia o podwodne skały Steven ma połamane obie nogi. Dwójka przyjaciół pozostaje zdana sama na siebie. Mike bierze rannego Stevena na plecy i niesie go kilka kilometrów, gdzie natyka się na kolumnę wojsk południowowietnamskich, eskortującą cywilnych uciekinierów. Dla Mike’a nie ma miejsca w samochodzie, więc jest on zmuszony pozostawić Stevena w rękach Wietnamczyków, którzy na masce jeepa zabierają go do szpitala polowego.
Tymczasem Nick trafia do szpitala w Sajgonie. Przeżyty szok spowodował u niego częściową utratę pamięci. Po wyjściu ze szpitala trafia przez przypadek do lokalu, gdzie gra się w rosyjską ruletkę i bierze udział w grze.
Mike wraca do domu. Wcześniej z Wietnamu wrócił też Steven, któremu amputowano obie nogi. Obaj nie mogą przystosować się do normalnego życia, choć każdy z nich z innego powodu. Mike wiąże się z Lindą, którą od dawna potajemnie kocha. Ta do jego powrotu czekała na Nicka, którego kocha, ale już od jakiegoś czasu wie, że według armii Nick samowolnie opuścił jednostkę. I kiedy wraca Mike, sam, Linda traci resztki nadziei na powrót ukochanego. Mike okazuje jej i współczucie i względy, i Linda, bojąc się samotności, chętnie przystaje na związek ze starym przyjacielem. Żadnych wieści o Nicku nie mają też pozostali przyjaciele. Mike przypadkowo trafia na ślad Nicka – kiedy odwiedza w szpitalu dla weteranów Stevena, który przebywa tam od dłuższego czasu, Steven pokazuje mu sporą kwotę pieniędzy, które przychodzą do niego regularnie od dawna, z niewiadomego mu źródła w Sajgonie. Mike domyśla się od kogo pochodzą pieniądze i postanawia wrócić do Wietnamu, aby odnaleźć Nicka i przywieźć go do domu.
W Sajgonie, w którym trwa chaos z powodu dobiegającej końca ewakuacji wojsk amerykańskich, z którymi próbują się zabrać tysiące wietnamskich uciekinierów, Mike wyrusza do lokalu, w którym kiedyś natknął się na Nicka. Mike odnajduje Nicka w innym lokalu, gdzie Nick jest już uznanym graczem. Niestety, Nick zdaje się nie pamiętać Mike’a. Mike postanawia sam stanąć do gry przeciwko Nickowi. Mike i Nick strzelają każdy do siebie po razie, bez śmiertelnego strzału, po czym Mike jeszcze raz próbuje przekonać przyjaciela do powrotu, ale bezskutecznie. Kolejny strzał Nicka był nieszczęśliwy, raniony umiera na rękach Mike’a.
Film kończy się sceną pogrzebu Nicka w rodzinnym Clairton i stypą z udziałem grupki jego starych przyjaciół.
Nagrody.
Film zdobył 5 Oscarów w 1979 roku, oraz wiele innych nagród i wyróżnień.
Reakcja krajów komunistycznych.
Film pokazano poza konkursem na 29. MFF w Berlinie w 1979 (do zjednoczenia Niemiec odbywał się on w Berlinie Zachodnim). Podczas festiwalu delegacja ZSRR zażądała wycofania filmu jako „obrażającego Wietnam” (poza negatywnym ukazaniem północnowietnamskich wojsk, chodziło także o fakt, że głównymi bohaterami byli amerykańscy Rusini, a film ukazywał m.in. scenę prawosławnego ślubu). W związku z odmowną decyzją organizatorów, delegacja sowiecka opuściła salę w trakcie prezentacji i wycofała się z festiwalu, a w ślad za nią wycofały się – wraz z filmami – wszystkie kraje komunistyczne, w tym m.in. Węgry, które prezentowały tam w konkursie głównym film "Gospodarz stadniny" Andrása Kovácsa, oceniany jako jeden z najpoważniejszych pretendentów do nagród. W Polsce, film był objęty cenzurą, aż do upadku komunizmu.
Casting.
Meryl Streep, która była mało znaną aktorką, zagrała w "Łowcy jeleni" dzięki swojemu ówczesnemu partnerowi życiowemu, którym był John Cazale. Był on już wtedy ciężko chory na nowotwór płuc, więc producenci obsadzili Streep w filmie, aby mogła towarzyszyć partnerowi w ostatnich chwilach życia. Cazale zmarł podczas kręcenia filmu.

</doc>
<doc id="316673" url="https://pl.wikipedia.org/wiki?curid=316673" title="Q1 Tower">
Q1 Tower

Q1 Tower – wieżowiec w Gold Coast (Australii), o wysokości 275 m (z iglicą 323 m). 
Większość pomieszczeń Q1 stanowią mieszkania, znajduje się w nim również część hotelowa. Budynek ten nie posiada pomieszczeń biurowych (poza biurami obsługującymi Q1). Na pierwszym piętrze mieści się kilkanaście galerii handlowych. 76 pięter to piętra mieszkalne, natomiast dwa najwyższe piętra, 77 i 78, są przeznaczone na tarasy widokowe. Z jego tarasów można oglądać plażę na odcinku kilkudziesięciu kilometrów oraz całe Gold Coast. W budynku znajduje się również restauracja, baseny i spa. 
Q1 został otwarty dla zwiedzających 8 grudnia 2005. 

</doc>
<doc id="316674" url="https://pl.wikipedia.org/wiki?curid=316674" title="Gyula Trebitsch">
Gyula Trebitsch

Gyula Trebitsch (ur. 3 listopada 1914 w Budapeszcie, zm. 12 grudnia 2005 w Hamburgu) – węgierski producent filmowy, działający w Niemczech.
Wykształcenie filmowe uzyskał przy słynnej wytwórni niemieckiej Universum Film (UFA) w Berlinie. W 1937 założył w Budapeszcie własne przedsiębiorstwo filmowe. Ze względu na żydowskie pochodzenie padł wkrótce ofiarą prześladowań - był robotnikiem przymusowym oraz więźniem obozów koncentracyjnych Sachsenhausen, Barth koło Rostocka i Wöbbelin. W czasie II wojny światowej zginął jego brat, Holocaust przeżyli natomiast w Budapeszcie rodzice, którzy po wojnie wyjechali do Izraela.
Już krótko po wyzwoleniu obozu Wöbbelin przez wojska amerykańskie Trebitsch wrócił do pracy związanej z filmem. Od brytyjskich władz wojskowych w Itzehoe (Szlezwik-Holsztyn) otrzymał licencję na prowadzenie dwóch kin. Zdecydował się pozostać w Niemczech. W 1947 z Walterem Koppelem założył wytwórnię Real-Film, jedną z większych firm branży filmowej w północnych Niemczech. Pierwszym filmem produkowanym przez Trebitscha po wojnie był "Die letzte Nacht" (1949), z udziałem Margarete Haagen i Carla-Heinza Schrotha.
Sukcesy odnosiły kolejne filmy, m.in. "Keine Angst vor großen Tieren" (1953, z Heinzem Rühmannem) i "Der Teufels General" (1955, z Curdem Jürgensem). Liczne nagrody zebrał produkowany przez Trebitscha "Kapitan z Köpenick" ("Der Hauptmann von Köpenick", 1956, z Rühmannem w roli głównej); film otrzymał nominację do Oscara, statuetka trafiła jednak do Federico Felliniego za "Noce Cabirii". Z innych znanych filmów, których produkcją zajmował się Trebitsch, można wymienić: "Die Zürcher Verlobung" (1957, z Liselotte Pulver), "Dr. Crippen lebt" (1958, z Peterem van Eyckiem), "Der Schinderhannes" (1958, z Jürgensem), "Frau Warrens Gewerbe" (1960, z Lilli Palmer). Firma Trebitscha zajmowała się również licznymi produkcjami telewizyjnymi (m.in. "Gertrud Stranitzki", 1966 i "Ida Rogalski", 1969, z udziałem Inge Meysel).
W 1983 został laureatem niemieckiej nagrody filmowej Goldene Kamera, otrzymał także honorową nagrodę filmu niemieckiego za całokształt pracy w 2000. Producentami filmowymi zostały jego dzieci ze związku z kostiumolożką Erną Sander – córka Katharina i syn Markus.

</doc>
<doc id="316686" url="https://pl.wikipedia.org/wiki?curid=316686" title="Metodyka">
Metodyka

Metodyka – zbiór metod, ustandaryzowane dla wybranego obszaru podejście do rozwiązywania problemów. Metodyka abstrahuje od merytorycznego kontekstu danego obszaru, a skupia się na metodach realizacji zadań, szczególnie metodach zarządzania.
W odróżnieniu od metodologii, która się skupia na odpowiedzi na pytanie "Co należy robić?", metodyka koncentruje się na poszukiwaniu odpowiedzi na pytanie "Jak to należy robić?". Bardziej kieruje się ku praktyce wykonawczej, a metodologia ku teorii zazwyczaj sprawnego działania. Przykładem jest metodyka zarządzania projektami: PRINCE2 lub TenStep.
Oprócz tego ogólnego znaczenia, metodyka ma też szczegółowe znaczenia w obrębie określonych dziedzin nauki. Np w pedagogice:

</doc>
<doc id="316689" url="https://pl.wikipedia.org/wiki?curid=316689" title="Gebran Tueni">
Gebran Tueni

Dżubran Ghassan Tueni, , ang. (ur. 17 września 1957 w Bejrucie, zm. 12 grudnia 2005 w Bejrucie) – polityk libański, dziennikarz.
Życiorys.
Pochodził z rodziny chrześcijańskiej, był synem Ghassana (wieloletniego redaktora naczelnego gazety „An-Nahar”) i wnukiem Gebrana (założyciela tego pisma w 1933); był również siostrzeńcem antysyryjskiego ministra telekomunikacji Marwana Hamadeha (druza). Studiował stosunki międzynarodowe, dziennikarstwo i zarządzanie we Francji (École des Hautes Etudes Internationales i École Supérieure de Journalisme w Paryżu, INSEAD w Fontainebleau). Był żonaty z Mirną Murr, z którą rozwiódł się, a następnie z Siham Asseily; miał cztery córki. Jedna z nich, Najla Tueni-Maktabi jest deputowaną do parlamentu libańskiego.
Kontynuował pracę ojca w gazecie „An-Nahar” jako redaktor naczelny (od 2000) i publicysta. Rozgłos przyniosła mu publikacja z marca 2000, w której zażądał wycofania wojsk syryjskich z Libanu. W 2005 został wybrany do parlamentu z listy Sada al-Hariri, syna zamordowanego kilka miesięcy wcześniej byłego premiera. Należał do koalicji Zgromadzenie Kurnet Szehwan, był postrzegany jako czołowy przeciwnik Syrii w polityce libańskiej.
W grudniu 2005 zginął w zamachu bombowym. Stał się kolejnym politykiem libańskim, zmarłym w wyniku zamachu w 2005; wcześniej zginęli m.in. Rafik al-Hariri, George Hawi, dziennikarz Samir Kassir.
Od 2006 roku "World Assosiation of Newspapers" przyznaje corocznie Nagrodę im. Dżubrana Tueni dla arabskich wydawców i dziennikarzy zasłużonych dla wolności prasy i kierujących się wysokimi standardami zawodowymi.
Zobacz też: Zabójstwa polityczne w Libanie.

</doc>
<doc id="316690" url="https://pl.wikipedia.org/wiki?curid=316690" title="Ekspres do kawy">
Ekspres do kawy

Ekspres do kawy – zautomatyzowane urządzenie służące do parzenia kawy.
Podział.
Rodzaje ekspresów do kawy:
Ekspres przelewowy.
Ekspres przelewowy to taki, w którym wrzątek dozowany jest do pojemnika z kawą mieloną i napar przesącza się przez filtr do dzbanka. Różnica w stosunku do ciśnieniowego polega na tym, że woda nie jest pod ciśnieniem, jest tylko gorąca, jednak ze względu na długi kontakt wody ze zmieloną kawą napar zawiera zwykle więcej kofeiny. Działanie takiego ekspresu jest zazwyczaj następujące:
Ekspres ciśnieniowy.
Ekspres ciśnieniowy – urządzenie do przygotowywania kawy przy wykorzystaniu zwiększonego ciśnienia. Najczęściej wyposażone w specjalną dyszę, umożliwiającą spienianie mleka do kawy typu cappuccino.
Ekspres dzbankowy (moka).
Ekspresami dzbankowymi nazywa się często dzbanki (kafetiery) w których ciśnienie wytwarzane jest przez parę wodną powstałą po zagotowaniu wody. Ekspres taki składa się z trzech części: A - pojemnika na wodę, B - pojemnika na kawę i C – pojemnika na gotowy napar. Ekspres ten działa w taki sposób, że po ustawieniu go na płomieniu (lub płycie kuchennej), woda w dolnym zbiorniku gotuje się, a ciśnienie wytworzone przez powstałą parę wodną powoduje przetłoczenie wody do góry przez kawę. Tworzący się napar zbierany jest w górnym zbiorniku. Istnieją też (dziś rzadko spotykane) ekspresy dzbankowe elektryczne, które mają w dolnej części grzałkę elektryczną, która podgrzewa wodę w dolnym zbiorniku (tzw. ekspres węgierski).
Ekspres niskociśnieniowy (3,5 bara).
Działa na podobnej zasadzie, jak ekspres dzbankowy. Ma kolbę, do której wsypuje się zmieloną kawę, po czym zakłada się ją do ekspresu. Woda pod ciśnieniem ok. 3,5 bara wytworzonym przez parę w zamkniętym tylnym pojemniku przelewa się przez kawę, po czym wlewa się do ustawionego poniżej naczynia. Woda pod ciśnieniem wrze w temperaturze wyższej niż 100 °C, stąd uzyskany napar jest bardzo mocny, często określany jako „przypalony”.
Ekspres kolbowy.
Ekspres kolbowy (wysokociśnieniowy) jest to urządzenie, w którym woda o odpowiedniej temperaturze (92–96 °C) dozowana jest pod ciśnieniem wytwarzanym przez pompę do pojemnika zawierającego zmieloną kawę. W wyniku zastosowania odpowiedniego ciśnienia (ok. 9–11 barów, pompa jest w stanie wytworzyć do 15 barów) kawa z ekspresu ciśnieniowego posiada charakterystyczną jasnobrązową piankę (crema), składającą się z oleistych substancji wyciśniętych z kawy i nadających jej niepowtarzalny smak, aromat i wygląd. Taki ekspres (typ domowy) przedstawiony jest na górnym zdjęciu.
Ekspres automatyczny.
Ekspres automatyczny może być natomiast bardzo rozbudowanym urządzeniem. Nie posiada ww. kolby a kawę wsypuje się w większej ilości do specjalnego zbiornika. Zazwyczaj ekspres taki posiada wbudowany młynek do mielenia kawy, dzięki któremu za każdym razem napar parzony jest ze świeżo zmielonej kawy.
Ekspres kapsułkowy.
Ekspresy kapsułkowe to urządzenia automatyczne, które do przygotowania kawy wykorzystują specjalne kapsułki ze zmieloną kawą. Kapsułki te zamknięte są próżniowo, dzięki czemu kawa zachowuje świeżość i aromat.

</doc>
<doc id="316691" url="https://pl.wikipedia.org/wiki?curid=316691" title="Eric D’Arcy">
Eric D’Arcy

Joseph Eric D’Arcy (ur. 25 kwietnia 1924 w Melbourne, zm. 12 grudnia 2005) – australijski duchowny katolicki, arcybiskup Hobart.
Święcenia kapłańskie przyjął 24 lipca 1949 r. i pracował w archidiecezji Melbourne. W lutym 1981 r. Jan Paweł II mianował go biskupem Sale (w stanie Wiktoria); sakrę odebrał 1 lipca 1981 r. z rąk odchodzącego w stan spoczynku dotychczasowego ordynariusza Sale, Arthura Foksa. W październiku 1988 r. biskup D’Arcy został przeniesiony na stolicę arcybiskupią Hobart, zwolnioną przez śmierć Guilforda Younga.
Od lutego 1988 r. był wspierany w pracy zwierzchnika archidiecezji przez koadiutora, Adriana Doyle’a, któremu udzielił święceń biskupich. Doyle został następcą D’arcy’ego na stolicy arcybiskupiej Hobart w lipcu 1989 r., kiedy ten złożył rezygnację w związku z osiągnięciem wieku emerytalnego 75 lat.

</doc>
<doc id="316692" url="https://pl.wikipedia.org/wiki?curid=316692" title=".se">
.se

.se jest to internetowy kod domeny najwyższego rzędu dla Szwecji. Operatorem jest NIC-SE, ale domeny mogą być rejestrowane wyłącznie przez jednego z zatwierdzonych rejestratorów. Pierwsza wpłata przechodzi dla rejestratora, resztę otrzymuje NIC-SE. Niemożliwe jest zapłacenie za więcej niż rok.
Aż do kwietnia 2003, rejestracją domen rządziły bardzo restrykcyjne reguły. Jedynie zarejestrowane na całym obszarze Szwecji przedsiębiorstwa mogły rejestrować domeny i musiały one być zgodne z nazwą. Nie można było zarejestrować nazwy pojedynczego produktu, nawet gdy był to zarejestrowany znak towarowy. Osoby prywatne mogły zarejestrować jedną (i tylko jedną) domenę trzeciego rzędu, z sufiksem .pp.se ("pp" jest skrótem od "private person" ang. "osoba prywatna"). Przedsiębiorstwa zarejestrowane lokalnie w pojedynczym Län (jednostka administracyjna Szwecji) mogły rejestrować tylko domeny z sufiksem literowym oznaczającym pojedynczy okręg. Ta sytuacja spowodowała, że w Szwecji popularne stały się alternatywne domeny najwyższego rzędu, głównie .nu (słowo to znaczy w języku szwedzkim "teraz"). 

</doc>
<doc id="316694" url="https://pl.wikipedia.org/wiki?curid=316694" title="Pistolet Cz 82, 83">
Pistolet Cz 82, 83



</doc>
<doc id="316695" url="https://pl.wikipedia.org/wiki?curid=316695" title="Pistolet Cz 52">
Pistolet Cz 52



</doc>
<doc id="316696" url="https://pl.wikipedia.org/wiki?curid=316696" title=".si">
.si

.si – domena internetowa przypisana do Republiki Słowenii. Została utworzona 1 kwietnia 1992. Zarządza nią ARNES (Akademsko raziskovalno omrežje Slovenije ).

</doc>
<doc id="316697" url="https://pl.wikipedia.org/wiki?curid=316697" title="Tąpnięcie">
Tąpnięcie

Tąpnięcie – wyrzucenie materiału skalnego do wyrobiska lub zniszczenie jego obudowy wywołane gwałtownym rozładowaniem energii potencjalnej sprężystości skał. Jest jednym z zagrożeń naturalnych występujących w górnictwie. Często błędnie utożsamiane z każdym wstrząsem sejsmicznym pochodzenia górniczego.
Definicja wg Wyższego Urzędu Górniczego:
Tąpnięcie – zjawisko dynamiczne spowodowane wstrząsem górotworu, w wyniku którego wyrobisko lub jego odcinek uległo gwałtownemu zniszczeniu lub uszkodzeniu, w następstwie czego nastąpiła całkowita lub częściowa utrata jego funkcjonalności lub bezpieczeństwa jego użytkowania.
Kumulowanie energii sprężystej, w górotworze następuje jedynie w skałach sprężystych. Opracowano wiele metod oceny skłonności skał do tąpań. W ocenie skłonności do tąpań stosuje się analizę przedzniszczeniowej charakterystyki naprężeniowo-odkształceniowej, oraz pełnej charakterystyki zarówno przedkrytycznej, jak i pokrytycznej. Wskaźniki opisujące właściwości skał dzielone są na kilka grup (odkształceniowe, wytrzymałościowe, energetyczne, reologiczne). Jednym ze wskaźników, który uzyskuje się na podstawie jednoosiowego ściskania i ma praktyczne zastosowanie do oceny skłonności węgla do tąpań, jest energetyczny wskaźnik naturalnej skłonności do tąpań WET.
Eksploatacja górnicza (czyli w przypadku górnictwa głębinowego drążenie korytarzy) narusza pierwotną równowagę górotworu. W pobliżu wyrobisk dochodzi do zwiększenia pierwotnych naprężeń wynikających z ciężaru wyżej leżących warstw, a w przypadku przekroczenia wytrzymałości skały na ściskanie, następuje zniszczenie jej struktury (czyli zgniecenie), które zapoczątkowuje bardzo gwałtownie przebiegający proces lawinowy kruszenia skał i rozładowywania nagromadzonej energii sprężystej. Przebieg tąpnięcia zbliżony jest do odpalenia w skałach materiału wybuchowego.
Pierwsze tąpnięcie miało miejsce w kopalni rudy w Derbyshire w Anglii w XVIII w. W Polsce tąpania występują od ponad 100 lat w kopalniach węgla kamiennego i od ponad 50 lat w kopalniach rudy miedzi.
Typy tąpnięć.
O zaliczeniu tąpnięcia do danego typu decyduje położenie ogniska wstrząsu:
Tąpnięcia w Polsce.
Największe tąpnięcia w Polsce (pow. 3 stopni w skali Richtera) odczuwalne na powierzchni w XXI wieku:

</doc>
<doc id="316698" url="https://pl.wikipedia.org/wiki?curid=316698" title=".sc">
.sc

.sc – domena internetowa przypisana do Seszeli, wykorzystywana jednak także m.in. dla stron o tematyce naukowej.

</doc>
<doc id="316699" url="https://pl.wikipedia.org/wiki?curid=316699" title=".sd">
.sd

.sd – domena internetowa przypisana od roku 1997 do Sudanu i administrowana przez Sudan Internet Society.

</doc>
<doc id="316700" url="https://pl.wikipedia.org/wiki?curid=316700" title="Konarzewo (Żabówko)">
Konarzewo (Żabówko)

Konarzewo (niem. "Kniephof") – osada wsi Żabówko w Polsce, położona w województwie zachodniopomorskim, w powiecie goleniowskim, w gminie Nowogard, ok. 10 km na północny wschód od Nowogardu.
W latach 1975–1998 osada należała administracyjnie do województwa szczecińskiego.
Przez kilkaset lat Konarzewo, obok pobliskiego Jarchlina i Kulic, należało do pomorskiego rodu von Dewitz, w latach 1726–1945 – do rodziny von Bismarcków. Od 1816 przebywał w Konarzewie z przerwami na naukę książę Otto von Bismarck, przyszły kanclerz Cesarstwa Niemieckiego. Całymi dobrami zarządzał w latach 1838–1844, po 1845 jedynie Konarzewem, które sprzedał w 1868 swojemu bratankowi Filipowi von Bismarckowi. W 1908 niemiecka nazwa miejscowości Kniephof posłużyła do nazwania ulicy w berlińskiej dzielnicy Steglitz - Kniephofstraße.

</doc>
<doc id="316701" url="https://pl.wikipedia.org/wiki?curid=316701" title="Konarzewo (powiat gryficki)">
Konarzewo (powiat gryficki)

Konarzewo (do 1945 niem. "Kirchhagen") – wieś sołecka w północno-zachodniej Polsce położona w województwie zachodniopomorskim, w powiecie gryfickim, w gminie Karnice. Leży przy drodze wojewódzkiej nr 102 ok. 10 km na zachód od Trzebiatowa i 4 km na południe od Pogorzelicy. Ok. 1,2 km na północny zachód znajduje się jezioro Liwia Łuża.
Według danych pod koniec 2004 roku wieś miała 141 mieszkańców.
Z Konarzewa odchodzi droga powiatowa nr 0105Z do Pogorzelicy i Niechorza.
Wieś jest położona na północnej krawędzi pradoliny, na Wybrzeżu Trzebiatowskim.
Konarzewo jest częścią 6-kilometrowej ulicówki, na którą składają się także sąsiednia Rogozina i dalsze Zapolice.
Teren wsi został objęty dwoma nachodzącymi na siebie obszarami programu Natura 2000 tj. obszarem specjalnej ochrony ptaków "Wybrzeże Trzebiatowskie", a także specjalnym obszarem ochrony siedlisk Trzebiatowsko-Kołobrzeski Pas Nadmorski.
W latach 1946–1998 miejscowość administracyjnie należała do województwa szczecińskiego.
Miejscowość posiada kościół z XIX wieku. Wieś jest także siedzibą parafii.

</doc>
<doc id="316702" url="https://pl.wikipedia.org/wiki?curid=316702" title=".bi">
.bi

.bi – domena internetowa przypisana od roku 1996 do Burundi i administrowana przez ICAN.
Domeny drugiego poziomu.
Brak danych

</doc>
<doc id="316703" url="https://pl.wikipedia.org/wiki?curid=316703" title=".bj">
.bj

.bj – domena internetowa (ccTLD) przypisana od roku 1996 do Beninu i zarządzana przez Office of Stations and Telecommunications of Benin.

</doc>
<doc id="316704" url="https://pl.wikipedia.org/wiki?curid=316704" title=".bm">
.bm

.bm – domena internetowa przypisana od roku 1992 do Bermudów i administrowana przez Bermuda Network Information Centre (BermudaNIC).

</doc>
<doc id="316706" url="https://pl.wikipedia.org/wiki?curid=316706" title=".bo">
.bo

.bo – domena internetowa przypisana od roku 1991 do Boliwii i administrowana przez NIC Bolivia.

</doc>
<doc id="316707" url="https://pl.wikipedia.org/wiki?curid=316707" title=".br">
.br

.br – domena internetowa przypisana od roku 1989 do Brazylii i administrowana przez Comite Gestor da Internet no Brasil.

</doc>
<doc id="316708" url="https://pl.wikipedia.org/wiki?curid=316708" title=".bs">
.bs

.bs – domena internetowa przypisana od roku 1991 do Wysp Bahama i administrowana przez "College of the Bahamas".

</doc>
<doc id="316709" url="https://pl.wikipedia.org/wiki?curid=316709" title=".bw">
.bw

.bw – domena internetowa przypisana od roku 1993 do Botswany i administrowana przez Uniwersytet Botswany.

</doc>
<doc id="316710" url="https://pl.wikipedia.org/wiki?curid=316710" title="Domestykacja">
Domestykacja

Synonimem "domestykacji" jest "udomowienie".

</doc>
<doc id="316711" url="https://pl.wikipedia.org/wiki?curid=316711" title=".ca">
.ca

.ca – domena internetowa przypisana do Kanady. Jest administrowana przez kanadyjski urząd rejestracji w Internecie. 
Do 12 października 2010, każda prowincja lub terytorium również miało własną subdomenę:
.ca powstał w 1987 roku z inicjatywy Johna Demco, wówczas studenta informatyki na University of British Columbia. Demco i grupa wolontariuszy zarządzały rejestrem, aż CIRA przejęła go w 2000 r. Pierwsza nazwa domeny .ca została zarejestrowana w styczniu 1988 r. Przez University of Prince's Island. Edward.

</doc>
<doc id="316713" url="https://pl.wikipedia.org/wiki?curid=316713" title=".cd">
.cd

.cd – domena internetowa przypisana do Demokratycznej Republiki Konga.

</doc>
<doc id="316714" url="https://pl.wikipedia.org/wiki?curid=316714" title=".cg">
.cg

.cg – domena internetowa przypisana do Konga. Została utworzona 14 stycznia 1997. Zarządza nią Interpoint Switzerland.

</doc>
<doc id="316716" url="https://pl.wikipedia.org/wiki?curid=316716" title=".cl">
.cl

.cl – domena internetowa przypisana od roku 1995 do Chile. Zarządzana przez NIC Chile, znajdujący się w Universidad de Chile. Składnia nazwy domen, które mogą być zarejestrowane w NIC Chile została przyjęta w sierpniu roku 2005.

</doc>
<doc id="316717" url="https://pl.wikipedia.org/wiki?curid=316717" title=".cm">
.cm

.cm – domena internetowa przypisana do Kamerunu.

</doc>
<doc id="316718" url="https://pl.wikipedia.org/wiki?curid=316718" title=".co">
.co

.co – domena internetowa przypisana do Kolumbii, używana również jako poddomena dla domeny .uk, .il, a także dla stron komercyjnych (zamiast .com).

</doc>
<doc id="316719" url="https://pl.wikipedia.org/wiki?curid=316719" title=".cr">
.cr

.cr – domena internetowa przypisana do Kostaryki. Została utworzona 10 września 1990. Zarządza nią Academia Nacional de Ciencias (ANC, Narodowa Akademia Nauk).

</doc>
<doc id="316720" url="https://pl.wikipedia.org/wiki?curid=316720" title=".cu">
.cu

.cu – domena internetowa przypisana od roku 1992 do Kuby i administrowana przez Cuba-NIC.

</doc>
<doc id="316721" url="https://pl.wikipedia.org/wiki?curid=316721" title=".cy">
.cy

.cy – krajowa domena internetowa najwyższego poziomu przypisana do Cypru. Została utworzona 26 lipca 1994. Zarządcą domeny jest Uniwersytet Cypryjski.

</doc>
<doc id="316722" url="https://pl.wikipedia.org/wiki?curid=316722" title=".dm">
.dm

.dm – domena internetowa przypisana do Dominiki.

</doc>
<doc id="316723" url="https://pl.wikipedia.org/wiki?curid=316723" title=".dz">
.dz

.dz – domena internetowa przypisana od roku 1994 do Algierii (Dzayer) administrowana przez Rue des Trois Feres Aissiou, Ben-Aknoun.

</doc>
<doc id="316724" url="https://pl.wikipedia.org/wiki?curid=316724" title=".ec">
.ec

.ec – domena internetowa przypisana od roku 1991 do Ekwadoru i administrowana przez EcuaNet.

</doc>
<doc id="316725" url="https://pl.wikipedia.org/wiki?curid=316725" title=".fi">
.fi

.fi – domena internetowa przypisana do Finlandii. Została utworzona 17 grudnia 1986. Zarządza nią Liikenne- ja viestintävirasto (Finnish Transport and Communications Agency ).

</doc>
<doc id="316726" url="https://pl.wikipedia.org/wiki?curid=316726" title=".fj">
.fj

.fj – domena internetowa przypisana od roku 1992 do Fidżi i administrowana przez Uniwersytet Południowego Pacyfiku.

</doc>
<doc id="316727" url="https://pl.wikipedia.org/wiki?curid=316727" title=".ga">
.ga

.ga – domena internetowa przypisana od roku 1994 do Gabonu i administrowana przez Gabon Telecom .

</doc>
<doc id="316728" url="https://pl.wikipedia.org/wiki?curid=316728" title=".gd">
.gd

.gd – domena internetowa przypisana od roku 1992 do Grenady i administrowana przez NIC.gd
Domeny drugiego poziomu.
Brak danych.

</doc>
<doc id="316729" url="https://pl.wikipedia.org/wiki?curid=316729" title=".gh">
.gh

.gh – domena internetowa przypisana od roku 1995 do Ghany i administrowana przez Ghana Network Information Center.

</doc>
<doc id="316730" url="https://pl.wikipedia.org/wiki?curid=316730" title=".gl">
.gl

.gl – domena internetowa przypisana do Grenlandii. Została utworzona 8 kwietnia 1994. Zarządza nią TELE Greenland A/S, (Tusass A/S).

</doc>
<doc id="316731" url="https://pl.wikipedia.org/wiki?curid=316731" title=".gn">
.gn

.gn – domena internetowa przypisana od roku 1994 do Gwinei i administrowana przez PSGnet.

</doc>
<doc id="316733" url="https://pl.wikipedia.org/wiki?curid=316733" title=".zw">
.zw

.zw – domena internetowa przypisana od roku 1991 do Zimbabwe i administrowana przez Zimbabwe Internet Service Providers' Association (ZISPA}. Inne podmioty do rejestracji to University of Zimbabwe, TelOne i Computer Centre.

</doc>
<doc id="316734" url="https://pl.wikipedia.org/wiki?curid=316734" title=".gp">
.gp

.gp – domena internetowa przypisana do Gwadelupy. Została utworzona 21 października 1996. Zarządza nią Networking Technologies Group.

</doc>
<doc id="316735" url="https://pl.wikipedia.org/wiki?curid=316735" title=".zm">
.zm

.zm – domena internetowa przypisana od roku 1994 do Zambii i administrowana przez ZAMNET Communication Systems Ltd.

</doc>
<doc id="316736" url="https://pl.wikipedia.org/wiki?curid=316736" title=".gt">
.gt

.gt – domena internetowa przypisana do Gwatemali. Została utworzona 14 sierpnia 1992. Zarządza nią Universidad del Valle de Guatemala.

</doc>
<doc id="316737" url="https://pl.wikipedia.org/wiki?curid=316737" title=".za">
.za

.za – domena internetowa przypisana do Republiki Południowej Afryki, częściej używana jako ".co.za".

</doc>
<doc id="316738" url="https://pl.wikipedia.org/wiki?curid=316738" title=".gu">
.gu

.gu – domena internetowa przypisana do Wysp Guam. Została utworzona 15 kwietnia 1994. Zarządza nią University of Guam.

</doc>
<doc id="316740" url="https://pl.wikipedia.org/wiki?curid=316740" title=".gy">
.gy

.gy – domena internetowa przypisana do Gujany. Została utworzona 13 września 1994. Zarządza nią Uniwersytet w Gujanie.

</doc>
<doc id="316741" url="https://pl.wikipedia.org/wiki?curid=316741" title=".yu">
.yu

.yu – domena internetowa przypisana do Jugosławii, Serbii i Czarnogóry. Do 1 października 2009 w użyciu w Serbii (wyszła z użycia na korzyść .rs) i Czarnogórze (wyszła z użycia na korzyść .me). 30 marca 2010 r. ogłoszono zakończenie funkcjonowania domeny .yu.

</doc>
<doc id="316742" url="https://pl.wikipedia.org/wiki?curid=316742" title=".bt">
.bt

.bt – domena internetowa przypisana do Królestwa Bhutanu. Została utworzona 16 lipca 1997. Zarządza nią Ministerstwo Informacji i Komunikacji (Ministry of Information and Communications ).

</doc>
<doc id="316743" url="https://pl.wikipedia.org/wiki?curid=316743" title=".yt">
.yt

.yt – internetowa krajowa domena najwyższego poziomu (ccTLD) zarezerwowana dla departamentu zamorskiego Francji – Majotty. Domena jest administrowana i utrzymywana przez organizację non-profit AFNIC. 
Domena zarejestrowana została 17 listopada 1997 r. Dostęp do domeny jest ograniczony dla podmiotów mających siedzibę na terenie Unii Europejskiej, Islandii, Liechtensteinu, Norwegii i Szwajcarii. Według stanu na dzień 24 czerwca 2020 r. w domenie .yt zarejestrowane były 3924 nazwy. 

</doc>
<doc id="316744" url="https://pl.wikipedia.org/wiki?curid=316744" title=".ye">
.ye

.ye – domena internetowa przypisana od roku 1996 do Jemenu i administrowana przez YemenNet.

</doc>
<doc id="316745" url="https://pl.wikipedia.org/wiki?curid=316745" title=".bv">
.bv

.bv – internetowa krajowa domena najwyższego poziomu (CCTLD) zarezerwowana dla niezamieszkanego terytorium zależnego Norwegii – Wyspy Bouveta. Domena jest administrowana i utrzymywana przez organizację non-profit Uninett Norid AS. Nie została jeszcze otwarta na rejestrację i nie jest w użyciu. Norweska polityka określa, że dla instytucji związanych z Wyspą Bouveta wystarczająca jest domena .no i z tego powodu domena .bv nie zostanie dopuszczona do użytku. Poza tym norweska polityka nie przewiduje komercjalizacji zasobów domen, a więc nie planuje wystawić domeny na sprzedaż. Istnieje możliwość dopuszczenia domeny do użytku w przyszłości. Gdy tak się stanie, to .bv będzie regulowana przez Norweskie Ministerstwo Telekomunikacji i Poczty i będzie podlegać takim samym zasadom jak domena .no. Domena .bv została przydzielona 21 sierpnia 1997 roku.
Historia.
Wyspa Bouveta jest niezamieszkaną wyspą wulkaniczną położoną w południowej części Oceanu Atlantyckiego. W 1927 roku Norwegia zgłosiła roszczenia terytorialne do wyspy, a w 1930 roku terytorium zostało do niej przyłączone. Domena została przydzielona 21 sierpnia 1997 roku, w tym samym czasie co domena .sj zarezerwowana dla Svalbardu i Jan Mayen. Przydział domeny wyspie miał miejsce, ponieważ Internet Assigned Numbers Authority (IANA) przypisywała krajowe domeny najwyższego poziom wszystkim podmiotom ze standardu ISO 3166, gdzie Wyspa Bouveta oznaczona jest jako BV.
Polityka.
Zarządzanie .bv należy do obowiązków oddziału Norid położonego w Trondheim, który prowadzi także rejestrację domen .no i nieużywanej .sj. Norid jest spółką kapitałową należącą do Uninett, która z kolei jest własnością norweskiego Ministerstwa Edukacji i Badań. Tytuł prawny do zarządzania domenami jest dwojaki, zarówno oparty na umowie z IANA, jak i regulowany poprzez Prawo Telekomunikacyjne stanowione przez Norweskie Ministerstwo Telekomunikacji i Poczty z siedzibą w Lillesand.
Polityka stosowania domeny .bv jest regulowana przez "Rozporządzenie w sprawie norweskich nazw domenowych najwyższego poziomu", znane również jako "Regulacje domen". Rozporządzenie dotyczy także pozostałych dwóch norweskich krajowych domen najwyższego poziomu, czyli .no i .sj. W przypadku gdy domena .bv zostanie otwarta na rejestrację to będzie podlegać tym samym zasadom i procedurom, jakim podlega domena .no. Domena przeznaczona jest do ewentualnego użytku w przyszłości. Sprzedaż dwóch krajowych domen, czyli komercjalizacja nie była dotąd przedmiotem rozważań decydentów, gdyż jest to sprzeczne z norweską polityką.

</doc>
<doc id="316746" url="https://pl.wikipedia.org/wiki?curid=316746" title=".ws">
.ws

.ws – domena internetowa przypisana do Samoa. Promowana jest przez rozwinięcie skrótu jako "website" (witryna internetowa).
Od 2007 roku płatne rejestrowanie domen.

</doc>
<doc id="316747" url="https://pl.wikipedia.org/wiki?curid=316747" title="Order Królewski Serafinów">
Order Królewski Serafinów

Order Królewski Serafinów (szw. "Kungliga Serafimerorden") – najwyższe odznaczenie Królestwa Szwecji oraz order domowy szwedzkiego domu panującego.
Historia.
Dawniej zwany potocznie „błękitną wstęgą” ("Det blåa bandet") Order Serafinów ustanowiony został w dniu 73 urodzin króla Fryderyka I z dynastii heskiej 23 kwietnia 1748. Jednocześnie z powołaniem do życia Orderu Serafinów Fryderyk I stworzył tzw. system orderowy, do którego należały oprócz Serafina Królewski Order Gwiazdy Polarnej i Królewski Order Miecza. Oznaczało to, że nosiciel Orderu Serafinów miał prawo do tytułu: „Kawaler i Komtur Orderu Jego Królewskiej Mości” ("Riddare och kommendör av Kungliga Majestäts Orden", skrót: RoKavKMO) i posiadał jednocześnie Wielki Krzyż Gwiazdy Polarnej i Miecza, lub na odwrót, że szwedzki poddany mógł otrzymać Order Serafina tylko wtedy, jeśli już posiadał Wielki Krzyż Miecza lub Gwiazdy Polarnej. Przepisy te pozostały niezmienione do 1975.
Przy ustanowieniu orderu stworzono legendę o jego wielowiekowej przeszłości – miał być ustanowiony w średniowieczu przez króla Magnusa I – i ograniczono liczbę szwedzkich kawalerów do 24 (nie licząc królewiczów) i cudzoziemskich do 8, co później zmieniono na 32 szwedzkich i nieograniczoną liczbę cudzoziemskich. Szwedzkim poddanym order nadawany był tylko wtedy, jeśli piastowali wysokie funkcje państwowe, w armii posiadali co najmniej rangę generała lejtnanta, a w kościele urząd biskupa. W wypadku cudzoziemców nadawano order tylko głowom państwa oraz czasami następcom tronu. Królewicze szwedzcy otrzymywali Serafina poprzez narodziny (wkładano go do kołyski), ale nosić go mogli dopiero po konfirmacji, czyli od ok. 15. roku życia, i tracili go po wystąpieniu z domu panującego, które było konieczne przy małżeństwach z kobietami krwi niekrólewskiej. Dopiero statuty z 1902 nadały także "królowej" prawo noszenia Orderu Serafinów, ale nie dopuściły kobiet jako członków społeczności orderowej, co stało się dopiero w 1952, z tytułem: „Członek i komtur Orderów JKM” ("Ledamot och kommendör av Kungliga Majestäts Orden", skrót: LoKavKMO), który przysługiwał także duchownym, odznaczonym Orderem Serafinów.
Kawalerowie orderu mieli obowiązek pracować parę dni w roku jako pielęgniarze w renomowanym Szpitalu Serafinów ("Serafimerlasarettet") w Sztokholmie lub darowywać środki finansowe na jego utrzymanie. Do 1820 chowano kawalerów Serafina w sztokholmskiej świątyni "Riddarholmskyrkan", gdzie spoczywają także wszyscy królowie od Gustawa II Adolfa ("Lwa Północy") do Gustawa V. W dniu pogrzebu kawalera orderu, szwedzkiego czy zagranicznego, do dziś od 12 do 13 dzwoni się w dzwony tego kościoła (jedynym wyjątkiem był Nicolae Ceauşescu). Herby wszystkich kawalerów są zawieszane w tymże kościele, w wypadku nieszlacheckich kawalerów szwedzcy heraldycy państwowi tworzą im herb (jak np. w wypadku Lecha Wałęsy – dr Adam Heymowski).
Nowa konstytucja z 1975 zniosła nadawanie orderów obywatelom szwedzkim. Od tej pory każdy, bądź minister bądź generał czy sprzątaczka może po 30 latach nieskazitelnej służby państwowej otrzymać tylko złoty medal „Za pilność i wierność w służbie państwa” ("För nit och trohet i rikets tjänst"). Członkowie rodziny królewskiej nadal otrzymują Order Serafina poprzez narodziny, ale nosić go mogą od chwili uzyskania pełnoletniości w 18. roku życia, poza tym nadawany jest wyłącznie zagranicznym głowom państwa, łącznie z tytułem: „Kawaler Orderu Serafinów” ("Riddare av Serafimerorden", skrót: RSerafO). Spośród Szwedów posiada go tylko dziewięć osób, król Karol XVI Gustaw i jego rodzina, a do 2008 roku również były marszałek dworu królewskiego Sten Rudholm.
Insygnia.
Pewne elementy insygniów Orderu Serafinów pojawiają się dużo wcześniej przed jego ustanowieniem w łańcuchach noszonych przez poszczególnych królów: łańcuchu "Orderu Salwatora" (Zbawiciela) noszonym przez Eryka XIV, orderu "Agnus Dei" Jana III, "orderu Jehowy" króla Karola IX oraz łańcucha "Orderu Jezusa" królów Karola X Gustawa i Karola XI, były to jednak dekoracje noszone wyłącznie przez monarchów i nigdy nie otrzymały statutów, a więc nie mogą być uważane za ordery.
Insygnia jednoklasowego Orderu Serafinów to krzyż, gwiazda oraz łańcuch. Krzyż, dużych rozmiarów krzyż maltański jest emaliowany na biało ze złotym brzegiem i ozdobiony złotymi głowami serafinów (z widocznymi trzema parami skrzydeł) między ramionami. Emaliowany na niebiesko medalion awersu nosi inicjały IHS ("Iesus Hominum Salvator"), uwieńczone białym krzyżem łacińskim i otoczone trzema złotymi koronami Szwedów, Gotów i Wandalów (dawny tytuł królów Szwecji do 1971: "Suecorum, Gothorum, Vandalorum Rex"). Pod inicjałami IHS znajdują się podobizny trzech złotych gwoździ z krzyża Chrystusowego. Na ramionach krzyża orderowego medalion awersu otoczony jest krzyżami patriarchalnymi. W medalionie rewersu znajdują się inicjały FRS ("Fridericus Rex Sueciae"). Krzyż orderowy zawieszony jest na złotej koronie królewskiej i noszony na jasnoniebieskiej wstędze z prawego ramienia na lewy bok. Gwiazda orderu to duży srebrny krzyż maltański z głowami serafinów między ramionami i identycznym z awersem medalionem środkowym. Noszona jest na lewej piersi. Do ok. 1860 gwiazdy były haftowane. I krzyż i gwiazdę nadawano również z brylantami.
Rzadko – tylko na rozkaz JKM – noszony łańcuch orderowy, na którym zawieszony jest krzyż, składa się z jedenastu złotych główek serafinów i jedenastu emaliowanych na niebiesko krzyży patriarchalnych. Spośród cudzoziemców otrzymywały go tylko głowy koronowane.
Medal Serafinów.
Do orderu należy niesłychanie rzadki (od 1748 nadany może cztery razy) złoty Medal Serafinów ("Serafimermedaljen"). Awers medalu pokazuje popiersie Fryderyka I otoczone napisem: "Fridericus D.G. Rex Sueciae", rewers łańcuch Orderu otoczony napisem: "Procederes Cum Principe Nectit 1748". Wewnątrz łańcucha znajduje się napis: "Ordo Eq. Seraphim Restauratus Natali Regis LXXIII". Medal zawieszony jest na ośmiu złotych łańcuszkach, noszony na lewej piersi i nadawany za niesłychanie wybitne zasługi przy opiece nad chorymi i ubogimi. W ciągu całego XX w. medal otrzymały tylko dwie osoby: Elsa Brändström i Lisbeth Palme, wdowa po Olofie Palme (1993). W 1974 medal uniknął kasacji orderów i został oddany do bezpośredniej dyspozycji króla. Przy nadaniach nadal są używane egzemplarze medalu z czasów Fryderyka I.
Insygnia Orderu i Medalu Serafinów podlegają zwrotowi do kapituły po śmierci odznaczonego.
Odznaczeni.
Order Królewski Serafinów w kolejności chronologicznej otrzymali następujący Polacy:

</doc>
<doc id="316748" url="https://pl.wikipedia.org/wiki?curid=316748" title=".bz">
.bz

.bz – domena internetowa przypisana od roku 1991 dla Belize i administrowana przez University of Belize.

</doc>
<doc id="316749" url="https://pl.wikipedia.org/wiki?curid=316749" title=".wf">
.wf

.wf – domena internetowa przypisana do Wallis i Futuna. Została utworzona 14 listopada 1997. Zarządza nią Association Française pour le Nommage Internet en Coopération (A.F.N.I.C.).

</doc>
<doc id="316750" url="https://pl.wikipedia.org/wiki?curid=316750" title=".cc">
.cc

.cc – domena internetowa przypisana do Wysp Kokosowych. Administrowana przez spółkę VeriSign, która poprzez spółkę zależną eNIC sprzedaje adresy internetowe z domeną .cc wszystkim chętnym podmiotom z całego świata.

</doc>
<doc id="316751" url="https://pl.wikipedia.org/wiki?curid=316751" title=".vu">
.vu

.vu – domena internetowa przypisana do Vanuatu.

</doc>
<doc id="316752" url="https://pl.wikipedia.org/wiki?curid=316752" title=".vn">
.vn

.vn – domena internetowa przypisana od roku 1994 do Wietnamu i administrowana przez Vietnam Internet Network Information Center (VNNIC).

</doc>
<doc id="316753" url="https://pl.wikipedia.org/wiki?curid=316753" title=".ci">
.ci

.ci – domena internetowa najwyższego poziomu przypisana do Wybrzeża Kości Słoniowej, wprowadzona w 1995 roku. 
Historia.
Domeną zarządza Institut National Polytechnique Felix Houphouet Boigny (INP-HB). Została ona zarejestrowana 4 lutego 1995 roku. W tym samym roku odpowiedzialność za administrację i utrzymanie domeny przejęła podległa INP-HB organizacja non-profit Network Information Centre-Cote d'Ivoire (NIC-CI). Była ona oddziałem l'Association Ivoirienne pour la Promotion et le Développement de l'Internet (Iworyjskie Stowarzyszenie Promocji i Rozwoju Internetu) i miała siedzibę w Jamusukro.
Do 2012 roku zostało zarejestrowanych tylko 1800 subdomen. Po analizie rząd, aby promować domenę postanowił zmienić sposób zarządzania. W 2012 roku dekretem prezydenta nr 2012-293 "Telecommunication and Information and Communication Technologies" zarząd nad domeną przejął Autorité de Régulation des Télécommunications / TIC de Côte d'lvoire (ARTCI). Kolejny dekret nr 2012-934 z 19 września 2012 roku określił w jaki sposób ma funkcjonować ARTCI. Po podpisaniu umowy pomiędzy INP-HB w styczniu 2014 roku ARTCI przejął zarząd na domeną, a INP-HB pozostał menedżerem domeny. ARTCI ma siedzibę w Abidżanie. W lipcu 2019 roku było zarejestrowanych 8332 subdomen. 
Przyznawanie domen.
Rozpatrując wnioski o przyznanie domeny NIC.CI zwracał uwagę na tożsamość i lokalizację wnioskodawcy na terytorium Wybrzeża Kości Słoniowej. Nazwa musiała dobrze identyfikować wnioskodawcę. 

</doc>
<doc id="316754" url="https://pl.wikipedia.org/wiki?curid=316754" title=".vi">
.vi

.vi – domena internetowa przypisana do Wysp Dziewiczych Stanów Zjednoczonych.

</doc>
<doc id="316755" url="https://pl.wikipedia.org/wiki?curid=316755" title=".ck">
.ck

.ck – domena internetowa przypisana do Wysp Cooka.

</doc>
<doc id="316756" url="https://pl.wikipedia.org/wiki?curid=316756" title=".cv">
.cv

.cv – domena internetowa przypisana do Republiki Zielonego Przylądka.

</doc>
<doc id="316757" url="https://pl.wikipedia.org/wiki?curid=316757" title=".vg">
.vg

.vg – domena internetowa przypisana do Brytyjskich Wysp Dziewiczych. Została utworzona 20 lutego 1997. Zarządcą domeny jest Telecommunications Regulatory Commission of the Virgin Islands.
Rejestracja domen jest otwarta dla każdego. Czasami domeny .vg są używane dla stron o grach komputerowych jako skrót od słów Video Game (vg).

</doc>
<doc id="316758" url="https://pl.wikipedia.org/wiki?curid=316758" title=".dj">
.dj

.dj – krajowa domena najwyższego poziomu (ccTLD) przypisana do dżibutyjskich stron internetowych i zarządzana przez Djibouti Teledom (fr. "Societe de Telecommunications Internationales de Djibouti").
Domena kojarzona jest ze stronami muzycznymi ze względu na skrót DJ (didżej), jednak nie jest to powszechne skojarzenie, stąd też popularność stron muzycznych z tą domeną nie jest duża.

</doc>
<doc id="316759" url="https://pl.wikipedia.org/wiki?curid=316759" title=".ve">
.ve

.ve – domena internetowa przypisana do Wenezueli. Została utworzona 7 marca 1991. Zarządza nią Comisión Nacional de Telecomunicaciones (CONATEL).

</doc>
<doc id="316760" url="https://pl.wikipedia.org/wiki?curid=316760" title=".er">
.er

.er – domena internetowa przypisana od 24. września 1996 do Erytrei (Corporation EriTel).
Liczba domen drugiego poziomu istnieje, chociaż nie ma dostępnych informacji o ich dokładnych celach i ograniczeniach .

</doc>
<doc id="316761" url="https://pl.wikipedia.org/wiki?curid=316761" title=".vc">
.vc

.vc – domena internetowa przypisana do Saint Vincent i Grenadyny.

</doc>
<doc id="316764" url="https://pl.wikipedia.org/wiki?curid=316764" title=".uz">
.uz

.uz – domena internetowa przypisana od roku 1995 do Uzbekistanu i administrowana przez UZINFOCOM.
Domeny drugiego poziomu.
Brak dokładnego opisu subdomeny.

</doc>
<doc id="316765" url="https://pl.wikipedia.org/wiki?curid=316765" title=".fk">
.fk

.fk – domena internetowa przypisana do Falklandów.

</doc>
<doc id="316767" url="https://pl.wikipedia.org/wiki?curid=316767" title=".uy">
.uy

.uy – domena internetowa przypisana od roku 1990 do Urugwaju i administrowana przez Servicio Central de Informatica na Uniwersytecie Republiki.

</doc>
<doc id="316768" url="https://pl.wikipedia.org/wiki?curid=316768" title=".gg">
.gg

.gg – domena internetowa przypisana do Guernsey.
Domeny drugiego poziomu.
Nazwy mogą też być rejestrowane bezpośrednio na drugim poziomie.

</doc>
<doc id="316769" url="https://pl.wikipedia.org/wiki?curid=316769" title=".us">
.us

.us – domena internetowa przypisana do Stanów Zjednoczonych, lecz używana rzadziej niż .com.

</doc>
<doc id="316771" url="https://pl.wikipedia.org/wiki?curid=316771" title=".gm">
.gm

.gm – domena internetowa przypisana do Gambii. Została utworzona 28 marca 1997. Zarządza nią GM-NIC.

</doc>
<doc id="316772" url="https://pl.wikipedia.org/wiki?curid=316772" title=".gs">
.gs

.gs – domena internetowa przypisana do Georgii Południowej.

</doc>
<doc id="316773" url="https://pl.wikipedia.org/wiki?curid=316773" title=".gw">
.gw

.gw – domena internetowa przypisana od roku 1997 do Gwinea Bissau i administrowana przez IT &amp; Media University De Bissau.
Domeny drugiego poziomu.
Brak danych.

</doc>
<doc id="316774" url="https://pl.wikipedia.org/wiki?curid=316774" title=".ug">
.ug

.ug – domena internetowa przypisana od roku 1995 do Ugandy i administrowana przez Uganda Online.

</doc>
<doc id="316775" url="https://pl.wikipedia.org/wiki?curid=316775" title=".tz">
.tz

.tz – domena internetowa przypisana od roku 1995 do Tanzanii i administrowana przez tzNIC.
Domeny drugiego poziomu.
Inne od roku 2012:

</doc>
<doc id="316776" url="https://pl.wikipedia.org/wiki?curid=316776" title=".hk">
.hk

.hk – domena internetowa przypisana do Hongkongu.Została utworzona 3 stycznia 1990. Zarządza nią Hong Kong Internet Registration Corporation (香港互聯網註冊管理有限公司 ).

</doc>
<doc id="316777" url="https://pl.wikipedia.org/wiki?curid=316777" title=".tw">
.tw

.tw – domena internetowa przypisana do Tajwanu (Republiki Chińskiej).

</doc>
<doc id="316778" url="https://pl.wikipedia.org/wiki?curid=316778" title=".hn">
.hn

.hn – domena internetowa przypisana od roku 1993 do Hondurasu i administrowana przez Red de Desarrollo Sostenible Honduras.

</doc>
<doc id="316779" url="https://pl.wikipedia.org/wiki?curid=316779" title=".tt">
.tt

.tt – domena internetowa przypisana do Trynidadu i Tobago.

</doc>
<doc id="316780" url="https://pl.wikipedia.org/wiki?curid=316780" title=".ht">
.ht

.ht – domena internetowa przypisana do Haiti. Została utworzona 6 marca 1997. Zarządza nią Consortium FDS/RDDH.

</doc>
<doc id="316781" url="https://pl.wikipedia.org/wiki?curid=316781" title=".tr">
.tr

.tr – domena internetowa przypisana do Turcji.
Poddomena .nc.tr jest używana przez Cypr Północny.

</doc>
<doc id="316782" url="https://pl.wikipedia.org/wiki?curid=316782" title=".hu">
.hu

.hu – domena internetowa przypisana do Węgier. Została utworzona 7 listopada 1990. Zarządza nią Council of Hungarian Internet Providers (CHIP, Rada Węgierskich Dostawców Internetowych).
Domeny .hu mogą być rejestrowane przez obywateli krajów Unii Europejskiej, EEA, EFTA oraz krajów sąsiadujących z Węgrami, a także firmy i organizacje oficjalnie zarejestrowane na obszarze wymienionych krajów.

</doc>
<doc id="316783" url="https://pl.wikipedia.org/wiki?curid=316783" title=".id">
.id

.id – domena internetowa przypisana do Indonezji. Została utworzona 27 lutego 1993. Zarządza nią Pengelola Nama Domain Internet Indonesia (PANDI).

</doc>
<doc id="316784" url="https://pl.wikipedia.org/wiki?curid=316784" title=".to">
.to

.to – domena internetowa przypisana do Tonga. Od 1995 administrowana przez firmę Tonga Network Information Center (Tonic).
Domena .to jako jedna z niewielu wspiera rejestrację w ramach Internationalized Domain Name.
Była pierwszą krajową domeną najwyższego poziomu, której rejestracja prowadzona była przez dostępną globalnie zautomatyzowaną stronę internetową - system rejestracji tej domeny został uruchomiony przez Tonic w czerwcu 1997.

</doc>
<doc id="316785" url="https://pl.wikipedia.org/wiki?curid=316785" title=".il">
.il

.il – krajowa domena najwyższego poziomu (ccTLD) przypisana do izraelskich stron internetowych.

</doc>
<doc id="316786" url="https://pl.wikipedia.org/wiki?curid=316786" title=".tn">
.tn

.tn – domena internetowa przypisana od roku 1991 do Tunezji i administrowana przez Agence tunisienne d'Internet.

</doc>
<doc id="316787" url="https://pl.wikipedia.org/wiki?curid=316787" title=".tm">
.tm

.tm – domena internetowa przypisana Turkmenistanowi.

</doc>
<doc id="316788" url="https://pl.wikipedia.org/wiki?curid=316788" title=".tk">
.tk

.tk – krajowa domena najwyższego poziomu przypisana do Tokelau (terytorium zależne Nowej Zelandii).
Darmowe domeny.
Operator Dot TK umożliwia rejestrowanie bezpłatnych nazw domeny. Przed 30 czerwca 2008 wyświetlał banner reklamowy na serwisach podłączonych do nich. Od 21 grudnia 2009 można także rejestrować za darmo domeny odwołujące się do własnego serwera DNS lub adresu IP (rekord NS lub A). Jednak aby uniknąć cybersquattingu, na darmowe zarejestrowane domeny musi zostać odnotowane co najmniej 25 wejść w ciągu 90 dni, inaczej zostaną skasowane. Niemożliwe jest również zarejestrowanie darmowej domeny składającej się z mniej niż czterech znaków, będących znakiem towarowym lub jeśli jest „szczególnie atrakcyjna”. Tych ograniczeń pozbawione są płatne rejestracje.
W kwietniu 2010 Dot TK uruchomił serwis dla użytkowników Twittera oferujący skracanie linków.
W 2012 roku domena.tk jest nadal bezpłatna, lecz dodano zabezpieczenie przed fikcyjnymi kontami w postaci przedłużania konta poprzez panel administracyjny na stronie dystrybutora.
Raport McAfee.
W raporcie McAfee pt. „Mapping the Mal Web” z 2007 domena.tk została uznana za najbardziej niebezpieczną (10,1% zarejestrowanych w niej serwisów zawierało złośliwe oprogramowanie). Jednak według raportu z 2008 liczba witryn z niebezpiecznym oprogramowaniem zmalała (domena.tk spadła na 28. pozycję).

</doc>
<doc id="316789" url="https://pl.wikipedia.org/wiki?curid=316789" title=".tj">
.tj

.tj – domena internetowa przypisana od roku 1995 do Tadżykistanu i administrowana przez Information Technology Center.

</doc>
<doc id="316790" url="https://pl.wikipedia.org/wiki?curid=316790" title=".io">
.io

.io – domena internetowa przypisana do Brytyjskiego Terytorium Oceanu Indyjskiego.
Obecnie Google traktuje .io jako domenę funkcjonalną (gTLD), ponieważ użytkownicy i webmasterzy często postrzegają ją jako domenę funkcjonalną, a nie krajową.
Zastosowanie.
Domena .io jest często stosowana przy projektach o otwartym kodzie źródłowym oraz startupach.
Jest też używana jako końcówka nazwy gier przeglądarkowych.

</doc>
<doc id="316791" url="https://pl.wikipedia.org/wiki?curid=316791" title=".th">
.th

.th – domena internetowa przypisana do Tajlandii.

</doc>
<doc id="316792" url="https://pl.wikipedia.org/wiki?curid=316792" title=".ir">
.ir

.ir – domena internetowa od kwietnia 1994 roku przypisana do Iranu. Jest zarządzana przez Instytut Studiów Badań Podstawowych (IPM) w Teheranie .

</doc>
<doc id="316794" url="https://pl.wikipedia.org/wiki?curid=316794" title=".tg">
.tg

.tg – domena internetowa przypisana do Togo. Została utworzona 5 września 1996. Zarządza nią Autorité de Régulation des Communications Électroniques et des Postes (ARCEP).

</doc>
<doc id="316795" url="https://pl.wikipedia.org/wiki?curid=316795" title=".jm">
.jm

.jm – domena internetowa przypisana od roku 1991 do Jamajki i administrowana przez University of the West Indies.

</doc>
<doc id="316796" url="https://pl.wikipedia.org/wiki?curid=316796" title=".tf">
.tf

.tf – domena internetowa przypisana do Francuskich Terytoriów Południowych i Antarktycznych.

</doc>
<doc id="316797" url="https://pl.wikipedia.org/wiki?curid=316797" title=".tc">
.tc

.tc – domena internetowa przypisana do Turks i Caicos.
Domena wywołała kontrowersje, gdy mała firma zarządzająca nią w Londynie – adamsnames.com – drastycznie podniosła ceny za krótkie formy domen z 15 funtów do 3000 (czasowo nawet 7000) oraz przestała przedłużać domeny, resetując je. Ponieważ te kroki były nie do przewidzenia, pomimo uprzedzenia o tych działaniach, wywołało to falę krytyki w internecie. Użytkownicy obawiali się utraty adresu stron internetowych oraz e-mail które przez lata rozpowszechnili.

</doc>
<doc id="316799" url="https://pl.wikipedia.org/wiki?curid=316799" title=".sy">
.sy

.sy – domena internetowa przypisana od roku 1996 do Syrii i administrowana przez Syrian Telecommunications Establishment.
Domeny drugiego poziomu.
Brak danych dotyczących zastosowania subdomen.

</doc>
<doc id="316800" url="https://pl.wikipedia.org/wiki?curid=316800" title=".sv">
.sv

.sv – domena internetowa przypisana od roku 1994 do Salwadoru i administrowana przez SVNet.

</doc>
<doc id="316801" url="https://pl.wikipedia.org/wiki?curid=316801" title=".st">
.st

.st – domena internetowa przypisana do Wysp Świętego Tomasza i Książęcej.

</doc>
<doc id="316802" url="https://pl.wikipedia.org/wiki?curid=316802" title=".sr">
.sr

.sr – domena internetowa przypisana od roku 1991 do Surinamu i administrowana przez Telesur.
Domeny drugiego poziomu.
Brak danych

</doc>
<doc id="316803" url="https://pl.wikipedia.org/wiki?curid=316803" title=".jo">
.jo

.jo – domena internetowa przypisana od roku 1997 do Jordanii i administrowana przez National Information Technology Center (NITC).

</doc>
<doc id="316804" url="https://pl.wikipedia.org/wiki?curid=316804" title=".ke">
.ke

.ke – domena internetowa przypisana od roku 1993 do Kenii administrowana przez KeNIC (Kenya Network Information Center).

</doc>
<doc id="316805" url="https://pl.wikipedia.org/wiki?curid=316805" title="Albert Henry Bosch">
Albert Henry Bosch

Albert Henry Bosch (ur. 30 października 1908 w Nowym Jorku, zm. 21 listopada 2005 w Amityville, Nowy Jork) – amerykański polityk, członek Izby Reprezentantów z ramienia Partii Republikańskiej.
Życiorys.
Po ukończeniu studiów prawniczych pracował w zawodzie adwokata w Nowym Jorku; odbył praktykę przy wydziale skarbu Sądu Najwyższego. Jako działacz Partii Republikańskiej został w 1952 wybrany do Izby Reprezentantów i zasiadał w Kongresie przez cztery kadencje. Zrezygnował z mandatu w grudniu 1960 i objął stanowisko sędziego w Sądzie Okręgowym Queens. W 1962 przeszedł na stanowisko sędziego Sądu Najwyższego stanu Nowy Jork. Przeszedł na emeryturę wraz z końcem 1974.

</doc>
<doc id="316806" url="https://pl.wikipedia.org/wiki?curid=316806" title=".kg">
.kg

.kg – domena internetowa przypisana od roku 1995 do Kirgistanu i administrowana przez AsiaInfo Telecommunication Enterprise.

</doc>
<doc id="316807" url="https://pl.wikipedia.org/wiki?curid=316807" title=".sn">
.sn

.sn – domena internetowa przypisana do Senegalu. Została utworzona 19 marca 1993. Zarządza nią Université Cheikh Anta Diop.

</doc>
<doc id="316809" url="https://pl.wikipedia.org/wiki?curid=316809" title=".ki">
.ki

.ki – domena internetowa przypisana od roku 1995 do Kiribati i administrowana przez Telecommunications Authority of Kiribati.

</doc>
<doc id="316810" url="https://pl.wikipedia.org/wiki?curid=316810" title=".sh">
.sh

.sh – domena internetowa przypisana do kolonii Wyspa Świętej Heleny, Wyspa Wniebowstąpienia i Tristan da Cunha.

</doc>
<doc id="316811" url="https://pl.wikipedia.org/wiki?curid=316811" title=".km">
.km

.km – domena internetowa przypisana od roku 1998 do Komorów i administrowana przez Comores Telecom (operator VeriSign).

</doc>
<doc id="316812" url="https://pl.wikipedia.org/wiki?curid=316812" title=".sg">
.sg

.sg – domena internetowa przypisana od roku 1988 do Singapuru i administrowana przez Singapore Network Information Centre.

</doc>
<doc id="316814" url="https://pl.wikipedia.org/wiki?curid=316814" title=".rw">
.rw

.rw – domena internetowa przypisana od roku 1996 do Rwandy i administrowana przez RICTA.

</doc>
<doc id="316815" url="https://pl.wikipedia.org/wiki?curid=316815" title=".kn">
.kn

.kn – domena internetowa przypisana do Saint Kitts i Nevis.

</doc>
<doc id="316816" url="https://pl.wikipedia.org/wiki?curid=316816" title=".ru">
.ru

.ru – domena internetowa przypisana od roku 1994 do Federacji Rosyjskiej.

</doc>
<doc id="316817" url="https://pl.wikipedia.org/wiki?curid=316817" title=".re">
.re

.re – domena internetowa przypisana do wyspy Reunion. Została utworzona 7 kwietnia 1997. Zarządza nią Association française pour le nommage Internet en coopération (Afnic).

</doc>
<doc id="316818" url="https://pl.wikipedia.org/wiki?curid=316818" title=".kw">
.kw

.kw – domena internetowa przypisana od roku 1992 do Kuwejtu i administrowana przez Kuwait Institute for Scientific Research.

</doc>
<doc id="316819" url="https://pl.wikipedia.org/wiki?curid=316819" title=".kz">
.kz

.kz – domena internetowa przypisana od roku 1994 do Kazachstanu i administrowana przez KazNIC.

</doc>
<doc id="316820" url="https://pl.wikipedia.org/wiki?curid=316820" title=".qa">
.qa

.qa – domena internetowa przypisana od roku 1996 do Kataru i zarządzana przez Ooredoo.

</doc>
<doc id="316821" url="https://pl.wikipedia.org/wiki?curid=316821" title=".py">
.py

.py – domena internetowa przypisana do Paragwaju.
Korporacja ICANN pod naciskiem Rosji rozważała wprowadzenia domeny .ру (.ru pisane cyrylicą), jednak ze względu na istnienie powyższej domeny i podobieństwo znaków, uznała to za niemożliwe.

</doc>
<doc id="316822" url="https://pl.wikipedia.org/wiki?curid=316822" title=".lb">
.lb

.lb – domena internetowa przypisana od roku 1993 do Libanu i administrowana przez Lebanese Domain Registry, gdzie siedzibą jego jest Uniwersytet Amerykański w Bejrucie

</doc>
<doc id="316823" url="https://pl.wikipedia.org/wiki?curid=316823" title=".pw">
.pw

.pw – domena internetowa przypisana do Palau.
Użytek.
Wszystkie domeny .pw drugiego poziomu są własnością Directi.
Oprócz tego jest 6 domen drugiego poziomu, na których domeny trzeciego poziomu przeznaczone są do dyspozycji mieszkańców Palau:

</doc>
<doc id="316824" url="https://pl.wikipedia.org/wiki?curid=316824" title=".lc">
.lc

.lc – domena internetowa przypisana do Saint Lucia.

</doc>
<doc id="316825" url="https://pl.wikipedia.org/wiki?curid=316825" title=".pt">
.pt

.pt – domena internetowa przypisana do Portugalii. Została utworzona 30 czerwca 1988. Zarządza nią Associação DNS.PT.

</doc>
<doc id="316826" url="https://pl.wikipedia.org/wiki?curid=316826" title=".li">
.li

.li – domena internetowa przypisana do Księstwa Liechtensteinu. Została utworzona 26 lutego 1993. Zarządza nią SWITCH.

</doc>
<doc id="316827" url="https://pl.wikipedia.org/wiki?curid=316827" title=".pr">
.pr

.pr – domena internetowa przypisana do Portoryko. Została utworzona 27 sierpnia 1989. Zarządza nią Gauss Research Laboratory.

</doc>
<doc id="316828" url="https://pl.wikipedia.org/wiki?curid=316828" title=".lk">
.lk

.lk – domena internetowa przypisana do Sri Lanki. Została utworzona 15 czerwca 1990. Zarządza nią Council for Information Technology LK Domain Registrar.

</doc>
<doc id="316829" url="https://pl.wikipedia.org/wiki?curid=316829" title=".pn">
.pn

.pn – domena internetowa przypisana do Pitcairnu.
Domena została wykorzystana między innymi w kampanii zorganizowanej z okazji premiery filmu , jako domena fikcyjnego państwa Panem.

</doc>
<doc id="316830" url="https://pl.wikipedia.org/wiki?curid=316830" title=".lr">
.lr

.lr – domena internetowa przypisana do Liberii.

</doc>
<doc id="316831" url="https://pl.wikipedia.org/wiki?curid=316831" title=".pm">
.pm

.pm – domena internetowa przypisana do Saint-Pierre i Miquelon.

</doc>
<doc id="316832" url="https://pl.wikipedia.org/wiki?curid=316832" title=".pk">
.pk

.pk – domena internetowa przypisana od roku 1992 do Pakistanu i administrowana przez PKNIC.

</doc>
<doc id="316833" url="https://pl.wikipedia.org/wiki?curid=316833" title=".lu">
.lu

.lu – domena internetowa przypisana od roku 1995 do Luksemburga i administrowana przez DNS-LU.

</doc>
<doc id="316834" url="https://pl.wikipedia.org/wiki?curid=316834" title=".ly">
.ly

.ly – krajowa domena internetowa najwyższego poziomu (TLD), przypisana od 23 kwietnia 1997 roku do Libii i administrowana przez NIC.LY.

</doc>
<doc id="316835" url="https://pl.wikipedia.org/wiki?curid=316835" title=".ph">
.ph

.ph – domena internetowa przypisana od roku 1990 do Filipin i administrowana początkowo przez DotPH Domeny Inc.

</doc>
<doc id="316836" url="https://pl.wikipedia.org/wiki?curid=316836" title=".ma">
.ma

.ma – domena internetowa przypisana do Maroka. Drugą domeną najwyższego poziomu przypisaną do Maroka jest المغرب. i została zarejestrowana kwietnia 2011.

</doc>
<doc id="316837" url="https://pl.wikipedia.org/wiki?curid=316837" title=".pf">
.pf

.pf – domena internetowa przypisana do Polinezji Francuskiej.

</doc>
<doc id="316838" url="https://pl.wikipedia.org/wiki?curid=316838" title=".mc">
.mc

.mc – domena internetowa przypisana do Księstwa Monako.

</doc>
<doc id="316839" url="https://pl.wikipedia.org/wiki?curid=316839" title=".pe">
.pe

.pe – domena internetowa przypisana do Peru (ccTLD) i jest zarządzana przez Red Cientifica Peruana (RCP), gdzie IANA zatwierdziła go w roku 1991.

</doc>
<doc id="316840" url="https://pl.wikipedia.org/wiki?curid=316840" title="Kyokushinkan">
Kyokushinkan

Kyokushinkan – federacja Karate Kyokushin, założona w listopadzie 2003 przez shihan Hatsuo Rōyama (ówczesny 8 dan, obecny 9 dan) wraz z shihan Tsuyoshi Hiroshige (ówczesny 7 dan, obecny 8 dan), po odłączeniu od organizacji IKO1 kierowanej przez kancho Shōkei Matsui 8 dan. Przedstawicielami federacji Kyokushinkan w Polsce są m.in. Daniel Gorczyca (3.dan), Jan Bierowiec (3.dan), Wiesław Więckowski (3.dan), Mamuka Khuroshvili (2.dan), Marek Aleszko (2.dan). Obecnie w Polsce brak funkcji Country Representivea. Przedstawicielami władz organizacji są: Tsuyoshi Hiroshige, Akio Koyama, Hiroto Okazaki, José Millán i Jacques Sandulescu.

</doc>
<doc id="316841" url="https://pl.wikipedia.org/wiki?curid=316841" title=".pa">
.pa

.pa – domena internetowa przypisana od roku 1994 do Panamy i administrowana przez Nic Panama.

</doc>
<doc id="316842" url="https://pl.wikipedia.org/wiki?curid=316842" title=".md">
.md

.md – domena internetowa przypisana do Mołdawii.

</doc>
<doc id="316843" url="https://pl.wikipedia.org/wiki?curid=316843" title=".mg">
.mg

.mg – domena internetowa przypisana do Madagaskaru. Została utworzona 25 lipca 1995. Zarządza nią Network Information Center Madagascar .

</doc>
<doc id="316844" url="https://pl.wikipedia.org/wiki?curid=316844" title=".om">
.om

.om ("عمان.") – domena internetowa (ccTLD) przypisana w roku 1996 do Omanu i administrowana przez Telecommunication Regulatory Authority-Oman.

</doc>
<doc id="316845" url="https://pl.wikipedia.org/wiki?curid=316845" title=".nz">
.nz

.nz – krajowa domena najwyższego poziomu przypisana do Nowej Zelandii. Domena .nz nie jest używana samodzielnie, a wraz z domeną drugiego poziomu (np. co.nz, govt.nz, ac.nz). 1 lipca 2009 było zarejestrowanych 362 349 domen .nz.

</doc>
<doc id="316846" url="https://pl.wikipedia.org/wiki?curid=316846" title=".nr">
.nr

.nr – domena internetowa przypisana do Nauru. Istnieje od 1998 roku. Administratorem domeny jest rząd Nauru, natomiast operatorem jest dostawca internetu CenpacNet.

</doc>
<doc id="316847" url="https://pl.wikipedia.org/wiki?curid=316847" title=".mh">
.mh

.mh – domena internetowa przypisana do Wysp Marshalla.

</doc>
<doc id="316848" url="https://pl.wikipedia.org/wiki?curid=316848" title=".np">
.np

.np – domena internetowa przypisana od roku 1995 do Nepalu i administrowana przez Mercantile Communications Pvt. Ltd.

</doc>
<doc id="316849" url="https://pl.wikipedia.org/wiki?curid=316849" title=".mk">
.mk

.mk – domena internetowa przypisana do Macedonii Północnej.

</doc>
<doc id="316850" url="https://pl.wikipedia.org/wiki?curid=316850" title=".no">
.no

.no – domena internetowa przypisana do Norwegii, wprowadzona w 1983 roku. Osoby zamieszkałe w Norwegii mogą zarejestrować się w domenie drugiego poziomu priv.no i od 17 czerwca 2014 r. bezpośrednio pod .no.
Nazwy domen muszą składać się z 2 do 63 znaków. Dozwolone znaki to podstawowy alfabet łaciński ISO (od a do z), cyfry (od 0 do 9), łącznik (-), trzy litery języka norweskiego æ, ø i å oraz dwadzieścia specjalnych liter języka lapońskiego (á · à · ä · Č · ç · đ · é · è · ê · ŋ · ń · ñ · ó · ò · ô· Ö · š · ŧ · ü · ž). Nazwa domeny musi zaczynać się i kończyć cyfrą lub literą.

</doc>
<doc id="316851" url="https://pl.wikipedia.org/wiki?curid=316851" title=".ml">
.ml

.ml – darmowa domena internetowa przypisana do Mali. Historia domeny .ml sięga roku 1992, kiedy to w ramach Projektu Afryki Zachodniej RIO powstała strona dla Narodowego Centrum Badań Naukowych i Technologicznych.
Domeny drugiego poziomu.
Domeny są dostępne w witrynie Freenom 

</doc>
<doc id="316852" url="https://pl.wikipedia.org/wiki?curid=316852" title="Paul Halla">
Paul Halla

Paul Halla (ur. 10 kwietnia 1931 w Grazu, zm. 6 grudnia 2005 w Wiedniu), piłkarz austriacki, reprezentant kraju, uczestnik finałów mistrzostw świata.
Grał na prawej obronie. Karierę zaczynał w Sturmie Graz. Od 1951 Do 1953 był zawodnikiem Grazer AK, znaczące sukcesy odnosił po przejściu do Rapidu Wiedeń w t.r. Z klubem wiedeńskim świętował pięć tytułów mistrza Austrii (1954, 1956, 1957, 1960, 1964) oraz Puchar Austrii w 1961.
23 listopada 1952 debiutował w reprezentacji narodowej w remisowym (1:1) meczu z Portugalią. Do 1965 wystąpił w 34 meczach zespołu narodowego, zdobywając dwie bramki. Był w kadrze powołanej na mistrzostwa świata w Szwajcarii w 1954, która zajęła w turnieju finałowym 3. miejsce; przysługuje mu tytuł medalisty, chociaż w samym turnieju nie zagrał. Wystąpił natomiast w jednym meczu na kolejnych mistrzostwach (Szwecja 1958), przegranym 0:3 z późniejszymi mistrzami Brazylijczykami; zespół austriacki odpadł z turnieju po rozgrywkach grupowych.

</doc>
<doc id="316853" url="https://pl.wikipedia.org/wiki?curid=316853" title=".ni">
.ni

.ni – domena internetowa przypisana do Nikaragui.

</doc>
<doc id="316854" url="https://pl.wikipedia.org/wiki?curid=316854" title=".ng">
.ng

.ng – domena internetowa przypisana do Nigerii. Jest ona popularna z powodu końcówki "ng" występującej w wielu wyrazach angielskich.

</doc>
<doc id="316855" url="https://pl.wikipedia.org/wiki?curid=316855" title=".mm">
.mm

.mm – domena internetowa przypisana do Mjanmy (Birmy). Została utworzona 4 lutego 1997. Domeną zarządza Ministerstwo Transportu i Komunikacji Mjanmy.

</doc>
<doc id="316856" url="https://pl.wikipedia.org/wiki?curid=316856" title=".mn">
.mn

.mn – domena internetowa przypisana od roku 1995 do Mongolii i administrowana przez firmę Datacom Co. Ltd.

</doc>
<doc id="316857" url="https://pl.wikipedia.org/wiki?curid=316857" title=".nf">
.nf

.nf – domena internetowa przypisana do Norfolku.

</doc>
<doc id="316858" url="https://pl.wikipedia.org/wiki?curid=316858" title=".ne">
.ne

.ne – domena internetowa przypisana od roku 1996 do Nigru i administrowana przez SONITEL.
Domeny drugiego poziomu.
Brak danych.

</doc>
<doc id="316860" url="https://pl.wikipedia.org/wiki?curid=316860" title=".nc">
.nc

.nc – domena internetowa przypisana do Nowej Kaledonii.

</doc>
<doc id="316861" url="https://pl.wikipedia.org/wiki?curid=316861" title=".mp">
.mp

.mp – domena internetowa przypisana do Marianów Północnych.

</doc>
<doc id="316862" url="https://pl.wikipedia.org/wiki?curid=316862" title=".na">
.na

.na – domena internetowa przypisana do Namibii.

</doc>
<doc id="316863" url="https://pl.wikipedia.org/wiki?curid=316863" title=".mz">
.mz

.mz – domena internetowa przypisana do Mozambiku. Została utworzona 4 września 1992. Zarządza nią Centro de Informatica de Universidade Eduardo Mondlane.

</doc>
<doc id="316864" url="https://pl.wikipedia.org/wiki?curid=316864" title=".mq">
.mq

.mq – domena internetowa przypisana do Martyniki. Została utworzona 28 marca 1997. Zarządza nią Canal+ Telecom.

</doc>
<doc id="316865" url="https://pl.wikipedia.org/wiki?curid=316865" title=".my">
.my

.my – domena internetowa przypisana od roku 1987 do Malezji i administrowana przez Malaysia Network Information Centre (MYNIC Berhad).

</doc>
<doc id="316866" url="https://pl.wikipedia.org/wiki?curid=316866" title="Viva (stacja telewizyjna)">
Viva (stacja telewizyjna)

 
Viva, zapisywane graficznie jako VIVA (skrót od "Video Verwertungs Anstalt") – muzyczny kanał telewizyjny nadający szeroko rozumianą muzykę pop, dawniej należący do niemieckiej spółki Viva Media AG z siedzibą w Berlinie (dawniej w Kolonii) w Niemczech, uruchomiony 1 grudnia 1993 roku. Od 2004 roku Viva należy do Viacomu, właściciela m.in. MTV.
Historia.
Decyzja o powstaniu kanału związana była z decyzją MTV o nietworzeniu niemieckojęzycznego oddziału tej stacji. Niemiecki przemysł muzyczny sfrustrowany tą decyzją, przy wsparciu Time Warner postanowił stworzyć konkurencję dla MTV. Pomysł okazał się sukcesem, rynek około 100 milionów osób posługujących się językiem niemieckim był bardzo spragniony tego typu kanału, a sama Viva miała choćby w Polsce dziennie milionową widownię, stąd m.in.: postanowiono utworzyć kolejny kanał Viva Zwei, grający początkowo dawne przeboje, następnie ukierunkowany na rock i alternatywę.
To skłoniło zarząd MTV do utworzenia kanału w języku niemieckim. Od tego czasu trwała zacięta walka o widza. Viva kojarzona była bardziej z głównym nurtem muzycznym i nastolatkami, natomiast MTV Europe ze znanymi sprawdzonymi amerykańskimi gwiazdami i programami skierowanymi do starszych widzów w wieku studenckim.
Rywalizację o widza zakończyło wejście stacji do amerykańskiego koncernu Viacom. Postanowiono podzielić rynek telewizji muzycznych: MTV nastawione jest bardziej na programy typu reality show i programy rozrywkowe, Viva na muzykę i listy przebojów (z grupą docelową 13-18 lat).
Viacom postanowił także o zamknięciu kanałów Viva Plus – przekształcił go w Comedy Central Deutschland, oraz MTV2 POP (wcześniej ta stacja została przekształcona z VH1 Germany) – w Nickelodeon Deutschland.
1 stycznia 2011 stacja zmieniła logo, oprawę graficzną, a na antenie Viva pojawiło się więcej programów, przede wszystkim z MTV. Od 7 września 2014, VIVA Niemiecka nadawała od godziny 06:00 do 16:59. Przez pozostałą część doby (17:00 do 05:59) nadawał Comedy Central. Zmiany nastąpiły także 1 października 2015. Wówczas od tego dnia VIVA wypełnia swoją ramówkę od 2:00 do 13:59. Punkt 14:00 wchodzi Comedy Central – do 1:59.
Od 1995 do 2011 przyznawane były nagrody muzyczne tej stacji, nazywane Comet.
Od 1 stycznia 2019 w miejsce kanału została wprowadzona 24-godzinna wersja kanału Comedy Central. Przez to muzyka jest stopniowo wydłużana na kanale MTV Germany. Ostatnimi teledyskami wyemitowanymi na antenie Vivy były Viva Forever zespołu Spice Girls oraz Zu geil für diese welt zespołu Die Fantastischen Vier.
Prezenterzy.
Początkowo prezenterzy Vivy pochodzili z różnych krajów i byli przedstawicielami różnych mniejszości. 
Obecni prezenterzy:

</doc>
<doc id="316867" url="https://pl.wikipedia.org/wiki?curid=316867" title=".mr">
.mr

.mr – domena internetowa przypisana do Mauretanii. Została utworzona 24 kwietnia 1996. Zarządza nią Université de Nouakchott Al Aasriya.

</doc>
<doc id="316868" url="https://pl.wikipedia.org/wiki?curid=316868" title=".mx">
.mx

.mx – domena internetowa przypisana od roku 1989 do Meksyku i administrowana przez NIC México.

</doc>
<doc id="316869" url="https://pl.wikipedia.org/wiki?curid=316869" title=".ms">
.ms

.ms – domena internetowa przypisana do Wyspy Montserrat.

</doc>
<doc id="316870" url="https://pl.wikipedia.org/wiki?curid=316870" title=".mv">
.mv

.mv – domena internetowa przypisana do Malediwów. Jest administrowana przez operatora telekomunikacyjnego Dhiraagu Pvt Ltd. (DHIVEHINET).
Ze względu na utrudnioną dostępność i duże koszty utrzymania, domena .mv jest używana głównie przez agencję rządowe i duże przedsiębiorstwa. Małe i średnie firmy preferują korzystanie z domen .com oraz .net.

</doc>
<doc id="316871" url="https://pl.wikipedia.org/wiki?curid=316871" title=".mu">
.mu

.mu – domena internetowa przypisana do Mauritiusa. Została utworzona 6 października 1995. Zarządza nią Mauritius Network Information Centre (MU-NIC).

</doc>
<doc id="316872" url="https://pl.wikipedia.org/wiki?curid=316872" title=".tp">
.tp

.tp – dawna domena internetowa przypisana do Timoru Wschodniego. Zastąpiona została przez domenę .tl. Od października 2005 w domenie .tp nie rejestrowano już nowych użytkowników. W marcu 2015 roku została całkowicie wygaszona.

</doc>
<doc id="316874" url="https://pl.wikipedia.org/wiki?curid=316874" title=".iq">
.iq

.iq – domena internetowa przypisana od roku 1997 do Iraku, a w roku 2005 została zatwierdzona przez ICANN.

</doc>
<doc id="316875" url="https://pl.wikipedia.org/wiki?curid=316875" title="Paralysis agitans">
Paralysis agitans



</doc>
<doc id="316876" url="https://pl.wikipedia.org/wiki?curid=316876" title="Drżączka poraźna">
Drżączka poraźna



</doc>
<doc id="316877" url="https://pl.wikipedia.org/wiki?curid=316877" title="Viva Polska">
Viva Polska

Viva Polska – polskojęzyczna stacja telewizyjna o profilu muzycznym należąca do VIMN Polska. Była polską wersją międzynarodowej Vivy.
Historia.
Emisję testową kanału uruchomione w okresie marzec/kwiecień 2000 roku. Emitowano wtedy planszę z logotypem kanału z napisem w dwóch językach: polskim i niemieckim. Tekst mówił: „Już niedługo na tym miejscu” i „Hier gibt's bald”. Zakończono ją w dniu startu nadawania, 10 czerwca 2000 r.
Stację uruchomiono 10 czerwca 2000 roku. Była ona wówczas jedynie stacją muzyczną i przez dłuższy czas taka pozostawała. Od 2 grudnia 2000 do 17 grudnia 2005 na antenie TVN w sobotnie przedpołudnia było nadawane pasmo „Viva Polska!”.
1 stycznia 2002 roku nastąpiła pierwsza zmiana loga kanału. Niebieskie kontury zostały wypełnione i oddzielone od żółtego żeby przypominały trójkąty.
Stację wykupiło Viacom Media Networks w 2004 roku.
1 grudnia 2005 roku z okazji startu VH1 Polska, Viva zmieniła oprawę graficzną i zmodyfikowała swoje logo, ściemniając niebieskie trójkąty i usuwając wypełnienie w żółtym trójkącie, przez co pozostały po nim kontury.
Od 1 grudnia 2005 do 8 grudnia 2013 podczas wybranych pasm muzycznych stacja emitowała gry SMS. Ich poprzednikiem był Get the clip, który został zastąpiony przez gry SMS w wyniku kłopotów technicznych.
17 maja 2006 roku zapowiedziano zmiany w ramówce polegające na rozpoczęciu emisji programów rozrywkowych. Pierwszym z nich był teleturniej interaktywny „Viva Quiz”, który był odtąd nadawany codziennie późnym wieczorem. Program został zakończony już po 2 tygodniach od premiery z powodu niskiej oglądalności i trudności w realizacji programu (Studio programu znajdowało się poza granicami Polski – w Monachium).
Trzecia z kolei zmiana graficzna nastąpiła 22 czerwca 2009 roku, kiedy to na antenie kanału zadebiutowała nowa oprawa graficzna składająca się z kilku podstawowych kolorów (różowy, niebieski, zielony, fioletowy). Zmieniono także sposób wyświetlania logo na ekranie.
W 2010 roku Viva hucznie obchodziła 10-lecie istnienia stacji. 21 lutego 2010 w hali Expo XXI w Warszawie odbyło się rozdanie nagród Viva Comet, a miesiąc później ukazał się oficjalny utwór promujący to święto – Muzyki moc, w którym udział wzięły największe gwiazdy polskiego show-biznesu oraz prezenterzy stacji.
17 lipca 2012 o godz. 6:00 rano stacja zmieniła logo, oprawę graficzną, format obrazu oraz ramówkę. Zrezygnowano między innymi z emisji muzyki, a zastąpiono ją programami rozrywkowymi. Ponadto tego samego dnia przestała być dostępna w systemie FTA i została zakodowana.
Wiosną 2013 roku na antenie stacji ogłoszono casting na „Nową Twarz VIVY” – przez kolejne miesiące ekipa programu „PL Top 10: W Drodze” odwiedzała różne miejsca w Polsce, szukając nowych prezenterów. Odcinki półfinałowe i finałowe, w których uczestnicy wykonywali zadania prezenterskie, nagrywane były w Warszawie, a program wygrali Nina Kozieradzka i Szymon Sokół. W drugiej połowie 2013 roku współprowadzili oni program „In &amp; Out” – jedyny magazyn na antenie VIVY, w którym pojawiali się jeszcze prezenterzy. Wraz z początkiem 2014 roku program zniknął z anteny. Zimą 2014 wprowadzono do ramówki polskie reality-show pokazujące życie Natalii Siwiec oraz zapowiedziano drugą serię serialu „Miłość na bogato”, które były jedynymi produkcjami własnymi na antenie VIVY w tym okresie – każda z nich liczyła 10 odcinków. Nagrania do nowych odcinków „In &amp; Out” ruszyły wiosną, jednak seria liczyła tylko kilka epizodów, a tematyka magazynu miała mniej związku z muzyką, a więcej ze stylem życia młodych kobiet, poradami dotyczącymi wyglądu czy ciekawostkami z dziedziny tańca oraz plotek.
30 kwietnia 2014 r. wszystkie dotychczasowe programy muzyczne (z wyjątkiem notowania "Ty wybierasz") zostały zastąpione przez uniwersalne "VIVA Sounds" oraz "VIVA Night Sounds".
Od wakacji 2014 roku na antenie VIVY nie pojawiły się żadne nowe produkcje własne, natomiast ramówka jesienna wypełniona była jedynie powtórkami dotychczasowych programów (zarówno zagranicznych, jak i polskich). Portal Wirtualnemedia.pl poinformował, że wynika to z oszczędności – VIVA zdecydowała się nie kontynuować serialu „Miłość na bogato” czy reality show „Enjoy The View &lt;3 Natalia”. Z ramówki wypadł również magazyn „In &amp; Out”.
2 lutego 2015 r. stacja zmodyfikowała swoją ramówkę poprzez wydłużenie pasma muzycznego do 16 godzin kosztem programów rozrywkowych. Dzień wcześniej także zmodyfikowała swoją playlistę, która opierała się wyłącznie na muzyce tanecznej. Wprowadzono również nowe pasma w miejsce dotychczasowych "VIVA Sounds" i "VIVA Night Sounds".
24 kwietnia 2015 r. w piątki i soboty stacja wydłużyła swoje pasmo muzyczne do 24 godzin, natomiast 1 lipca tego samego roku całkowicie zdjęła pasmo programowe z anteny.
Z powodu malejącej oglądalności kanału, 17 października 2017 r. Viva Polska została zastąpiona przez polską wersję kanału MTV Music.
Następnie VIVA Polska jest "dostępna" w internecie od 2009 i dziś. 
Prezenterzy.
Od połowy 2014 roku VIVA Polska zaprzestała realizacji polskich programów TV, w związku z tym nie pojawiały się na antenie żadne nowe audycje, w których pojawiają się prezenterzy.
Oglądalność.
Wszyscy 4+ (dane z żółtym tłem dotyczą kanału MTV Music, który zastąpił Vivę):

</doc>
<doc id="316878" url="https://pl.wikipedia.org/wiki?curid=316878" title=".gb">
.gb

.gb – krajowa domena internetowa najwyższego poziomu przypisana do Wielkiej Brytanii, jednak kraj ten używa domeny .uk. Domena jest administrowana przez JANET(UK).
Standardową zasadą w DNS jest, że krajowe domeny najwyższego poziomu mają taki zapis jak kod kraju w standardzie ISO 3166-1. Zgodnie z tą zasadą Zjednoczone Królestwo Wielkiej Brytanii i Irlandii Północnej ma kod GB i .gb powinna być krajową domeną najwyższego poziomu dla Wielkiej Brytanii. Jednak GB jest powszechnie używanym skrótem słów "Great Britain" (ang. Wielka Brytania), które to formalnie rzecz ujmując nie są tym samym co Zjednoczone Królestwo Wielkiej Brytanii i Irlandii Północnej (Wielka Brytania nie obejmuje Irlandii Północnej). Również w istniejącym przed erą Internetu JANET Name Registration Scheme kodem kraju Zjednoczonego Królestwa Wielkiej Brytanii i Irlandii Północnej było UK. W związku z powyższym Jon Postel, jeden z ojców Internetu, wystąpił do IANA o przyznanie domeny .uk dla Zjednoczonego Królestwa (od ang. "United Kingdom"). Prośba ta została rozpatrzona pozytywnie i obecnie używana jest domena .uk, a domena .gb nie jest wykorzystywana.

</doc>
<doc id="316886" url="https://pl.wikipedia.org/wiki?curid=316886" title="Josip Pavlišić">
Josip Pavlišić

Josip Pavlišić (ur. 28 grudnia 1914, zm. 9 grudnia 2005), chorwacki duchowny katolicki, arcybiskup Rijeki-Senj.
Przyjął święcenia kapłańskie 2 kwietnia 1938. W grudniu 1951 został mianowany biskupem pomocniczym Senj, ze stolicą tytularną Bruzus; sakrę biskupią otrzymał 13 stycznia 1952. W sierpniu 1969 przeszedł do archidiecezji Rijeka-Senj, gdzie był koadiutorem arcybiskupa Viktora Burica; otrzymał wówczas tytularną stolicę arcybiskupią Petina. Po rezygnacji Burica w kwietniu 1974 został arcybiskupem Rijeki.
Po osiągnięciu wieku emerytalnego (75 lat) złożył rezygnację z rządów archidiecezją; w styczniu 1990 jego następcą został Anton Tamarut. Arcybiskup Pavlišić był współkonsekratorem dwóch chorwackich kardynałów - Josipa Bozanicia (1989) i Josipa Uhača (1970). W styczniu 2002 obchodził jubileusz 50-lecia sakry biskupiej. Zmarł krótko przed ukończeniem 91 lat.

</doc>
<doc id="316887" url="https://pl.wikipedia.org/wiki?curid=316887" title="Nakajima Ki-84">
Nakajima Ki-84

Nakajima Ki-84 "Hayate" (jap. 疾風, "Wichura") – jednosilnikowy, jednomiejscowy samolot myśliwski lotnictwa japońskiego z okresu II wojny światowej, ostatni typ samolotu produkowany seryjnie w wytwórni Nakajima (obecnie Fuji Heavy Industries Ltd. – m.in. producent samochodów marki Subaru). Najważniejszy samolot japoński ostatniego roku wojny na Pacyfiku i jeden z najlepszych myśliwców na niskich i średnich wysokościach na świecie. Pod względem osiągów odpowiadał najlepszym myśliwcom alianckim, a czasami nawet je przewyższał. "Hayate" był doskonale uzbrojony i opancerzony, oraz bardzo zwrotny. Ze względu na zbyt małą liczbę wyprodukowanych maszyn i doświadczonych pilotów, nie zdążył odegrać większej roli w zmaganiach na Pacyfiku, chociaż odegrał znaczącą rolę w bitwie na Morzu Filipińskim, nad Okinawą i Wyspami Japońskimi. W nomenklaturze aliantów oznaczony nazwą kodową Frank.
Historia.
Korzenie projektu "Ki-84" sięgają początku wojny na Pacyfiku, gdyż już w trzy tygodnie po ataku na Pearl Harbor, dowództwo Sił Powietrznych Japonii przekazało wytwórni "Nakajima Hikoki K.K." polecenie rozpoczęcia projektu nowego myśliwca mającego w niedalekiej przyszłości zastąpić Ki-43 "Hayabusa", który właśnie został wprowadzony do służby w Siłach Powietrznych Japonii. Nowy samolot miał być wielozadaniowym, długodystansowym myśliwcem przewyższającym parametrami wszystkie projektowane w Stanach Zjednoczonych i Wielkiej Brytanii konstrukcje. Specyfikacja nowego myśliwca mówiła o potrzebie skonstruowania maszyny równie zwrotnej co Ki-43 "Hayabusa" i równie szybkiej, z dużą prędkością wznoszenia jak Ki-44 "Shoki". Dodatkowo wymagano wyposażenia maszyny w opancerzenie kabiny pilota i samouszczelniające się zbiorniki paliwa. Wymagana prędkość maksymalna miała mieścić się w zakresie 640 – 680 km/h, a samolot miał być zdolny do wykonywania misji bojowych w odległości 400 km od bazy przez 90 minut. Jednostką napędową miał być 18-cylindrowy chłodzony powietrzem silnik "Nakajima Ha-45" w układzie podwójnej gwiazdy o mocy 1800 KM, będący odmianą używanego w samolotach Cesarskiej Marynarki Japonii silnika "NK9A Homare". Uzbrojenie strzeleckie miały stanowić dwa karabiny maszynowe Ho-103 Typ 1 kalibru 12,7 mm i dwa działka Ho-5 kalibru 20 mm.
Prace nad "Ki-84" rozpoczęto w fabryce firmy Nakajima w miejscowości Ota na początku 1942 roku, a pierwszy prototyp był gotowy w marcu 1943. Płatowiec skonstruowano podobnie jak w poprzednich modelach "Ki-43" i "Ki-44" w układzie dolnopłata. Duży silnik gwiazdowy Ki-84 miał ciasną osłonę, a śmigło wyposażono w duży kołpak z dużą chłodnicą oleju umieszczoną w owiewce pod maską silnika. Kadłub i skrzydło zbudowano ze stopów aluminiowych umieszczając w nich zbiorniki paliwa o pojemności 830 litrów.
Owiewka kabiny pilota była trzyczęściowa, ze środkową częścią odsuwaną do tyłu. Podwozie główne wciągane hydraulicznie w komory w skrzydłach i szczelnie osłonięte pokrywami. Również koło ogonowe było wciągane do kadłuba i przykrywane osłoną. Powierzchnie sterowe na skrzydłach i ogonie pokryto tkaniną.
Uzbrojenie strzeleckie stanowiły dwa strzelające przez śmigło, zsynchronizowane karabiny maszynowe Ho-103 kalibru 12,7 mm z zapasem 250 sztuk amunicji na każdy, zamontowane w górnej części osłony silnika, oraz dwa działka Ho-5 kalibru 20 mm z zapasem 150 sztuk amunicji na każde w skrzydłach. Pilot był chroniony 70-milimetrową szybą pancerną z przodu i 13-milimetrowymi płytami pancernymi w podłodze i z tyłu kokpitu. Pod kadłubem przewidziano jeden zamek do podwieszenia dodatkowego odrzucanego zbiornika paliwa. W skrzydłach wbudowano dwa zaczepy do podwieszenia dwóch bomb po 250 kg.
Silnik "Nakajima Ka-45" napędzający samolot był w fazie testów od maja 1942 roku, a ponieważ prace rozwojowe nad nim przeciągały się, dopiero w sierpniu 1943 roku uruchomiono jego produkcję testową, a w kwietniu 1944 seryjną jako Ha-45 Typ 4.
Pierwszy prototyp został oblatany w kwietniu, a drugi w czerwcu 1943 roku. Po testach pierwszego prototypu zbudowano, zmodyfikowany zgodnie ze wskazówkami pilotów testowych, czwarty prototyp zdolny osiągnąć prędkość 630 km/h na pułapie 7100 metrów i 790 km/h w czasie lotu nurkowego.
W sierpniu 1943 roku zamówiono pierwszą przedprodukcyjną partię 83 maszyn różniących się od prototypów w bardzo małym stopniu. Wprowadzono między innymi modyfikacje kadłuba w celu uproszczenia jego produkcji, oraz powiększono powierzchnie usterzenia ogonowego w celu poprawienia sterowności samolotu podczas startu.
Testy w jednostkach wojskowych zakończyły się sukcesem w październiku 1943 roku i samolot został skierowany do produkcji seryjnej jako Myśliwiec Armii Typ 4 Model 1A Hayate, lub w skrócie Ki-84-Ia.
Druga partia przedprodukcyjna 42 samolotów "Ki-84" została wyprodukowana od marca do czerwca 1944 roku równolegle z pierwszą partią produkcyjną. Niektóre z nich testowano ze skrzydłami o zwiększonej powierzchni i rozpiętości jako wersje rozwojowe samolotu Ki-84N i Ki-84P.
Ki-84-I.
Pierwsze seryjne "Ki-84-Ia" produkowano od kwietnia 1944 roku. Miały one zmieniony układ wydechowy o mniejszych stratach mocy, każdy cylinder miał indywidualny wylot skierowany w tył co dawało dodatkowo efekt odrzutu, co spowodowało wzrost prędkości maksymalnej maszyny o około 15 km/h. Zrezygnowano z zaczepu pod kadłubem, a dodano węzły pod skrzydłami na których można było podwiesić dwa 200-litrowe zbiorniki paliwa lub dwie bomby po 250 kilogramów.
Wczesne wersje "Ki-84-Ia" wyposażono w silnik "Ka-45 Typ 4 Model 11" o mocy 1800 KM i "Model 12" o mocy 1825 KM, a późniejsze w "Model 21" o mocy 1990 KM, który jednak był bardzo zawodny i wkrótce został zamieniony na słabszy o 90 KM "Model 23".
Odmianą "Ki-84-Ia" był Ki-84-Ib, w którym karabiny maszynowe zastąpiono działkami Ho-5 kal. 20 mm, takimi jak zamontowane w skrzydłach.
Odmiana Ki-84-Ic była specjalną wersją do przechwytywania bombowców uzbrojoną w dwa działka Ho-5 kalibru 20 mm w kadłubie i dwa działka Ho-105 kalibru 30 mm w skrzydłach. Zbudowano 94 sztuki tej wersji oraz przerobiono na nią nieznaną liczbę maszyn wersji Ki-84-I Ki-84-II.
Pierwsze użycie bojowe "Ki-84-Ia Hayate" miało miejsce w Chinach w sierpniu 1944 roku przeciwko lotnictwu Stanów Zjednoczonych. Nowe myśliwce, pozbawione mankamentów poprzednich konstrukcji japońskich szybko zyskały uznanie pilotów górując parametrami nad najlepszymi samolotami amerykańskimi. Silne uzbrojenie i opancerzenie kabiny pilota, znakomita zwrotność, duża prędkość wznoszenia i zdolność do wykonywania misji bombowych włącznie z bombardowaniem z lotu nurkowego stanowiły o wyższości japońskiej maszyny.
W nomenklaturze aliantów oznaczono "Ki-84 Hayate" imieniem "Frank" wcześniej przypisanym fikcyjnemu myśliwcowi japońskiemu "Mitsubishi T.K.4", który jakoby miał być rozwijany w Japonii. Ponieważ jednak taki samolot nigdy się nie pojawił, użyto miana "Frank" do oznaczenia myśliwca "Hayate".
Myśliwce "Ki-84-Ia" walczyły również nad Okinawą, przeciwko wojskom amerykańskim wykonując ataki na cele naziemne przy pomocy uzbrojenia strzeleckiego i bomb, a także przechwytując samoloty przeciwnika. "Hayate" nie był szybszy od samolotów P-51D Mustang i P-47 Thunderbolt, ale z uwagi na wysoką prędkość wznoszenia był trudny do przechwycenia przez samoloty amerykańskie. Prędkość wznoszenia na pułap 5400 metrów w czasie 5 minut 54 sekund była niemożliwa do osiągnięcia przez jakikolwiek samolot aliantów. Podobieństwo sylwetki myśliwca "Hayate" do jego poprzednika "Ki-43 Hayabusa" powodowało częste pomyłki niedoświadczonych pilotów amerykańskich, którzy licząc na łatwy łup w postaci "Ki-43", z myśliwego stawali się ofiarą doskonalszego pod każdym względem "Ki-84" (pilotowanego przeważnie przez dobrze wyszkolonego pilota).
Chociaż "Hayate" był myśliwcem zaprojektowanym jako broń ofensywna, ze względu na koleje wojny wiele z tych maszyn przeznaczono do obrony Wysp Japońskich przed bombowcami wroga.
Ogólnie w 1944 roku zbudowano 1670 myśliwców "Hayate" z zamówionych 2525 egzemplarzy. Opóźnienia w produkcji wynikały przeważnie z braku części produkowanych przez podwykonawców co było bezpośrednio związane z bombardowaniami fabryk japońskich przez samoloty aliantów pod koniec 1944 roku. Podczas nalotu 84 bombowców B-29 Superfortress w dniu 19 lutego 1945 roku, poważnym uszkodzeniom uległa fabryka Nakajima w Ota, a 74 znajdujące się na linii montażowej myśliwce "Hayate" całkowicie zniszczono. Kolejne naloty powodowały dalsze zniszczenia fabryki aż do jej unieruchomienia.
W maju 1944 roku uruchomiono drugą linię produkcyjną "Ki-84" w fabryce w Utsunomiya, gdzie do lipca 1945 roku wybudowano 727 egzemplarzy myśliwca, mniej niż połowę zaplanowanej liczby.
Wiosną 1945 rozpoczęto produkcję "Ki-84" w fabryce Mansyu Hikoki Seizo K.K. w Mandżurii, ale do końca wojny udało się tam wybudować niespełna sto samolotów.
Łącznie we wszystkich fabrykach wyprodukowano 3514 myśliwców "Hayate" włączając w to prototypy i egzemplarze serii przedprodukcyjnych.
Ki-84-II Hayate Kai.
Ki-84-II lub Hayate Kai był próbą modyfikacji konstrukcji samolotu w celu zmniejszenia zużycia aluminium kosztem elementów drewnianych. Tylna część kadłuba, końcówki skrzydeł i wiele innych części zastąpiono drewnianymi. Jednostki napędowe były identyczne jak w wersji "Ki-84-I" tak samo jak uzbrojenie, cztery działka kalibru 20 mm lub po dwa działka kalibru 20 mm i 30 mm. Oznaczenie "Ki-84-II" było wewnętrznym oznaczeniem firmy Nakajima. W lotnictwie japońskim, samoloty te oznaczano jako "Ki-84-Ib" lub "Ic" w zależności od uzbrojenia.
Ki-84-III.
Wersja wysokościowa myśliwca "Hayate" napędzana silnikiem "Nakajima Ha-45 Ru" z turbosprężarką pod kadłubem. Odmiana ta pozostała na deskach kreślarskich do końca wojny.
Ki-106.
Całkowicie drewniana wersja "Ki-84 Hayate" zaprojektowana w firmie Tachikawa Hikoki K.K. w celu zastąpienia deficytowego aluminium alternatywnym materiałem. Produkcja samolotu z drewna pozwalała również na zatrudnienie niewykwalifikowanych pracowników do jego obróbki. Zastąpienie aluminium drewnem spowodowało jednak wzrost masy maszyny i spadek wytrzymałości konstrukcji, oraz osiągów, a pokrycie z lakierowanej tkaniny rwało się przy dużych prędkościach. Do końca wojny zbudowano trzy prototypy, z których pierwszy uzbrojono w 4 działka kalibru 20 mm, a dwa pozostałe w celu zmniejszenia masy maszyny już tylko w dwa. Napęd stanowił silnik Nakajima Ha-45 21, o mocy 1990 KM (1484 kW). Powiększono ponadto statecznik pionowy. Do końca wojny nie uruchomiono produkcji seryjnej.
Ki-113.
Wersja samolotu "Ki-84-Ib" zbudowana częściowo ze stali jako zamiennika deficytowego aluminium. Blach stalowych użyto do pokrycia kadłuba i skrzydeł, oraz blachy ze stali węglowej do konstrukcji przegród. Napęd stanowił silnik "Ha-45 Model 21" a uzbrojenie cztery 20 milimetrowe działka. Samolot został zaprojektowany wiosną 1944 roku, a jego budową skończono na początku 1945 roku. Nigdy nie wzbił się w powietrze ze względu na zbyt dużą masę.
Ki-116.
Ze względu na wysoką zawodność silnika "Nakajima Ha-45" próbowano zastosować inną jednostkę napędową. Po pomyślnej modyfikacji kadłuba myśliwca Kawasaki Ki-61-II Hien do zabudowy chłodzonego powietrzem silnika gwiazdowego "Mitsubishi Ha-112-II", postanowiono postąpić podobnie z "Ki-84" i zastąpić nieudaną jednostkę napędową tym samym sprawdzonym silnikiem "Mitsubishi Ha-112".
Oznaczenie "Ki-116" nadano czterem zmodyfikowanym do zabudowy silnika Mitsubishi maszynom "Ki-84-I" zbudowanym w fabryce w Mandżurii. Użyte silniki pochodziły z samolotu rozpoznawczego Mitsubishi Ki-46-III. Ze względu na mniejszą masę nowych silników konieczne było wydłużenie przedniej części kadłuba w celu zachowania środka ciężkości "Ki-116". Wydłużenie kadłuba pociągnęło za sobą konieczność powiększenia usterzenia ogonowego. Masa nowego samolotu była o prawie 500 kg mniejsza niż pierwotnego "Ki-84-Ia". Projekt "Ki-116" oceniono jako bardzo obiecujący, dorównujący parametrami Kawasaki Ki-100, jednak ze względu na kapitulację Japonii pozostał w fazie prototypu.
Ki-84N.
Projektowana wysokościowa wersja myśliwca przechwytującego napędzana 18-cylindrowym, chłodzonym powietrzem silnikiem "Nakajima Ha-44-13 (Ha 219)" w układzie podwójnej gwiazdy o mocy 2500 KM. Powierzchnia skrzydeł została zwiększona o ponad 5 m² do 23,15 m². Wersja produkcyjna myśliwca miała być oznaczona jako Ki-117, ale do zakończenia wojny nie rozpoczęto jego produkcji.
Ki-84P.
Kolejna wersja samolotu "Hayate" przystosowana tak jak "Ki-84N" do roli wysokościowego myśliwca przechwytującego. Napędzana tym samym silnikiem co "Ki-84N", ale o jeszcze większej powierzchni skrzydeł, 24,50 m². Projekt został zarzucony na rzecz mniej skomplikowanego Ki-84R.
Ki-84R.
Kolejna projektowana wersja wysokościowego myśliwca przechwytującego chociaż mniej ambitna niż Ki-84P. Oparta była na płatowcu wersji "Ki-84-I Hayate" napędzanym silnikiem "Nakajima Ha-45" o mocy 2000 KM z mechaniczną dwustopniową sprężarką. Do zakończenia wojny prace nad prototypem były prawie zakończone.

</doc>
<doc id="316888" url="https://pl.wikipedia.org/wiki?curid=316888" title="Es Vedra">
Es Vedra

Illa Es Vedra – skalna wysepka o wysokości 382 m znajdująca się w archipelagu Baleary, w pobliżu wyspy Ibiza – kilkaset metrów od jej zachodniego brzegu. Obok niej leży mniejsza Illa Es Vedranell.
Es Vedra jest czasami wymieniana jako święta wyspa fenickiej bogini Tanit, nie ma na to jednak żadnych archeologicznych dowodów.
Es Vedra w kulturze.
Wyspę Es Vedra otacza szereg miejskich legend z nurtu New Age; jedną z nich jest rzekome pole magnetyczne wyspy, pomimo tego, że wyspa jest złożona głównie z wapienia i nie ma właściwości magnetycznych. Inne miejskie legendy mówią o dziwnych światłach widywanych w okolicy wyspy, o obserwacjach UFO, o powiązaniu wyspy z syrenami (zarówno tymi z mitologii greckiej, jak i rzymskiej), czy też o tym, że wyspa ma być rzekomo pozostałością Atlantydy.

</doc>
<doc id="316892" url="https://pl.wikipedia.org/wiki?curid=316892" title="Ciężar nasypowy">
Ciężar nasypowy



</doc>
<doc id="316894" url="https://pl.wikipedia.org/wiki?curid=316894" title="Szelest Spadających Papierków">
Szelest Spadających Papierków

Szelest Spadających Papierków – formacja muzyczna powstała w 1981 roku w Gdańsku. Jest uznawana za prekursora polskiej muzyki awangardowej i noise.
Dzięki otwartej formule przez zespół przewinęły się prawie wszystkie istotne postacie Gdańskiej Sceny Alternatywnej.
Skład zespołu.
Obecnie w skład zespołu wchodzą:

</doc>
<doc id="316898" url="https://pl.wikipedia.org/wiki?curid=316898" title="Kikka">
Kikka

Kikka, właśc. Kirsi Hannele Sirén (ur. 26 października 1964 w Tampere, zm. 3 grudnia 2005 w Nokia) – fińska piosenkarka.
Była jedną z najpopularniejszych piosenkarek w Finlandii na przełomie lat 80. i 90. Swoim wizerunkiem blondynki z wyeksponowanym biustem nawiązywała do takich artystek jak Samantha Fox czy Sabrina Salerno. Trzy jej płyty zyskały status platynowej, dwie – złotej. Najpopularniejszymi piosenkami Kikki były "Mä haluun viihdyttää", "Sukkula Venukseen", "Tartu tiukasti hanuriin", "Apinamies". Jej karierę przerwały kłopoty zdrowotne; zmarła w wieku 41 lat na atak serca.

</doc>
<doc id="316901" url="https://pl.wikipedia.org/wiki?curid=316901" title="Bunnyhop">
Bunnyhop



</doc>
<doc id="316904" url="https://pl.wikipedia.org/wiki?curid=316904" title="PMPG Polskie Media">
PMPG Polskie Media

PMPG Polskie Media SA – przedsiębiorstwo zajmujące się działalnością wydawniczą i marketingową. Wydawca tygodnika „Wprost” i inwestor strategiczny spółki Orle Pióro publikującej tygodnik „Do Rzeczy”. Od stycznia 2006 notowane na Warszawskiej Giełdzie Papierów Wartościowych.
Historia.
Historia spółki sięga 1997, kiedy z inicjatywy Michała M. Lisieckiego, twórcy i prezesa spółki, powstał magazyn studencki „?dlaczego”. Jednocześnie rozwijane były usługi promocyjne, początkowo realizowane tylko na uczelniach. Z czasem zakres usług BTL powiększył się (eventy, działania w sieciach) i utworzona została agencja Point Promotion, której nazwa zmieniła się później na BTL Point Group. Jednocześnie spółka rozbudowywała portfolio posiadanych mediów, zarówno o kolejne tytuły prasowe, jak i o serwisy internetowe.
W 2006 PMPG odkupiła od funduszu inwestycyjnego Barrings magazyn „Machina”. W 2007 od grupy Hachette Filipacchi – miesięcznik „Film”. Najstarsze polskie pismo poświęcone filmowi i kinematografii zostało zamknięte w 2013.
Pod koniec 2009 PMPG kupiła 80 proc. udziałów w AWR Wprost. Przeprowadzony przez PMPG relaunch Wprost doczekał się m.in. wyróżnienia w wydaniu tematycznym „Media &amp; Marketing Polska” – „Wydawcy 2011”.
W 2011 PMPG uzyskała licencję na wydanie polskiej edycji magazynu Bloomberg Businessweek, która była pierwszą międzynarodową licencją przyznaną od czasu zakupu tygodnika Businessweek przez Bloomberg LP. PMPG wydawała „Bloomberg Businessweek Polska” od września 2011 do października 2012.
W grudniu 2012 PMPG i jej główny akcjonariusz oraz prezes Michał M. Lisiecki podpisali umowę inwestycyjną z Pawłem Lisickim, byłym redaktorem naczelnym „Uważam Rze”. Umowa dotyczyła wydania nowego tygodnika. Pierwszy numer tygodnika „Do Rzeczy” trafił do kiosków 25 stycznia 2013.
Obecnie spółka jest wydawcą tygodnika „Wprost” i serwisu Wprost.pl. Jest także inwestorem strategicznym spółki Orle Pióro publikującej tygodnik „Do Rzeczy”. Działalność w zakresie zintegrowanej komunikacji marketingowej dla klientów zewnętrznych prowadzi agencja Nano Marketing Services.
W listopadzie 2014 roku Nadzwyczajne Walne Zgromadzenie akcjonariuszy Platformy Mediowej Point Group SA zdecydowało o zmianie nazwy na PMPG Polskie Media SA.

</doc>
<doc id="316906" url="https://pl.wikipedia.org/wiki?curid=316906" title="Dlaczego">
Dlaczego

Dlaczego – ogólnopolski miesięcznik dla studentów ukazujący się w latach 1998–2011.
"Dlaczego" poruszała tematykę związaną ze studiami, karierą, pracą, finansami. Na łamach pisma publikowane były też artykuły traktujące o problemach młodych ludzi oraz o możliwościach spędzania wolnego czasu. W ramach pisma ukazuje się comiesięczny dodatek "Extra poradnik". Do magazynu dołączane są płyty CD o różnorodnej tematyce skierowanej do młodych ludzi, takiej jak muzyka, film czy sport. Wydawcą magazynu była Platforma Mediowa Point Group.
We wrześniu 2010 roku, miesięcznik zaczął być bezpłatnie rozprowadzany w dużych ośrodkach akademickich, a także dodawany do tygodnika "Wprost". W lipcu 2011 roku wydawca ogłosił decyzję o zaprzestaniu wydawania czasopisma do końca sierpnia tego roku. 

</doc>
<doc id="316907" url="https://pl.wikipedia.org/wiki?curid=316907" title="Struktura socjometryczna">
Struktura socjometryczna

Struktura socjometryczna – typowy układ wzajemnych sympatii, antypatii lub obojętności, jakie występują pomiędzy członkami grupy. Powstaje w wyniku oddziaływania ludzi na siebie. Pozwala na opis grupy z punktu widzenia jej dynamiki.
W socjometrii struktura ta przedstawiana jest za pomocą socjogramów i tabel socjometrycznych.
Struktura socjometryczna jest afektywna, oparta na uczuciach i emocjach w grupie. Ma szczególne znaczenie dla małej grupy społecznej.
Czynniki wpływające na kształtowanie się grupy socjometrycznej:

</doc>
<doc id="316911" url="https://pl.wikipedia.org/wiki?curid=316911" title="Warsaw Point">
Warsaw Point

Warsaw Point to magazyn traktujący o życiu kulturalnym stolicy. 
Wydawcą miesięcznika jest Platforma Mediowa Point Group. Nakład pisma wynosi 20 tys. egzemplarzy. Od marca 2008 (nr 39) pismo nie jest wydawane ani w formie drukowanej, ani elektronicznej. 

</doc>
<doc id="316916" url="https://pl.wikipedia.org/wiki?curid=316916" title="Zachowanie antyspołeczne">
Zachowanie antyspołeczne

Zachowanie antyspołeczne – nieadekwatne funkcjonowanie w rolach społecznych charakteryzujące się agresywnymi formami niedostosowania z przewagą aktywności, pobudzenia, wyraźnej agresji i wrogości.
Symptomami takich zachowań są:

</doc>
<doc id="316917" url="https://pl.wikipedia.org/wiki?curid=316917" title="Josef Klehr">
Josef Klehr

Josef Klehr (ur. 17 października 1904 w Langenau – ob. części Kietrza, zm. 23 sierpnia 1988 w Leiferde – ob. dzielnicy Brunszwiku) – zbrodniarz niemiecki, sanitariusz SS w niemieckim obozie koncentracyjnym Auschwitz-Birkenau oraz SS-Oberscharführer.
Urodził się na Górnym Śląsku jako syn nauczyciela. Po ukończeniu szkoły podstawowej, pracował do 1934 jako stolarz. W 1934 został zatrudniony w charakterze odźwiernego w instytucie, w którym pracował jego ojciec. Następnie został sanitariuszem w sanatorium w Leubus. Od 1932 Klehr należał do SS, służąc także jako tzw. "Hilfswachtmeister" w więzieniu w Wołowie. W 1939 rozpoczął w Buchenwaldzie służbę w hitlerowskich obozach koncentracyjnych. W 1940 przeniesiono go do Dachau, gdzie pełnił służbę jako sanitariusz. W 1941, po kolejnych awansach w hierarchii SS, przydzielono go do obozu Auschwitz-Birkenau.
W Oświęcimiu Klehr pełnił służbę jako sanitariusz SS (SDG), a jego głównym zadaniem było zabijanie więźniów i jeńców radzieckich zastrzykami fenolu w serce. Ten sposób mordowania wprowadził w Auschwitz-Birkenau lekarz SS Friedrich Entress. Trudno określić całkowitą liczbę ofiar tej zbrodniczej działalności Klehra i innych sanitariuszy SS, ale z pewnością idzie ona w tysiące. Od 1943 Klehr został szefem wydziału zajmującego się dezynfekcją w obozie, co faktycznie oznaczało, że miał obowiązek uczestniczyć w eksterminacji Żydów w komorach gazowych. Do jego obowiązków należała piecza nad zapasami cyklonu B (niejednokrotnie też wrzucał osobiście gaz do komór). Od 1944 Klehr był również kierownikiem szpitala w podobozie "Gleiwitz I", gdzie kierował selekcjami niezdolnych do pracy więźniów.
Schwytany w maju 1945 przez wojska amerykańskie, skazany został na 3 lata pobytu w obozie pracy. Zwolniony w 1948, pracował później jako stolarz w Brunszwiku. Władze RFN aresztowały Klehra w 1960. Został następnie osądzony w drugim procesie oświęcimskim i skazany za zabicie przynajmniej 475 ludzi oraz za pomocnictwo w zamordowaniu tysięcy innych na dożywocie i dodatkowe 15 lat więzienia. Zmarł w 1988 r.

</doc>
<doc id="316921" url="https://pl.wikipedia.org/wiki?curid=316921" title="Bonnoeil">
Bonnoeil



</doc>
<doc id="316922" url="https://pl.wikipedia.org/wiki?curid=316922" title="Mesnil-Bacley">
Mesnil-Bacley



</doc>
<doc id="316927" url="https://pl.wikipedia.org/wiki?curid=316927" title="UFO w Emilcinie">
UFO w Emilcinie

UFO w Emilcinie – domniemane bliskie spotkanie z przedstawicielami obcej cywilizacji, wynikające z relacji Jana Wolskiego, który twierdził, że 10 maja 1978 roku w Emilcinie spotkał się z kosmitami.
Relacja Jana Wolskiego.
Jan Wolski był rolnikiem mieszkającym w Emilcinie. Według jego relacji, 10 maja 1978 roku wracając z Dąbrowy Pusznieńskiej miał zostać zaczepiony przez dwóch niskich przybyszy, ubranych w czarne kombinezony z kapturami. Mieli oni porozumiewać się za pomocą ostrych i piskliwych dźwięków, co zaniepokoiło Wolskiego. Po przejechaniu około trzystu metrów zauważył wiszący na wysokości 4-5 metrów srebrzysty wehikuł. Z owego wehikułu miała obniżyć się platforma, z której wyszedł przybysz zapraszający Wolskiego do środka. Wolski miał wejść do środka, gdzie poddał się badaniom. W środku znajdowało się również kilka kawek i wron. Po badaniach Wolski miał wyjść z pojazdu kosmicznego i pożegnać się z kosmitami. Spotkanie w wehikule miało trwać kilka minut.
Reakcje na opowieść Wolskiego.
Po powrocie do domu Jan Wolski miał opowiedzieć o spotkaniu z tajemniczymi przybyszami swoim synom, ci następnie mieli poinformować sąsiadów o incydencie. Grupa mieszkańców Emilcina udała się na miejsce rzekomego postoju statku, jednak na miejscu mieli odnaleźć tylko ślady stóp odciśniętych na łące. Mieszkańcy wsi nie kwestionowali opowieści rolnika, który uchodził za człowieka prawdomównego. Wkrótce pojawiła się relacja sześcioletniego Adama Popiołka, który również miał widzieć rzekomy wehikuł. Relacja Popiołka różniła się w szczegółach od relacji Wolskiego.
Porucznik Stanisław Plis, komendant komisariatu MO w Opolu Lubelskim, dokonał wizji lokalnej w Emilcinie oraz przesłuchał Wolskiego. W raporcie napisał, że rolnikowi całe wydarzenie się przyśniło. Jakiś czas później z rodziną Wolskich skontaktował się ufolog amator Witold Wawrzonek, który o rzekomym wydarzeniu w Emilcinie poinformował badacza zjawisk paranormalnych Zbigniewa Blanię. Po skontaktowaniu Wolskiego z Blanią rolnik został poddany badaniom medycznym. Według psychiatry dr Ryszarda Krasilewicza, Jan Wolski nie zmyślił historii. Po przeprowadzeniu badań Zbigniew Blania nagłośnił relację Jana Wolskiego w mediach, w następstwie czego zgłoszono kolejne rzekome incydenty o spotkaniach z kosmitami, do których miało dojść w Przyrownicy i Golinie. Opinia publiczna nie wierzyła Janowi Wolskiemu. W 1978 roku premierę miał film dokumentalny "Odwiedziny", opowiadający o rzekomym spotkaniu kosmitów przez Jana Wolskiego.
Jan Wolski zmarł w 2003 roku, do końca życia będący przekonany, że spotkał przedstawicieli obcej cywilizacji.
Historią rzekomego lądowania UFO w Emilcinie zajął się publicysta Bartosz Rdułtowski. W 2012 roku ogłosił, że cała sprawa stanowiła mistyfikację, przeprowadzoną przez Witolda Wawrzonka, który miał wymyślić historię w celu zdyskredytowania Zbigniewa Blani. Wawrzonek miał poddać hipnozie Jana Wolskiego i wszczepić mu fałszywe wspomnienia. Wawrzonek planował przyznać się Blanii do oszustwa, jednak w wyniku nagłośnienia incydentu w Emilcinie w mediach zachował fakt w tajemnicy. Zdaniem Rdułtowskiego, Blania prowadził badania niestarannie i pod z góry założoną tezę. Relacja Rdułtowskiego spotkała się z krytyką ze strony środowisk ufologicznych.
Upamiętnienia.
Wydarzenia w Emilcinie zostały upamiętnione w komiksie "Przybysze" Grzegorza Rosińskiego. 15 października 2005 roku odsłonięto pomnik upamiętniający rzekome wylądowanie UFO. Pomnik składa się z metalowego sześcianu balansującego na szczycie cokołu. Monument postawiła Fundacja Nautilus, warszawska organizacja zajmująca się badaniami UFO.

</doc>
<doc id="316933" url="https://pl.wikipedia.org/wiki?curid=316933" title="Morteaux-Couliboeuf">
Morteaux-Couliboeuf



</doc>
<doc id="316934" url="https://pl.wikipedia.org/wiki?curid=316934" title="Kåre Kristiansen">
Kåre Kristiansen

Kåre Gulbrand Kristiansen (ur. 11 marca 1920 w Bergen, zm. 3 grudnia 2005 w Nesodden) – norweski polityk, dwukrotny przewodniczący Chrześcijańskiej Partii Ludowej, deputowany i minister.
Życiorys.
Był synem kaznodziei Michaela Kristiansena. Zawodowo był związany z państwowym przewoźnikiem kolejowym Norges Statsbaner (NSB). Pracował jako telegrafista, nauczyciel w szkole kolejowej i operator ruchu. Należał do branżowego związku zawodowego Norsk Jernbaneforbund. Stopniowo awansował w strukturze NSB, w 1969 obejmując stanowisko dyrektorskie. Później był dyrektorem operacyjnym w tym przedsiębiorstwie.
Zaangażował się w działalność polityczną w ramach Chrześcijańskiej Partii Ludowej, w latach 1955–1956 kierował jej organizacją młodzieżową. Od początku lat 50. działał w samorządzie miejscowości Nesodden. Od października 1965 do stycznia 1969 był sekretarzem stanu w ministerstwie spraw społecznych. W latach 1969–1973 był zastępcą poselskim. Później w latach 1973–1977 i 1981–1989 sprawował mandat posła do Stortingu. W parlamencie był m.in. przewodniczącym komisji spraw zagranicznych (1981–1983). W 1975 po raz pierwszy został wybrany na przewodniczącego Chrześcijańskiej Partii Ludowej, zastępując Larsa Korvalda. Kierował partią do 1977, gdy na czele formacji ponownie stanął Lars Korvald. Kåre Kristiansen powrócił na funkcję lidera chadeków w 1979, w 1983 zastąpił go na tym stanowisku Kjell Magne Bondevik. Od czerwca 1983 do maja 1986 sprawował urząd ministra przemysłu naftowego i energetyki w koalicyjnym gabinecie, którym kierował konserwatysta Kåre Willoch. Od 1986 do 1989 był wiceprzewodniczącym norweskiego parlamentu.
Zdeklarowany sympatyk Izraela. Na początku lat 90. dołączył do Norweskiego Komitetu Noblowskiego, z którego ustąpił w 1994 na znak protestu przeciwko przyznaniu Pokojowej Nagrody Nobla Jaserowi Arafatowi.

</doc>
<doc id="316937" url="https://pl.wikipedia.org/wiki?curid=316937" title="Poddany">
Poddany

Poddany (czes. "poddaný", ang. "subject", niem. "Untertan", szw. "undersåte") oznaczał w państwach o ustroju monarchicznym wszystkich mieszkańców danego państwa, gdyż byli "poddani" władzy i woli monarchy. Oczekiwano od nich, szczególnie w krajach, gdzie rządził absolutyzm, np. w Rosji, "wiernopoddańczego" stosunku do osoby monarchy.
Pojęcie wyszło z użycia w większości krajów po 1918 i najpóźniej po 1950. Zastąpił je obywatel: fr. "citoyen", ang. "citizen", niem. "Staatsbürger", szw. "medborgare".

</doc>
<doc id="316938" url="https://pl.wikipedia.org/wiki?curid=316938" title="Obciąg (enologia)">
Obciąg (enologia)

Obciąg – zabieg zlewania wina lub piwa znad osadu. Polega na przeniesieniu sklarowanego fermentowanego napoju do pustego zbiornika bez naruszania osadu w celu rozlewu lub dalszego klarowania. 

</doc>
<doc id="316940" url="https://pl.wikipedia.org/wiki?curid=316940" title="Kare Kristiansen">
Kare Kristiansen



</doc>
<doc id="316945" url="https://pl.wikipedia.org/wiki?curid=316945" title="Roland Deschain">
Roland Deschain

Roland Deschain to fikcyjna postać, główny bohater cyklu "Mroczna Wieża" Stephena Kinga. Jest ostatnim rewolwerowcem, którego życiowym zadaniem jest odnalezienie i ocalenie tajemniczej Wieży, która być może skrywa sekret wszelkiego istnienia.
Życiorys.
Roland urodził się i wychował w Gilead, stolicy baronii Nowy Kanaan. Był synem Stevena i Gabrielle. Od najmłodszych lat był szkolony na rewolwerowca, razem z wieloma innymi wysoko urodzonymi dziećmi. Został najmłodszym w historii rewolwerowcem, gdy wskutek prowokacji Martena prędzej, niż nakazuje zwyczaj, wyzwał swojego nauczyciela Corta na pojedynek i wyszedł z niego zwycięsko jako broni używając swojego sokoła. Miał wówczas czternaście lat. Poprzednim rekordzistą był jego ojciec (szesnaście lat).
Ojciec w obawie o bezpieczeństwo syna wysłał go wraz z jego przyjaciółmi, Cuthbertem i Alainem, do Mejis, odległej baronii na Łuku Zewnętrznym. Roland ukrywał się tam pod fałszywym nazwiskiem Willa Dearborna. Zaraz po przybyciu poznał Susan Delgado, swoją pierwszą, wielką miłość. Pod pretekstem zadania policzenia wszystkiego dla Afiliacji przypadkiem odkrył spisek mieszkańców współpracujących z wrogiem Afiliacji Farsonem, zwanym Dobrym Człowiekiem. Farsonowi zależało na hodowanych tutaj koniach oraz na ropie pozyskiwanej z pola naftowego Citgo znajdującego się niedaleko Hambry, a przede wszystkim czarodziejskiej kryształowej kuli.
Roland wraz z przyjaciółmi, podczas ataku w Dniu Święta Plonów, zniszczył cysterny z ropą i pole naftowe, rozbił oddział wojsk Farsona i zdobył kryształową kulę. Postawiła ona go przed wyborem - Susan albo Mroczna Wieża, która chyli się ku upadkowi. Z ciężkim sercem wybrał Wieżę uzasadniając to przyjaciołom: Kula ukazała mu także śmierć ukochanej, spalonej na stosie przez rozszalały tłum. Ten widok zakończył jego dzieciństwo, stał się obojętny na wszystko i do końca życia obwiniał się o tę śmierć.
Po powrocie do domu oddał ojcu kulę, jednak zobaczył ją znowu w komnacie swojej matki, gdy przyszedł pojednać się z nią. Kula stworzyła iluzję Rhei z Cöos, kobiety współwinnej śmierci Susan. Roland instynktownie się obrócił i strzelił, jednak nie stała za nim czarownica, a jego matka, która chciała mu podarować ręcznie wykonany pas.
Następnie wyruszył w podróż do Mrocznej Wieży wraz z Cuthbertem i Alainem. W wieku około 24 lat uczestniczył w bitwie na wzgórzu Jericho, gdzie stracił swoje ka-tet i ostatecznie przesądził się los Gilead, jednakże Deschain nie porzucił swojej misji. Przez wiele lat ścigał Człowieka w Czerni, Waltera. Dzięki spotkaniu z nim stworzył nowe ka-tet, w skład którego wchodzili Susannah, Eddie, Jake i Ej.
Głównym antagonistą Rolanda był Karmazynowy Król, władca Dyskordii, który chciał zniszczyć Wieżę. Obaj bohaterowie byli ojcami "Mordreda - pająka", który według przepowiedni miał uśmiercić Rewolwerowca.
Ekwipunek.
Wśród najważniejszych przedmiotów, jakie posiada lub posiadał, należy wyróżnić:

</doc>
<doc id="316950" url="https://pl.wikipedia.org/wiki?curid=316950" title="Sebastián Piñera">
Sebastián Piñera

Miguel Juan Sebastián Piñera Echenique (ur. 1 grudnia 1949 w Santiago) – chilijski polityk i biznesmen, trzykrotny kandydat w wyborach prezydenckich (2005, 2009 i 2017), prezydent Chile w latach 2010–2014 i 2018–2022.
Życiorys.
Bratanek arcybiskupa Bernardina Piñery Carvallo. Jest absolwentem ekonomii na Chilijskim Uniwersytecie Katolickim, posiada tytuł doktora ekonomii, który obronił na Uniwersytecie Harvarda. Jest właścicielem chilijskiej stacji telewizyjnej Chilevisión oraz akcjonariuszem linii lotniczych Lan Airlines, a także dyrektorem kilku chilijskich spółek. Piñera jest jednym z najbogatszych chilijskich biznesmenów, jego majątek szacuje się na blisko 1,2 miliarda dolarów.
Zainteresował się polityką w 1988, kiedy to otwarcie wypowiedział się w sposób negatywny o rządzie w plebiscycie ogólnonarodowym. Po obaleniu dyktatury i reaktywowaniu demokracji, w 1989 kierował kampanią prezydencką Hernána Büchiego, byłego ministra finansów w wojskowym rządzie Pinocheta. Podczas tych samych wyborów, Piñera został wybrany senatorem, a wkrótce dołączył do centroprawicowej partii Odnowa Narodowa.
14 maja 2005 zadeklarował swój start w wyborach prezydenckich jako kandydat prawicowej koalicji Sojusz dla Chile. W pierwszej turze wyborów 11 grudnia zdobył 25,4% poparcia, co dało mu drugi wynik. W drugiej turze wyborów 15 stycznia 2006, zdobył 46,5% głosów, wybory wygrała przedstawicielka lewicy Michelle Bachelet.
W 2009 został kandydatem prawicowej Koalicji na rzecz Zmian w grudniowych wyborach prezydenckich. 13 grudnia 2009 odniósł zwycięstwo w I turze wyborów, zdobywając 44% głosów i pokonując kandydata lewicy, Eduardo Freia (30% głosów). 17 stycznia 2010 wygrał z Freiem w drugiej turze wyborów, zdobywając 51,6% głosów. Tym samym został pierwszym prawicowym prezydentem kraju od 1990.
Stanowisko prezydenta objął 11 marca 2010, kilkanaście dni po tragicznym trzęsieniu ziemi. Z tego powodu jednym z głównych celów jego gabinetu została odbudowa kraju ze skutków kataklizmu. Stwierdził, że jego gabinet nie chce być „rządem trzęsienia” lecz „rządem odbudowy”. Ceremonia zaprzysiężenia odbyła się w siedzibie Kongresu Narodowego w Valparaíso, gdzie na chwilę wcześniej doszło do silnych wstrząsów wtórnych.
Nie startował w kolejnych wyborach prezydenckich. W marcu 2014 złożył urząd, jego następczynią została Michelle Bachelet (ponownie po czteroletniej przerwie).
W 2017 po raz kolejny kandydował w wyborach na stanowisko prezydenta Chile. W pierwszej turze uzyskał 36,6% i przeszedł do następnej tury wyborów razem z centrolewicowym senatorem Alejandro Guillierem, który zdobył 22,7% głosów. W głosowaniu z 17 grudnia otrzymał 54,54% głosów, wygrywając ze swoim konkurentem i zapewniając sobie wybór po czteroletniej przerwie na kolejną kadencję, którą rozpoczął 11 marca 2018. 11 marca 2022 zakończył urząd prezydenta, oddając władze lewicowemu aktywiście Gabrielowi Boricowi.

</doc>
<doc id="316958" url="https://pl.wikipedia.org/wiki?curid=316958" title="Passage">
Passage



</doc>
<doc id="316959" url="https://pl.wikipedia.org/wiki?curid=316959" title="Kaftan bezpieczeństwa">
Kaftan bezpieczeństwa

Kaftan bezpieczeństwa – specjalny typ ubioru wykonany z mocnej i wytrzymałej tkaniny z rozpięciem z tyłu oraz długimi rękawami (o wiele dłuższymi niż ręce), które zawija się wokół osoby krępowanej i wiąże z tyłu w supeł (lub mocuje za pomocą specjalnych pasów). Jest to jeden ze środków przymusu bezpośredniego.
Zastosowanie.
Podstawowym celem zastosowania tego typu kaftana jest zabezpieczenie osób chorych psychicznie, będących pod wpływem narkotyków lub alkoholu, wobec których zachodzi uzasadnione podejrzenie, że mogą zrobić krzywdę sobie lub osobom postronnym. Używany zwykle w chwilach napadu szału lub nasilenia się choroby.
Szczególnie często używany przy transporcie takich osób w karetce pogotowia lub karetce policyjnej. Używany też w szpitalach psychiatrycznych.
O konkretnej potrzebie użycia kaftana bezpieczeństwa powinien decydować lekarz. Polecenie zastosowania kaftana bezpieczeństwa i pasów przez policjanta wydaje komendant Policji lub osoba przez niego upoważniona, a podczas ich nieobecności – dyżurny jednostki.
Kaftany bezpieczeństwa, zwłaszcza te wykonane ze skóry, stosuje się także w przypadku niektórych technik BDSM (zachowania seksualne).
Niebezpieczeństwa związane z użyciem.
Dłuższe skrępowanie kaftanem bezpieczeństwa może być bolesne i powodować odrętwienie kończyn górnych. Zbyt silne skrępowanie może także utrudniać oddychanie. Pacjenta skrępowanego kaftanem bezpieczeństwa nie należy w związku z tym pozostawiać na dłuższy okres bez opieki.

</doc>
<doc id="316961" url="https://pl.wikipedia.org/wiki?curid=316961" title="Adres pamięci">
Adres pamięci

Adres pamięci w informatyce to unikatowy identyfikator dla części jednostkowej pamięci komputera, w której procesor (ang. "CPU, central processing unit") może zachować pewną ilość danych do późniejszego wykorzystania. W nowoczesnych komputerach każdy adres identyfikuje pojedynczy bajt pamięci; dane za duże do przechowania w jednym bajcie mogą być zachowane w kilku bajtach o następujących po sobie adresach. Niektóre mikroprocesory zostały zaprojektowane, aby być adresowalne dwubajtowo, czyli typowa jednostka przechowywania jest większa od bajta. Wśród przykładów znajdują się Texas Instruments TMS9900 i National Semiconductor IMP-16, wykorzystujące ten typ adresowania.
Pamięć fizyczna odnosi się do sprzętu. Jej przeciwieństwem jest pamięć logiczna i wirtualna, reprezentująca koncepty oprogramowania. Na przykład, pamięć fizyczna może się odnosić do właściwej przestrzeni RAM-u, na przykład 128 MB. Pamięć wirtualna na procesorach 32-bitowych może mieć nawet 4 GB. Fizyczna struktura danych odnosi się do organizacji tych danych na nośniku, a struktura logiczna odnosi się do tego, jak dane są prezentowane użytkownikowi czy programom. Na przykład, plik z danymi to ciąg bajtów. Ale fizycznie, jeden plik może być rozrzucony w kilku miejscach na dysku.
Bardzo często odnosząc się do słowa maszynowego nowoczesnego komputera odnosi się także do wirtualnych adresów pamięci. Na przykład komputer, o którym mówi się „32-bitowy”, traktuje pamięć jako zestaw wartości 32-bitowych; Komputer adresujący bajtowo, mogąc na jeden adres przeznaczyć 32-bity, może mieć przestrzeń adresową wielkości formula_1 bajtów, czyli 4 gigabajtów. Starsze komputery często obsługiwały adresy większe od ich słowa maszynowego, w przeciwnym razie ich pamięć byłaby nierozsądnie mała. Na przykład 8-bitowy mikroprocesor MOS Technology 6502 obsługuje adresy 16-bitowe. Gdyby były one 8-bitowe, pamięć miałaby rozmiar 256 bajtów. Podobnie, 16-bitowy Intel 8086 obsługuje adresy 20-bitowe mogąc zaadresować 1 megabajt, a nie 64 kilobajtów. Komputer o architekturze 64-bitowej może zaadresować formula_2 bajtów (16 eksabajtów), ilość pamięci uważaną za praktycznie nieskończoną.
Zależnie od architektury, sprawność komputera może być obniżana przez „niewyrównany” dostęp do pamięci. Przykładowo, komputer 16-bitowy z 16-bitową szyną danych, taki jak Intel 8086, pracuje efektywniej, jeśli dane są tak „wyrównane”, że zaczynają się od adresu parzystego, więc załadowane 16 bitów danych zajmuje jeden cykl. Jeśli adres jest nieparzysty, procesor może wykonać dwa cykle, jeden dla niższego adresu (połowę opuszczając) i potem dla wyższego adresu (ponownie pomijając połowę danych do odczytu).

</doc>
<doc id="316966" url="https://pl.wikipedia.org/wiki?curid=316966" title="Lupe Madera">
Lupe Madera

Lupe Madera właś. "Jorge Guadalupe Madera Pacheco" (ur. 17 grudnia 1952 w Sotuta, zm. 3 grudnia 2005), bokser meksykański, mistrz świata zawodowców.
Przez większość kariery był bokserem drugoplanowym, sparingpartnerem bardziej znanych meksykańskich zawodników - Gustavo Espadasa i Miguela Canto. Swoją szansę walki o mistrzostwo świata w kategorii junior muszej (do 48,998 kg, federacji WBA) otrzymał w kwietniu 1982 w Sendai, nie sprostał jednak Japończykowi Katsuo Tokashiki. Po raz drugi zmierzył się z Japończykiem o ten sam tytuł w kwietniu 1983 i tym razem pojedynek zakończył się remisem; w tej sytuacji trzy miesiące później doszło do kolejnego pojedynku obu bokserów, który tym razem - w dramatycznych okolicznościach - rozstrzygnął na swoją korzyść Meksykanin. Walkę przerwano w czwartej rundzie po rozbiciu łuku brwiowego Madery po uderzeniu głową; początkowo zwycięzcą ogłoszono Tokashikiego, ale sekundanci Madery złożyli protest, wskazując, że to właśnie on zdecydowanie prowadził na punkty w momencie faulu. Protest ten uwzględniono i pas mistrzowski przyznano Meksykaninowi; potwierdził on później swoje zwycięstwo w rewanżu w Sapporo w październiku 1983.
Tytuł mistrzowski utracił w maju 1984 na rzecz Francisco Quiroza z Dominikany, który znokautował Maderę w 9. rundzie. Po tej walce Lupe Madera zakończył karierę sportową.

</doc>
<doc id="316969" url="https://pl.wikipedia.org/wiki?curid=316969" title="Kenilworth (ujednoznacznienie)">
Kenilworth (ujednoznacznienie)

Inne:
Miejscowości w USA:

</doc>
<doc id="316979" url="https://pl.wikipedia.org/wiki?curid=316979" title="Adam Gorajski">
Adam Gorajski

Adam Gorajski herbu Korczak (zm. 1602) – poseł na sejm Rzeczypospolitej i deputat do Trybunału Głównego Koronnego, marszałek sejmiku województwa lubelskiego.
Studiował w Bazylei w latach 1579–1580, w Wittenberdze w 1583 roku. Wykształcony i majętny, zaliczał się do czołówki światłych ludzi w Polsce czasów renesansu. Należał do najaktywniejszych działaczy kalwińskich w kraju.
Jego rodzicami byli Jan Gorajski i Anna Osmólska. Miał dwóch braci: Piotra oraz Jana. Adam Gorajski wychowywał się na dworze hetmana Jana Tarnowskiego, później na Podolu rozpoczął służbę wojskową w randze rotmistrza. W 1578 w spadku po wuju otrzymał Włość Radzięcką (obecne województwo lubelskie, powiat biłgorajski). W 1581 r. Adam Gorajski był też dziedzicem Klecia. W latach 1579–1584 przebywał zagranicą (odwiedził wówczas m.in. Bazyleję i Wittenbergę).
W roku 1576 Gorajski brał udział w elekcji Stefana Batorego na króla Polski. W podziękowaniu za to 10 września 1578 r. Batory będąc we Lwowie nadał akt lokacyjny dla budowanego przez Gorajskiego miasta Biłgoraj. W okresie elekcji Zygmunta III Wazy Adam Gorajski podpisał kaptur województwa i był deputatem do sądów na zamku lubelskim. Po wyborze Zygmunta na króla przyłączył się do ugrupowania „zamojszczyków” (czyli zwolenników Jana Zamoyskiego, którego był bliskim przyjacielem). Poseł na sejm pacyfikacyjny 1589 roku z województwa lubelskiego, podpisał traktat bytomsko-będziński.
Brał udział w zjeździe opozycji w Lublinie (9 kwietnia 1592 r.) i został wybrany w skład delegacji do króla, któremu przedstawił postulaty zjazdu.
W 1595 wraz z Janem Zamoyskim wybrał się, aby bronić przed najazdem tatarskim granicy od strony Rusi Czerwonej i Węgier. Po powrocie jeszcze kilkakrotnie marszałkował na sejmikach województwa i posłował do króla (1598, 1600).
Własnym kosztem założył i utrzymywał kilka zborów: w Biłgoraju (ufundowany w 1578), Radzięcinie i Rzeczycy. Po śmierci swojego teścia Stanisława Słupeckiego w 1576 r. objął po nim stanowisko przywódcy kalwinistów lubelskich. Był bardzo religijny, znane było jego powiedzenie "„Dla Chrystusa i Ojczyzny”".
Adam Gorajski był zasłużonym patronem i opiekunem polskich pisarzy tamtego okresu. Erazm Gliczner w roku 1598 dedykował mu dzieło pt. "Appellatia", Antoni Lemke napisał o nim utwór "Thesis de Phtisi", natomiast Sebastian Klonowic poświęcił mu dwa teksty: "Victoria deorum" o wychowaniu bohatera wzorowanego na Gorajskim oraz "Goraidos liber unicus" – poemat o rodzie Gorajskich.
Adam zmarł prawdopodobnie na początku 1602. Wszystkie dobra po nim odziedziczył syn Zbigniew.

</doc>
<doc id="316982" url="https://pl.wikipedia.org/wiki?curid=316982" title="Endywia kędzierzawa">
Endywia kędzierzawa

Endywia kędzierzawa ("Cichorium endivia" L. var. "crispum" Lam.) – odmiana cykorii endywii. Bywa popularnie nazywana sałatą fryzowaną zieloną.
Morfologia.
Liście barwy od bardzo jasnozielonej po zieloną. 

</doc>
<doc id="316983" url="https://pl.wikipedia.org/wiki?curid=316983" title="Józef Urpsza">
Józef Urpsza

Józef Urpsza (ur. 10 sierpnia 1880 w Jakubowie k. Kowna, Litwa, zm. 14 lipca 1974 w Kaliszu), zakonnik – jezuita, działacz charytatywny zwany Samarytaninem Kalisza, farmaceuta. Podkreślał swoje pochodzenie z rodziny kniaziów żmudzkich, wyniszczonej przez carat za udział w powstaniu styczniowym.
W 1909 uzyskał w Sankt Petersburgu dyplom magistra farmacji, następnie ożenił się z Heleną von Zeydler. Był kierownikiem składnicy sanitarnej w Pałacu Zimowym, w 1917 opuścił Rosję i zgłosił się jako ochotnik do wojska polskiego. W 1922 przyjechał do Warszawy i został farmaceutycznym inspektorem miasta i województwa warszawskiego. Miał 11 dzieci, z których kilkoro zmarło w dzieciństwie.
Przed II wojną światową znaczną część czasu zajmowała mu społeczna praca organizacyjna. Był m.in. prezesem Sodalicji Mariańskiej, prezesem Stowarzyszenia Apostolstwa Mężczyzn, prezesem Konferencji św. Wincentego a Paulo i członkiem rady wyższej Towarzystwa św. Wincentego à Paulo w Warszawie, wiceprezesem Caritasu. Pełnił też funkcje zawodowe: prowizora farmacji oraz dyrektora Składnicy Sanitarnej. Był prezesem Zjednoczenia Polskich Farmaceutów Katolików.
W powstaniu warszawskim stracił żonę; wydarzenie to zaważyło o tym, że zaraz po wojnie, mając już lat 65, zapragnął wstąpić do jezuitów. Jednakże ówczesny prowincjał, o. Edmund Elter, nie wyraził zgody, motywując decyzję apostolskim charakterem Towarzystwa Jezusowego, gdzie ludzie starsi nie rokują nadziei na czynne zaangażowanie. Otrzymawszy odpowiedź odmowną, zapisał się na Wydział Teologiczny Uniwersytetu Warszawskiego. Święcenia kapłańskie otrzymał 4 lipca 1948 w Warszawie jako ksiądz diecezjalny. W 1951 r. ponowił próbę uzyskania zgody na przyjęcie do zakonu. Tym razem uzyskał zgodę prowincjała, o. Bogusława Waczyńskiego, który uważał, że doświadczony aptekarz wykształci na pielęgniarzy braci zakonnych. Pojawiły się jednak trudności ze strony władz diecezjalnych, które dziwiły się upartym staraniom Urpszy przystąpienia do jezuitów i nie chciały, jak się zdawało, obciążać zakonu zbytecznym balastem. Mimo to jednak zgodę wydały, 20 stycznia 1952 wstąpił do jezuitów w Kaliszu. Urpsza, który w chwili rozpoczęcia nowicjatu miał ponad 71 lat, okazał się postacią o znacznych jeszcze zasobach sił.
Wykorzystywał doświadczenie z dawnej działalności społecznej w Konferencji św. Wincentego i w Caritasie. Przystąpił do likwidowania w Kaliszu plagi żebractwa, sporządził kartotekę biednych, chorych, rodzin wielodzietnych oraz ubogich studentów i udzielał im systematycznej pomocy. Trzymał się przy tym zasady nie dawania pieniędzy, często w takich wypadkach służących wprost do zakupu alkoholu, ale kupował środki potrzebne do życia: artykuły spożywcze, odzież, obuwie, proszki do prania, mydło i nimi obdzielał swoich podopiecznych. Troszczył się nie tylko o miejscowy dom starców, lecz także o wszystkich zniedołężniałych rencistów żyjących we własnych mieszkaniach; szczególną opieką otaczał chorych obłożnie.
Uwrażliwiał proboszczów na obecność chorych i biednych w ich parafiach; mobilizował też do działania osoby świeckie. W samym Kaliszu współpracowało z nim czterech kapłanów, dziewięć zakonnic i ponad czterdzieści osób świeckich, w tym lekarze i prawnicy. Prowadził także intensywną działalność religijną wśród swoich podopiecznych, m.in. uzyskał zezwolenie na sprawowanie u chorych dwu mszy w dni powszednie oraz trzech w każdą niedzielę. Ostatnia z dostępnych statystyk, pochodząca z 1972 wykazuje, że mając w swojej pieczy 57 starców i 99 chorych odprawił u nich 255 mszy z homiliami oraz rozniósł 4182 komunie.
Aktywnie wprowadzał również technikę w służbę apostolską. Najpierw kupił motocykl WSK. Mając lat ponad osiemdziesiąt, uczęszczał na kurs dla kierowców. Kiedy w końcu otrzymał prawo kierowania pojazdami mechanicznymi, przełożony domu zakazał mu z niego korzystać obawiając się, że może wyrządzić krzywdę nie tylko sobie, ale również innym użytkownikom dróg.
Akcja, którą prowadził wymagała sporych nakładów finansowych. Przed wojną miał powiązania zawodowe z wieloma renomowanymi firmami zachodnimi. Do nich więc kierował listy prosząc o wsparcie i dlatego miał dobrze zaopatrzoną bazę leków potrzebnych jego chorym. Pomocy finansowej udzielały mu solidaryzujące się z polską biedotą Caritasy Niemiec Zachodnich, Francji, Holandii i Stanów Zjednoczonych. Dzięki temu oprócz sprostania potrzebom bieżącym mógł nabyć dwa samochody: jeden osobowy, drugi mikrobus. Możliwe stało się zatem także organizowanie pielgrzymek do sanktuariów maryjnych, jak Licheń lub Częstochowa.
O. Józef Urpsza nie chciał ograniczać się do Kalisza, w którym pracował. Wspomagał kilka ośrodków duszpasterstwa akademickiego oraz organizował wysyłanie żywności do Indii. Oprócz pomocy chorym i biednym dostarczał również paczki osadzonym w zakładach karnych.
Zmarł w Kaliszu w wieku niespełna 94 lat do ostatnich dni prowadząc intensywną działalność charytatywną.

</doc>
<doc id="316991" url="https://pl.wikipedia.org/wiki?curid=316991" title="Waga">
Waga

Waga – przyrząd do wyznaczania masy ciał z użyciem siły grawitacji. Działa na zasadzie równoważenia sił lub wykorzystania zjawisk fizycznych. W prostej wadze szalkowej jedną z sił jest ciężar ciała o mierzonej masie, drugą – ciężar odważników lub inna wyskalowana siła.
Z uwagi na konstrukcję rozróżnia się m.in. wagi dźwigniowe, sprężynowe, elektryczne, elektroniczne.
Konstrukcja i dokładność pomiaru masy jest zależna od przeznaczenia wagi. Do najczęściej spotykanych można zaliczyć:
W laboratoriach używa się różnej konstrukcji wag precyzyjnych. Współcześnie, najbardziej rozpowszechnione laboratoryjne wagi elektroniczne działają poprzez pomiar kąta skręcenia włókna kwarcowego i są tłumione mechanicznie albo pneumatycznie, aby przyspieszyć pomiar.
Podział wag laboratoryjnych ze względu na dokładność i nośność:
Historia.
Jednymi z pierwszych wag, znanych już w starożytności, były wagi szalkowe. W 1945 roku szwajcarski wynalazca dr Erhard Mettler skonstruował pierwszą wagę jednoszalkową.
Waga w starożytnej Grecji miała wiele znaczeń. Oznaczała między innymi bezstronność w osądach, wagę cudzego grzechu oraz w wypadku sądzenia dwóch osób kto jest winny. Szala przechylała się po stronie winnego co świadczyło o jego większej winie w danym występku.

</doc>
<doc id="317015" url="https://pl.wikipedia.org/wiki?curid=317015" title="Sebastian Pinera">
Sebastian Pinera



</doc>
<doc id="317016" url="https://pl.wikipedia.org/wiki?curid=317016" title="Smith &amp; Wesson">
Smith &amp; Wesson

Smith &amp; Wesson (S&amp;W) – największe w Stanach Zjednoczonych i jedno z największych na świecie przedsiębiorstw produkujących broń palną, a także wyposażenie dla służb mundurowych (m.in. noże taktyczne) z siedzibą w Springfield, Massachusetts.
Założona przez konstruktorów Horace Smitha i Daniela Wessona w 1852. Marka ta jest popularna i rozpoznawana na całym świecie. Często używana w filmach jak np. rewolwer Model 29 w serii o Brudnym Harrym z Clintem Eastwoodem.
Historia.
W 1852 współpracownicy Horace Smith i Daniel Wesson otworzyli swój własny biznes zakładając pierwszą spółkę "„Volcanic Repeating Arms”", później wykupioną przez Olivera Winchestera. W 1856 roku partnerzy odeszli z "„Volcanic Repeating Arms”" i stworzyli pierwszą nowoczesną broń, był to rewolwer wykorzystujący amunicję zespoloną, czyli Smith &amp; Wesson Model 1. Później patent ten zastrzegł sobie Rollin White, jednak z czasem S&amp;W wykupiło go i przez ponad dekadę było jedynym producentem tego typu broni. Produkcja kolejnego rewolweru, czyli Smith &amp; Wesson Model 2, rozpoczęła się 1861 na potrzeby wojny secesyjnej.
W 1867 spółka ta postanowiła otworzyć się na zagraniczne rynki m.in. na Rosję. Kolejny model Smith &amp; Wesson Model 3 nazywany był "Russian Model", czyli "Model rosyjski" ze względu na popularność jaką odniósł w Rosji.
Później w latach 1987-2001 przedsiębiorstwo Smith &amp; Wesson zarządzana była przez brytyjskie przedsiębiorstwo Tomkins PLC.
11 maja 2001 spółka Saf-T Hammer Corporation wykupiła udziały Tomkins PLC za sumę 15 milionów dolarów.
15 lutego 2002 przedsiębiorstwo zmieniło firmę na "Smith &amp; Wesson Holding Corporation".
Broń i amunicja.
Amunicja.
Naboje stosowane w broniach marki Smith &amp; Wesson:
Rewolwery.
Rewolwery Smith &amp; Wesson można podzielić ze względu na wielkość szkieletu:

</doc>
<doc id="317022" url="https://pl.wikipedia.org/wiki?curid=317022" title="Pałka policyjna">
Pałka policyjna

 
Pałka policyjna – podłużna broń obuchowa miażdżąca o przekroju owalnym, zwykle wykonana z elastycznego materiału z rękojeścią, używana w wielu krajach jako środek przymusu bezpośredniego przez policję, straż miejską, żandarmerię, ochronę, straż graniczną i inne służby porządkowe. Najczęściej ma długość około 60 centymetrów i średnicę około 3 centymetrów.
Pałka policyjna jest jedną z najprostszych broni i wywodzi swój „rodowód” od zwykłego drewnianego kija. Można ją uznać za nieinwazyjną broń białą.
W Polsce i wielu innych krajach jest to podstawowe wyposażenie szeregowego policjanta pełniącego służbę na patrolu.
Podstawowym celem używania tego typu broni jest zastosowanie przymusu bezpośredniego wobec osób agresywnych i niereagujących na polecenia służb porządkowych. Stosowana jest także (razem z tarczą policyjną) przy rozpraszaniu nielegalnych demonstracji i wystąpień masowych.
Fechtunek pałką i prawidłowe jej użycie jest jednym z przedmiotów nauki w szkołach policyjnych.
Uderza się nią w najbardziej umięśnione partie ciała, które jest trudno w trwały sposób uszkodzić (głównie od pasa w dół). Pałka policyjna może służyć także do pchnięć, duszenia i bloków. 
W zdarzeniach nagłych o konkretnej potrzebie użycia pałki policyjnej decyduje osobiście przedstawiciel sił porządkowych. W innych przypadkach decyzję taką podejmują jego przełożeni.
Odmianą pałki policyjnej (mającą dodatkowy element poprzeczny) jest tonfa.

</doc>
<doc id="317024" url="https://pl.wikipedia.org/wiki?curid=317024" title="Internationale Bauausstellung">
Internationale Bauausstellung

Internationale Bauausstellung (IBA, Interbau) – instrument planowania miejskiego i projektowania urbanistycznego w Niemczech – międzynarodowa stała wystawa budowlana prezentująca najnowsze osiągnięcia na polu architektury, planowania przestrzennego i projektowania miejskiego, które mogą stać się wzorem i inspiracją dla przyszłych realizacji.
Historia.
Wystawy budowlane zaczęły zyskiwać na popularności na początku XX wieku – miały za zadanie ukazanie najnowszych trendów w architekturze (np. wystawy w Darmstadt Mathildenhöhe 1901/1908/1914 czy w Lipsku w 1913) a w okresie późniejszym służyły do realizacji nowatorskich koncepcji architektonicznych w stylu międzynarodowym w różnych miastach europejskich (np. wystawa mieszkaniowa w Weißenhof w Stuttgracie w 1927 czy wystawa Nový dům w Brnie w 1929). Obok aspektów mieszkaniowych, wystawy skupiały się również na aspektach urbanistycznych – np. wystawa mieszkaniowa w Wiedniu w 1932 czy powojenne osiedle Hansaviertel w Berlinie Zachodnim – modernistyczny eksperyment z 1957 z udziałem między innymi Le Corbusiera, pomyślany jako przedsięwzięcie jednorazowe, stanowiące ideową przeciwwagę dla socrealistycznej Alei Stalina w Berlinie Wschodnim. W 1979 senat miasta Berlina powołał do życia przedsięwzięcie Bauausstellung Berlin GmbH, mające na celu zapewnienie nowej substancji mieszkaniowej (IBA-Neubau) jak i przebudowę zdegradowanych obszarów stolicy oraz renowację starych budynków i części miasta (IBA-Altbau), a w 1987 otwarto IBA Berlin. W programie IBA Berlin wzięli udział: Peter Eisenman, Zaha Hadid, Rem Koolhaas, Paul Josef Kleihues, Rob Krier, Aldo Rossi, Wolf Siedler, James Stirling i Elia Zanghelis. Sukces wystawy berlińskiej przyczynił się do popularyzacji IBA na terenie Niemiec.
W 1989 rząd kraju związkowego Nadrenii Północnej-Westfalii zorganizował IBA Emscher Park, by pozyskać pomysły i impulsy do rewitalizacji pokopalnianych i poprzemysłowych obszarów Zagłębia Ruhry. W ciągu dekady w ramach IBA Emscher Park zrealizowano ponad sto projektów, m.in. jedną z lokalizacji IBA były tereny kompleksu przemysłowego kopalni i koksowni Zollverein w Essen. 
Obok wielu pomniejszych IBA, powstały dwie większe wystawy: zorganizowana przez rząd kraju związkowego Brandenburgii IBA Fürst-Pückler-Region 2000–2010 oraz zorganizowana przez rząd kraju związkowego Saksonii-Anhalt IBA Stadtumbau Sachsen-Anhalt 2010. Pierwszy program dotyczył rewitalizacji terenów kopalnictwa węgla brunatnego na obszarze Łużyc Dolnych, drugi przeobrażeń urbanistycznych w odpowiedzi na negatywne trendy demograficzne i transformację ustrojową. Ostatnia IBA ma miejsce w Hamburgu (2007–2013). Kolejne IBA planowane jest w Berlinie (2020).

</doc>
<doc id="317025" url="https://pl.wikipedia.org/wiki?curid=317025" title="Równina Biłgorajska">
Równina Biłgorajska

Równina Biłgorajska (512.47) – mezoregion geograficzny w południowo-wschodniej Polsce.
Mezoregion stanowi fragment Kotliny Sandomierskiej. Ciągnie się od Wisły w kierunku południowo-wschodnim, równolegle pomiędzy pasmem Roztocza a dolnym biegiem Sanu, do Lubaczowa i Cieszanowa. Równinę przecinają dwie rzeki: Sanna na północy i Tanew na południu. Ich doliny wyznaczają północno-zachodnie i południowo-wschodnie granice mezoregionu.
Region jest płaskowyżem osiągającym na wschodzie wysokość od 220 do 280 m n.p.m. (maksymalnie 284 m), opadającym ku zachodowi poniżej 150 m n.p.m. Zbudowany jest z czwartorzędowych piasków i glin morenowych, przez co tutejsze gleby są mało wartościowe pod względem rolniczym. Z tego powodu większość mezoregionu pokryta jest mało wymagającymi pod względem glebowym borami sosnowymi, tworzącymi kompleks Puszczy Solskiej. Dlatego też funkcjonuje oboczna nazwa regionu – Równina Puszczańska. Piaski tworzą miejscami porośnięte lasem wydmy, a dzięki gliniastemu podłożu krajobraz urozmaicają liczne stawy hodowlane.
Równina Biłgorajska rozpościera się na pograniczu województw lubelskiego i podkarpackiego, na terenie sześciu powiatów:
Na Równinie Biłgorajskiej leżą cztery miasta: Biłgoraj, Janów Lubelski, Modliborzyce i Zaklików. Pozostałe większe miejscowości w obrębie regionu to Aleksandrów, Jarocin, Sól, Harasiuki i Dąbrowica.

</doc>
<doc id="317029" url="https://pl.wikipedia.org/wiki?curid=317029" title="Jaime Morón">
Jaime Morón

Jaime Morón (ur. 16 listopada 1950 w Cartagenie, zm. 3 grudnia 2005 w Bogocie) – piłkarz kolumbijski, reprezentant kraju, olimpijczyk.
Grał na pozycji napastnika. Był znany z szybkości, co przyniosło mu przydomek "Gazeli". W 1971 debiutował w reprezentacji narodowej i wziął udział w Igrzyskach Panamerykańskich, rozegranych w kolumbijskim Cali. Przyczynił się do wyeliminowania Argentyny w walce o udział w igrzyskach olimpijskich w Monachium w 1972; w pierwszym meczu Kolumbii na igrzyskach przeciwko Polsce strzelił bramkę, ale był to jedynie honorowy gol przy wysokiej porażce 1:5. Zespół kolumbijski nie odegrał na igrzyskach znaczącej roli. Morón występował w zespole narodowym do końca lat 70., zaliczając 17 spotkań i strzelając 6 bramek. Bez powodzenia walczył z zespołem narodowym o miejsce w turnieju finałowym mistrzostw świata w 1974 i 1978, zabrakło go natomiast w zespole, który osiągnął jeden z większych sukcesów w historii kolumbijskiego futbolu - wicemistrzostwo Copa América 1975. Grał w turnieju finałowym Copa América cztery lata później, strzelił bramkę Wenezueli, ale Kolumbijczycy odpadli z turnieju już na etapie meczów grupowych, wskutek gorszego bilansu bramkowego niż Chilijczycy (późniejsi wicemistrzowie).
W latach 1971-1974 i 1977-1982 był zawodnikiem Millonarios FC, wraz z którym zdobył dwa tytuły mistrza Kolumbii w 1972 i 1978. W barwach tego klubu wystąpił w 254 meczach, zdobywając 80 bramek; wraz z Alejandro Brandem i Willingtonem Ortizem tworzył jeden z najgroźniejszych ataków w historii ligi kolumbijskiej. Skuteczny był również jako piłkarz zespołu Deportes Tolima (1975-1976, 21 bramek); grał ponadto w Atlético Nacional (1974, 1 bramka) i Quindío Armenia (1983, również 1 bramka). Łącznie wystąpił w 322 meczach ligi kolumbijskiej i strzelił 103 gole. Zakończył karierę w 1983.
Zmarł w grudniu 2005, wskutek komplikacji po przebytej miesiąc wcześniej amputacji nóg oraz niewydolności nerek.
Uwaga. Większość polskich serwisów informacyjnych w notatce o śmierci Jaime Moróna podawało mylne informacje o udziale piłkarza w finałach mistrzostw świata w 1974 i 1978 (Kolumbia nie awansowała) oraz zdobyciu przez niego Copa Libertadores w 1972 i 1978 (prawdopodobnie pomylono to trofeum z mistrzostwem Kolumbii; zespół Millonarios nie zdobył dotychczas Copa Libertadores).

</doc>
<doc id="317030" url="https://pl.wikipedia.org/wiki?curid=317030" title="Jaime Moron">
Jaime Moron



</doc>
<doc id="317033" url="https://pl.wikipedia.org/wiki?curid=317033" title="Lue">
Lue



</doc>
<doc id="317036" url="https://pl.wikipedia.org/wiki?curid=317036" title="Bright Ophidia">
Bright Ophidia

Bright Ophidia – polski zespół muzyczny wykonujący metal progresywny. Powstał w 1998 roku w Białymstoku.
Historia.
Zespół Bright Ophidia powstał w 1998 roku w Białymstoku z inicjatywy perkusisty Cezarego Mielko, gitarzysty Mariusza Maciejczuka oraz wokalisty Adama Bogusłowicza. Kilka miesięcy później do wyżej wymienionych dołączył basista Piotr Romaniuk. W grudniu 1998 w Salman Studio zespół zarejestrował demo pt. "Bright Ophidia", które zwróciło uwagę lokalnych mediów muzycznych. Pierwsze kompozycje stanowiły wypadkową ówczesnych fascynacji muzyków, a konkretnie zainspirowane były dokonaniami takich wykonawców jak Metallica, Danzig czy Black Sabbath. Materiał został pozytywnie przyjęty, dzięki czemu grupa postanowiła nagrać kolejny, profesjonalnie już brzmiący materiał.
W styczniu 2000 roku w Hertz Studio muzycy nagrali kolejne promocyjne demo pt. "Spell Your God...". Nowa produkcja muzycznie zwróciła się w kierunku cięższych torów, a szczególnie kanonów thrash metalu. Kompozycja "Life in Fear" stała się utworem przełomowym, który w konsekwencji przesądził o rozwoju grupy. Zarówno miksowaniem utworów jak i całą produkcją "Bright Ophidia" pokierowała samodzielnie. Dobre recenzje nadchodzące z metalowego podziemia motywowały zespół do dalszego rozwoju. Sukcesem było włączenie kompozycji "Never" do kompilacji czasopisma Trash'em All. W październiku skład zespołu został poszerzony o drugiego gitarzystę - Przemka Figla. W nowym składzie powstało kolejne demo pt. "Fist". Grupa otrzymała wiele pochlebnych recenzji w zinach, a także ze strony krytyków metalowych magazynów (Mystic Art, Metal Hammer, Morbid Noizz, Thrash'em All). Trzeci materiał demo zapoczątkował stopniową przemianę stylu prezentowanego przez Bright Ophidia. Zespół rozpoczął penetrować rejony nowoczesnego metalu.
W lutym 2001 roku zespół opuścił gitarzysta Mariusz Maciejczuk, a nieco później także basista Piotr Romaniuk. W maju 2002 roku skład zespołu uzupełnił basista Mariusz Rusiłowicz, udzielający się równolegle w Dominium. Następnie Bright Ophidia decyduje się na samodzielne nagranie debiutanckiego albumu pod nazwą "Coma". Nagrań dokonano w olsztyńskim Selani Studio, a realizacją zajął się Szymon Czech. Płyta stanowiła podsumowanie dotychczasowej podziemnej działalności zespołu, zawiera bowiem zarówno pięć numerów znanych z poprzednich płyt demo (w zmienionych aranżacjach), jak i zupełnie premierowe kompozycje, takie jak: "Holocaust", "War Is a Blind Falcon", "Ordinary People", "My Dance Said Nothing" oraz "You'll Never Need to Lie". We wrześniu zespołem zainteresowała się wytwórnia Metal Mind Productions, z którą grupa podpisała kontrakt na cztery długogrające albumy. 20 stycznia 2003 roku odbyła się premiera debiutanckiego albumu pt. "Coma"[2]. Płyta spotkała się ze znakomitym przyjęciem ze strony krytyki krajowej i zagranicznej, także metalowych portali internetowych oraz fanów. Kompozycja "What have you done to me?" znalazła się na liście norweskiej metalowej stacji radiowej, zajmując drugie miejsce tuż za uznanym Acheron.
W lutym 2003 roku do grupy dołączył klawiszowiec Michał Franczak. W pięcioosobowym składzie Bright Ophidia zajęła się promocją koncertową debiutanckiego albumu oraz pracami nad nowym materiałem. W grudniu w podsumowaniu wydarzeń płytowych w roku 2003 Polskiego Radia Białystok w audycji Metal Hammer Show debiutancka płyta zespołu zajęła szóste miejsce pośród grup z wielopłytowym dorobkiem. W styczniu 2004 roku ukazał się album "Red Riot". Wydawnictwo było promowane podczas koncertów w Polsce. Formacja wystąpiła także na festiwalu Metalmania w katowickim Spodku. W latach 2005-2007 zespół dał szereg koncertów m.in. w Kaliningradzie z okazji 750 lecia miasta na "Bike Show", dając koncert dla wielotysięcznej publiczności. Zespół zajął trzecie miejsce na festiwalu Rockowe Ogródki w Płocku, zagrał też na Hunter Fest i wielu innych imprezach w kraju.
Brak odpowiedniej promocji ze strony wytwórni zmusił zespół do rozwiązania kontraktu, dodatkowym hamulcem było opuszczenie składu przez basistę Mariusza Rusiłowicza. W związku z tym Bright Ophidia wyhamowała z działalnością koncertową, skupiając się na komponowaniu i produkcji kolejnego materiału. W międzyczasie zespół współpracował sesyjnie z dwoma basistami: Jarkiem Jefimiukiem (Via Mistica) i Markiem Szerszyńskim (Kasa Chorych).
6 czerwca 2009 roku ukazała się (nakładem niezależnej Revolution Records) trzecia płyta zespołu pt. „Set Your Madness Free”, najbardziej progmetalowa, odsłaniająca kolejne oblicze muzyków i ich poszukiwań. Jeden z utworów "Girl Inside" znalazł się na składance Verda Disco w wersji esperanto, promującej działalność białostockich zespołów. Muzycy zagrali też koncert live na antenie Radia Białystok. Po tym wydawnictwie, wobec braku stałego składu, zespół znacznie ograniczył swoją aktywność, a jego członkowie zajęli się innymi projektami m.in.: klawiszowiec Michał Franczak postanowił skupić się na swoim elektro-synthpopowym Red Emprez (współtworzonym z wokalistą Adamem Bogusłowiczem), Czarek Mielko dołączył do rockowej grupy Cochise.
Do powrotu do współpracy nakłoniła muzyków propozycja zagrania supportu przed amerykańską supergrupą Adrenaline Mob (m.in. Mike Portnoy), koncert odbył się w czerwcu 2012 w Krakowie. Owacyjne przyjęcie nakłoniło grupę do zintensyfikowania działalności. W 2013 roku muzycy zorganizowali kolejną edycję festiwalu ProgDay na której oprócz gospodarza - Bright Ophidia wystąpili także: Materia, Change Of Loyalty oraz Idee Fixe. Zespół zagrał jeszcze kilka koncertów już w zmienionym składzie. Wrócił pierwszy basista Mariusz Rusiłowicz, a miejsce klawiszy zajęła druga gitara – początkowo w osobie Igora Samojlika (Rima, Idee Fixe), aż w końcu na stałe funkcję tę objął Marek Walczuk, dając sporo nowej energii zespołowi. Roszady personalne sprawiły, że grupa na dobre zaczęła pracę nad nowymi utworami dopiero na początku 2014 roku.
W tym składzie w marcu 2015 roku zespół nagrał w LaGrunge Studio cztery utwory, które trafiły na EPkę o nazwie "Against The Light". Do jednego z utworów My Lust My Fear zarejestrowano oficjalny klip live ze studia, który udostępniono także na kanale Youtube. 
Rok 2016 zespół rozpoczyna serią koncertów w kraju oraz za granicą m.in. w Wielkiej Brytanii a od stycznia 2017 roku wchodzi do LaGrunge Studio, gdzie rejestruje materiał na czwartą oficjalną płytę zespołu pod tytułem „Fighting The Gravity”. Bright Ophidia organizuje kolejną edycję festiwalu ProgDay podczas której pojawiają się goście: Chainsaw z Bydgoszczy oraz Materia ze Szczecinka. W kwietniu 2017 ukazała się międzynarodowa składanka „The Metal Music GlobAlliance Vol2”, na którą trafił kawałek "My Lust My Fear". Bright Ophidia to jedyny polski akcent na tej składance, na której znalazło się 18 zespołów z 13 państw. W grudniu 2017 roku zespół nagrał oficjalny klip do numeru "My Heart Tells Me - No", który został doceniony na kanale Best European Metal Bands #64
Rok 2017 głównie promowanie nowego materiału w ramach trasy koncertowej pod nazwą "The Gravity Tour". Zespół zdobywa uznanie występami na festiwalach m.in.: Szelment Festiwal, Inwazja Ognia i Muzyki na zamku w Nidzicy, Rock August Fest w Grodnie (Białoruś) czy Rock Blues Fest w Siemiatyczach w towarzystwie LUXtorpeda*. Oprócz festiwali wskoczyło wiele koncertów klubowych w całej Polsce, ale dopiero rok 2018 okazał się być przełomowy. Bright Ophidia zagrała minitrasę z zespołem Proletaryat, koncertowała u boku zespołu KAT &amp; Roman Kostrzewski. Muzycy dostali zaproszenia na festiwale m.in. Metalowe Zakończenie Roku w Bydgoszczy u boku Hate, Chainsaw, Cochise i Evilence, Prog The Night w Łodzi z Tension Zero i Believe, Krzywizna Fest w Gostyniu z Turbo, Zenek, Hope, Last Tango, Wielki Ogień w Ostrowcu Świętokrzyskim czy Metal Fest Vol 1 w Malborku z Decapitated, Hellvoid, Deadpoint i Psychotype. 
Rok 2019 Bright Ophidia rozpoczęła od koncertu w Brukseli wspólnie z Tomaszem Organkiem podczas 27 edycji WOŚP. Zespół wystąpił na festiwalach m.in. XXI Piknik Europejski – ParkTower, Płock wspólnie z C.E.T.I., Fear Inside Of Me, GAD, nfz, Gardłoryki Festiwal, Rock Blues w Siemiatyczach z zespołem Proletaryat, Szelment Festiwal z zespołem IRA. Prawdziwą petardą był występ na jednym z największych festiwali muzyki progresywnej w Europie - PROG IN PARK III u boku Dream Theater, Opeth, Richie Kotzen, Haken, Tesseract, Soen oraz Fish. W październiku 2019 roku przy współpracy z MMPstudio powstał oficjalny teledysk do nowego singla "In Your Eyes", który również trafił na kanał Best European Metal Bands #141
11 stycznia 2020 roku Bright Ophidia była headlinerem bydgoskiego festiwalu Metalowy Początek Roku, na którym także zagrali Deathinition, Brüdny Skürwiel, Fanthrash i Kontagion. Dzień później w Białymstoku w ramach WOŚPu grupa dała dwa koncerty: na Rynku Kościuszki w Białymstoku dla kilku tysięcznej widowni oraz w Wysokiem Mazowieckiem (koncert klubowy). 16 lutego 2020 roku odbył się finał "Niebieskiego Mikrofonu" - plebiscytu Polskiego Radia Białystok, gdzie zespół Bright Ophidia został wyróżniony za całokształt twórczości, zdobywając przy tym nagrodę specjalną (rzeczową i finansową). Zespół zagrał kilka koncertów m.in. w towarzystwie zespołów Hunter (Białystok), Virgin Snatch (Warszawa), jak również wziął udział w cyklicznej imprezie pod hasłem „Muzyka bez zastrzeżeń” organizowanej przez Muzeum Kultury Białoruskiej w Hajnówce (koncert on-line). Reszta zaplanowanych koncertów z powodu COVID-19 została przeniesiona na inny termin lub odwołana. 14 listopada 2020 roku miała miejsce oficjalna premiera clipu do utworu „Survive” (produkcja video MMP studio Michał &amp; Monika Pęza przy udziale aktorów tj. Magdaleny Kiszko Dojlidko oraz Michała Jarmoszuka, produkcja muzyczna Krzysztof "Murek" Murawski – LaGrunge Studio). Mimo trudnych czasów zespół aktywnie komponuje i ogrywa materiał na piąty album oraz planuje jak najszybciej wrócić do koncertów. 
„Najdojrzalszy i zarazem najlepszy album zespołu”. ~Teraz Rock
„Bright Ophidia wrócili w świetnym stylu i udowodnili, że są czołową progresywno metalową ekipą w Polsce. Przy okazji należą do reprezentantów tej nieco cięższej szkoły prog-metalowego rzemiosła z silnie zaznaczonymi wpływami thrashu, djentu i nowoczesnego metalu alternatywnego. Godna rzecz”. www.magazyngitarzysta.pl
„Nie zmienia to faktu, że Fighting the Gravity to płyta bardzo solidna, świetnie przemyślana, obłędnie zagrana i perfekcyjnie wyprodukowana. To jeden z tych krążków, których warto raz na jakiś czas posłuchać, by zobaczyć, że do muzyki da się podejść inaczej. I tylko to poczucie niesprawiedliwości… Ale cóż – spoglądam właśnie na zdjęcie zespołu zrobione na deskach stołecznej Stodoły, podziwiam plakat koncertów zagranych wespół z Proletaryatem… Pozostaje mocno trzymać kciuki i wierzyć, że tak dobra muzyka będzie w stanie obronić się sama”. www.muzycznehoryzonty.pl
„Niejeden klasowy, zachodni zespół mógłby pozazdrościć białostockiej Bright Ophidii, tak perfekcyjnej produkcji”. Rock Area

</doc>
<doc id="317042" url="https://pl.wikipedia.org/wiki?curid=317042" title="Arizona Barker">
Arizona Barker

Arizona Clark Barker (urodzona jako Arizona Clark, znana też jako Ma Barker; ur. 8 października 1873 w stanie Missouri, zm. 16 stycznia 1935 w Ocklawaha w stanie Floryda) – domniemana przywódczyni rodzinnego gangu Barkerów.
Arizona Barker urodziła się w rolniczej rodzinie uprawiającej ziemię na wyżynie Ozark. Za mąż wyszła mając 13 lat. Z mężem miała czterech synów: Hermana, Lloyda, Freda i Arthura. Po rozstaniu z mężem utrzymywała się z prostytucji.
Mimo iż niewątpliwie synowie Ma Barker byli bezwzględnymi przestępcami, nie ma żadnego dowodu w dokumentach FBI na aktywne uczestnictwo Arizony w przestępstwach gangu.
Do dziś kwestią nierozstrzygniętą pozostaje czy Arizona Barker była przestępczynią, mózgiem wszystkich akcji czy też jest to jedynie manipulacja. Sugeruje się, że mit bezwzględnego „geniusza zbrodni” wymyślił J.E. Hoover, który po obławie w Oklawaha, gdzie zginęli Fred i Ma Barker, musiał jakoś załagodzić fakt, że jego agenci zabili niewinną kobietę. Po strzelaninie, podczas konferencji prasowej, wymyślił więc historię, że Ma była „mózgiem gangu” i że znaleziono ją z pistoletem maszynowym w dłoni. Hoover, aby bardziej uwiarygodnić historię, opisał scenę, jak agent Earl Connelley rozmawiał z Ma, a ta zatrzaskiwała mu drzwi przed nosem i zaczęła krzyczeć do swojego syna Freda aby „dał im popalić”. Żaden agent uczestniczący w obławie nie potwierdził takiego zajścia.
Hoover przypisał jej kierownictwo grupą przestępczą. Wedle jego wersji zorganizowała gang, w skład którego weszli jej synowie i kolejni kochankowie. Dokonał on kilkunastu napadów. W efekcie działań policji kolejni kochankowie Arizony Barker trafiali do więzienia, ale sama Arizona nie została oskarżona, ani nawet aresztowana, nigdy nikt nie był świadkiem jej udziału w napadzie, porwaniu czy jakimkolwiek innym przestępstwie. Podobny los jak kochanków spotykał także synów Arizony.
Gang Barkerów dokonał szeregu napadów rabunkowych w Kansas, Missouri i Minnesocie. W czerwcu 1933 roku porwał Williama A. Hamma Jr., a w styczniu 1934 Edwarda G. Bremera. Kres działalności gangu położyło uznanie porwania za przestępstwo federalne ścigane przez FBI. Jednym z pierwszych celów kierowanego przez J. Edgara Hoovera biura stał się gang Barkerów. Agenci FBI błyskawicznie rozpracowali gang. 16 stycznia 1935 roku agenci FBI osaczyli Barkerów w Oklawaha na Florydzie. W rezultacie wymiany ognia Arizona Barker i jej syn Fred zginęli od kul agentów FBI.
Do biografii Arizony Barker nawiązuje piosenka „Ma Baker” grupy Boney M.

</doc>
<doc id="317048" url="https://pl.wikipedia.org/wiki?curid=317048" title="Św. Maciej">
Św. Maciej



</doc>
<doc id="317055" url="https://pl.wikipedia.org/wiki?curid=317055" title="OpenSSL">
OpenSSL

OpenSSL – wieloplatformowa, otwarta implementacja protokołów SSL (wersji 2 i 3) i TLS (wersji 1) oraz algorytmów kryptograficznych ogólnego przeznaczenia. Udostępniana jest na licencji zbliżonej do licencji Apache. Dostępna jest dla systemów uniksopodobnych (m.in. Linux, BSD, Solaris), OpenVMS i Microsoft Windows.
OpenSSL zawiera biblioteki implementujące wspomniane standardy oraz mechanizmy kryptograficzne, a także zestaw narzędzi konsolowych (przede wszystkim do tworzenia kluczy oraz certyfikatów, zarządzania urzędem certyfikacji, szyfrowania, dekryptażu i obliczania podpisów cyfrowych).
Za pomocą OpenSSL Crypto Library można m.in. obliczać funkcję skrótu wiadomości (m.in. MD5 i SHA-1) oraz szyfrować dane popularnymi algorytmami kryptograficznymi, m.in. Blowfish, AES, IDEA, 3DES.
Historia projektu.
Projekt OpenSSL powstał w 1998 roku w celu utworzenia darmowego zestawu narzędzi szyfrujących, przeznaczonych dla kodu używanego w sieci.
Bazuje on na SSLeay, którego twórcami byli Eric Andrew Young i Tim Hudson. Nieoficjalne zakończenie jego rozwoju datowane jest na 17 grudnia 1998, kiedy to
Young wraz z Hudsonen rozpoczęli pracę dla RSA Security.
W skład zespołu, zajmującego się projektem OpenSSL wchodziło czterech Europejczyków. Cały zespół liczył 11 osób, z których 10 było wolontariuszami.
Jedynym pracownikiem, pracującym na pełny etat, był szef projektu – Stephen Henson.
Budżet projektu wynosił niecały million dolarów rocznie i polegał częściowo na dotacjach. Steve Marquess, były konsultant CIA w Maryland
powołał fundację, zajmującą się darowiznami i umowami konsultingowymi. Pozyskał ponadto sponsoring od Departamentu Bezpieczeństwa Krajowego Stanów Zjednoczonych
oraz Departamentu Obrony Stanów Zjednoczonych.
W roku 2013, WikiLeaks opublikowała dokumenty zdobyte przez Edwarda Snowdena, według których od 2010 roku, NSA pomyślnie złamała bądź obeszła zabezpieczenia SSL/TLS
za pomocą luk, takich jak HeartBleed.
W roku 2014 około dwie trzecie wszystkich serwerów korzystało z OpenSSL.
Algorytmy.
OpenSSL obsługuje następujące algorytmy kryptograficzne:
Istotne wady.
Ataki czasowe na klucze RSA.
14 marca 2003 odnotowano Atak czasowy na klucze RSA, co oznaczało obecność luki w wersjach 0.9.7a oraz 0.9.6. Ta luka została oznaczona kodem CAN-2003-0147 przez projekt Common Vulnerabilities and Exposures. Domyślnie atak na ślepy podpis RSA nie był rejestrowany przez OpenSSL (gdyż atak ten jest trudny do wykonania, gdy za pośrednictwem OpenSSL używany jest protokół SSL lub TLS). Większość serwerów Apache obsługujących SSL było narażonych na ten atak, a także wiele aplikacji OpenSSL’a. Różnice czasowe przy wykonywaniu dodatkowych redukcji oraz wykorzystanie Algorytmu Karacuby i innych
algorytmów mnożenia liczb całkowitych oznaczało, iż zdobycie przez atakujących (zdalnie bądź lokalnie) prywatnego klucza serwera było możliwe.
Odmowa dostępu – parsowanie ASN.1.
OpenSSL w wersji 0.9.6k miał lukę, gdzie konkrente sekwencje ASN.1 wywoływały dużą ilość rekursji na urządzeniach z systemem Windows, co odkryto 4 listopada 2003. System Windows nie był w stanie prawidłowo obsłużyć dużej liczby rekursji. Taka sytuacja doprowadzała do crash’u OpenSSL’a (podobnie jak możliwość wysyłania dowolnie dużej liczby sekwencji ASN.1).
Luka w zszywaniu protokołu OCSP.
Podczas tworzenia Handshake, istnieje ryzyko iż klient wyśle niewłaściwie sformatowaną wiadomość ClientHello, w wyniku czego OpenSSL dokona parsowania większej ilości danych niż tylko samej wiadomości. Oznaczony CVE-2011-0014, wywierała wpływ na wszystkie wersje OpenSSL’a od 0.9.8h do 0.9.8q oraz wersje od 1.0.0 do 1.0.0c. Ponieważ parsowanie mogło doprowadzić do odczytu niewłaściwego adresu pamięci, atakujący miał możliwość przeprowadzenia ataku DDOS. Ponadto istniało ryzyko, iż niektóre aplikacje ujawnią zawartość sparsowanych rozszerzeń OCSP; wówczas atakujący byłby w stanie odczytać zawartość pamięci, która została wysłana po wiadomości ClientHello.
Rozwidlenia.
Agglomerated SSL.
W roku 2009, Marco Peereboom (wówczas pracował jako programista OpenBSD) – niezadowolony z oryginalnego interfejsu OpenSSL – stworzył fork oryginalnego interfejsu o nazwie Agglomerated SSL (assl). W dalszym ciągu wykorzystuje on „wewnętrzny” interfejs OpenSSL, lecz posiada znacznie prostszy interfejs zewnętrzny.
LibreSSL.
Po ujawnieniu błędu Heartbleed, członkowie projektu OpenBSD – wraz z wydaniem wersji 1.0.1g – stworzyli rozwidlenie OpenSSL’a o nazwie LibreSSL. W pierwszym tygodniu pracy nad porządkowaniem aplikacji usunięto 90 000 linii kodu źródłowego.
BoringSSL.
W czerwcu 2014, Google ogłosiło własną wersję OpenSSL’a – BoringSSL. Google planuje współpracę z programistami OpenSSL oraz LibreSSL.

</doc>
<doc id="317056" url="https://pl.wikipedia.org/wiki?curid=317056" title="9K119 Refleks">
9K119 Refleks

9K119 Refleks – rosyjski system przeciwpancernych pocisków kierowanych strzelający pociskami 9M119 Refleks. Oznaczenie NATO - AT-11 Sniper.
Litera K w nazwie (np. 9K119 Refleks) oznacza cały system: pocisk wraz z systemem kierowania (celownikiem), natomiast litera M w nazwie (np. 9M119 Refleks) informuje że chodzi o sam pocisk.
System montowany jest w czołgach T-80 oraz T-90. Istnieje bardzo podobny system 9K120 Swir, który montowany jest w czołgach T-72B.
Pocisk jest wystrzeliwany z działa czołgu, jego ładowanie jest podobne jak klasycznych pocisków. Zasięg pocisku: 5 km. Prędkość pocisku wynosi 420 m/s. Pocisk 9M119 jest kierowany półautomatycznie (podczas celowania działonowy musi utrzymywać znak celowniczy na celu) w kodowanej wiązce laserowej, emitowanej przez celownik-dalmierz 1G46.
Zalety i wady tego typu systemów ppk są różnie oceniane w rosyjskich publikacjach. Jak dotąd system nie były jeszcze sprawdzony w warunkach bojowych. Zaletą pocisków jest zwiększenie promienia rażenia czołgu do 5 km.
Czołgi standardowo posiadają 6 tego typu pocisków, ale ze względu na cenę systemu, używany jest tylko w jednostkach elitarnych.
Tego typu system nie ma od roku 1991 odpowiednika w wojskach państw NATO, gdy US Army wycofało z użycia pociski MGM-51 Shillelagh.
Istnieje wersja systemu 9K119M Inwar z pociskiem 9M119M - system przeznaczony do atakowania celów z pancerzem reaktywnym.
W różnych źródłach można znaleźć sprzeczne nazewnictwo systemów i pocisków "Refleks" i "Swir":
Różne wersje wskazują na to, że mylone są pociski (oznaczenie M) z systemami (oznaczenie K) i ich nazwy własne (tym bardziej że system 9K120 Swir korzysta z pocisków 9M119 Refleks).

</doc>
<doc id="317061" url="https://pl.wikipedia.org/wiki?curid=317061" title="Peccatum">
Peccatum

Peccatum "(łac. grzech)" – norweska grupa muzyczna wykonująca awangardowy black metal. Grupa powstała w 1998 roku w Notodden z inicjatwy Heidi S. Tveitan pseud. Ihriel, Vegarda Sverre Tveitana pseud. Ihsahn (mąż Ihriel) oraz Lorda PZ (brat Ihriel). Muzyka zespołu inspirowania jest wieloma gatunkami muzyki m.in. rockiem progresywnym, gothic metalem czy operą.
Na początku marca 2006 roku państwo Tveitan, jako ostatni członkowie zespołu, ogłosili jego rozwiązanie z powodu rozwoju ich projektów solowych. W przypadku Ihriel jest to Star of Ash.

</doc>
<doc id="317070" url="https://pl.wikipedia.org/wiki?curid=317070" title="Mediapanel">
Mediapanel

Mediapanel (od 2020), Gemius/PBI (2016-2020), Megapanel PBI/Gemius (2005-2016), wcześniej Prawdziwy Profil – badanie panelowe polskiego internetu. Ustanawia standard pomiaru oglądalności witryn internetowych w Polsce, jest prowadzone na zlecenie PBI przez firmę Gemius S.A.
Megapanel PBI/Gemius jest badaniem dostarczającym informacji na temat preferencji i zachowań polskich internautów w sieci. Wyniki stanowią narzędzie pracy wydawców internetowych, domów mediowych i firm prowadzących działania marketingowe i biznesowe w internecie. Są także podstawą do tworzenia analiz na temat rozwoju rynku internetowego w Polsce. 
Firmy mające dostęp do wyników badania, mogą przeglądać dane o poszczególnych witrynach i aplikacjach internetowych oraz dzięki nim oceniać popularność wybranych grup witryn, uszeregowanych np. tematycznie. W badaniu biorą udział wszystkie najbardziej znaczące w Polsce witryny, w tym portale internetowe.
Mechanizm działania polega na umieszczeniu w strukturze witryny internetowej kodu badań PBI/Gemius, co powoduje że aktywność użytkowników jest zliczania niezależnie przez zewnętrzny podmiot. Według założeń ma to podnosić wiarygodność statystyk. Wyniki badań PBI/Gemius mają bezpośredni wpływ na rynek reklamowy i ceny, gdyż pokazują z jakich stron i usług użytkownicy korzystają najczęściej. Wadą takiego podejścia jest spowolnienie wczytywania się stron, gdyż przeglądarka musi odwołać się do dodatkowego zewnętrznego serwisu. Powoduje to, że jest to prawdopodobnie najczęściej wpisywany ciąg znaków w programach filtrujących treści stron internetowych takich jak AdBlock czy Adblock Plus, gdyż zablokowanie PBI/Gemius z jednej strony przyspiesza wczytywanie stron, z drugiej zaś stanowi przejaw protestu przed wszechobecnymi reklamami poprzez utrudnianie zbierania informacji firmom związanym z rynkiem marketingowym.
Istnieje kilkanaście analogicznych serwisów, jak chociażby AdOcean, DoubleTrader i inne. Na niektórych rynkach Europy Środkowo-Wschodniej, analogiczne badanie popularności witryn internetowych dostępne jest pod nazwą gemiusAudience.

</doc>
<doc id="317076" url="https://pl.wikipedia.org/wiki?curid=317076" title="Nabój .357 SIG">
Nabój .357 SIG

.357 SIG (.357 Auto) – nabój pistoletowy opracowany na zlecenie firmy SIG w 1993 roku.
Na początku lat 90. XX wieku powstał eksperymentalny nabój 9 × 22 mm Major. Była to wersja naboju .40 S&amp;W w której w przeszyjkowanej łusce naboju .40 osadzono pocisk kalibru 9 mm. Nowy nabój nie był seryjnie produkowany, ale badania wykazały, że jest znacznie lepszy od naboju 9 × 19 mm Parabellum, dorównując rewolwerowemu nabojowi .357 Magnum.
Wyniki prób naboju 9 mm Major były śledzone przez koncern SIG planujący rozpoczęcie produkcji nowoczesnego naboju o parametrach dorównującego .357 Magnum. Konstruktorzy firm SIG i Federal wydłużyli łuskę naboju 9 mm Major o 0,5 mm i po próbach, w 1993 roku firma Federal rozpoczęła produkcję nowego naboju jako .357 SIG. Jednocześnie na rynek wprowadzono pistolet SIG-Sauer P229 strzelający nowym nabojem. Inny pistolet na ten nabój to Glock 31.

</doc>
<doc id="317078" url="https://pl.wikipedia.org/wiki?curid=317078" title="Andrzej Przerada">
Andrzej Przerada

Andrzej Przerada (ur. 29 marca 1968 r. w Częstochowie) – polski piłkarz, pomocnik.
Kariera piłkarska.
Karierę rozpoczął w Lubuszaninie Trzcianka. W 1990 roku przeniósł się do Olimpii Poznań, w której zagrał 69 spotkań i strzelił 5 goli. W 1992 roku trafił do Warty Poznań, w której nie rozpoczął ani jednego meczu. Po sezonie przeniósł się do Sokoła Pniewy. W 1995 roku podpisał kontrakt z Petrochemią Płock. W tym zespole także nie zagrzał miejsca, przenosząc się w 1997 roku do Amiki Wronki. Tam osiągnął najwięcej sukcesów, zdobywając dwa razy Puchar Polski i dwa razy Superpuchar Polski. W Amice rozegrał 42 spotkania i zdobył 2 gole. W 2000 roku został przesunięty do rezerw, a w 2001 roku sprzedany do Lecha Poznań.
Od 2002 roku grał w niższych ligach, w zespołach takich, jak: Noteć Rosko, Nielba Wągrowiec, Lubuszanin Trzcianka, Polonia Chodzież, Arto Trzcianka czy Zryw Sypniewo.
W 2009 roku zakończył karierę.
Sukcesy.
Amika Wronki:

</doc>
<doc id="317081" url="https://pl.wikipedia.org/wiki?curid=317081" title="Eurobasket">
Eurobasket



</doc>
<doc id="317083" url="https://pl.wikipedia.org/wiki?curid=317083" title="ME w koszykówce">
ME w koszykówce



</doc>
<doc id="317087" url="https://pl.wikipedia.org/wiki?curid=317087" title="Ostry dyżur">
Ostry dyżur



</doc>
<doc id="317091" url="https://pl.wikipedia.org/wiki?curid=317091" title="9M119 Refleks">
9M119 Refleks



</doc>
<doc id="317108" url="https://pl.wikipedia.org/wiki?curid=317108" title="Hard bop">
Hard bop

Hard bop (również neo-bop) – odmiana stylu muzycznego bebop należąca do jazzu nowoczesnego, powstała na wschodnim wybrzeżu USA jako reakcja czarnoskórych muzyków końca lat. 50. XX w. na uładzony, zeuropeizowany cool jazz. Zawiera liczne wpływy rhythm and bluesa, muzyki gospel oraz bluesa, szczególnie dostrzegalnego w partiach saksofonu i fortepianu. Muzyka żywiołowa, ekspresyjna, z intensywną pulsacją rytmiczną i prostszymi formułami formalnymi niż w cool jazzie.
Do najbardziej znanych przedstawicieli hard bopu należą m.in.: Cannonball Adderley, Art Blakey, Clifford Brown, Donald Byrd, Sonny Clark, John Coltrane, Lou Donaldson, Miles Davis, Kenny Drew, Benny Golson, Dexter Gordon, Joe Henderson, Andrew Hill, Freddie Hubbard, Milt Jackson, Wes Montgomery, Jackie McLean, Charles Mingus, Blue Mitchell, Hank Mobley, Thelonious Monk, Lee Morgan, Sonny Rollins, Horace Silver oraz Doug Watkins.

</doc>
<doc id="317121" url="https://pl.wikipedia.org/wiki?curid=317121" title="Piec oporowo-łukowy">
Piec oporowo-łukowy

Piec oporowo-łukowy – piec elektryczny, w którym łuk płonie między elektrodami, których końce są pogrążone we wsadzie stałym o znacznym oporze właściwym, dzięki czemu na wytwarzanie ciepła składa się nie tylko nagrzewanie łukowe, lecz i bezpośrednie nagrzewanie oporowe pod wpływem prądu płynącego poprzez wsad.
Zobacz też: Elektrotermia

</doc>
<doc id="317134" url="https://pl.wikipedia.org/wiki?curid=317134" title="Piec indukcyjny">
Piec indukcyjny

Piec indukcyjny – piec elektryczny, w którym wsad (lub tygiel - w przypadku tygli przewodzących prąd elektryczny) nagrzewa się skutkiem przepływu przez niego prądów wirowych wzbudzonych zgodnie ze zjawiskiem indukcji elektromagnetycznej.
Rozróżnia się:
Zasada działania.
Prąd przemienny przepływający przez uzwojenie pierwotne, tzw. wzbudnik, stanowiący zazwyczaj cewkę cylindryczną, wytwarza w otaczającej go przestrzeni (więc także we wsadzie) zmienne w czasie pole magnetyczne. Z kolei zmienne pole magnetyczne indukuje w obwodzie wtórnym, który stanowi przewodzący materiał wsadowy, siłę elektromotoryczną, także o wartości zmiennej w czasie. Z uwagi na zamknięty obwód wtórny, wyindukowana siła elektromotoryczna wymusza przepływ prądu elektrycznego o wartości zmiennej w czasie. Przepływający prąd indukcyjny zamienia się w ciepło na rezystancji wsadu, zgodnie z prawem Joule’a.
Zalety:
Wady:

</doc>
<doc id="317138" url="https://pl.wikipedia.org/wiki?curid=317138" title="9K120 Swir">
9K120 Swir

9K120 Swir (Свир) – rosyjski system przeciwpancernych pocisków kierowanych strzelający pociskami 9M119, analogiczny do systemu 9K119 Refleks, ale montowany w czołgach T-72B. Jedną z różnic systemu Swir w porównaniu do systemu Refleks jest potrzeba zatrzymania czołgu w celu oddania strzału. Do półautomatycznego naprowadzania pocisku w kodowanej wiązce laserowej służy uniwersalny dzienno-nocny przyrząd celowniczy 1K13-49.
Oznaczenie NATO – AT-11 Sniper.

</doc>
<doc id="317142" url="https://pl.wikipedia.org/wiki?curid=317142" title="Rick Apodaca">
Rick Apodaca

Richard Jason "Rick" Apodaca Perez (ur. 1 lipca 1980 w North Bergen) – portorykański koszykarz występujący na pozycjach rzucającego obrońcy oraz niskiego skrzydłowego, reprezentant Portoryko. Wychował się w Nowym Jorku. Grał w grach przedsezonowych do NBA w Orlando Magic.
W sezonie 2007/08 reprezentował barwy Besiktasu Cola Turka Stambuł w pucharze ULEB, gdzie notował średnio 9,6 pkt, 3,1 zb., 3,4 as. w każdym meczu.

</doc>
<doc id="317148" url="https://pl.wikipedia.org/wiki?curid=317148" title="Załęże (Rzeszów)">
Załęże (Rzeszów)

Załęże – część Rzeszowa, dzielnica niestanowiąca jednostki pomocniczej gminy, wysunięta na północny wschód miasta.
1 stycznia 2006 istniejąca dzielnica została powiększona o dotychczasową wieś Załęże. Tereny dawnej miejscowości w większości wchodzą w skład Osiedla Załęże, które stanowi jednostkę pomocniczą gminy miejskiej.
Przy ulicy Załęskiej 76 znajduje się Zakład Karny w Rzeszowie (Rzeszów-Załęże). W latach 1981–1982 na terenie więzienia istniał tu obóz dla internowanych w czasie stanu wojennego działaczy opozycji.
Przy ulicy Ciepłowniczej 8 znajduje się Elektrociepłownia Rzeszów (EC Załęże).
Załęże dzisiaj położone jest na wschodnim brzegu Wisłoka i stanowi oddzielną jednostkę administracyjną. Pierwotnie jednak wioska ta występowała razem z Pobitnem i nazywano ją zamiennie Dolnym Pobitnem.
Według Słownika Geograficznego Królestwa polskiego, Załęże w drugiej połowie XIX wieku należało do gminy Pobitno. Wieś położona 3 km. na północny wschód od Rzeszowa, liczyła 52 domy, a z mieszkańców 119 mężczyzn i 150 kobiet. Posiadłość Władysława Jędrzejowicza mająca 704 morgi, w tym 223 morgi lasu oraz druga mająca 180 mórg. Granice z południa z Pobitnem, na północy z Terliczką i Łąką, a od zachodu oblewa je Wisłok.
Pierwsza wzmianka historyczna o niej pochodzi z ok. 1422 roku, ale rodowód tej wsi niewątpliwie starszy i sięga najprawdopodobniej czasów ruskich. Za taką teorią przemawia fakt jej położenia przy szlaku ruskim, oraz istnienie cerkwi w końcu XV wieku. Stwierdzona na początku XV wieku przynależność parafii farnej – z bardzo niską taksą – świadczy o tym, że tylko niewielka część jej mieszkańców była wyznania rzymskokatolickiego.
Wzmianka historyczna z 1422 raczej nie może dotyczyć wsi Załęże, ale raczej gminy Pobitno. Jeżeli w drugiej połowie XIX wieku wieś liczyła 52 domy, to jest uzasadniona niska taksa jeszcze mniejszej wsi w wieku XV.
Kościół w Załężu.
Na terenie wioski nigdy nie było obiektu sakralnego. Dopiero w 1910 roku, w 500 rocznicę bitwy pod Grunwaldem na wniosek Jana Dziobaka oraz Jana Dudka, Walentego Klisia i Józefa Barana – wybudowano bardzo małą kapliczkę. Poświęcenia jej dokonał proboszcz fary rzeszowskiej ks. Stanisław Gryziecki.
Każdego roku w maju śpiewano przy niej litanię do Matki Bożej i pieśni.
W czerwcu z kolei śpiewano litanię do Najśw. Serca Pana Jezusa. W październiku odmawiano różaniec. Msze św. odprawiane były bardzo rzadko i to za wyraźną zgodą kurii biskupiej w Przemyślu. Podczas działań wojennych II wojny światowej, kapelani wojskowi odprawiali nabożeństwa dla żołnierzy.
Regularnie odprawianie mszy św. zainicjował ks. Jan Stączek – proboszcz rzeszowskiej fary –
w 1967 roku. Po zatwierdzeniu decyzji o budowie kościoła rozpoczęto starania o wydanie stosownego zezwolenia. Po rocznych staraniach, 28 maja 1979 roku, parafia otrzymała zgodę na „Przeniesienie z rozbudową kapliczki dojazdowej”. Zgodę udzielono z lokalizacją na terenie istniejącego stawu. Dzięki zapałowi ludzi, budowa kościoła bardzo szybko się rozwijała. Poświęcenia dolnego kościoła dokonał ówczesny biskup przemyski ks. Ignacy Tokarczuk w niedzielę 13 grudnia 1981 roku, a więc w dniu wprowadzenia stanu wojennego. Po raz pierwszy 27 czerwca 1984 roku odbyła się pierwsza uroczystość odpustowa, którą poprowadził ks. Walenty Bal.
Kolejnym proboszczem parafii był ks. Stanisław Słowik, który wcześniej jako wikariusz (we farze) nadzorował budowę kościołaW czasie uroczystości odpustowych 27 czerwca 1989 roku została odsłonięta tablica pamiątkowa śp. ks. infułata Jana Stączka, pierwszego proboszcza parafii Załęże. Po uroczystej mszy św. celebrowanej pod przewodnictwem ks. bpa Edwarda Białogłowskiego nastąpiło jej poświęcenie.
Napis na tablicy głosi:
"„Bogu i Polsce"
"Pamięci ks. Infułata Jana Stączka 1902–1989"
"Proboszcza parafii Farnej 1949–1989"
"Pierwszego proboszcza Załęża 1985–1989"
"Wdzięczni parafianie Załęża”"

</doc>
<doc id="317151" url="https://pl.wikipedia.org/wiki?curid=317151" title="Thomas Mattingly">
Thomas Mattingly

Thomas Kenneth „Ken” Mattingly II (ur. 17 marca 1936 w Chicago) – amerykański astronauta, pilot wojskowy, kontradmirał United States Navy.
Wykształcenie oraz służba wojskowa.
Szkołę średnią ("Miami Edison High School") ukończył w Miami na Florydzie.
Jako pilot wylatał 7200 godzin, z czego 5000 na samolotach z napędem odrzutowym.
Loty załogowe.
Apollo 16.
16 kwietnia 1972 wystartował w kosmos na pokładzie statku Apollo 16. Misją dowodził John Young, Charles Duke był pilotem modułu księżycowego „Orion”, a Thomas Mattingly – pilotem modułu dowodzenia „Casper”. Była to piąta załogowa wyprawa na Księżyc. Zgodnie z planem lotu Young i Duke 20 kwietnia 1972 osadzili lądownik księżycowy w rejonie krateru Descartesa. Podczas trzech wyjść na powierzchnię Srebrnego Globu obaj astronauci zebrali ponad 97 kg skał księżycowych. Część z nich pochodziła spod wierzchniej warstwy Księżyca. Podobnie jak w poprzedniej misji, do przemieszczania się po powierzchni Young i Duke wykorzystywali pojazd LRV. W tym samym czasie Mattingly, przebywając na orbicie wokółksiężycowej, prowadził geochemiczne badania okolic równika oraz sporządzał fotograficzną mapę powierzchni naturalnego satelity Ziemi. Po powrocie z Księżyca Younga i Duke’a, astronauta Thomas Mattingly w trakcie lotu na Ziemię wyszedł na zewnątrz Apolla 16, aby z modułu serwisowego wyjąć kasety z filmami. Przed opuszczeniem orbity wokółksiężycowej astronauci umieścili na niej niewielkiego satelitę SIM. 27 kwietnia 1972 kapsuła z astronautami wodowała na Oceanie Spokojnym. Astronautów oraz kabinę Apolla 16 przetransportowano na pokład lotniskowca USS „Ticonderoga”.
STS-4.
27 czerwca 1982 Mattingly po raz drugi znalazł się w kosmosie. Był dowódcą wahadłowca Columbia podczas misji STS-4, czwartego i zarazem ostatniego lotu testowego w ramach programu "Space Shuttle". Drugim członkiem załogi (pilotem) był Henry Hartsfield. Podczas 7-dniowej wyprawy obaj astronauci po raz pierwszy wykonali eksperymenty o charakterze wojskowym. Zadania były utajnione do tego stopnia, że do mediów nie dotarły żadne zdjęcia z ładowni wahadłowca, nadto zakodowano część rozmów astronautów, które prowadzili z ośrodkiem kontroli lotów. Podczas startu obie rakiety wspomagające zatonęły w Oceanie Atlantyckim, ponieważ nie otworzyły się ich główne spadochrony. W czasie pobytu na orbicie załoga promu testowała zdalny manipulator RMS ("Remote Manipulator System"). Ładunek użytkowy Columbii stanowił m.in. IECM ("Induced Environment Contamination Monitor") – przyrząd do monitorowania zanieczyszczeń. Ponadto przeprowadzono kilka eksperymentów technologicznych dla firm prywatnych. Mattingly w kabinie promu założył skafander EMU (służący do wyjść w otwarta przestrzeń kosmiczną), ale nie opuszczał Columbii, ponieważ to zadanie było przewidziane dla następnej misji. 4 lipca 1982 prom wylądował na betonowym pasie w bazie Edwards w Kalifornii. Było to pierwsze przyziemienie wahadłowca poza Przylądkiem Canaveral.
STS-51-C.
24 stycznia 1985 Mattingly (dowódca) oraz Loren Shriver (pilot), James Buchli (specjalista misji), Ellison Onizuka (specjalista misji) i Gary Payton (specjalista ładunku) wystartowali w kosmos na pokładzie wahadłowca Discovery. Była to pierwsza misja Departamentu Obrony USA i miała wyłącznie charakter wojskowy. Według nieoficjalnych informacji w ładowni promu znajdował się satelita zwiadu elektronicznego, typu Magnum, który został umieszczony na właściwej orbicie za pomocą stopnia rakietowego IUS ("Inertial Upper Stage") na stały materiał pędny. Po wykonaniu wszystkich zadań lotu Discovery powrócił na Ziemię 27 stycznia 1985.

</doc>
<doc id="317152" url="https://pl.wikipedia.org/wiki?curid=317152" title="Mistrzyni">
Mistrzyni



</doc>
<doc id="317153" url="https://pl.wikipedia.org/wiki?curid=317153" title="Majster">
Majster



</doc>
<doc id="317156" url="https://pl.wikipedia.org/wiki?curid=317156" title="3 Pułk Ułanów Śląskich">
3 Pułk Ułanów Śląskich

3 Pułk Ułanów Śląskich (3 puł) – pułk kawalerii Wojska Polskiego w II Rzeczypospolitej.
Pułk nawiązywał do tradycji 3 pułku ułanów Księstwa Warszawskiego i 3 pułku ułanów Królestwa Kongresowego.
3 pułk ułanów w I Korpusie Polskim w Rosji.
3 pułk ułanów powstał w listopadzie i grudniu 1917 roku w składzie I Korpusu Polskiego. Twórcą i jego pierwszym dowódcą był płk Zygmunt Łempicki. Pułk wówczas liczył 79 oficerów i 863 ułanów. Wiosną 1918 pułk został włączony w skład Dywizji Ułanów.
W skład 3 pułku ułanów weszły następujące pododdziały jazdy:
Następnie walczył z bolszewikami wspólnie z 1 Dywizją Strzelców Polskich. 3 lipca 1918 roku został rozformowany.
3 pułk ułanów w walce o granice.
13 października 1918 roku w Warszawie pułkownik Stefan Strzemieński przystąpił do organizacji pułku ułanów. Odtworzony został już w listopadzie 1918 w Warszawie, a jeden z jego szwadronów sformowano w Zagłębiu Dąbrowskim. Poszczególne jego szwadrony brały udział w rozbrajaniu Niemców w Warszawie, Sosnowcu i Dąbrowie Górniczej.
W styczniu 1919 roku dwa szwadrony pułku skierowane zostały na front do Małopolski Wschodniej, gdzie prowadził walki z wojskami ukraińskimi. Następnie od kwietnia 1919 już całością sił wziął udział w zagonie na Łuniniec i w walkach o Mińsk. W działaniach na Białorusi pułk uczestniczył do maja 1920 roku.
Po opanowaniu przez Grupę Poleską Mozyrza i Kalenkowicz gen. Władysław Sikorski nakazał 2 Brygadzie Jazdy rozpoczęcie pościgu. 7 marca, liczący około 150 ułanów, dywizjon rtm. Czesława Kozierowskiego ścigał rozbity pod Jakimowską Słobodą i Szaciłkami sowiecki 510 pułk strzelców. Rozpoznanie doniosło, że będzie on nocował w rejonie Gorwala, a w następnym dniu sowiecki pułk zamierzał kontynuować odwrót do Rzeczycy. Dowódca dywizjonu postanowił wyprzedzić przeciwnika w marszu i zaatakować jego kolumny od czoła za Gorwalem (Horwalem).
O świcie 8 marca 510 ps opuścił Gorwal. Po drodze dołączyły do niego pododdziały 509 pułku strzelców i oba pułki z dwiema bateriami artylerii podeszły do Gawinowicz, gdzie kwaterować miał sztab macierzystej 170 Brygady Strzelców. Tu napotkały polski 3 szwadron 10 pułku ułanów rtm. Jastrzębskiego, który chwilę wcześniej śmiałą szarżą rozbił sztab 170 BS, biorąc do niewoli między innymi dowódcę i szefa sztabu brygady.
Pozbawione wyższego dowództwa sowieckie pułki nie podjęły walki z nierozpoznanym przeciwnikiem i skierowały się na Hłybów. W tym czasie do wioski od północnego zachodu zbliżał się dywizjon 3 pułku ułanów. Dowódca dywizjonu zdecydował uderzyć w środek maszerującej kolumny. 1 szwadron ppor. Ignacego Kowalczewskiego miał uderzyć w ogon kolumny sił głównych, a 3 szwadron miał kontynuować zadanie główne, wyprzedzić kolumnę i przeciąć jej drogę odwrotu. Walkę z sowiecką szpicą tylną, która jeszcze nie podeszła pod Hłybów (Hybów), podjąć miał pododdział pod dowództwem por. Stanisława Szczuckiego. W skład oddziału osłony weszły dwa plutony 3 szwadronu, jeden pluton 1 szwadronu i dwie obsługi ckm. 
1 szwadron ruszył w pościg traktem w dwóch grupach. W okolicach wzgórza Holendry pod wsią Norica ułani rozpoczęli szarżę. Artylerzyści sowieccy co prawda odprzodkowali działa, ale nie zdołali oddać salwy i zostali przez polskich kawalerzystów wyrąbani. Sowiecka piechota nie stawiała większego oporu i uciekała w kierunku Rzeczycy. Gdy ułani zaszarżowali piechotę, ta rozpoczęła bezładną przeprawę przez Dniepr. Większość czerwonoarmistów utonęła, a na przeciwległy brzeg dotarła jedynie garstka rozbitków. W tym czasie 3 szwadron rozproszył gromady piechurów pod Rzeczycą. W samym Hłybowie pododdział por. Szczuckiego został zaatakowany przez nadciągającą straż tylną 170 Brygady Strzelców. Podchorąży Józef Wcisłowicz, przy pomocy miejscowej ludności, ściągnął do Hłybowa cztery zdobyte przy baterii artylerii ckm-y, skompletował obsługi, a te silnym ogniem z małej odległości raziły podchodzącego przeciwnika. Wyprowadzony polski kontratak zmusił go do wycofania się w stronę Dniepru.
W kolejnych dniach 3 pułk ułanów w składzie 3 Armii dowodzonej przez generała Edwarda Rydza-Śmigłego wziął udział w wyprawie kijowskiej przeciwko oddziałom bolszewickim. Początkowo stanowiąc jej straż przednią a od momentu rozpoczęcia odwrotu przez 3 Armię straż tylną. Stoczył krwawe walki m.in. pod Nową Heblą, Kniahininem.
Następnie wziął udział w polskiej kontrofensywie w składzie 4 Brygady Jazdy staczając w dniach 15–16 sierpnia 1920 ciężką walkę pod Cycowem. Po bitwie wziął udział w pościgu za wojskami przeciwnika na kierunku Biała Podlaska–Białystok–Augustów. W rejonie Augustowa doszło do walk z wojskami litewskimi.
Pułk wziął tam udział w bitwie nad Niemnem, a po zawarciu rozejmu pozostał na linii demarkacyjnej do połowy 1921 roku.
16 listopada 1920 mjr Ignacy Boerner z Oddziału II Dowództwa 3 Armii sporządził referat „Morale własnego wojska”, w którym napisał: 
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Virtuti Militari za wojnę 1918–1920. Spośród niżej wymienionych oficerów pułku rotmistrz Stanisław Wilhelm Radziwiłł został pośmiertnie odznaczony również Krzyżem Złotym nr 544
Ponadto 609 żołnierzy zostało odznaczonych Krzyżem Walecznych, w tym 33 czterokrotnie, 68 trzykrotnie i 156 dwukrotnie. Wśród odznaczonych był plut. Stefan Handtke.
Pułk w okresie pokoju.
16 października 1921 roku pułk otrzymał sztandar oraz miano „Dzieci Warszawy”. Nazwa ta, przyznana przez Radę Narodową Miasta Stołecznego Warszawy, nie została oficjalnie uznana przez Ministerstwo Spraw Wojskowych.
W tym samym roku, po wprowadzeniu w życie pokojowej organizacji jazdy, pułk został włączony w skład V Brygady Jazdy.
W czerwcu 1922 roku pułku uczestniczył w przejmowaniu części Górnego Śląska przyznanego po plebiscycie. W 1922 roku pułk skierowany został do swego pokojowego garnizonu w Tarnowskich Górach (koszary przy ul. Opolskiej), w którym stacjonował do 1939 roku. W 1924 roku szwadron zapasowy pułku został dyslokowany z Warszawy do Bochni, w której stacjonował do 1939 roku. W 1926 roku 3 szwadron został przeniesiony do Pszczyny, w której pozostał do sierpnia 1939 roku.
W latach 1924-1937 pułk wchodził w skład 5 Samodzielnej Brygady Kawalerii, a w latach 1937–1939 w skład Krakowskiej Brygady Kawalerii.
W 1938 roku na wniosek Sejmu Śląskiego pułk otrzymał nazwę wyróżniającą „Ułanów Śląskich”.
Działania pułku w kampanii wrześniowej.
Pułk wziął udział w kampanii wrześniowej w składzie Krakowskiej Brygady Kawalerii (Armia „Kraków”).
1 września 1939 roku pułk wzmocniony 3 batalionem Obrony Narodowej „Tarnowskie Góry” zajmował pozycje osłonowe na północ od Tarnowskich Gór na linii Kalety – Koszęcin. Natomiast 3 szwadron 3 pułku ułanów, 1 września 1939 r. brał udział w walkach pod Bożą Górą współtworząc Oddział Wydzielony "Wodzisław". 
W dniach 1–2 września pułk prowadził ciężkie walki z oddziałami niemieckiej 2 Dywizji Lekkiej. 3 września, w związku z ogólnym położeniem całej Armii „Kraków”, rozpoczął odwrót w kierunku Pińczowa. 6 września pułk zajął pozycje obronne między Pińczowem a Buskiem, a następnego dnia w rejonie miejscowości Chotel Czerwony osłaniał kierunek Wiślicy. 8 września przekroczył Wisłę i podjął marsz w kierunku Baranowa, gdzie zajmuje pozycję broniąc przeprawy na Wiśle. Następnie wszedł w skład Grupy Operacyjnej gen. Sadowskiego i 12 września ubezpieczał ją w rejonie Tarnobrzega. 16 września pułk wziął udział w walkach o Tarnogród i nad rzeką Tanwią, a także w próbie opanowania Tarnawatki. 19 września pułk został rozbity w rejonie miejscowości Rogoźno, a jego dowódca został ranny. 20 września resztki pułku wraz z całą Krakowską Brygadą Kawalerii skapitulowały w lesie koło miejscowości Ulów.
Kawalerowie Virtuti Militari.
Żołnierze pułku odznaczeni Krzyżem Złotym Orderu Virtuti Militari za kampanię wrześniową 1939
Żołnierze pułku odznaczeni Krzyżem Srebrnym Orderu Virtuti Militari za kampanię wrześniową 1939
3 Pułk Ułanów Śląskich w Armii Krajowej.
Pułk odtworzony został w 1944 roku, w konspiracji, w ramach Armii Krajowej, w rejonie Miechowa i Częstochowy, jako dywizjon w składzie 106 Dywizji Piechoty AK. Rozwiązanie pułku nastąpiło 19 stycznia 1945 roku w związku z rozkazem o rozwiązaniu Armii Krajowej. Nie są znane działania bojowe jednostki. Dowódcą oddziału był por. / mjr K. Skierczyński ps. „Kruk”.
3 pułk ułanów w Polskich Siłach Zbrojnych.
Kolejne odtworzenie 3 pułku Ułanów Śląskich miało miejsce w Bazie 2 Korpusu Polskiego we Włoszech. W dniu 25 lipca 1944 roku dowódca 2 Korpusu Polskiego gen. dyw. Władysław Anders wydał rozkaz L.dz. 1448/401/AG/Tj. utworzenia "pułku ułanów, jako baonu szturmowego przy 2 Brygadzie Pancernej".
Na mocy rozkazu organizacyjnego z 3 grudnia 1944 r. ogłoszonego 12 grudnia ustalono, że 3 Pułk Ułanów dotychczas organizowany i szkolony jako zmotoryzowany będzie organizowany jako pancerny i wejdzie w skład 3 Wielkopolskiej Brygady Pancernej. 
Pułk nie wziął udziału w działaniach bojowych. 21 czerwca 1946 roku pułk wraz z 14 Wielkopolską Brygadą Pancerną został przetransportowany do Wielkiej Brytanii. 
We wrześniu 1948 pułk został rozformowany.
Symbole pułkowe.
Pułk posiadał dwa sztandary. Pierwszy został ofiarowany przez Polonię amerykańską i znajduje się w Muzeum Wojska Polskiego w Warszawie. Drugi sztandar, ufundowany przez mieszkańców Warszawy, został wręczony 16 października 1921 roku przez Józefa Piłsudskiego. Losy tego sztandaru, który uczestniczył w walkach pułku w 1939 roku nie są znane.
30 stycznia 1923 roku Minister Spraw Wojskowych, gen. dyw. Kazimierz Sosnkowski zezwolił na noszenie na mundurze zatwierdzonej przez niego odznaki pamiątkowej 3 puł.
Odznaka o wymiarach 33x30 mm ma kształt regularnego prostokąta z nałożonym wieńcem dębowym. Pośrodku na listewce ażurowa litera „U” i numer pułku „3”. W narożnikach prostokąta wpisano daty „1807", „1831”, „1917" i „1918”. Odznaka wieloczęściowa – ażurowa, wykonana w tombaku srebrzonym. Autorem projektu odznaki był dowódca pułku, pułkownik Cyprian Bystram, a wykonawcą Mojżesz Nelken i Rubin Krajkemann z Warszawy.
Datę święta pułkowego zmieniano trzykrotnie. Po raz ostatni w 1938 roku.
Śląscy ułani.
Żołnierze 3 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Na mocy uchwały nr XIX/97/87 Miejskiej Rady Narodowej w Tarnowskich Górach z dnia 22 czerwca 1987 r. w sprawie nadania nazw ulicom w Tarnowskich Górach jednej z ulic dzielnicy Śródmieście-Centrum nadano nazwę "ulica 3-go Pułku Ułanów".
W kwietniu 2007 roku Publiczne Gimnazjum Nr 4 w Tarnowskich Górach (od 2017 roku Szkoła Podstawowa nr 8) otrzymało imię 3 Pułku Ułanów Śląskich.

</doc>
<doc id="317157" url="https://pl.wikipedia.org/wiki?curid=317157" title="9M120 Swir">
9M120 Swir



</doc>
<doc id="317162" url="https://pl.wikipedia.org/wiki?curid=317162" title="Hypercholesterolemia">
Hypercholesterolemia



</doc>
<doc id="317167" url="https://pl.wikipedia.org/wiki?curid=317167" title="Adrien Brody">
Adrien Brody

Adrien Nicholas Brody (ur. 14 kwietnia 1973 w Nowym Jorku) – amerykański aktor i producent filmowy, laureat Oscara za rolę Władysława Szpilmana w biograficznym dramacie wojennym Romana Polańskiego "Pianista" (2002).
Życiorys.
Wczesne lata.
Urodził się i dorastał w Woodhaven w Queens. Jest synem fotografki Sylvii Plachý, Węgierki czesko-żydowskiego pochodzenia oraz nauczyciela historii Elliota Brody'ego, który miał korzenie polsko-żydowskie. Jego pradziadek był polskim Żydem, który wyemigrował do USA przed II wojną światową. Krewni, którzy pozostali w Polsce, zginęli w KL Auschwitz-Birkenau.
Gdy miał 12 lat, matka zapisała go do Academy of Dramatic Arts. Uczęszczał do nowojorskiej LaGuardia High School, gdzie nosił przezwisko "Piękniś" ("Beautiful Boy"). W 1988 uczęszczał na kurs aktorski Performing Arts.
W 1992 miał wypadek na motocyklu, w wyniku którego złamał stopę.
Kariera.
W wieku 15 lat zagrał swoją pierwszą główną rolę w telewizyjnym dramacie "Home at Last" (1988), gdzie zagrał sierotę uczącego się twardego życia i pracy na farmie. Jego debiutem kinowym była jedna z trzech noweli filmu obyczajowego PBS "Nowojorskie opowieści" ("New York Stories", 1988).
Na początku lat 90. wraz z MC Hammerem wystąpił w reklamie Pepsi. Zagrał rolę opiekuńczego kryminalisty Lestera Silverstone’a w dramacie "Król wzgórza" ("King of the Hill", 1993). Znalazł się w obsadzie dramatu wojennego "Cienka czerwona linia" ("The Thin Red Line", 1998) jako kapral Fife. W kolejnych latach odtwarzał role: barmana w jednej z restauracji New Jersey, marzącego o pisaniu sztuki teatralnych w dramacie "Restauracja" ("Restaurant", 1998), włoskiego punka Richiego z Bronksu w dramacie kryminalnym "Mordercze lato" ("Summer of Sam", 1999) Spike’a Lee i zakochanego brzuchomówcy z Lower East Side w melodramacie komediowym "Drugie ja/Brzuchomówca" ("Dummy", 2002).
Jego rola Władysława Szpilmana w biograficznym dramacie wojennym Romana Polańskiego "Pianista" (2002) została nagrodzona Césarem i Oscarem. Następnie wcielał się w postać byłego żołnierza, skazanego za morderstwo i umieszczonego w szpitalu psychiatrycznym pod opieką podejrzanych lekarzy w dreszczowcu "Obłęd" (2005).
Był współreżyserem filmu dokumentalnego "Stone Barn Castle" (2015).
W 2004 reklamował firmę odzieżową Ermenegildo Zegna.
(9974) Brody to planetoida z grupy pasa głównego asteroid, jej nazwa pochodzi od nazwiska aktora.

</doc>
<doc id="317172" url="https://pl.wikipedia.org/wiki?curid=317172" title="Wierzba nagrobna">
Wierzba nagrobna



</doc>
<doc id="317176" url="https://pl.wikipedia.org/wiki?curid=317176" title="Siedlec (powiat krakowski)">
Siedlec (powiat krakowski)

Siedlec – wieś w Polsce, położona w województwie małopolskim, w powiecie krakowskim, w gminie Krzeszowice. Powierzchnia wsi wynosi 468 ha.
Wieś biskupstwa krakowskiego w powiecie proszowickim w województwie krakowskim w końcu XVI wieku. W czasie II Rzeczypospolitej wieś należała do powiatu chrzanowskiego w województwie krakowskim. Od 26 października 1939 do 18 stycznia 1945 r. wieś należała do gminy Kressendorf w Landkreis Krakau, dystryktu krakowskiego w Generalnym Gubernatorstwie. Do 1954 r. wieś należała do ówczesnej gminy Krzeszowice. W latach 1954–1960 wieś była siedzibą gromady Siedlec w ówczesnym powiecie chrzanowskim w woj. krakowskim. W lipcu 1960 r. gromadę Siedlec zniesiono włączając jej obszar do nowo utworzonej gromady Krzeszowice. Od 1 stycznia 1973 r. wieś znajduje się w reaktywowanej gminie Krzeszowice.
W latach 1975–1998 miejscowość administracyjnie należała do województwa krakowskiego.
Położenie.
Wieś położona na południowym krańcu Wyżyny Olkuskiej na Jurze Krakowsko-Częstochowskiej. Południowa część wsi opada do Rowu Krzeszowickiego. Siedlec leży ok. 5 km na północny wschód od centrum Krzeszowic i 21 km od Krakowa. Na północy wsi rozciągają się Marmurowe Wzgórza z wzgórzami: Murowaniec, Piaskowa Góra, Łysa Góra. Graniczy od północy z Dębnikiem (przez las), od północnego wschodu z Dubiem, od wschodu z Pisarami, od południa z Nawojową Górą i od zachodu z krzeszowickim osiedlem Żbik.
Historia.
Pierwotna nazwa wsi brzmiała "Osiedlec", od 'osiedlania się' osadników na wykarczowanych gruntach w 1394 r., z którego pochodzi pierwsza wzmianka o wsi, właścicielem jej był Pietrasz z Siedlca. Na przełomie XV i XVI w. istniała opuszczona później wieś "Wszęcin", po której pozostała tylko nazwa pól w południowo-wschodniej części wsi.
W 1528 r. na południowym zboczu Łysej Góry (od strony Dubia rozpoczęto budowę fundamentów pod klasztor karmelitów bosych, ale szybko ją przerwano z powodu rzekomego braku wody, klasztor postanowiono wybudować w pobliskiej Czernej. W 1529 r. wieś weszła w skład dóbr Tęczyńskich z Krzeszowic.
Około 1578 r. ówczesny właściciel Paczółtowic Feliks Czerski na gruntach Siedlca wystawił dla siebie okazały dwór. W 1635 r. Agnieszka z Tęczyńskich Firlejowa poprosiła o pomoc swego brata Jana Magnusa Tęczyńskiego, aby za pomocą podwojewodziego Wojciecha Miroszewskiego wykupił na jego nazwisko Siedlec od Tęczyńskich.
W czasie potopu szwedzkiego u miejscowego pisarza Wawrzyńca Peruna, stała załoga szwedzka. Podczas powstania styczniowego tędy prowadziła droga przerzutów powstańców i broni do Królestwa. Tędy przeprawiał się oddział, zorganizowany w Krakowie przez Aleksandra Krukowieckiego, a dowodzony przez braci Gustawa Habicha i Edwarda Habicha. W poł. XVI w. dzierżawcą Siedlca był pochodzący z Austrii rajca stołeczny Erazm Aichler.
Na początku XIX w. przeniesieni na czynsz poddani karmelitów z Czernej mieszkańcy wsi mieli poważne trudności ze znalezieniem środków na zapłacenie wysokiego czynszu, którego wysokość przekraczała możliwości gospodarstwa domowego. Stąd też dochodziło do czynnych wystąpień chłopskim przeciwko karmelitom z Czernej. W czasach Rzeczypospolitej Krakowskiej na mocy umowy między plebanem z Rudawy ustalono dziesięcinę w wysokości 252 zł.
W I poł. XIX w. na terenie wsi odkryto złoża glinki i kamienia gipsowego. Kopalnia "Maria" dostarczała glinki do zakładów ceramicznych. W latach 1935–1939 dzierżawił ją od karmelitów z Czernej hrabia Adam Potocki dla swych zakładów ceramicznych.
Zabytki.
30 października 1947 r. miejscowy dwór wydzierżawiło, a następnie kupiło Zgromadzenie Sióstr Najświętszej Duszy Chrystusa Pana z Krakowa.
Współczesność.
Kilka lat temu zlikwidowano szkołę podstawową, w tym miejscu powstała biblioteka. Istnieje Ochotnicza Straż Pożarna. Oprócz katolików, żyją tu także Świadkowie Jehowy (ok. 1%).

</doc>
<doc id="317179" url="https://pl.wikipedia.org/wiki?curid=317179" title="Autostradowa Obwodnica Wrocławia">
Autostradowa Obwodnica Wrocławia



</doc>
<doc id="317182" url="https://pl.wikipedia.org/wiki?curid=317182" title="Franciszek Bronikowski">
Franciszek Bronikowski

Franciszek Jan Bronikowski (ur. 25 lutego 1907 w Bydgoszczy, zm. 1 grudnia 1964 w Milanówku, gdzie został pochowany) – zdobywca pierwszego medalu (brąz) olimpijskiego w historii polskiego wioślarstwa czwórka ze sternikiem (Amsterdam 1928), działacz PZTW, sędzia międzynarodowy.
Życie prywatne.
Syn Emila Bronikowskiego i Zofii Mróz, ukończył Szkołę Rzemiosł Artystycznych specjalizując się w stylowych meblach. Przez całą karierę sportową był wierny Bydgoskim Towarzystwie Wioślarskim, gdzie po raz pierwszy zapoznał się z wioślarstwem (1925). Po ukończeniu służby wojskowej – w czerwcu 1930 (Pułk Lotnictwa Morskiego w Pucku), poświęca się głównie pracy w Fabryce Mebli Emil Bronikowski i Syn (Bydgoszcz, Miedzyń, ul. Nakielska 135). W 1932 wstępuje w związek małżeński z Zofią Bukowską. We wrześniu 1939 zmobilizowany na lotnisko w Podlaskiej Fabryce Samolotów, a po jej zbombardowaniu bierze udział w obronie Warszawy. Wysiedlony z własnego domu (1940) pracuje przymusowo w Zakładach Amunicji w Łęgnowie). Brał czynny udział w ruchu oporu. Po wojnie, znów na krótko wrócił do swojej fabryki, która została przejęta przez zarząd państwowy (1950), wreszcie upaństwowiona (1953) i nazwana Bydgoską Fabryką Mebli. W 1956 przeniósł się z rodziną (żoną Zofią i dziećmi: Janem, Danutą i Stanisławem) do Milanówka, gdzie prowadził własny zakład meblarski.

</doc>
<doc id="317188" url="https://pl.wikipedia.org/wiki?curid=317188" title="Indios Bravos">
Indios Bravos

Indios Bravos – założona w 1997 roku polska grupa muzyczna grająca mieszankę rocka, reggae i bluesa. Założycielem i liderem zespołu jest gitarzysta Piotr Banach związany poprzednio z grupą Hey, wokalistą zaś Piotr "Gutek" Gutkowski. Na początku istnienia zespołu wokalistę wspierali również Magda "Dziun" Ciećka i Paweł "Gawron" Gawroński (były menedżer zespołu).
Historia.
W 1999 roku ukazała się pierwsza "półoficjalna" płyta zespołu – "Part One" (duża w tym zasługa Kuby Wojewódzkiego, który specjalnie na potrzeby wydania tej płyty założył firmę wydawniczą „Pałac Kultury”), jej nakład szybko został wyczerpany.
W 2004 roku ukazała się pierwsza w pełni oficjalna płyta zespołu – "Mental Revolution", przyniosła ona takie przeboje jak piosenki "Pom pom", "Tak to tak" czy "Sign". Płyta ta, podobnie jak wydana w 2006 reedycja – "Mental Revolution (extended version)" ugruntowała pozycję Indios Bravos na polskiej scenie reggae.
W 2006 roku zespół wystąpił na Przystanku Woodstock w Kostrzynie nad Odrą. W roku 2007 grupa otrzymała "złotego bączka" na Przystanku Woodstock 2007 w Kostrzynie nad Odrą.
Kolejna płyta zespołu nosząca tytuł "Peace!" (początkowo album miał się nazywać "Tu i Teraz") ukazała się w październiku 2007 roku. Singlami promującymi płytę były utwory "Wolna wola" oraz "Mówię do Ciebie i siebie". Materiał zaprezentowany na nowej płycie nie mieści się w granicach klasycznego reggae, wyczuwalne są inspiracje płynące z innych gatunków muzyki.
13 marca 2009 roku ukazała się płyta zatytułowana "Indios Bravos". 4 grudnia 2009 roku wydana została płyta "On Stage" na której można odnaleźć przekrój twórczości zespołu w wykonaniach koncertowych. Materiał został zarejestrowany w łódzkim klubie Dekompresja, 23 października 2009.
18 października 2013 roku nakładem Mystic Production ukazała się piąta płyta zespołu, zatytułowana "Jatata". Płyta została w całości zrealizowana w domowym studio Piotra Banacha, który również odpowiedzialny był za cały proces produkcji.
2 września 2014 roku, 15 lat po premierze płyty "Part One" z 1999 roku, ukazała się jej reedycja, w postaci płyty winylowej. Za produkcję albumu odpowiada wytwórnia Jimmy Jazz Records. Materiał znajdujący się na płycie został poddany ponownemu masteringowi. Płyta została wydana w nakładzie 500 egzemplarzy, z czego 150 sztuk wyprodukowano na płytach winylowych w nietypowym, czerwonym kolorze.
W październiku 2015 roku zespół poinformował o zawieszeniu na czas nieokreślony regularnej działalności koncertowej. 

</doc>
<doc id="317189" url="https://pl.wikipedia.org/wiki?curid=317189" title="Cornedo">
Cornedo



</doc>
<doc id="317193" url="https://pl.wikipedia.org/wiki?curid=317193" title="Part One">
Part One

Indios Bravos – Part One – debiutancka płyta polskiego zespołu Indios Bravos wydana pierwotnie w 1999 roku przez wytwórnię Pałac Kultury Records założoną przez Kubę Wojewódzkiego specjalnie w celu wydania płyty. Krążek szybko stał się niedostępnym i poszukiwanym albumem. Z założenia jednorazowy projekt Piotra Banacha i Piotra "Gutka" Gutkowskiego dał jednak początek grupie, która stała się jednym z najpopularniejszych zespołów polskiej sceny rock/reggae.
Jesienią 2014 roku, 15 lat po premierze, płyta "Part One" doczekała się kompaktowej reedycji oraz premiery winylowej. Materiał dźwiękowy poddany został ponownemu masteringowi, okładka zyskała nową – ciekawsza i obszerniejszą – formę, a płyta winylowa pojawiła się na dwóch kolorach winylu: czarnym i czerwonym. Wydawcą albumu jest szczecińska wytwórnia Jimmy Jazz Records.

</doc>
<doc id="317199" url="https://pl.wikipedia.org/wiki?curid=317199" title="Bitwa pod Atlantą">
Bitwa pod Atlantą

Bitwa pod Atlantą – starcie zbrojne, które miało miejsce 22 lipca 1864, pod miastem Atlanta w stanie Georgia w USA w trakcie wojny secesyjnej.
Przebieg bitwy.
Po bitwie pod Peachtree Creek generał John Hood zdecydował się zaatakować armię Unii pod dowództwem generała majora Williama Shermana. Nocą wycofał swoją armię z zewnętrznej linii obrony Atlanty na wewnętrzną, chcąc skusić Shermana do ataku. Jednocześnie wysłał korpus generała Williama Hardee'go 15 mil na wschód od miasta aby wyszedł na lewą flankę i tyły wojsk Unii.
Kawaleria generała Wheelera operowała na liniach zaopatrzenia Shermana a korpus generała Franka Cheathama pozostawiony w Atlancie miał zaatakować centrum wojsk Unii. Jednak Hood przeliczył się co do czasu marszu ponieważ korpus generała Hardee'go nie mógł zaatakować przed popołudniem. Pomimo że Hood na razie przechytrzył Shermana, generał James McPherson był zaniepokojony o swoją lewą flankę i wysłał tam rezerwy – XVI Korpus Armijny.
Dwie dywizje Hooda zaatakowały oddziały Unii, ale zostały odparte. Konfederacki atak utknął. W tym samym czasie konfederacki strzelec wyborowy zastrzelił gen. McPhersona, który obserwował pole bitwy. Konfederaci kontynuowali atak, ale zostali powstrzymani.
Około 4 po południu korpus Cheathama przełamał linie Unii pod Hurt House, ale Sherman zgromadził 20 dział na pagórku obok swojego punktu dowodzenia, które ostrzelały konfederatów i powstrzymały ich atak. XV korpus armijny Generała Majora Johna Logana rozpoczął kontratak który uratował linie Armii Unii. Unioniści utrzymali pozycję, natomiast Hood poniósł ciężkie straty.

</doc>
<doc id="317201" url="https://pl.wikipedia.org/wiki?curid=317201" title="Bitwa pod Nashville">
Bitwa pod Nashville

Bitwa pod Nashville – starcie zbrojne, które miało miejsce w dniach 15–16 grudnia 1864 roku, pod miastem Nashville w stanie Tennessee w USA w trakcie wojny secesyjnej.
Przygotowania.
Podczas ostatniej desperackiej próby wyparcia armii generała Williama Shermana z Georgii generał John Hood w listopadzie 1864 poprowadził Armię Tennessee na północ do Nashville. Pomimo że Hood poniósł ogromne straty 30 listopada w bitwie pod Franklin, kontynuował ofensywę. Następnego dnia większość armii unii pod dowództwem generała George’a Thomasa dotarła do miasta. Armia Hooda dotarła na przedmieścia Nashville 2 grudnia, zajęła pozycję na linii wzgórz, a unioniści zaczęli budować fortyfikacje wokół miasta.
Inżynier armii Unii, generał brygady James St. Clair Morton, nadzorował budowę fortyfikacji w Nashville w latach 1862–1863. Od 1 do 14 grudnia Generał Thomas przygotowywał się do bitwy, chcąc zniszczyć armię Hooda. W nocy 14 grudnia Thomas poinformował generała Henry’ego Hallecka, szefa sztabu generała Granta, że zamierza atakować następnego dnia. Thomas miał zamiar zaatakować obie flanki Hooda.
Przebieg bitwy.
Przed wschodem słońca 15 grudnia pierwsi żołnierze Unii, dowodzeni przez generała majora Jamesa Steedmana, byli gotowi do ataku na prawą flankę konfederatów. Unioniści przeprowadzili atak, zatrzymując jeden z konfederackich korpusów przez resztę dnia. Atak na lewą flankę Hooda rozpoczął się dopiero po południu na Montgomery Hill i zakończył się jego zdobyciem. Po tym sukcesie unioniści zaatakowali całą lewą flankę konfederatów i po długotrwałych walkach ostatecznie odnieśli zwycięstwo.
Pomimo że pobity i ze słabą linią bojową, generał Hood był wciąż bardzo pewny siebie. Ustanowił główną linię obrony wzdłuż niskiego pasma górskiego, około dwóch mil na południe od poprzedniej pozycji. Ufortyfikował na swoich flankach wzgórza Shy's i Overton's. IV korpus Unii rozpoczął budowę fortyfikacji 250 jardów od nowej linii konfederackiej. Późnym rankiem inne oddziały Unii podeszły pod konfederackie linie i zajęli pozycję naprzeciwko nich.
Unioniści rozpoczęli atak na Overton's Hill na silnie umocnionej prawej flance wojsk Hooda. Ta sama brygada, która poprzedniego dnia zdobyła Montgomery Hill, otrzymała rozkaz zajęcia Overton's Hill. Ten atak, chociaż dobrze przeprowadzony, został odparty. Mimo to unionistom udało się zająć Shy's Hill. Widząc ten sukces, inne oddziały Unii jeszcze raz zaatakowały i zdobyły Overton's Hill. Armia Hooda uciekła. Generał Thomas rozpoczął pościg za konfederatami. Przez dziesięć dni ścigał armię konfederacką, dopóki nie przekroczyła ona rzeki Tennessee. Hood wycofał się do Tupelo, po czym podał się do dymisji.

</doc>
<doc id="317203" url="https://pl.wikipedia.org/wiki?curid=317203" title="Flaga Macedonii Północnej">
Flaga Macedonii Północnej

Flaga Macedonii Północnej – jeden z symboli państwowych Republiki Macedonii Północnej.
Konstrukcja, wymiary i barwy.
Wygląd flagi Macedonii Północnej posiada umocowanie prawne w "Ustawie o fladze Republiki Macedonii".
Symbolika.
Przedstawione na fladze słońce nawiązuje do słów pierwszej strofy hymnu Republiki Macedonii:
"Dziś nad Macedonią wstaje"
"nowe słońce wolności!"
"Macedończycy walczą"
"o swoje prawa!"
Użycie flagi.
Zgodnie z obecnym stanem prawnym istnieje tylko jeden wariant flagi Republiki Macedonii Północnej, używany uniwersalnie, zarówno na lądzie, jak i na jednostkach pływających. Nie istnieją specjalne warianty flag, takie jak choćby proporzec prezydenta Republiki.
Aktualne ustawodawstwo przewiduje obowiązek podnoszenia flagi państwowej przed gmachami (lub wewnątrz nich), będącymi siedzibami prezydenta państwa, parlamentu, rządu, poszczególnych ministerstw, jak również przed posterunkami granicznymi państwa. Flaga Republiki Macedonii Północnej używana jest do oznaczania samolotów, statków oraz innych środków publicznego transportu, w celu określenia ich przynależności do Republiki Macedonii Północnej.
Historia.
Czerwień stała się narodową barwą Macedonii jeszcze przed nastaniem na tych ziemiach epoki socjalizmu. Właśnie taki kolor dominował na fladze Republiki Kruszewskiej, efemerycznego macedońskiego państwa, powołanego do życia w trakcie Powstania Ilindeńskiego. Kolejne flagi Macedonii (zarówno w okresie, gdy była ona republiką związkową Jugosławii, jak i po uzyskaniu niepodległości) utrzymały czerwono-złotą kolorystykę jako wyraz hołdu i pamięci o powstaniu, które odegrało zasadniczą rolę we współczesnej historii Macedonii.
Socjalistyczna Republika Macedonii, jedna z sześciu republik wchodzących w skład Socjalistycznej Federacyjnej Republiki Jugosławii, była jedyną jugosłowiańską republiką związkową, na której fladze nie używano barw pansłowiańskich. Flaga przedstawiała wówczas znajdującą się na czerwonym tle i umiejscowioną w kantonie pięcioramienną czerwoną gwiazdę o złotych brzegach. Flaga ta ustanowiona została 31 grudnia 1946 roku na mocy artykułu 4 Konstytucji Ludowej Republiki Macedonii i pozostawała w użyciu również w pierwszych miesiącach po ogłoszeniu przez Macedonię niepodległości, które nastąpiło we wrześniu 1991 roku.
11 sierpnia 1992 roku ustanowiona została nowa flaga niepodległego państwa macedońskiego, przedstawiająca stylizowaną złotą gwiazdę o szesnastu promieniach na czerwonym tle. Symbol ten znany jest jako gwiazda z Werginy (w Macedonii nazywana "gwiazdą z Kutłesz"). Użycie go na fladze Republiki Macedonii wywołało bardzo ostre protesty Grecji, której oficjalna historiografia uważa gwiazdę z Werginy za wyłącznie grecki symbol narodowy, oznaczający kontynuację między Starożytną Macedonią a współczesnym państwem ze stolicą w Atenach. Ostrze stanowczego i nieprzejednanego protestu Grecji skierowane było m.in. przeciwko kształtującej się ówcześnie oficjalnej historiografii Republiki Macedonii, w której gwiazda z Werginy uważana jest również za symbol współczesnego słowiańskiego narodu Macedonii, jego ziemi, kultury oraz łączności z historią dawnej Macedonii, której granice wykraczają poza obszar współczesnej republiki. Zatargi wokół macedońskiej flagi wpisują się w szerszy konflikt grecko-macedoński.
Sprawę flagi Republiki Macedonii przesądziła podjęta przez Grecję blokada ekonomiczna młodego macedońskiego państwa, mająca na celu zmuszenie go do zmiany symboliki państwowej. 5 października 1995 roku przyjęto nową flagę, której autorem jest Mirosław Grczew. Projektant stanął przed trudnym zadaniem opracowania flagi, będącej wyraźną wizualną kontynuacją wcześniejszych wariantów macedońskich flag, pozbawioną jednak politycznych i historycznych kontrowersji. Spełnione musiały zostać wymagania ustalone we współpracy z ówczesnym rządem Macedonii. Po pierwsze – w projekcie nowej flagi użyte musiały zostać kolory takie same, jak we wcześniejszych flagach Macedonii (czerwony i żółty), po drugie – flaga powinna była zawierać jedynie motyw słońca.
Przyjęta 5 października 1995 nowa flaga Republiki Macedonii nie odwołuje się już wprost do symboliki gwiazdy z Werginy, lecz nawiązuje do słów o "słońcu wolności" z hymnu państwowego. Poprzednia flaga państwowa uznawana jest jednak w dalszym ciągu za jeden z symboli narodu Republiki Macedonii i używana jest przez różne macedońskie społeczności i organizacje zarówno w samej Macedonii, jak i za granicami tej republiki.

</doc>
<doc id="317205" url="https://pl.wikipedia.org/wiki?curid=317205" title="Erich Häßler">
Erich Häßler

Fritz Otto Erich Häßler (ur. 22 kwietnia 1899 w Lipsku, zm. 2 grudnia 2005 w Jenie), pediatra niemiecki, profesor Uniwersytetu w Jenie.
Był synem właściciela sklepu z przyprawami kolonialnymi w Lipsku, zmarłego w czasie dzieciństwa syna. Erich Häßler służył w armii niemieckiej w czasie I wojny światowej (od 1917), dochodząc do stopnia podoficerskiego. Po zakończeniu wojny należał do Freikorps w Lipsku. Od 1923 kształcił się w zawodzie lekarza w lipskiej klinice dziecięcej. W latach 1925-1927 pracował w Dreźnie, następnie powrócił do Lipska. Zajmował się w tym czasie m.in. walką z epidemią choroby Heinego-Medina. W 1932 został kierownikiem polikliniki, a rok później tymczasowym szefem kliniki dziecięcej w Lipsku.
Na stanowisku szefa kliniki dziecięcej zastąpił Siegfrieda Rosenbauma, odsuniętego ze względu na żydowskie pochodzenie. Häßler wstąpił do NSDAP i współpracował z Urzędem ds. Polityki Rasowej w Lipsku. Był związany z prowadzoną przez nazistów eutanazją dziecięcą (akcja T4). W książce "Die Pflege des gesunden und kranken Kindes" (1939) określił Żydów mianem "pasożytów". Po wojnie spędził kilka miesięcy w więzieniu, w listopadzie 1945 powrócił do pracy lekarza. Pracował początkowo w Lipsku, od 1949 w Chemnitz.
W 1953 objął stanowisko dyrektora i ordynatora kliniki uniwersyteckiej w Jenie; zastąpił zmarłego Jussufa Ibrahima. Przyczynił się do rozwoju kliniki, m.in. rozpoczął budowę nowego gmachu. Prowadził wykłady na uniwersytecie, zajmując się głównie chorobami zakaźnymi i chorobami układu kostnego dzieci. Propagował stosowanie szczepień ochronnych oraz penicyliny.
Przeszedł na emeryturę ze stanowisk kierowniczych w lutym 1965. Pracę naukową kontynuował do późnej starości. Był również aktywny na innych polach - w styczniu 2004 podpisał protest (wraz z ponad 20 innymi lekarzami) przeciwko oskarżeniu emerytowanej lekarki Rosemarie Albrecht (byłej dziekan Wydziału Lekarskiego Uniwersytetu w Jenie) o udział w zbrodniczych nazistowskich eksperymentach medycznych. W kwietniu t.r. obchodził 105. urodziny. Zmarł w grudniu 2005, będąc pod koniec życia przypuszczalnie najstarszym mieszkańcem Turyngii oraz jednym z ostatnich niemieckich weteranów I wojny światowej.
Był dwukrotnie żonaty, z obu małżeństw miał dziewięcioro dzieci.

</doc>
<doc id="317207" url="https://pl.wikipedia.org/wiki?curid=317207" title="Bitwa pod Suffolk (Hill’s Point)">
Bitwa pod Suffolk (Hill’s Point)

Bitwa pod Suffolk (znana też jako bitwa pod Hill's Point lub bitwa pod Fortem Huger) – starcie zbrojne, które miało miejsce w dniach od 11 kwietnia do 4 maja 1863 podczas wojny secesyjnej pod miastem Suffolk w stanie Wirginia w USA.
19 kwietnia 1863 roku, unijna piechota wylądowała w Hill’s Point przy rozwidleniu Nansemond River. Siły te zaatakowały od tyłu Fort Huger i szybko wzięły do niewoli jego garnizon, w ten sposób otwarto ponownie rzekę dla żeglugi Unii. 24 kwietnia generał brygady Michael Corcoran dowodzący dywizją Unii podczas rozpoznania wciągnął w walkę konfederatów z Fortu Dix pod dowództwem generała majora George'a Picketa zagrażając jego najdalej wysuniętej flance. Federaliści zaatakowali ale zostali łatwo odparci. 29 kwietnia Generał Robert E. Lee rozkazał Generałowi Jamesowi Longstreetowi opuścić Suffolk i połączyć się z armią północnej wirginii we Fredericksburgu. 4 maja ostatni oddział gen. Longstreeta przekroczył Blackwater River i pomaszerował do Richmond.
W bitwie uczestniczyło łącznie około 45 000 żołnierzy. Starcie nie przyniosło rozstrzygnięcia, a obie strony straciły łącznie 152 żołnierzy (1160 podczas całego oblężenia).

</doc>
<doc id="317211" url="https://pl.wikipedia.org/wiki?curid=317211" title="II bitwa pod Fredericksburgiem">
II bitwa pod Fredericksburgiem

II bitwa pod Fredericksburgiem – starcie zbrojne, które miało miejsce 3 maja 1863 roku podczas wojny secesyjnej pod miastem Fredericksburg w stanie Wirginia w USA.
Do bitwy doszło, gdy generał Południa Robert E. Lee pozostawił dywizję Generała Jubala Early’ego do obrony Fredericksburga, a sam pomaszerował z resztą armii na spotkanie generała Hookera, który rozpoczął ofensywę pod Chancelorsville. 3 maja VI korpus Unii pod dowództwem generała Sedgwicka wzmocniony dywizją generała Johna Gibbona z II korpusu przekroczył Rappahannock River i zaatakował konfederackie okopy pod Marye’s Heights. Konfederaci pod naporem liczniejszego przeciwnika wycofali się na południowy zachód od miasta i przegrupowali.

</doc>
<doc id="317217" url="https://pl.wikipedia.org/wiki?curid=317217" title="Milan Rastislav Štefánik">
Milan Rastislav Štefánik

Milan Rastislav Štefánik (wym. ; ur. 21 lipca 1880 w Košariskách, zm. 4 maja 1919 w Ivánka pri Dunaji) – słowacki polityk i wojskowy, z wykształcenia inżynier i astronom. 
Życiorys.
Obserwował zaćmienia Słońca i ruchy komety Halleya. Pracował na Mont Blanc, na Tahiti, w Brazylii i Ekwadorze. W 1907 przyznano mu nagrodę Prix Jules-Janssen.
Z chwilą wybuchu I wojny światowej wstąpił jako szeregowiec do lotnictwa armii francuskiej. Za bohaterskie loty zwiadowcze awansował na porucznika. W czasie wojny działacz słowackiego ruchu niepodległościowego m.in. we Francji, Włoszech i USA. Jeden z założycieli niepodległej Czechosłowacji. Zginął 4 maja 1919, w katastrofie samolotu Caproni Ca.3 w drodze z Włoch do kraju, gdzie miał objąć urząd ministra wojny.

</doc>
<doc id="317220" url="https://pl.wikipedia.org/wiki?curid=317220" title="Hipercholesterolemia">
Hipercholesterolemia

Hipercholesterolemia (łac. "hypercholesterolemia") - podwyższone powyżej normy stężenie cholesterolu w osoczu krwi. Nie jest to schorzenie, ale nieprawidłowość metaboliczna, która może towarzyszyć innym chorobom i jest ważnym czynnikiem ryzyka wystąpienia wielu chorób układu krążenia, jak zawał serca, udar mózgu i inne.
Termin ten jest ściśle powiązany z pokrewnymi określeniami: hiperlipidemia oraz hiperlipoproteinemia.
W większości przypadków hipercholesterolemia ma podłoże uwarunkowane genetycznie, mówimy wówczas o hipercholesterolemii pierwotnej. Często spotykana jest hipercholesterolemia rodzinna heterozygotyczna, natomiast postać homozygotyczne tego schorzenia jest dużą rzadkością (występowanie z częstością 1:1 000 000 osób). 
Hipercholesterolemia może też być stanem wtórnym, który występuje w przebiegu niektórych chorób - mówimy wówczas o hipercholesterolemii wtórnej. 
Najczęstsze przyczyny wystąpienia hipercholesterolemii wtórnej to:
Leczenie.
W leczeniu hipercholesterolemii stosuje się zmianę trybu życia (aktywność fizyczna, właściwa dieta). Wykorzystuje się także leki należące do grupy statyn.

</doc>
<doc id="317224" url="https://pl.wikipedia.org/wiki?curid=317224" title="William Croft">
William Croft

William Croft (ur. 30 grudnia 1678 w Ettington, zm. 14 sierpnia 1727 w Bath) – angielski kompozytor i organista.
Urodził się w dworze rodzinnym w Ettington, w hrabstwie Warwick. Kształcił go muzycznie najwybitniejszy ówcześnie kompozytor brytyjski i dyrektor Chapel Royal John Blow.
W 1707 roku przejął posadę Master of the Children w kaplicy królewskiej (Chapel Royal) po zmarłym Jeremiahu Clarke'u.
Jeden z jego hymnów "St Anne" zawierał tak porywający temat muzyczny, że wykorzystał go w jednym ze swych dzieł Georg Friedrich Händel.
Jest wielce prawdopodobne, że Croft skomponował "Te Deum" D-dur i "Jubilate" D-dur na nabożeństwo dziękczynne z okazji zwycięstwa księcia Marlborough nad Francuzami w bitwie pod Malplaquet. Z okazji pokoju w Utrechcie w 1713 roku skomponował dwie ody "„With Noise of Cannon”" i "„Laurus cruentas”" opublikowane jako "Musicus apparatus academicus" w 1715 roku. W 1724 roku Croft wydał zbiór muzyki kościelnej: "Musica Sacra".
Skomponował muzykę na pogrzeb królowej Anny I Stuart (1714) i na koronację Jerzego I (1715).

</doc>
<doc id="317233" url="https://pl.wikipedia.org/wiki?curid=317233" title="Zespół Szkół Specjalnych nr 5 w Pabianicach">
Zespół Szkół Specjalnych nr 5 w Pabianicach

Zespół Szkół Specjalnych nr 5 w Pabianicach – szkoła specjalna kształcąca na poziomie podstawowym, gimnazjalnym i zawodowym. 
Działalność.
W szkole istnieją klasy, w których wychowawcy pracują z uczniami niepełnosprawnymi intelektualnie w stopniu lekkim, umiarkowanym, znacznym i głębokim. Nauczyciele realizują nauczanie indywidualne na terenie domów uczniów wymagających takiej opieki. 
Obecnie w skład Zespołu Szkół wchodzą: 
Ze względu na niepełnosprawność uczniów szkoła wymaga od nauczycieli najwyższych kwalifikacji oraz wprowadzania innowacji w podejmowaniu działalności z dziećmi wymagającymi specjalnej opieki. Uczniowie szkoły biorą udział w olimpiadach przedmiotowych, sportowych, i konkursach plastycznych.
Historia.
ZSS kontynuuje sięgające 1922 tradycje jednej z najstarszych w Polsce szkół szkolnictwa specjalnego. 
Pierwsi nauczyciele byli ludźmi ze średnim wykształceniem pedagogicznym lub dyplomem ukończenia Państwowego Instytutu Pedagogiki Specjalnej oraz równocześnie prekursorami w nauczaniu i wychowaniu osób upośledzonych. W tych czasach pedagogika specjalna stawiała pierwsze kroki, głównie dzięki działalności Marii Grzegorzewskiej - twórczyni w 1922 Instytutu Pedagogiki Specjalnej w Warszawie, jedynego ośrodka w Polsce kształcącego nauczycieli i wychowawców na polu pedagogiki specjalnej.
Pierwszym kierownikiem placówki był Feliks Papieski (absolwent Seminarium Pedagogiki Specjalnej, a od 1923 Państwowego Instytutu Pedagogiki Specjalnej w Warszawie), który pełnił tę funkcję do 1939.
Od 1951 w szkole działa harcerstwo. Od 1955 harcerze współpracują z czasopismem "Świat Młodych", w którym zamieszczali swoje artykuły. W 1953 działał harcerski teatrzyk "Szkolaczek", przemianowany w 1958 na "Harcerski Teatr Lalek".
Za swą działalność szkoła otrzymała w 1972 medal Komisji Edukacji Narodowej jako wyróżniająca się placówka kształcenia i wychowania specjalnego.

</doc>
<doc id="317237" url="https://pl.wikipedia.org/wiki?curid=317237" title=".et">
.et

.et - domena internetowa najwyższego poziomu (TLD), przypisana dla stron internetowych z Etiopii, działa od 15 października 1995 roku.
Domeny drugiego stopnia.
Lista domen drugiego stopnia.

</doc>
<doc id="317239" url="https://pl.wikipedia.org/wiki?curid=317239" title=".by">
.by

.by to domena internetowa przypisana dla stron internetowych z Białorusi, działa od 1994 roku.

</doc>
<doc id="317240" url="https://pl.wikipedia.org/wiki?curid=317240" title=".bn">
.bn

.bn to domena internetowa przypisana dla stron internetowych z Brunei, działa od 1994 roku. Administruje nią firma Telekom Brunei Berhad.

</doc>
<doc id="317241" url="https://pl.wikipedia.org/wiki?curid=317241" title="Günter Deckert">
Günter Deckert

Günter Deckert (ur. 14 września 1950 w Ehrenfriedersdorf, zm. 24 listopada 2005) – niemiecki kombinator norweski reprezentujący NRD, srebrny medalista mistrzostw świata oraz mistrz świata juniorów.
Kariera.
Zaliczał się do światowej czołówki kombinatorów norweskich w pierwszej połowie lat 70. XX wieku. W 1970 roku zdobył mistrzostwo świata juniorów w austriackim Gosau. W tym samym roku wystąpił na Mistrzostwach Świata w Wysokich Tatrach, ale zajął miejsce poza czołową dwudziestką. Dwa lata później, podczas Igrzysk Olimpijskich w Sapporo upadek w konkursie skoków do kombinacji pozbawił go szans na medal, zajął ostatecznie dziewiąte miejsce.
Największy sukces w swojej karierze osiągnął na Mistrzostwach Świata w Falun w 1974 roku, gdzie zdobył srebrny medal. Na podium stanął dzięki dobrej postawie na trasie biegu, gdzie uzyskał drugi rezultat spośród wszystkich zawodników. W klasyfikacji końcowej wyprzedził go tylko jego rodak Ulrich Wehling, a trzecie miejsce przypadło Polakowi Stefanowi Huli. Ostatni występ na zawodach tej rangi zanotował w 1976 roku, kiedy brał udział w Igrzyskach Olimpijskich w Innsbrucku. Uzyskał tam osiemnasty wynik na skoczni, a w biegu był szósty, co dało mu 13. miejsce w całych zawodach. Po zakończeniu kariery sportowej zajmował się trenowaniem młodzieży. Zmarł pod koniec listopada 2005.
To samo imię i nazwisko nosi prawicowy polityk niemiecki, Günter Deckert.

</doc>
<doc id="317242" url="https://pl.wikipedia.org/wiki?curid=317242" title=".cf">
.cf

.cf - domena internetowa przypisana dla stron internetowych z Republiki Środkowoafrykańskiej, działa od 1996 roku i jest administrowana przez Środkowoafrykańskie Towarzystwo Komunikacji.

</doc>
<doc id="317243" url="https://pl.wikipedia.org/wiki?curid=317243" title=".do">
.do

.do – domena internetowa przypisana dla stron internetowych z Dominikany. Wprowadzona w roku 1991 za przyzwoleniem Internet Assigned Numbers Authority.

</doc>
<doc id="317245" url="https://pl.wikipedia.org/wiki?curid=317245" title=".eg">
.eg

.eg to domena internetowa przypisana dla stron internetowych z Egiptu. Została utworzona 30 listopada 1990. Zarządza nią Egyptian Universities Network (, "Šabakat al-Ǧāmiʿāt al-Miṣriyya").

</doc>
<doc id="317246" url="https://pl.wikipedia.org/wiki?curid=317246" title=".gf">
.gf

.gf to domena internetowa przypisana dla stron internetowych z Gujany Francuskiej.

</doc>
<doc id="317247" url="https://pl.wikipedia.org/wiki?curid=317247" title=".gi">
.gi

.gi - domena internetowa przypisana dla stron internetowych z Gibraltaru.

</doc>
<doc id="317248" url="https://pl.wikipedia.org/wiki?curid=317248" title="William Coxe">
William Coxe

William Coxe (ur. 7 marca 1747, zm. 8 czerwca 1828) – brytyjski historyk, syn dr. Williama Coxe'a (lekarza królewskiego).
Wykształcony w Marylebone Grammar School, w Eton College i w Cambridge (King’s College) w 1786 został wikarym w Kingston nad Tamizą. Wydał wiele tekstów źródłowych, z których najważniejsze to dokumenty i listy Roberta Walpole’a i Hernry'ego Pelhama.
Dzieła.
Dzienniki z podróży:

</doc>
<doc id="317249" url="https://pl.wikipedia.org/wiki?curid=317249" title=".hm">
.hm

.hm to domena internetowa przypisana dla stron internetowych z Wysp Heard i McDonalda.

</doc>
<doc id="317250" url="https://pl.wikipedia.org/wiki?curid=317250" title=".la">
.la

.la – domena internetowa przypisana dla stron internetowych z Laosu, działa od 1996 roku.

</doc>
<doc id="317251" url="https://pl.wikipedia.org/wiki?curid=317251" title="Mroczna Wieża">
Mroczna Wieża

Mroczna Wieża – najgłośniejszy cykl powieściowy Stephena Kinga, pisany w latach 1970- 2012, uważany przez samego autora za jego magnum opus.
Cykl łączy motywy przewodnie wielu gatunków, obejmujący elementy fantasy, fantastyki naukowej, literatury grozy i westernu. W cyklu składającym się z 8 powieści, pojawiają się postacie, światy i nawiązania do innych książek tego autora.
Fabuła.
Cykl opowiada historię Rolanda Deschaina, którego celem życiowym jest dotarcie do tytułowej Mrocznej Wieży, mitycznego budynku, który może być istotą całego istnienia, znajdującego się w centrum wszystkich światów. Roland jest ostatnim żyjącym członkiem bractwa rycerskiego znanego jako "rewolwerowcy". Początkowo bohater jest bardzo tajemniczy, nie znamy nawet jego wieku, jednakże wraz z kolejnymi wydarzeniami poznajemy jego historię i przyczyny jego podróży. Na swej drodze pomaga napotkanym ludziom w imię kodeksu honorowego zwanego Drogą Elda, jest także zmuszony do dokonywania wielu trudnych wyborów, takich jak wybór pomiędzy życiem przyjaciela a kontynuowaniem podróży do Wieży.
Świat Mrocznej Wieży.
 W miejscu ich przecięcia stała Mroczna Wieża. Gdy skończył się okres zwany Prim i magia odeszła ze świata Rolanda. Z biegiem czasu świat rozwijał się technologicznie, ludzie zwani przez potomnych „Wielcy Dawni” zbudowali ogromne maszyny podtrzymujące promienie, które bez magii słabły coraz bardziej, oraz Strażników, zwierzęta-cyborgi do ich ochrony. Pozostałości technologii i magii bohaterowie dostrzegają wszędzie wokół siebie – kolej jednoszynowa, roboty, broń laserowa, zrujnowana metropolia, wiele przedmiotów pochodzących z innych światów (komputer IBM, samolot Focke-Wulf), a także wiele reliktów z czasów Prim – demony, magiczne przedmioty itd.
Wielcy w niewyjaśnionych okolicznościach porzucili świat Rolanda, pozostawiając swoje dzieła. Nastąpiła regresja cywilizacji, nastały rządy feudalizmu, baronie połączyły się w Afiliację, a jej pierwszym władcą był Eld, którego potomkiem jest Roland. Ludzie zapomnieli wielu umiejętności takich jak budowa nowych jak i naprawa pozostawionych im urządzeń technicznych, czy nawet tak prostych jak produkcja papieru. Powstały tak świat posiada cechy Dzikiego Zachodu, w którym powoli ginie magia i pozostałości technologii.
Upadek.
Od czasu zakończenia Prim świat Rolanda powoli się degeneruje – zaczęły pojawiać się tajemnicze błony, w niektórych miejscach da się przejść do równoległej rzeczywistości, czas przyśpiesza i zwalnia, całe miasta i okolice znikają bez śladu z powierzchni ziemi, kierunki świata uległy zmianie. Wszyscy ten proces kwitują stwierdzeniem „Świat poszedł naprzód”. Na początku powieści istnieją 3 z pierwotnych 6 promieni – Orła i Lwa (który upada zaraz po bitwie z Wilkami), Wilka i Słonia oraz Niedźwiedzia i Żółwia wzdłuż którego podróżuje Roland. Zerwanie promienia powodowało ogromne zniszczenia i trzęsienia ziemi – Roland wspomina o czwartym, który spadł na Gilead przyczyniając się do jego upadku.
Odniesienia.
W sadze pojawiają się złe korporacje dążące do zniszczenia światów: Sombra Corporation oraz North Central Positronics, symbolizujące materializm i globalizację. Można postrzegać to jako stwierdzenie, że świat zmierza do upadku poprzez skupienie na materializmie.
Sama Mroczna Wieża natomiast jest alegorią światów równoległych, gdzie każdy zajmuje swoje piętro, a komnata na szczycie zarezerwowana jest dla absolutu. Walter mówi Rolandowi, że pomieszczenie to jest puste, jednakże sam nie ma co do tego pewności.
Inspiracje i wpływy.
Stephen King stworzył "Mroczną Wieżę" zainspirowany poematem Roberta Browninga "Childe Roland to the Dark Tower Came" oraz "Ziemią jałową" autorstwa Thomasa Stearnsa Eliota.
W poprawionej wersji "" stwierdził, że inspiracją sagi był "Władca Pierścieni". Można to zauważyć w nazewnictwie miejsc, takich jak nazwa Świata Pośredniego inspirowana Śródziemiem, wszystkowidzącym okiem wroga, zawsze sięgającym poza horyzont, tak jak oko Saurona, oraz stworzenie wyjątkowej kultury i języka, tak jak Tolkien stworzył języki elfickie (quenyę i sindarin) i umieścił w książkach, o Śródziemiu. Podał tam również nawiązanie do filmów "Dobry, zły i brzydki", wskazując postać Bezimiennego, granego przez Clinta Eastwooda, jako jedną z inspiracji do stworzenia postaci Rolanda z Gilead, głównego bohatera całej serii, oraz do "Siedmiu samurajów" Kurosawy.
Wpływy tego cyklu są widoczne w wielu innych powieściach Kinga. Terminologia taka jak "Ka", "Ka-tet" i sama Wieża pojawiają się w innych książkach (głównie w "Bezsenności, Talizmanie, Czarnym Domu i Sercach Atlantydów"), "Can-toi" jest wspomniane w "Desperacji", a także pomysł cienkiego świata z istotami z zewnątrz, które chcą nim rządzić, to unowocześniona wersja podobnego pomysłu, na którym Lovecraft zbudował swoją mitologię.
Niektóre główne postaci w cyklu występują również w innych powieściach Kinga. Jedną z nich Ojciec Callahan, który jest jednym z bohaterów książki pt. „Miasteczko Salem”. Inną Człowiek w Czerni, w cyklu występujący pod wieloma postaciami jak Walter czy Marten, który jest jedną z kluczowych postaci w Bastionie jako Randall Flagg, a także głównym bohaterem powieści "Oczy Smoka".
Adaptacje.
Film.
W 2017 miał premierę film "Mroczna Wieża", luźno adaptujący niektóre wątki cyklu, będący jego swoistym rebootem/sequelem.

</doc>
<doc id="317252" url="https://pl.wikipedia.org/wiki?curid=317252" title="Prospector">
Prospector

Prospector – system ekspertowy wykorzystywany do wspomagania prac geologów. Prace nad systemem rozpoczęły się w 1974 i były kontynuowane do 1983 roku. System ten został opracowany przez grupę naukowców ze "Stanford Research Institute". Napisano go w języku Interlisp (dialekt języka Lisp). Podstawowym sposobem reprezentacji wiedzy były reguły. Jego baza wiedzy liczyła około 1000 reguł. Prawdopodobnie największym osiągnięciem systemu Prospector było odkrycie dużych złóż molibdenu. Ten fakt potwierdzał praktyczną skuteczność technologii systemów ekspertowych w rozwiązywaniu specjalistycznych problemów. System nie stał się systemem w pełni komercyjnym, osiągnął status prototypu produkcyjnego.
Bibliografia.
Więcej informacji można znaleźć m.in. w:

</doc>
<doc id="317253" url="https://pl.wikipedia.org/wiki?curid=317253" title=".mo">
.mo

.mo to domena internetowa przypisana dla stron internetowych z Makau, działa od 1996 roku. Skrót .mo pochodzi od alternatywnej nazwy regionu – "Macao".

</doc>
<doc id="317254" url="https://pl.wikipedia.org/wiki?curid=317254" title="Wayne Morse">
Wayne Morse

Wayne Lyman Morse (ur. 20 października 1900, zm. 22 lipca 1974) – amerykański polityk.
W roku 1945 został wybrany senatorem ze stanu Oregon z ramienia Partii Republikańskiej. Reprezentował postępowe skrzydło tego stronnictwa, które opuścił w roku 1952 na znak protestu przeciwko decyzji generała Dwighta D. Eisenhowera, która polegała na tym, iż jego kandydatem na urząd wiceprezydenta został Richard Nixon.
Po dwóch latach spędzonych w senackich ławach jako niezależny, Morse zmienił przynależność partyjną (1955) na demokratę.
W roku 1960 był jednym z kandydatów do nominacji swej partii na urząd prezydenta USA, ale bez rezultatu.
Jako jeden z dwóch (obok Ernesta Grueninga z Alaski) senatorów na stu głosował przeciwko rezolucji tonkińskiej, która dawała administracji zielone światło do zaangażowania wojsk w Wietnamie.
Morse przegrał walkę o kolejny wybór na senatora w roku 1968. Potem próbował odzyskać swój dawny fotel, ale w roku 1972 też przegrał.

</doc>
<doc id="317256" url="https://pl.wikipedia.org/wiki?curid=317256" title="Relaksacja (reologia)">
Relaksacja (reologia)

Relaksacja (zjawisko reologiczne) – zmniejszenie bądź spadek naprężeń w czasie przy stałych odkształceniach wskutek płynięcia materiału. Mówimy o pamięci materiału, jeżeli stany uprzednie (odkształcenia i naprężenia) mają wpływ na bieżące właściwości materiału. Przykładem może być umocnienie stali po przekroczeniu granicy plastyczności, wpływające m.in. na wzrost granicy sprężystości i powstanie odkształceń trwałych (niezanikających)

</doc>
<doc id="317258" url="https://pl.wikipedia.org/wiki?curid=317258" title=".ps">
.ps

.ps – domena internetowa przypisana dla stron internetowych z Autonomii Palestyńskiej, działa od 2000 roku.

</doc>
<doc id="317259" url="https://pl.wikipedia.org/wiki?curid=317259" title="Vince Carter">
Vince Carter

Vincent Lamar Carter, znany także jako Vince Carter (ur. 26 stycznia 1977 w Daytona Beach) – amerykański koszykarz, grający na pozycjach rzucającego obrońcy lub niskiego skrzydłowego.
W 1995 wystąpił w meczu gwiazd amerykańskich szkół średnich - McDonald’s All-American.
Absolwent Uniwersytetu Karoliny Północnej w Chapel Hill. Uczestnik draftu NBA w 1998. Po drafcie trafił do Toronto Raptors, w którym grał w latach 1998-2004. Kolejny okres kariery spędził w New Jersey Nets, a później trafił do Orlando Magic. 18 grudnia 2010 wziął udział w wymianie w ramach, której do Phoenix Suns oprócz niego trafili Marcin Gortat i Mickaël Piétrus a do Magic Hedo Türkoğlu, Jason Richardson i Earl Clark.
Przed sezonem 2011/12 podpisał kontrakt z Dallas Mavericks jako wolny agent.
23 grudnia 2005 ustanowił rekord sezonu zasadniczego NBA, trafiając 16 rzutów wolnych w trakcie jednej kwarty (4) spotkania.
12 lipca 2014 podpisał kontrakt z Memphis Grizzlies. 10 lipca 2017 został zawodnikiem Sacramento Kings.
24 sierpnia 2018 zawarł umowę z Atlantą Hawks.
24 października 2019, w meczu przeciw Detroit Pistons rozpoczął swój 22. sezon na boiskach NBA, czym ustanowił nowy rekord ligi.
Carter jest zwycięzcą konkursu wsadów NBA 2000, który jest uważany za najlepszy w historii.
W 2002 wystąpił w filmie Magiczne buty.
25 czerwca 2020 ogłosił zakończenie kariery sportowej.
Statystyki.
"Na podstawie Basketball-Reference.com "

</doc>
<doc id="317260" url="https://pl.wikipedia.org/wiki?curid=317260" title=".sb">
.sb

.sb to domena internetowa przypisana dla stron internetowych z Wysp Salomona.

</doc>
<doc id="317261" url="https://pl.wikipedia.org/wiki?curid=317261" title=".so">
.so

.so – krajowa domena internetowa najwyższego poziomu przypisana do Somalii, działa od 1997 roku.
Z powodu braku rządu w Somalii, który byłby uznany przez społeczność międzynarodową, administracją domeną zajmowała się firma z adresem w Pittsburghu, 17 kwietnia 2009 roku domena została przeniesiona do Ministry of Post and Telecommunications. Od lutego 2005 na stronie nic.so była jednostronicowa informacja, że domena jest "zaparkowana" i rejestracje są "nieosiągalne". Od 1 listopada 2010 roku można rejestrować nowe domeny, a od 1 marca 2011 roku domeny .so funkcjonują normalnie. W użyciu są 3 domeny drugiego poziomu (.com.so, .net.so i .org.so) oraz domena pierwszego poziomu (.so), w ramach których można zakładać własne domeny.

</doc>
<doc id="317262" url="https://pl.wikipedia.org/wiki?curid=317262" title=".ax">
.ax

.ax – krajowa domena internetowa najwyższego poziomu przypisana do Wysp Alandzkich aktywna od 2006 roku. Wcześniej strony z były rejestrowane pod fińską domeną .aland.fi.
Historia.
17 lutego 2006 fiński parlament zaakceptował modyfikację ustaw regulujących fińskie nazwy domeny, które obejmowały domenę .ax. Podczas trzyletniego okresu, strony z domeny aland.fi zostaną stopniowo wycofane; żadne nowe rejestracje pod aland.fi nie są już możliwe. 17 marca 2006, fińska prezydent Tarja Halonen podpisała ustawę, która weszła w życie 27 marca 2006. Rząd Wysp Alandzkich zaczął akceptować rejestracje natychmiast po zmienianiu się prawa. 9 czerwca 2006 roku, ICANN zgodził się na przekazywanie domeny .ax rządowi Wysp Alandzkich. 
Domena .ax dodana do systemu DNS 21 czerwca 2006, a w pełni aktywna stała się 15 sierpnia 2006.
Wymogi przy rejestracji.
Rejestrować domenę .ax mogą:

</doc>
<doc id="317263" url="https://pl.wikipedia.org/wiki?curid=317263" title="Przedramię">
Przedramię

Przedramię () – część kończyny górnej, znajdująca się między ręką i ramieniem (dokładnie między nadgarstkiem i stawem łokciowym). 
Część kostną przedramienia stanowią:
1. Kość promieniowa – jest kością długą, jej koniec bliższy stanowi głowa kości promieniowej () 
2. Kość łokciowa – również jest kością długą, w jej części proksymalnej znajdują się dwa wyrostki (łokciowy i dziobiasty), będące panewką dla stawu ramienno-łokciowego, zaś jej głowa usytuowana jest w części dystalnej
Kości te połączone są ze sobą błoną międzykostną przedramienia.
W górnej części przedramienia znajduje się dół łokciowy, przez który przechodzą struktury z ramienia na przedramię, z wyjątkiem nerwu łokciowego (biegnie on ku tyłowi od nadkłykcia przyśrodkowego kości ramiennej). W dolnej części przedramienia znajduje się kanał nadgarstka (), przez który struktury z przedramienia przechodzą na rękę – główny wyjątek stanowi tętnica promieniowa (), która przechodzi na tylnej powierzchni nadgarstka.
Jedną z funkcji jego mięśni jest supinacja i pronacja, czyli ruchy rotacyjne powodujące odwracanie i nawracanie ręki.

</doc>
<doc id="317265" url="https://pl.wikipedia.org/wiki?curid=317265" title=".eh">
.eh

.eh – krajowa domena internetowa najwyższego poziomu przypisana do Sahary Zachodniej. Domena nie jest używana.
Status.
Z powodu niejasnego statusu Sahary Zachodniej terytorium to nie posiada własnej krajowej domeny najwyższego poziomu. Niemniej jednak IANA zarezerwował na przyszłość dla tego kraju domenę .eh. Skrót pochodzi od "Saguia el-Hamra", hiszpańskiej nazwy Sakiji al-Hamry, jednej z dwóch prowincji we wcześniejszej Saharze Hiszpańskiej.

</doc>
<doc id="317267" url="https://pl.wikipedia.org/wiki?curid=317267" title=".tl">
.tl

.tl – domena internetowa przypisana dla stron internetowych z Timoru Wschodniego, działa od 2005.

</doc>
<doc id="317268" url="https://pl.wikipedia.org/wiki?curid=317268" title="Trzej Mędrcy">
Trzej Mędrcy



</doc>
<doc id="317269" url="https://pl.wikipedia.org/wiki?curid=317269" title="Wiadomości Literackie">
Wiadomości Literackie

Wiadomości Literackie – tygodnik społeczno-kulturalny wydawany w latach 1924–1939 w Warszawie.
Pismo zostało założone w styczniu 1924 przez Mieczysława Grydzewskiego. Pierwszy numer ukazał się 6 stycznia 1924 r., w cenie 200 000 marek za egzemplarz. Początkowo wydawane jako popularna gazeta literacka z przewagą materiałów informacyjnych i felietonowych, od lat trzydziestych zawierały głównie artykuły problemowe o tematyce społecznej, literackiej, kulturalnej i politycznej. Reprezentowało poglądy liberalne. Publikowało artykuły o różnych formach wypowiedzi – od wysublimowanych i teoretyzujących tekstów, poprzez felietony i reportaże, po anegdoty, ciekawostki i kąśliwe polemiki.
Pismo nie miało sprecyzowanego kierunku politycznego. W pierwszych latach po przewrocie majowym zdecydowanie solidaryzowało się z obozem sanacyjnym. W latach trzydziestych (po procesie brzeskim) związało się z tzw. „lewicą sanacyjną”, prezentując oblicze demokratyczno-liberalne, o tendencjach racjonalistycznych, laickich, antyrasistowskich, pacyfistycznych, proaborcyjnych i eugenicznych.
Drukowane w dużym formacie o objętości 12-16 kolumn. Nakład do 15 tys. egz., co wskazuje na ich niezbyt rozległy zasięg społeczny, ograniczający się do sfer inteligenckich.
Na łamach tygodnika publikowali przede wszystkim skamandryci: Julian Tuwim, Antoni Słonimski, Kazimierz Wierzyński, Jan Lechoń, Jarosław Iwaszkiewicz, Józef Wittlin, Stanisław Baliński, Zuzanna Ginczanka. Pisali do niego także: Jerzy Liebert, Tadeusz Boy-Żeleński, Ksawery Pruszyński, Michał Choromański, Zbigniew Uniłowski, Aleksander Janta-Połczyński, Maria Pawlikowska-Jasnorzewska, Karol Irzykowski, Michał Walicki, Stanisław Ossowski, Wacław Lednicki, Bruno Winawer, Emil Breiter, Antoni Sobański, Irena Krzywicka i Stefania Zahorska. W 1933 r. debiutował tu Bruno Schulz.
Karykatury rysowali Zdzisław Czermański, Feliks Topolski, Władysław Daszewski, Franciszka Themerson, Jerzy Zaruba i inni.
Kontynuacją „Wiadomości Literackich” był wydawany podczas II wojny światowej w latach 1940–1944 tygodnik „Wiadomości Polskich, Politycznych i Literackich” oraz wydawany po wojnie na emigracji w Londynie w latach 1946–1981 „Wiadomości”.

</doc>
<doc id="317271" url="https://pl.wikipedia.org/wiki?curid=317271" title="Mag (kapłan perski)">
Mag (kapłan perski)

Magami nazywa się kapłanów czy mędrców elamickich, chaldejskich, medyjskich i babilońskich zajmujących się astrologią, magią i alchemią, a także kapłanów zaratusztriańskich: strażników ognia świątynnego, nauczycieli, autorów hymnów świątynnych i arcykapłanów. W okresie hellenistycznym zaczęto tak tytułować samego Zaratusztrę (Zoroastra).
Etymologia.
Mag i magia są pokrewne polskiemu „moc”, „mocarz”, greckiemu "μάγος" ("magos"), "μαγικός" ("magikos", łac. "magicus"), angielskiemu "magic" zapożyczonemu ze starofrancuskiego "magique", staroperskiemu i medyjskiemu "magi" lub "maguš", sanskryckiemu "maga", elamickiemu "magu-pati" (mag-nauczyciel).
Źródła medyjskie i perskie.
Najwcześniejsze znane użycie słowa mag, maguš znajduje się w trójjęzycznej Inskrypcji z Behistun Dariusza I Wielkiego (520-518 p.n.e.). Podobny termin pojawia się też w tekstach Awesty, świętej księgi zaratusztrianizmu, jako "hapax legomenon: moghu.tbiš", co oznacza „wrogi wobec "moghu" ”, gdzie "moghu" nie znaczy (jak wcześniej sądzono) „mag”, ale raczej „członek plemienia. Herodot wspomina o medyjskich mędrcach zarówno w odniesieniu do ludu, jak i w stosunku do kasty kapłanów Medów i Persów, u których funkcja ta była dziedziczna. Magowie odgrywali znaczącą rolę na dworze króla Medów Astyagesa, który zatrudniał ich jako „doradców i tłumaczy snów” (przepowiedzieli mu, że straci koronę pokonany przez Cyrusa, założyciela Imperium Achemenidów). 
Źródła hellenistyczne.
Według Roberta Charlesa Zaehnera w późniejszych relacjach historyków greckich „słyszymy o Magach nie tylko w Persji, Baktrii, Chorezmie, Arianie, Medii i wśród Saków, ale także w krajach nieirańskich, magach z krajów takich jak Samaria, Etiopia i Egipt. Zaehner twierdzi, że ich wpływy były również szeroko rozpowszechnione w Azji Mniejszej.
Terminy pokrewne "magowi, magii, magikowi" powszechnie stosowane były we wschodniej części regionu Morza Śródziemnego i Azji Zachodniej, konkurując ze swoim pierwotnym znaczeniem w okresie hellenistycznym. Rola "magika" połączyła się ze starszym greckim γόης ("goēs):" żonglera praktykującego uliczną magię, a także astronomię, astrologię, alchemię. Skojarzenie to wynikało z hellenistycznej fascynacji pseudoepigrafią greckich autorów takich jak Pseudo-Zoroaster, Pseudo-Hystaspes, Pseudo-Ostanes, którzy byli uważani przez Greków za chaldejskich mędrców, nauczycieli, wynalazców astrologii i magii. Tematyka tych tekstów, których autentyczność rzadko była kwestionowana, obejmowała naturę świata, nekromancję, spekulacje astronomiczne i wiedzę magiczną. Samego Zoroastra utożsamiano z czczeniem gwiazd (astrothytes, „gwiezdny ofiarnik”), w ramach ludowej etymologii, na przykład Agatiasz pisał: „"Zoroaster był ich nauczycielem i wprowadził rytuały magów; zastąpił ich pierwotny kult wielkimi i skomplikowanymi doktrynami"”. 
W tradycji chrześcijańskiej.
Słowo "mágos" i jego odmiany pojawiają się zarówno w Starym, jak i Nowym Testamencie. Zwykle to słowo tłumaczy się jako „magik” lub „czarownik” w znaczeniu iluzjonisty lub wróża, i tak tłumaczy się je we wszystkich jego wystąpieniach (np. Dz 13: 6) z wyjątkiem Ewangelii Mateusza, gdzie, w zależności od tłumaczenia, jest tłumaczone jako „mędrzec” (KJV, RSV) lub nieprzetłumaczone ("mágoi)" jako "Trzej Królowie", zazwyczaj z notą wyjaśniającą (NIV). Jednak wcześni ojcowie kościoła, tacy jak św. Justyn, Orygenes, św. Augustyn i św. Hieronim, przetłumaczyli to słowo w jego zwykłym znaczeniu, czyli jako „magowie”. Ewangelia Mateusza stwierdza, że mędrcy odwiedzili małego Jezusa, aby złożyć mu hołd wkrótce po jego narodzinach (2: 1–2: 12). (Źródła i tradycja zaratusztriańska nie odnotowują tego wydarzenia.) Pod koniec I wieku powstały liczne apokryficzne historie związane z magami/mędrcami wspomnianymi w Ewangelii. W średniowieczu stało się to źródłem kolejnych legend.
Oprócz bardziej znanej historii Szymona Maga, zawartej w rozdziale 8, "Księga Dziejów Apostolskich" (13: 6–11) opisany jest tamże inny mag, który działał jako doradca Sergiusza Pawła, rzymskiego prokonsula w Pafos na wyspie Cypr. Był Żydem o imieniu Bar-Jesus (syn Jezusa) lub alternatywnie Elymas. (Inny cypryjski mag o imieniu Atomos jest wspominany przez Józefa Flawiusza, jako pracownik na dworze Feliksa w Cezarei).
Jedno z niekanonicznych źródeł chrześcijańskich, Syryjska Ewangelia Dzieciństwa (Ewangelia Dzieciństwa Arabska), zawiera w trzecim rozdziale historię mędrców Wschodu, która jest bardzo podobna do tej z Ewangelii Mateusza. Jednak w przeciwieństwie do Mateusza, ta relacja cytuje „Zoradaszta” (Zoroastra) jako źródło proroctwa, które motywowało mędrców do poszukiwania małego Jezusa jako Zbawiciela (porównaj tu eschatologiczną rolę awestańskiego Saoszjanta).

</doc>
<doc id="317272" url="https://pl.wikipedia.org/wiki?curid=317272" title=".fo">
.fo

.fo – domena internetowa przypisana dla farerskich stron internetowych, zarządzana przez FO Umsitingini (pol. "Rada FO"). Wszystkie strony internetowe powinny odpowiadać znakowi firmowemu osoby rejestrującej, są wtedy domenami typu A. Można zarejestrować stronę typu B, gdzie znak firmowy nie jest niezbędny.

</doc>
<doc id="317274" url="https://pl.wikipedia.org/wiki?curid=317274" title=".im">
.im

.im – domena internetowa przypisana dla stron internetowych z Wyspy Man. Skrót .im pochodzi od angielskiego "Isle of Man".
Ponadto, domena .im używana jest czasem jako domena dla stron komunikatorów internetowych (), np. Pidgin, którego witryna internetowa to www.pidgin.im.

</doc>
<doc id="317276" url="https://pl.wikipedia.org/wiki?curid=317276" title="Ramię">
Ramię

W anatomii człowieka ramię (łac. "brachium") jest częścią kończyny górnej, znajdującej się między obręczą barkową połączoną stawem ramiennym a przedramieniem, kończącym się stawem łokciowym.
Część kostną ramienia stanowi kość ramienna.
Ważne mięśnie poruszające ramieniem to:

</doc>
<doc id="317277" url="https://pl.wikipedia.org/wiki?curid=317277" title=".in">
.in

.in – domena internetowa przypisana dla stron internetowych z Indii, działa od 1989 roku.

</doc>
<doc id="317279" url="https://pl.wikipedia.org/wiki?curid=317279" title=".je">
.je

.je to domena internetowa przypisana dla stron internetowych z wyspy Jersey.

</doc>
<doc id="317281" url="https://pl.wikipedia.org/wiki?curid=317281" title=".um">
.um

.um – krajowa domena internetowa najwyższego poziomu przypisana do Dalekich Wysp Mniejszych Stanów Zjednoczonych, które są w zasadzie niezamieszkane. Domena działała od 1997 roku, 20 kwietnia 2008 roku domena została usunięta z systemu DNS.
Ograniczenia.
Początkowo rejestrować można było domeny na trzecim poziomie. Później w kwietniu 2006 roku możliwa była rejestracja również na drugim poziomie. Obecnie strona rejestratora nie działa, w związku z czym rejestracja w ogóle nie jest możliwa.
Od sierpnia 2006 żadna strona w domenie .um nie funkcjonuje, co wskazuje na to, że domena jest nieaktywna.

</doc>
<doc id="317287" url="https://pl.wikipedia.org/wiki?curid=317287" title="Kąt zewnętrzny wielokąta">
Kąt zewnętrzny wielokąta



</doc>
<doc id="317288" url="https://pl.wikipedia.org/wiki?curid=317288" title="Kąt zewnętrzny trójkąta">
Kąt zewnętrzny trójkąta



</doc>
<doc id="317296" url="https://pl.wikipedia.org/wiki?curid=317296" title="Nabój 5,56 × 45 mm">
Nabój 5,56 × 45 mm

5,56 × 45 mm – nabój pośredni, jedna z jego wersji jest standardowym nabojem pośrednim NATO.
Historia.
5,56 × 45 mm M193.
Po II wojnie światowej w kilku państwach rozpoczęto prace nad amunicją pośrednią. Z krajów NATO najbardziej zaawansowane były prace w Wielkiej Brytanii, gdzie do uzbrojenia wprowadzono nabój .280 Mk1Z. Pod wpływem USA na początku lat 50. standardowym nabojem NATO został 7,62 × 51 mm NATO. Był to typowy nabój karabinowy. W tym samym czasie w USA prowadzono prace nad eksperymentalną bronią strzelającą amunicją strzałkową (SPIW) i wielopociskową (SSB).
W 1957 roku opracowano w USA w oparciu o nabój cywilny .222 Remington Magnum nabój oznaczony .223 Remington (5,56 x 45 mm). Do strzelania nowym nabojem Eugene Stoner opracował nowy karabin Armalite AR-15. W 1962 roku karabiny AR-15 zostały zakupione przez US Air Force, a później także przez US Army. Nowy karabin został standaryzowany jako M16, a amunicja jako M193 (nabój z pociskiem zwykłym). Zarówno nabój, jak i karabin traktowano jako rozwiązanie tymczasowe, do momentu wprowadzenia do uzbrojenia karabinu opracowanego w ramach projektu SPIW. Niepowodzenie programu SPIW spowodowało jednak że nowy karabin i amunicja M193 zdobywała coraz silniejszą pozycję w systemie uzbrojenia amerykańskiej armii. Z czasem nowa amunicja została przyjęta do uzbrojenia poza USA (np. we Francji), pojawiło się także wiele nowych wzorów broni strzelających nabojem 5,56 x 45 mm.
5,56 × 45 mm NATO (SS109).
Produkcję amunicji 5,56 mm uruchomiono także w belgijskich zakładach FN. Początkowo produkowały one naboje SS92 identyczne z M193, ale po kilku latach rozpoczęto prace nad modernizacją naboju. Ich efektem był nabój SS109 wyposażony w nowy, dłuższy pocisk. Nowy pocisk wymagał lufy o większym skoku (1:7 cali, w porównaniu do 1:12 cali dla pocisku M193), ale w zamian oferował znacznie lepsze osiągi balistyczne. Na początku lat 80 XX w. amunicja 5,56 × 45 mm z pociskiem SS109 stała się standardową amunicją pośrednią NATO. W USA jako pierwszy do uzbrojenia przyjął ją w 1982 roku US Marine Corps jako M855.
Od 1997 roku nabój 5,56 mm NATO znajduje się na uzbrojeniu Sił Zbrojnych Rzeczypospolitej Polskiej, zastępując jako amunicja podstawowa dotychczasowy nabój 7,62 × 39 mm wz. 43.

</doc>
<doc id="317300" url="https://pl.wikipedia.org/wiki?curid=317300" title="Chironomia">
Chironomia

Chironomia (gr. "cheir" = dłoń) – złożony system gestykulacji łączący rytm i ruch, rozwinięty przez starożytnych Greków.

</doc>
<doc id="317303" url="https://pl.wikipedia.org/wiki?curid=317303" title="Ptasiek">
Ptasiek

Ptasiek (ang. "Birdy") – powieść psychologiczna napisana przez Williama Whartona, jest to pierwsza książka tego autora. W 1984 roku powstała jej filmowa adaptacja w reżyserii Alana Parkera.
Akcja powieści koncentruje się wokół szaleństwa człowieka, wspomnień z dzieciństwa, przyjaźni dwóch mężczyzn i życiowej pasji młodego chłopca.
Fabuła została skonstruowana na zasadzie opisu obecnych wydarzeń w życiu Ptaśka, które przybierają formę opowiadań jego najlepszego przyjaciela Ala, oraz opisu minionych sytuacji życiowych przytoczonych przez samego głównego bohatera. Al ukazuje obraz obecnie nękającej Ptaśka choroby psychicznej, zaś sam Ptasiek opowiada, jakie były etapy popadania w nią.
Historię jego dzieciństwa, okresu dojrzewania i przyczynę przemiany głównego bohatera opowiada jego najlepszy przyjaciel Al Columbato. Ptasiek to amerykański chłopiec, który od najmłodszych lat życia ogarnięty jest przejmującą pasją. To właśnie z tego powodu przylgnęło do niego to przezwisko. Na co dzień pochłonięty jest podpatrywaniem egzystencji ptaków i próbami ich naśladowania. Według głównego bohatera ptaki symbolizują wolność, niezależność i szlachetność. Są to te wartości, których brakuje mu w otaczającej rzeczywistości. Okres dojrzewania w cieniu II wojny światowej staje się udręką dla młodego człowieka. Jego przyjaciel Al samodzielnie podejmuje próbę kontaktu z bohaterem i przekonania go do powrotu do normalnego życia. Przywołanie wspólnych przeżyć i wspomnień z przeszłości rozbudza w głównym bohaterze poczucie człowieczeństwa i posiadania własnej historii.
Kontynuacją "Ptaśka" jest powieść "Al".

</doc>
<doc id="317306" url="https://pl.wikipedia.org/wiki?curid=317306" title="Komitet Obrony Kraju">
Komitet Obrony Kraju

Komitet Obrony Kraju (KOK) – organ do spraw obronnych Rady Ministrów Polskiej Rzeczypospolitej Ludowej (1959–1990), a następnie Prezydenta RP (1990–2003).
Historia.
Komitet Obrony Kraju powołany został uchwałą nr 66 Rady Ministrów z dnia 18 lutego 1959 roku. Komitet miał uprawnienia do bieżącej koordynacji i nadzorowania realizacji zadań obronnych przez inne organy państwowe. Z chwilą wprowadzenia w kraju stanu bezpośredniego zagrożenia bezpieczeństwa państwa pełnię władzy przejąć miałby właśnie KOK złożony z kierownictwa partii i rządu pod przewodnictwem I sekretarza KC PZPR. Komitetowi miało podlegać jedenastu członków odpowiedzialnych za odpowiednio zgrupowane ministerstwa i instytucje państwowe o minimalnych, niezbędnych do funkcjonowania stanach osobowych. Był to tzw. Układ Funkcjonalny w systemie Obrony Terytorium Kraju.
KOK stanowił jednostkę centralną, nadzorująca pracę Wojewódzkich Komitetów Obrony. Komitet posiadał umocowanie prawne również w ustawie o powszechnym obowiązku obrony z 21 listopada 1967 r. Wynikające z niej obowiązki instytucji to określanie zagrożeń dla bezpieczeństwa państwa i kierowanie całokształtem spraw z tym związanych. Uchwała KOK z 7 grudnia 1981 r. rozszerzyła kompetencje Wojewódzkich Komitetów Obronnych, dzięki czemu stały się one strukturami odpowiedzialnymi za wprowadzenie i utrzymanie stanu wojennego. Pomimo tego faktu, z pewnymi wyjątkami, Wojewódzkie Komitety Obronne nie odegrały w czasie stanu wojennego znaczącej roli. Po stanie wojennym, przewodniczący KOK zyskał nowe kompetencje na czas nowo wprowadzonego w ustawodawstwie stanu wyjątkowego. W tej sytuacji stawał się on zwierzchnikiem sił zbrojnych państwa, sam komitet zaś naczelną jednostką, kontrolującą wprowadzenie nowego porządku w państwie.
W II połowie lat 80. przy KOK powołano Zespół ds. Patriotyczno-Obronnego Wychowania Społeczeństwa ze Szczególnym Uwzględnieniem Młodzieży, na którego czele stał członek Biura Politycznego KC PZPR, sekretarz KC Józef Baryła.
Od 1991 r. Komitet Obrony Kraju podporządkowano Prezydentowi RP, który był jego przewodniczącym. Organem wykonawczym Komitetu było Biuro Bezpieczeństwa Narodowego. W 1994 roku przy Radzie Ministrów powołano Komitet Spraw Obronnych. Prezydent Aleksander Kwaśniewski zwołał posiedzenia KOK zaledwie pięciokrotnie. W okresie tym zakres działania komitetu rozszerzono o stworzenie założeń powołania w strukturach obronnych państwa Gwardii Narodowej, przygotowanie i analizę procesu integracji polskiego systemu obronnego z NATO, analizę zagrożeń tego procesu, oraz ocenę procesu restrukturyzacji Sił Zbrojnych RP. Konstytucja RP z 1997 roku utworzyła Radę Bezpieczeństwa Narodowego jako organ doradczy Prezydenta RP w sprawach obronnych; po raz pierwszy rada została powołana w 1998 roku. Od tego czasu formalnie wciąż istniejący Komitet Obrony Kraju w zasadzie przestał się spotykać. W 2001 roku rozwiązano Komitet Spraw Obronnych Rady Ministrów, 26 października 2002 roku Komitet Obrony Kraju oraz wojewódzkie komitety obrony utraciły umocowanie prawne wraz z wejściem w życie ustawy o stanie wojennym oraz o kompetencjach Naczelnego Dowódcy Sił Zbrojnych i zasadach jego podległości konstytucyjnym organom Rzeczypospolitej Polskiej, zaś 21 stycznia 2003 roku zostały ostatecznie zniesione wraz z wejściem w życie nowej ustawy o stanie wyjątkowym.
Sekretarzem KOK był z urzędu wiceminister obrony narodowej piastujący równolegle funkcję Głównego Inspektora Obrony Terytorialnej. Od 1990 roku funkcję Sekretarza KOK przejął szef Biura Bezpieczeństwa Narodowego.
Sekretarze KOK.
Sekretarzowi KOK podlegał zapewniający obsługę KOK Sekretariat Komitetu Obrony Kraju, którym kierowali:

</doc>
<doc id="317311" url="https://pl.wikipedia.org/wiki?curid=317311" title="Gwardia Koszalin">
Gwardia Koszalin

Gwardia Koszalin ― polski klub sportowy z siedzibą w Koszalinie, założony 3 czerwca 1946 pod nazwą Milicyjny Klub Sportowy.
Historia.
Zmiany nazw: 
Gwardia Koszalin ma ponad 70-letnią historię, związaną z takimi zawodnikami jak: Alfred Biczyk, Artur Bugaj, Robert Dymkowski, Mirosław Dragan, Janusz Gałuszka, Zygmunt Gilewski, Arkadiusz Gosik, Marcin Janus, Mieczysław Kasperkiewicz, Roman Klasa, Grzegorz Lewandowski, Janusz Makowski, Stefan Mila, Tadeusz Mirek, Mariusz Niewadomski, Mirosław Okoński, Lech Pałka, Dariusz Płaczkiewicz, Piotr Rzepka, Andrzej Rudnicki, Janusz Studziński, Mirosław Trzeciak, Mateusz Zieliński, czy Sebastian Mila. 
Największymi osiągnięciami w historii drużyny Gwardii była udana gra w II lidze (odpowiedniku obecnej I ligi) oraz dotarcie do ćwierćfinału Pucharu Polski, w edycji 1975/76. W drodze do jednej czwartej finału Gwardia wyeliminowała wówczas MRKS Gdańsk, Pogoń Szczecin i Górnika Zabrze. Odpadła po ciężkim i emocjonującym meczu ze Śląskiem Wrocław, późniejszym zdobywcą Pucharu Polski. 
Okres lat 70. to największe sukcesy piłkarzy. W kolejnych latach, ze zmiennym szczęściem i przerwami Gwardia Koszalin grała w II lidze (odpowiedniku obecnej I ligi) Zadebiutowała w tych rozgrywkach w sezonie 1973/74. Awans ten uzyskała dzięki decyzji PZPN, który powiększył wtedy II ligę do dwóch grup (przed reformą było to 16 drużyn, po reformie 2 grupy po 16) i przyjął zasadę, że każde z 17 województw powinno na początek mieć przynajmniej jeden klub w tej lidze i Gwardia, jako najwyżej sklasyfikowany klub ówczesnego województwa koszalińskiego awansowała. Zespół występował nieprzerwanie w II lidze przez 6 sezonów, dwukrotnie zajmując najwyższe w swej historii 7. miejsce. W sezonie 1978/79 drużyna z Koszalina spadła do III ligi. Później jeszcze trzykrotnie awansowała do II ligi, ale za każdym razem spadała już po roku gry; były to sezony 1980/81, 1986/87 i 1993/94. Następnie do sezonu 2003/04 Gwardia grała w III lidze. Później pogłębiające się kłopoty finansowe spowodowały, że klub został zlikwidowany i w kolejnym sezonie rozpoczął rywalizację w V lidze. W sezonie 2004/2005 doszło do fuzji z innymi koszalińskim klubem Granica, a rozgrywki na tym szczeblu Gwardia kończy awansem do IV ligi. Niedługo jednak trwała przygoda z tym szczeblem zmagań i po sezonie Gwardia/Granica spadła do klasy okręgowej. W kolejny sezonie koszalinianie musieli uznać wyższość Leśnika/Rossy Manowo, który wyprzedził ich w klasyfikacji końcowej. Zespół z Manowa awansował do IV ligi, natomiast reorganizacja sprawiła, że Gwardia znalazła się w nowo utworzonej V lidze i bezapelacyjnie ją wygrała w następnym roku. W sezonie 2008/2009 - Gwardia Koszalin jako beniaminek, pod wodzą Mirosława Świrki, którego pod koniec sezonu zastąpił wracający, Mirosław Skórka, zajmuje 9 miejsce. W klubie dochodzi do roszad w zarządzie, a także skład zasilają zawodnicy w przeszłości reprezentujący trójkolorowych. Cel postawiony przed zespołem jest jasny awans do III ligi. Po rundzie jesiennej zarząd wzmacnia zajmującą zimą 5 miejsce w lidze Gwardię doświadczonymi zawodnikami, by na kolejkę przed końcem sezonu cieszyć się z upragnionego awansu do III ligi bałtyckiej. Sezon ten jest o tyle widowiskowy dla koszalińskiej publiczności, iż Gwardia Koszalin zdobyła również Puchar Polski edycji KOZPN. W finale województwa zachodniopomorskiego 30 czerwca na stadionie Chemika Police rywalem podopiecznych Mirosława Skórki był zdobywca szczecińskiego pucharu Hutnik Szczecin. Górą okazali się Hutnicy. W regulaminowym czasie padł wynik 1:1, dogrywka nie przyniosła rozstrzygnięcia, a rzuty karne lepiej wykonywali gracze ze Szczecina. 
Gwardia Koszalin jest klubem wielofunkcyjnym, w którym obecnie funkcjonują autonomiczne sekcje piłki nożnej, piłki ręcznej, judo czy tenisa. 
W piłkarskim klubie Gwardia Koszalin trenuje obecnie ok. 300 zawodników. Zespół seniorów występuje w III lidze. Poza tym w rozgrywkach na różnych szczeblach biorą udział zespoły juniorów starszych i młodszych, trampkarzy starszych i młodszych, młodzików starszych i młodszych, orlików starszych i młodszych, żaków starszy i młodszy, skrzatów starszy i młodszy. 
Mecze rozgrywane są na stadionie o pojemności 25000 miejsc (w tym 1300 plastikowych krzesełek), znajdującemu się przy ulicy Fałata 34, któremu 27 czerwca 2003 r. nadano nazwę „Stadion imienia Stanisława Figasa”.
W 1971r. Joachim Grabowski zorganizował mecz Gwardia Koszalin vs ŁKS Łódź. Joachim Grabowski niesamowicie rozwinął Koszalińską Piłkę nożną. Dzisiaj Joachim Grabowski jest Koszalińskim Okulistą.

</doc>
<doc id="317316" url="https://pl.wikipedia.org/wiki?curid=317316" title="Stanley Williams">
Stanley Williams

Stanley Tookie Williams III (ur. 29 grudnia 1953 w Nowym Orleanie, zm. 13 grudnia 2005 w więzieniu San Quentin, Kalifornia) – amerykański przywódca gangu, w czasie wieloletniego pobytu w więzieniu zaangażowany w walkę z przestępczością. Wychowywał się w Los Angeles, gdzie od wczesnej młodości należał do ulicznych grup przestępczych. W 1971 dołączył do Raymonda Washingtona, przywódcy gangu Crips, i stworzył strukturę gangu w zachodniej części miasta. Przyczynił się do rozbudowy i wzrostu znaczenia Crips. 
W 1981 Williams został skazany na karę śmierci za dokonanie czterech morderstw w czasie napadów rabunkowych dwa lata wcześniej. Ofiarami padli pracownik sklepu 7-Eleven w Pico Rivera, zabity podczas napadu w lutym 1979 oraz rodzina pochodzenia tajwańskiego, prowadząca motel „Brookhaven” w Los Angeles – starsze małżeństwo i ich córka zginęli w marcu 1979 r. W pierwszych latach po wyroku Williams był agresywnym więźniem, wielokrotnie biorącym udział w bójkach i atakującym strażników. Jednocześnie bez powodzenia zgłaszał apelacje, przez cały czas twierdząc, że został skazany niewinnie. Jego adwokaci zarzucali m.in., że skład ławy przysięgłych, który wydał wyrok, był niereprezentatywny – brakowało Afroamerykanów, a dominowały osoby pochodzenia azjatyckiego, co mogło przyczynić się do wydania nieobiektywnego wyroku.
Swój pobyt w kalifornijskim zakładzie karnym San Quentin skazaniec K24901 rozpoczął w „wielkim stylu”. Gołymi rękami zmasakrował na spacerniaku Deuce Five, dotychczasowego więziennego bossa. Ze względu na agresywne zachowanie (omal nie zabił innego więźnia) pod koniec lat 80. Williams został umieszczony w izolatce – przebywał w odosobnieniu ponad 6 lat.
Po powrocie do normalnej celi w 1993 zmienił swoje zachowanie. Wypowiadał się wielokrotnie o szkodliwości gangów przestępczych, napisał kilka książek dla młodzieży, w których ostrzegał przed narkotykami, przemocą i rasizmem (współautorką była Barbara Becnel). W 1997 przeprosił publicznie za swój udział w tworzeniu gangu Crips, a w 2004 przyczynił się do zawarcia porozumienia między Crips i konkurencyjną grupą Bloods. Za swoją aktywność na rzecz walki z przestępczością został kilkakrotnie nominowany do Pokojowej Nagrody Nobla przez szwajcarskiego parlamentarzystę Mario Fehra oraz profesora filozofii Notre Dame de Namur University w Belmont, Phila Gaspera. Zgłoszono go także do nagrody literackiej Nobla jako autora zaangażowanych książek dla młodzieży.
Działalność społeczna Williamsa nie zmieniła ciążącego na nim wyroku śmierci. W sprawie jego ułaskawienia apelowało wiele znanych osobistości, wskazując, że przeszedł pozytywnie proces resocjalizacji; wśród apelujących byli m.in. Snoop Dogg, Jesse Jackson, Desmond Tutu, Danny Glover, Anjelica Huston, Jamie Foxx (odtwórca roli Williamsa w filmie biograficznym "Redemption: The Stan Tookie Williams Story" z 2004), Tim Robbins, Susan Sarandon. Zebrano pod petycją o odroczenie wykonania wyroku ponad 170 tysięcy podpisów mieszkańców Kalifornii. Z drugiej strony przeciwnicy Williamsa wskazywali, że nie wykazał on skruchy za udowodnione morderstwa, cały czas odmawiając przyznania się do ich popełnienia. Teściowa jednej z ofiar powiedziała w grudniu 2005, że uważa Williamsa za „takiego samego mordercę z zimną krwią”, jakim był w chwili popełnienia morderstw, i że „zrobiłby to samo ponownie, gdyby tylko miał okazję”.
Ostateczny wniosek o odroczenie egzekucji gubernator Kalifornii Arnold Schwarzenegger oddalił 12 grudnia 2005. Następnego dnia Williams został stracony w więzieniu stanowym San Quentin poprzez wstrzyknięcie trucizny.
Jako ostatni posiłek życzył sobie szklankę mleka. Jego prochy, zgodnie z wolą, zostały rozsypane przez jego prawniczkę w parku Soweto w Południowej Afryce.
Stanley Williams miał dwóch synów, z których jeden również został oskarżony o popełnienie morderstwa i odsiaduje karę w wysokości 16 lat więzienia.
O przygodzie życiowej „Tookie'go” został nakręcony film pt. „Odkupienie”.

</doc>
<doc id="317318" url="https://pl.wikipedia.org/wiki?curid=317318" title="Wodospad Szklarki">
Wodospad Szklarki

Wodospad Szklarki (niem. "Kochelfall") – drugi co do wysokości, po Wodospadzie Kamieńczyka (27 m wysokości) wodospad w polskich Karkonoszach, położony na wysokości 525 m n.p.m. w granicach administracyjnych Piechowic.
Położenie.
Wodospad Szklarki usytuowany jest na wysokości 520 m n.p.m. i ma 13,3 m wysokości. Jego wody spadają szeroką kaskadą, charakterystycznie zwężającą się ku dołowi i skręcającą spiralnie, gdzie tworzy kocioł eworsyjny. Wodospad oraz jego otoczenie stanowią eksklawę Karkonoskiego Parku Narodowego. Do wodospadu od parkingu prowadzi szeroka dróżka kończąca się platformą widokową. Wejście na teren Parku Narodowego jest płatne. Wodospad dostępny jest dla osób niepełnosprawnych poruszających się na wózkach.
Z lewej strony wodospadu znajdują się marmity, czyli zagłębienia w dnie powstałe w wyniku eworsji.
Po raz pierwszy wodospad opisano w średniowieczu, często uwieczniano go na obrazach i rycinach. W 1868 roku przy wodospadzie powstała gospoda, obecne schronisko „Kochanówka”. W XIX w. jedną z atrakcji była możliwość regulowania przepływu wody, która napływała do wodospadu, a następnie spuszczanie jej.

</doc>
<doc id="317327" url="https://pl.wikipedia.org/wiki?curid=317327" title="Franklin Chang-Díaz">
Franklin Chang-Díaz

Franklin Ramón Chang Díaz (ur. 5 kwietnia 1950 w San José w Kostaryce) – amerykańsko-kostarykański fizyk i astronauta. Brał udział w siedmiu misjach wahadłowców kosmicznych NASA.
Życiorys.
Chang-Diaz urodził się w Kostaryce (ojciec Ramón A. Chang-Morales, matka María Eugenia Dìaz De Chang). Ok. 1967-1969 przeprowadził się do Stanów Zjednoczonych, gdzie ukończył szkołę średnią w Hartford (Connecticut), następnie uzyskał stopień magistra inżyniera na University of Connecticut w 1973 oraz doktorat z "zastosowań fizyki plazmy" na Massachusetts Institute of Technology (MIT) w 1977 (za badania na polu technologii termojądrowej i napędu plazmowego).
Chang-Diaz został wybrany na kandydata na astronautę przez NASA w roku 1980, podczas naboru do dwudziestojednoosobowej grupy NASA 9. Pierwszy raz poleciał w kosmos z misją STS-61-C w 1986. Potem brał jeszcze udział w misjach: STS-34 (1989), STS-46 (1992), STS-60 (1994), STS-75 (1996), STS-91 (1998) i STS-111 (2002). W czasie STS-111 wykonał trzy spacery kosmiczne, jako część prac rozbudowy Międzynarodowej Stacji Kosmicznej.W lipcu 2005 opuścił korpus astronautów. Chang-Diaz jest również profesorem fizyki na Rice University i University of Houston, oraz dyrektorem Advanced Space Propulsion Laboratory w Johnson Space Center (m.in. od samego początku, to jest od roku 1979, kieruje pracami nad napędem VASIMR).
Żonaty, ma czworo dzieci.

</doc>
<doc id="317328" url="https://pl.wikipedia.org/wiki?curid=317328" title="Aportowanie">
Aportowanie



</doc>
<doc id="317331" url="https://pl.wikipedia.org/wiki?curid=317331" title="Flaga Bośni i Hercegowiny">
Flaga Bośni i Hercegowiny

Flaga Bośni i Hercegowiny – jeden z symboli państwowych Bośni i Hercegowiny.
Historia.
Powstała na mocy porozumienia, zawartego przez Boszniaków, Chorwatów i Serbów w lipcu 1997. Powołana w tym celu komisja miała do końca roku zaprojektować nową flagę. Wszystkie projekty były jednak odrzucone przez stronę serbską i kiedy termin minął, nową komisję powołał w styczniu 1998 wysoki komisarz ONZ – Carlos Westendorp. Parlament miał wybrać najlepszy projekt, lecz żaden z nich nie zdobył wymaganej liczby głosów. Wtedy Westendorp, upoważniony przez międzynarodową komisję nadzorującą proces pokojowy, postanowił sam podjąć decyzję i nieco zmodyfikował projekt, który uzyskał w parlamencie najwięcej głosów. Na mocy jego zarządzenia nowa flaga została wprowadzona 4 lutego 1998.
Symbolika.
Żółty trójkąt, to maksymalnie uproszczony zarys granic państwowych. Do flagi Unii Europejskiej nawiązują gwiazdy i barwa niebieska. Celowo przycięto skrajne gwiazdy w celu przedstawienia ich nieskończoności. Swoją symboliką mają odnosić się do wolności i idei europejskich.

</doc>
<doc id="317337" url="https://pl.wikipedia.org/wiki?curid=317337" title="Malik Joyeux">
Malik Joyeux

Malik Joyeux (ur. 31 marca 1980 na Tahiti, zm. 2 grudnia 2005 koło wyspy Oʻahu, Hawaje) – surfer zawodowy z Tahiti.
Uprawiał surfing od 8. roku życia, zachęcony przez starszego brata Teivę. W ciągu krótkiej kariery sportowej stał się jednym z najbardziej znanych surferów na świecie; dwukrotnie docierał do ćwierćfinału zawodów Gotcha Tahiti Pro (1999, 2000), w 2004 zdobył Monster Tube Award.
Zginął w wypadku w czasie surfingu na Hawajach.

</doc>
<doc id="317338" url="https://pl.wikipedia.org/wiki?curid=317338" title="Junak Drohobycz">
Junak Drohobycz

Junak Drohobycz (oficjalna nazwa: Wojskowo-Cywilny Klub Sportowy „Junak" Drohobycz) – polski klub piłkarski, założony w 1931 w kresowej miejscowości - Drohobyczu.
Historia.
Protoplastą Junaka była nieoficjalna filia lwowskiego klubu Czarnych założona w 1922 roku w Drohobyczu, której zawodnicy wywodzili się ze środowiska Sokolego. W 1930 klub zmienił swoją nazwę z "„Czarni"" na "„Strzelec"" (przy okazji zrywając więzy z Sokołem). W 1931 klub przeszedł pod opiekę administracji państwowej i zmienił nazwę na: "Klub Sportowy Przysposobienia Wojskowego i Wychowania Fizycznego „Junak"". Pod taką nazwą drużyna zaczęła piąć się w górę: 1932 - mistrzostwo klasy C i 1934 - mistrzostwo klasy B "podokręgu karpackiego". W marcu 1937 dotychczasowa nazwa zostaje zmieniona na: "Wojskowo-Cywilny Klub Sportowy „Junak"" a prezesem wybrano oficera Wojska Polskiego dr. Mieczysława Młotka, którego uważa się za ojca sukcesów klubu przerwanych przez wojnę. Mieczysław Młotek zaskarbił sobie przychylność i wsparcie lokalnych przemysłowców (w Drohobyczu odkryto znaczne zasoby ropy naftowej) i sprowadził mnóstwo ligowych graczy z najlepszych klubów w Polsce. Do ligi lwowskiej (jedna z najbardziej prestiżowych lig okręgowych w przedwojennej Polsce) WCKS „Junak" awansował już w 1937, a wygrał ją w sezonie 1938/1939. W tym czasie WCKS „Junak" był niemal pewnym kandydatem do wygrania swojej grupy eliminacyjnej do ligi państwowej. Poza „Junakiem" uczestniczyły w niej: Śląsk Świętochłowice, Legia Poznań i Śmigły Wilno. 27 sierpnia 1939 odbył się ostatni mecz „Junaka".
Przed 1939 działała także sekcja hokeja na lodzie klubu.
Kibice zespołu należeli w okresie międzywojennym do cieszących się najgorszą sławą w polskiej lidze.
II wojna światowa stanowi koniec historii tego klubu. We wrześniu 1939 M. Młotek ewakuował drużynę Junaka poza granice Polski. Większość piłkarzy "Junaka" wraz ze swym prezesem, płk. Młotkiem, uczestniczyła w działaniach wojennych w szeregach Wojsk Polskich na Zachodzie, stanowiąc jednocześnie trzon sławnego wojskowego zespołu piłkarskiego Karpatczyków, złożonych również z byłych zawodników m.in. Pogoni i Czarnych Lwów.

</doc>
<doc id="317342" url="https://pl.wikipedia.org/wiki?curid=317342" title="Lee Perry">
Lee Perry

Lee Perry, Scratch Perry właśc. Rainford Hugh Perry (ur. 20 marca 1936 w Kendal na Jamajce, zm. 29 sierpnia 2021 w Lucei) – jamajski producent muzyczny, kompozytor, dubmaster, autor tekstów, obok Kinga Tubby’ego twórca i kreator stylu dub.
Początkowo związany jako aranżer i łowca talentów ze Studio One. W 1968 po kłótni z Coxsonem postanowił założyć własną wytwórnię Upsetter, a na początku lat 70. Black Ark Studio. Współpracował w nim m.in. z: Bobem Marleyem, Astonem i Carlstonem Barrettami, Augustusem Pablo, The Congos, Juniorem Murvinem, Maxem Romeo, a nawet punkowym The Clash. Był to najbardziej owocny okres w jego życiu, za konsoletą wykreował brzmienie wielu przyszłych gwiazd reggae. Równocześnie nagrywał z własnym zespołem The Upsetters. W 1978 Perry podpalił swoje studio i przeniósł się do USA, gdzie nagrywał z nowojorską grupą Terrorists.
W ostatnich dekadach życia współpracował m.in. z Mad Professorem, Adrianem Sherwoodem i Dub Syndicate. Później mieszkał w Szwajcarii. 29 sierpnia 2021 zmarł w szpitalu na Jamajce w wieku 85 lat.

</doc>
<doc id="317343" url="https://pl.wikipedia.org/wiki?curid=317343" title="Działy Orawskie">
Działy Orawskie

Działy Orawskie (słow. "Oravské diely") – region geograficzny o krajobrazie pogórskim położony w Beskidach Zachodnich, na pograniczu polsko-słowackim, w obrębie regionu kulturowego Orawy. Obejmuje obszar wzniesień między masywami Babiej Góry i Pilska na północy oraz Jeziorem Orawskim na południu. Wyszczególniony jako mezoregion oznaczony numerem 513.58 w regionalizacji fizycznogeograficznej Polski z 2018 roku sporządzonej przez zespół geografów pod kierownictwem Jerzego Solona.
Środowisko przyrodnicze.
Działy zajmują terytorium 307 km², w tym 115 km² (tj. 37,5%) w Polsce. Są jedynym polskim mezoregionem należącym w pełni do zlewiska Morza Czarnego. Występują tu podłużne i łagodnie nachylone fliszowe wzgórza, które rozdzielają szerokie doliny potoków spływających spod południowych stoków Pilska i Babiej Góry. Ważniejsze szczyty to słowacka Wrata (1051 m) i graniczny Wajdów Groń (929 m). Niezbyt duże przewyższenia, rzędu 150 m, nadają pogórzu charakter strefy przejściowej pomiędzy górami Beskidu Żywiecko-Orawskiego, a wypłaszczeniem Kotliny Orawsko-Nowotarskiej.
Jest to kraina rolniczo-leśna, gdzie wiejskie osadnictwo i użytki rolne (głównie użytki zielone) w dolinach sąsiadują z zespołami świerka, jodły i buka na wzgórzach. Mimo znacznego przekształcenia szaty roślinnej przez człowieka, występują tu gatunki roślin rzadkich w Karpatach. W polskiej części regionu odnotowano stanowiska: turzycy skąpokwiatowej, turzycy dwupiennej, rdestnicy alpejskiej, ostrożnia głowacza, czermieni błotnej, modrzewnicy pospolitej, marzanki pagórkowatej, pływacza drobnego, rosiczki długolistnej. Słowacka część leży w granicach Obszaru Chronionego Krajobrazu „Górna Orawa” i posiada cenne przyrodniczo torfowiska w okolicach wsi Mutne i Klin.
Różnice w podziałach geograficznych.
Według Jarosława Balona i Miłosza Jodłowskiego, współautorów regionalizacji z 2018 roku, region sąsiaduje
z Beskidem Żywiecko-Orawskim i Kotliną Orawsko-Nowotarską, a ponadto na krótkich odcinkach z Beskidem Żywiecko-Kisuckim, Pogórzem Orawsko-Jordanowskim i Magurą Orawską. Rozciąga się ukosem z południowego zachodu na północny wschód, mniej więcej od wsi Zakamienny Klin w dolinie rzeki Białej Orawy, do wsi Jabłonka w dolinie Czarnej Orawy.
Starszy podział Jerzego Kondrackiego definiuje Działy Orawskie bardziej wąsko i klasyfikuje je jako mikroregion w rozległym mezoregionie Beskidu Żywieckiego. Mikroregion ten na wschodzie także sięga okolic wsi Jabłonka i doliny potoku Zubrzycy, na zachodzie dochodzi jednak tylko do wsi Rabcza i doliny rzeki Półgórzanki, przechodząc tu w mikroregion Beskidu Żywiecko-Orawskiego.
Regionalizacja Słowacji autorstwa Emila Mazúra i Michala Lukniša na omawianym obszarze wyróżnia dwa odrębne regiony ułożone pasmowo. Na północy, u podnóży masywów Babiej Góry i Pilska, rozciąga się obniżenie o nazwie "Podbeskydská brázda", a pod nim, na południu, do Jeziora Orawskiego przylega podwyższenie oznaczone jako "Podbeskydská vrchovina".
Jeszcze inaczej Działy Orawskie są ujmowane w literaturze turystyczno-krajoznawczej. Stanisław Figiel w monografii o Beskidzie Żywieckim określa tym terminem dwie grupy wzniesień w otoczeniu Czarnej Orawy – trzy przedłużenia południowych ramion Babiej Góry (tzw. Dział Rabczycki z wzniesieniem Wajdów Gronia, Dział Lipnicki z Polanami i Dział Zubrzycki z Kamionkiem) oraz trzy zachodnie odnogi Pasma Podhalańskiego (Dział Bembeński z Madejową, Dział Wielki z Bukowińskim Wierchem i Dział Pająkowy z Pająków Wierchem). Geografowie traktują tę drugą grupę jako integralną część Pasma Podhalańskiego, stanowiącego osobny region – u Jerzego Kondrackiego jest to Beskid Orawsko-Podhalański, u Jarosława Balona i współpracowników – Pogórze Orawsko-Jordanowskie.

</doc>
<doc id="317347" url="https://pl.wikipedia.org/wiki?curid=317347" title="Bitwa pod Pickett’s Mill">
Bitwa pod Pickett’s Mill

Bitwa pod Pickett’s Mill – starcie zbrojne, które miało miejsce 27 maja 1864 w stanie Georgia w USA w trakcie wojny secesyjnej.
Po porażce Unii pod New Hope Chuch, generał major William Tecumseh Sherman rozkazał generałowi-majorowi Oliverowi Otisowi Howardowi zaatakować konfederacką armię generała Josepha Johnstona na jego pozornie odsłoniętej prawej flance. Konfederaci byli przygotowani na atak Unii, który był nieskoordynowany – posiłki dla atakujących oddziałów Unii nie nadeszły. Konfederaccy żołnierze odparli atak zadając wojskom Unii ciężkie straty.

</doc>
<doc id="317348" url="https://pl.wikipedia.org/wiki?curid=317348" title="Karlín">
Karlín

Karlín – jedna ze starych dzielnic stolicy Czech, Pragi.
Historia.
Po zburzeniu murów miejskich tereny w dzisiejszym Karlínie były jednymi z najtańszych. Wkrótce powstały tu liczne zakłady i domy mieszkalne. Około roku 1900, jeszcze przed powstaniem Wielkiej Pragi, Karlín został włączony w granice miasta. W ówczesnym czasie działał tu prekursor czeskiej elektrotechniki František Křižík. W roku 1907 oddał on w Karlínie linię tramwajową, która następnie odsprzedał miastu Praga.
Ważną budowlą w dzielnicy jest "Karlínský Viadukt" ("Negrelliho viadukt"), łączący Praha Masarykovo nádraží z dworcem Bubny. W 1974 oddano do użytku stację metra Florenc, a w roku 1990 otwarto tu stacje Křižíkova i Invalidovna. W roku 2002 dzielnicę zdewastowała powódź, w wyniku której runęło wiele domów, a powrót Karlína do normalności trwał rok. Obecnie wybudowano zapory przeciwpowodziowe.

</doc>
<doc id="317354" url="https://pl.wikipedia.org/wiki?curid=317354" title="Maserati Ghibli (1970)">
Maserati Ghibli (1970)

Maserati Ghibli – samochód sportowy klasy wyższej produkowany przez włoską markę Maserati w latach 1970 – 1974.
Historia i opis modelu.
Auto zostało zaprezentowane w 1966 roku. Przez lata auto ulegało modernizacji i różniło się od modelu produkowanego w czasach późniejszych. Model Maserati Ghibli 500 SS produkowany był do roku 1974. Silnik w tym aucie to osiem cylindrów ustawione po cztery w dwóch rzędach, w rozwidleniu 90°. Blok silnika podobnie jak dwie głowice, wykonany jest ze stopów metali lekkich. Wał korbowy kuty osadzony jest na czterech łożyskach. Pośrodku między dwiema głowicami umieszczony są cztery gaźniki dwugardzielowe typu Weber.
Przy wewnętrznych ścianach obu tylnych błotników umieszczone są dwa zbiorniki paliwa każdy o pojemności 47 l. Paliwo pompowane jest do silnika przez dwie pompy elektryczne. Samochód ma dwa wlewy paliwa umieszczone po bokach pojazdu za bocznymi oknami.
Ghibi ma chowane przednie reflektory, a klamki są tego samego typu, co w starszym modelu Polskiego Fiata 125p – wystające. Z silnikiem o pojemności 5 l samochód uzyskuje prędkość od 0 do 100 km/h w ciągu 5,5 s. Oprócz wersji nadwoziowej coupe od 1968 roku samochód był produkowany w wersji kabriolet ze składanym dachem. Obie wersje opracowała firma Ghia.

</doc>
<doc id="317359" url="https://pl.wikipedia.org/wiki?curid=317359" title="Skrzyp bagienny">
Skrzyp bagienny

Skrzyp bagienny ("Equisetum fluviatile" L.) – gatunek rośliny bagiennej należący do rodziny skrzypowatych. Występuje w strefie umiarkowanej na półkuli północnej. W Polsce dość pospolity gatunek rodzimy. Roślina zarodnikowa, roślina trująca.
Przodkowie skrzypów, kalamity, szczególnie w epoce karbonu odegrały dużą rolę; ich wysokość dochodziła do 30 m.
Wszystkie skrzypy posiadają ścianę komórkową przesyconą krzemionką, dzięki czemu pędy ich są sztywne i szorstkie; przy dotknięciu „skrzypią”, czemu zawdzięczają swą nazwę.

</doc>
<doc id="317367" url="https://pl.wikipedia.org/wiki?curid=317367" title="Jacques Martin (polityk)">
Jacques Martin (polityk)

Jacques Martin (ur. 11 maja 1933 w Chapelle-sur-Moudon, zm. 2 grudnia 2005 w Provence) – szwajcarski polityk.
Życiorys.
Ukończył studia na Politechnice w Zurychu z dyplomem inżyniera leśnika. Działalność publiczną prowadził jako członek Radykalno-Demokratycznej Partii Szwajcarii; w latach 1974–1979 zasiadał w Wielkiej Radzie (fr. "Grand Counseil", parlamencie lokalnym) kantonu Vaud. Od listopada 1979 do sierpnia 1988 był członkiem Rady Kantonów ("Conseil National"), jednej z izb parlamentu Szwajcarii.
Od listopada 1991 do grudnia 1999 był członkiem rządu kantonu Vaud, m.in. w 1994 pełnił funkcję przewodniczącego rządu (szefa administracji kantonu). Później kierował bankiem kantonu Vaud.

</doc>
<doc id="317368" url="https://pl.wikipedia.org/wiki?curid=317368" title="Jacques Martin">
Jacques Martin



</doc>
<doc id="317369" url="https://pl.wikipedia.org/wiki?curid=317369" title="Autoit">
Autoit



</doc>
<doc id="317374" url="https://pl.wikipedia.org/wiki?curid=317374" title="Anime Gate">
Anime Gate

Anime Gate – dział polskiego przedsiębiorstwa Vision, którego prawnie i finansowo stanowi część. Jego zadaniem jest dystrybucja japońskich filmów animowanych oraz aktorskich filmów azjatyckich. Tytuły Anime Gate trafiają przeważnie bezpośrednio na DVD, do kin trafiły dotychczas tylko dwa filmy ("Appleseed" i "Vexille"). Wśród tytułów wydawanych przez Anime Gate znaleźć mają się wszystkie rodzaje anime, także produkcje typu hentai.
Pierwszym filmem wydanym przez Anime Gate był "Appleseed", który wszedł do polskich kin 7 października 2005, a 24 listopada pojawił się na DVD. W późniejszym czasie na DVD ukazały się między innymi seria OAV "Okręt podwodny 707" oraz film aktorski "Casshern". Pierwszym serialem wydanym przez Anime Gate była "Rushuna – wystrzałowa wojowniczka".
Inicjatorem Anime Gate oraz najważniejszą jego twarzą jest Paweł „MrJedi” Musiałowski – osoba od lat związana z polskim fandomem anime, wcześniej m.in. redaktor naczelny magazynów "Kawaii" i "Mangazyn" skierowanych do otaku. Początkowo Anime Gate było krytykowane za dobór anime oraz ustawiczne przesuwanie terminów premier. Gdy firma zaczęła wywiązywać się z zapowiedzianych terminów, a w ofercie znalazły się produkcje interesujące fanów, np. "", "Ergo Proxy" czy "Samurai Champloo", opinia o niej wśród polskich miłośników japońskiej animacji zaczęła się poprawiać, choć jakość obrazu nadal pozostawia wiele do życzenia. Przedsiębiorstwo podejmuje różne kroki, aby zainteresować potencjalnych klientów, przede wszystkim fanów anime, dołączając do filmów karty do gry, pocztówki bądź zatrudniając Danutę Stachyrę jako lektora – polskim miłośnikom anime kojarzy się ona przede wszystkim z "Czarodziejką z Księżyca", której wersję telewizyjną czytała w latach 90.
4 maja 2009 Paweł „MrJedi” Musiałowski został zastąpiony w firmie przez nowego redaktora naczelnego Adama „Akashi Morii” Bochińskiego.
Obecnie Anime Gate (stan na lipiec 2013), jak i ich strona internetowa, już nie istnieje. W lipcu 2013 domena Anime-Gate.pl nie została przedłużona przez Vision i trafiła do ponownego obrotu.

</doc>
<doc id="317377" url="https://pl.wikipedia.org/wiki?curid=317377" title="Mehmed II Zdobywca">
Mehmed II Zdobywca

Mehmed II Zdobywca (ur. 30 marca 1432 w Adrianopolu, zm. 3 maja 1481), (Mehmed al-Fatih) – sułtan z dynastii Osmanów, panujący w latach 1444–1446 i 1451–1481. Zasłynął jako zdobywca Konstantynopola. Odbudował miasto i uczynił je stolicą imperium osmańskiego.
Życiorys.
Urodził się jako trzeci z synów Murada II i Hümy Hatun. Początkowo nie był brany pod uwagę w kwestii następstwa tronu, jako że ojciec promował pierworodnego Ahmeda i w szczególności Alâaddina. Po śmierci Ahmeda (w 1437 roku) i Alâaddina (w 1443 roku), Mehmed (zwany także Muhammadem II) został jedynym następcą tronu.
Pierwsze dwa lata życia spędził w pałacu w Edirne. Jeszcze jako dwulatek został wysłany do Amasyi, gdzie rozpoczął edukację do ewentualnego sprawowania władzy w prowincji rządzonej przez brata Ahmeda. Po śmierci Ahmeda zarządcą prowincji został Alâaddin, a po śmierci ostatniego z braci Mehmed został wezwany do Edirne, gdzie odtąd miał uczyć się sprawowania władzy bezpośrednio od ojca. W tym okresie sprawiał ojcu problemy, gdyż oprócz dużej inteligencji, okazywał również krnąbrność i nieposłuszeństwo. Początkowo niechętny nauce, z czasem zaczął przyswajać wiedzę, opanowując m.in. języki arabski, grecki, łaciński oraz jeden ze słowiańskich. Studiował również religie, w tym z dużym zainteresowaniem uczył się na temat chrześcijaństwa.
W 1444 roku Mehmed II został nowym władcą po abdykacji jego ojca Murada II. Zmiana panującego związana była z powstaniem w Anatolii, kierowanym przez beja Karamanu, które Murad zdecydował się osobiście stłumić, a chcąc umocnić pozycję syna podczas tej nieobecności, zrezygnował z tronu, przekazując go Mehmedowi, jako że wynegocjował 10-letni rozejm z państwami chrześcijańskimi, który oddalił groźbę krucjaty. Opiekunem 12-letniego władcy został wezyr Halil Pasza.
Objęcie tronu przez małoletniego Mehmeda skłoniło papieża do zwolnienia króla Polski i Węgier Władysława z przysięgi dotrzymania rozejmu. Armia krzyżowców we wrześniu przekroczyła graniczny Dunaj, a wenecka flota została wysłana do Cieśniny Dardanele, by zablokować odwrót armii Murada. Dodatkowo Bizantyńczycy uwolnili przetrzymywanego Orchana, pretendenta do osmańskiego tronu, a w europejskich prowincjach państwa wybuchły powstania. Splot tych wydarzeń wywołał panikę w stołecznym Edirne, która spowodowała, że część miasta spłonęła w pożarze, gdy muzułmańska ludność zaczęła uciekać do Anatolii.
Murad II wynegocjował w tej sytuacji pokój z bejem Karamanu i pośpieszył na zachód, przekraczając Dardanele. Ponieważ cieśninę blokowali Wenecjanie, Murad opłacił przewiezienie armii u Genueńczyków i 10 listopada 1444 roku pokonał krzyżowców pod Warną. Zaraz po bitwie Murad II ponownie wyjechał do Anatolii, pozostawiając państwo pod panowaniem syna.
Już w 1445 roku Mehmed II zaczął planować zdobycie Konstantynopola, co miało wyeliminować zagrożenie z tej strony. Wojny obawiał się jednak wezyr Halil Pasza, który dla zapobieżenia konfliktowi zdołał wzniecić bunt janczarów, a jednocześnie prosił Murada II o powrót, który spotkał się z żywiołową aprobatą ludności i janczarów. W następnych latach Mehmed II żył w cieniu ojca, który sprawował pełnię władzy. W 1448 roku towarzyszył ojcu podczas II bitwy na Kosowym Polu.
Władzę nad imperium Mehmed odzyskał, kiedy Murad umarł w lutym 1451 roku. Wtedy Mehmed rozkazał zabicie pozostałych braci i ich żon, aby nie stanowili zagrożenia dla nowego władcy. W tym samym roku sułtan rozpoczął przygotowania do podbicia Konstantynopola, w tym celu wzniósł twierdzę Rumeli Hissar ("Europejski Zamek", zwany też z racji swojego przeznaczenia Bogaz Kesen, czyli Podrzynająca Gardło) nad Bosforem (naprzeciwko wzniesionej przez Bajezyda I twierdzy Anadolu Hissar). Dziś na cieśninie stoi most między europejską a azjatycką częścią Stambułu.
W 1453 roku wreszcie udało mu się zdobyć miasto kończąc erę Cesarstwa Bizantyjskiego. Wtedy też przeniósł stolicę z Edirne do Konstantynopola. Po tym wydarzeniu Mehmed zyskał przydomek Zdobywca (al-Fatih). Następne lata jego panowania były latami podbojów; sułtan zdobył tereny należące do Bizancjum, Wenecji i posiadłości w Morei (Peloponez). Wzmógł się napór wojsk osmańskich na Bałkanach, choć nie udało mu się zdobyć Belgradu. W 1459 roku zdobyta została przez Mehmeda Serbia, a dwa lata później Bośnia. Ziemie te stały się prowincjami Imperium osmańskiego. Mehmed Zdobywca próbował podporządkować sobie Trapezunt (co udało mu się w 1461 roku), Wołoszczyznę (w 1476 roku), Albanię i Mołdawię (którą również pokonał w 1468 roku). Rozegrała się wtedy też bitwa między Mehmedem a wodzem Skanderbegiem, która skończyła się porażką dla imperium osmańskiego. W 1473 pokonał w bitwie pod Başkentem turkmeńskie państwo Ak Kojunlu. W Mołdawii sułtan pokonał w bitwie pod Valea Albă 26 lipca 1476 roku Stefana III Wielkiego. W 1475 roku uzależniony od Imperium został Chanat krymski i miasto Kaffa (znajdujące się pod opieką genueńską). Niedługo po tym Mehmed zniszczył emirat Karamanidów.
Później zaatakowana została Italia i podbito na krótko Otranto. Turcy prowadzili również regularne najazdy akyndżych na Styrię i Karyntię.
W maju 1480 roku, Mehmed II wysłał wielką armię na wyspę Rodos w celu zniszczenia odwiecznego wroga islamu – zakonu joannitów. Po 89 dniach bitwy o Rodos muzułmanie wycofali się. Ich klęska przeszkodziła w planowanym podboju całej Italii. Wyspa Rodos pozostała w rękach joannitów do 1523 roku, kiedy po półrocznym oblężeniu podbiły je wojska osmańskie pod wodzą Sulejmana I.
W ostatnich latach Mehmed II Zdobywca cierpiał na podagrę i reumatyzm. Zmarł prawdopodobnie z powodu niedrożności jelit, gdy jego lekarz Hamideddin z Laru, podawał mu leki na kolkę. Istnieje możliwość, że niewłaściwe leki podano sułtanowi celowo. Śmierć nastąpiła 3 maja 1481 roku ok. godz. 16:00 w obozie wojskowym pod Gebze, w miejscu zwanym Cesarską Łąką (Hünkar Cayiri), podczas przygotowań do wyprawy mającej na celu podbić Egipt. Pochowany został w Stambule w meczecie Fatih, wzniesionym w latach 1463-1470 z rozkazu Mehmeda. Na grobowcu Mehmeda umieszczony został (z jego własnego rozkazu) napis: „Zamierzałem podbić Rodos i podporządkować sobie Italię”.
Po jego śmierci władzę nad Imperium Osmańskim przejął Bajazyd II, przeciwko któremu bezowocnie usiłował spiskować brat Cem.
Mehmed podczas swojego trzydziestoletniego panowania stał się głównym twórcą Imperium osmańskiego, stworzył regularną armię turecką i kodeks prawny „Kanunname”. Ustanowił zasady funkcjonowania administracji państwowej i miejskiej oraz organizacji handlu. W chwili śmierci jego państwo miało powierzchnię 2 214 000 kilometrów kwadratowych.
Życie prywatne.
Źródła historyczne podają, że Mehmed II nie przepadał za kobietami i przedkładał politykę nad haremowe plotki. Historiografia wskazuje również niedwuznacznie, że nie stronił od mężczyzn. Miał jedną wielką słabość – swój pałacowy ogródek. Podobno zajmował się nim tylko on i nikomu nie pozwalał się do niego zbliżać. Opieka nad wyhodowanymi przez siebie samego roślinami dawała mu ogromną satysfakcję.

</doc>
<doc id="317379" url="https://pl.wikipedia.org/wiki?curid=317379" title="Mehmed II">
Mehmed II



</doc>
<doc id="317380" url="https://pl.wikipedia.org/wiki?curid=317380" title="Gwara ludowa">
Gwara ludowa



</doc>
<doc id="317382" url="https://pl.wikipedia.org/wiki?curid=317382" title="MOPS">
MOPS



</doc>
<doc id="317383" url="https://pl.wikipedia.org/wiki?curid=317383" title="Saidar">
Saidar



</doc>
<doc id="317386" url="https://pl.wikipedia.org/wiki?curid=317386" title="Abdülhamid I">
Abdülhamid I

Abdülhamid I (20 marca 1725 - 7 kwietnia 1789) – sułtan z dynastii Osmanów od 1774 do 1789 roku. Syn Ahmeda III i następca brata, Mustafy III.
Życiorys.
Pierwsze lata.
Abdülhamid I był 27. sułtanem Imperium Osmańskiego. Większość swojego życia (do roku 1767) spędził w komfortowym uwięzieniu, co nakazywała tradycja dynastyczna dla uniknięcia wojen domowych. W tym okresie otrzymał wykształcenie, pobierając nauki u swojej matki - Rabii (znanej też jako Faize). Od niej uczył się historii i kaligrafii.
Długie uwięzienie sprawiło, że przyszły sułtan stał się obojętny na sprawy państwa i podatny na wpływy nadwornych doradców. Był z natury pacyfistą, był też bardzo religijny. Gdy objął tron, stan skarbu był tak kiepski, że sułtan nie był w stanie wypłacić corocznej premii janczarom.
Panowanie.
Po wstąpieniu na tron w 1774 "oddziedziczył" po bracie Mustafie III wojnę z Rosją, której losów nie zdołał już odwrócić i po klęsce w bitwie pod Kozłudżą oraz niepowodzeniu pod Kerczem został zmuszony do podpisania bardzo niekorzystnego traktatu pokojowego w Küczük Kajnardży.
Pomimo tego początkowego niepowodzenia sułtan jest traktowany jako jeden z najlepszych władców osmańskich. Podczas pożaru Stambułu w 1782 roku zorganizował brygadę przeciwpożarową, a z powodu jego religijności ludność stolicy nadała mu przydomek "Veli" (tur. "Święty").
Starał się przeprowadzić reformy polityczne i ściśle współpracować z rządową administracją oraz działaczami państwowymi.
Pomimo swojego pacyfizmu rozumiał potrzebę modernizacji przestarzałej armii. Starał się zreformować oddziały janczarów oraz flotę wojenną. Udało mu się przeprowadzić spis żołnierzy w pułkach janczarskich oraz rozpocząć wymianę artylerii na bardziej nowoczesną.
Jak na ironię jednak sułtan-pacyfista w następnych latach musiał toczyć kolejne walki. Najpierw Abdülhamid I zdołał się rozprawić z drobnymi buntami w Syrii i Morei. Nie mógł się jednak pogodzić z utratą zwierzchności nad Krymem (jedno z postanowień pokojowych z 1774 roku). Skutkiem tego w 1787 roku wybuchła nowa wojna z Rosją, a następnie Austrią jako rosyjską sojuszniczką. Pomimo że Prusy i Szwecja formalnie wystąpiły w tych konfliktach po stronie Turków, to jednak żadnego wsparcia militarnego sułtanowi nie udzieliły. W trakcie wojny Turcy stracili na rzecz Rosji ważne miasto - Oczaków, którego cała ludność została przez Rosjan zmasakrowana.
Gdy Abdülhamid dowiedział się o rzezi Oczakowa, zapadł na poważną chorobę i zmarł 4 miesiące później, w wieku 64 lat. Został pochowany w Bahçekapı, w grobowcu, który sam zaprojektował.

</doc>
<doc id="317388" url="https://pl.wikipedia.org/wiki?curid=317388" title="Paradoks Protagoras przeciwko Euathlosowi">
Paradoks Protagoras przeciwko Euathlosowi

Paradoks Protagoras przeciwko Euathlosowi to paradoks z pogranicza logiki i prawa. Paradoks dotyczy następującej sytuacji: Sofista Protagoras uczył prawa niejakiego Euathlosa. Mistrz i uczeń zawarli umowę, według której Euathlos zapłaci za naukę, o ile wygra swój pierwszy proces.
Jak się okazało Euathlos zajął się polityką i ani myślał pracować w wyuczonym zawodzie. Wobec tego rozgoryczony Protagoras wytacza swojemu uczniowi proces o zapłatę. 
Wydaje się, że obaj przeciwnicy argumentują słusznie, a mimo to ich zdania pozostają w sprzeczności. Można argumentować, że w momencie wydawania wyroku Euathlos jeszcze nie wygrał ani nie przegrał żadnego procesu i postanowienia umowy są ciągle nieistotne. Ale jeżeli uznamy jednoczesność wydania wyroku i uprawomocnienia się umowy, to paradoks pozostaje.
W istocie paradoks wynika z tego, że postanowienia umowy i sądu są w każdym z przypadków (orzeczeń sądu) sprzeczne. Od tego co uznane jest za ważniejsze (wyrok sądu czy umowa cywilna) zależy rozwiązanie sytuacji. Protagoras i Euathlos idą jednak dalej niż prosta różnica zdań w tej kwestii. Mianowicie obaj popełniają ten sam błąd – błąd niekonsekwencji. Ich stanowiska można streścić jednym zdaniem:

</doc>
<doc id="317389" url="https://pl.wikipedia.org/wiki?curid=317389" title="Jacques Martin (kardynał)">
Jacques Martin (kardynał)

Jacques Martin (ur. 26 sierpnia 1908 w Amiens, zm. 27 września 1992 w Watykanie) – francuski duchowny rzymskokatolicki, kardynał, prefekt Domu Papieskiego.
Życiorys.
Studiował na uniwersytecie w Strasburgu, następnie we Francuskim Seminarium w Rzymie; święcenia kapłańskie przyjął 14 października 1934. Kontynuował studia na Papieskim Uniwersytecie Gregoriańskim w Rzymie (gdzie obronił doktorat z teologii), na Papieskim Uniwersytecie Laterańskim (obronił tamże doktorat z prawa kanonicznego) oraz w Papieskiej Akademii Duchownej. W 1938 wstąpił do służby dyplomatycznej Watykanu, w maju t.r. wchodził w skład delegacji papieskiej na 34. Międzynarodowy Kongres Eucharystyczny w Budapeszcie. Otrzymał kilka tytułów honorowych - nadzwyczajnego tajnego szambelana (1941), papieskiego prałata domowego (1951), nadzwyczajnego protonotariusza apostolskiego (infułata) i kanonika przy bazylice watykańskiej (1958). W 1954 reprezentował papieża Piusa XII na obchodach 25-lecia koronacji cesarza Etiopii Haile Selassie I. W styczniu 1964 towarzyszył Pawłowi VI w jego pielgrzymce do Ziemi Świętej.
Paweł VI mianował go biskupem tytularnym Neapoli do Palestrina w styczniu 1964; sakry biskupiej udzielił Martinowi kardynał Paolo Marella 11 lutego 1964 w Watykanie. W kwietniu 1969 Martin został powołany na stanowisko prefekta Domu Papieskiego. W grudniu 1986 przeszedł w stan spoczynku, odbierając jednocześnie nominację na arcybiskupa tytularnego.
W czerwcu 1988 Jan Paweł II wyniósł go do godności kardynalskiej, z tytułem diakona Sacro Cuore di Cristo Re. Zaledwie dwa miesiące po tej nominacji kardynał Martin ukończył 80 lat, co oznaczało utratę prawa udziału w konklawe. Zmarł we wrześniu 1992; początkowo został pochowany na cmentarzu Campo Verano w Rzymie, w grudniu 1997 spoczął w bazylice Sacro Cuore di Cristo Re w Rzymie.

</doc>
<doc id="317391" url="https://pl.wikipedia.org/wiki?curid=317391" title="Osiedle Ruch (Chorzów)">
Osiedle Ruch (Chorzów)

Osiedle Ruch w Chorzowie – osiedle położone w Chorzowie, w dzielnicy Centrum, pomiędzy ul. Henryka Dąbrowskiego, ul. Hajducką, aleją Bojowników o Wolność i Demokrację a Drogową Trasą Średnicową. Osiedle swoją nazwę zawdzięcza bliskości stadionu Ruchu Chorzów.
Historia.
Osiedle willowe zostało wybudowane w latach 30. XX wieku, na terenach położonych na północ od obiektów sportowych Klubu Sportowego Ruch i na zachód od dzielnicy Klimzowiec. Zamieszkane było przez klasę średnią. 
Układ osiedla.
Osiedle składa się z 60 willi, wniesionych w latach 1938–1939 według projektów miejscowych projektantów, m.in. przy ulicach: Wesołej, Szczęśliwej, Przyjemnej, Jasnej. 
W centralnej części osiedla znajdują się sklepy, przedszkole i ośrodek wychowawczo-rehabilitacyjny.
Układ ulic na osiedlu składa się z czterech jednokierunkowych i jednej dwukierunkowej ulicy w układzie północ-południe, oraz trzech przecinających je dwukierunkowych ulic w układzie wschód-zachód.
Pierwotny układ osiedla został zmieniony poprzez wybudowanie w południowej części, w miejscu ul. Cichej i budynków przy niej usytuowanych, Drogowej Trasy Średnicowej i dróg rowerowych.
Religia.
Większość mieszkańców osiedla należy do parafii Ducha Świętego w Chorzowie; przy ul. Wesołej 4 znajduje się Zbór Kościoła Wolnych Chrześcijan.
Komunikacja.
Przez osiedle nie przebiegają linie komunikacyjne.
Do osiedla można dostać się z północy i zachodu tramwajem, natomiast od wschodu autobusami kursującymi po ul. gen. H. Dąbrowskiego.

</doc>
<doc id="317395" url="https://pl.wikipedia.org/wiki?curid=317395" title="Mehmed">
Mehmed

Mehmed – popularne imię sułtanów tureckich:

</doc>
<doc id="317399" url="https://pl.wikipedia.org/wiki?curid=317399" title="Klaudia Pasternak">
Klaudia Pasternak

Klaudia Pasternak (ur. 11 stycznia 1980 w Warszawie) – polska kompozytorka współczesna, dyrygentka operowa, laureatka licznych konkursów kompozytorskich w kraju i za granicą, dwukrotnie nominowana do Paszportu Polityki.
Życiorys.
Mając lat 11, rozpoczęła grę na perkusji, następnie kontynuowała naukę w klasie Bogdana Lauksa, w PSM II st. im. Józefa Elsnera. W wieku lat 12 zainteresowała się kompozycją, czego rezultatem był jej pierwszy utwór "Suita" na fortepian. W tym czasie oprócz kompozycji i perkusji zajęła się dyrygenturą. Pierwszą nagrodę kompozytorską zdobyła w wieku 17 lat.
W roku 2000 rozpoczęła studia na Akademii Muzycznej im. F. Chopina w Warszawie, gdzie ukończyła dwa kierunki: dyrygenturę symfoniczno-operową w klasie Tomasza Bugaja oraz kompozycję w klasie Stanisława Moryto.
W latach 2000 i 2005 otrzymała stypendium Ministra Kultury i Dziedzictwa Narodowego oraz została dwukrotnie nominowana do Paszportu Polityki w kategorii "Muzyka". W roku 2000 wzięła udział w 20. Międzynarodowym Kursie Kompozytorskim w Radziejowicach, zorganizowanym przez Polskie Towarzystwo Muzyki Współczesnej. W roku 2003 poprowadziła wykłady na University of Oregon, w USA, na temat własnej twórczości oraz polskiej muzyki współczesnej oraz uczestniczyła w dyrygenckich kursach mistrzowskich w Austrii, prowadzonych przez Antoniego Wita. W 2005 roku uczestniczyła w kompozytorskich kursach mistrzowskich prowadzonych we Francji przez francuską kompozytorkę Betsy Jolas. W roku 2006 otrzymała stypendium prestiżowego programu Ministra Kultury i Dziedzictwa Narodowego "Młoda Polska" oraz Funduszu Popierania Twórczości ufundowanego przez ZAiKS. W 2010 roku została finalistką konkursu kompozytorskiego "Unique forms of continuity in space", organizowanego przez Instytut Włoski w Melbourne w Australii.
Mieszka i tworzy w Warszawie.
Twórczość.
W swoich utworach kompozytorka kładzie nacisk na łączenie nowoczesnych technik kompozytorskich z tradycyjnymi środkami wyrazu. Szczególną rolę w jej twórczości odgrywa muzyka fortepianowa oraz wokalna.
Nagrania.
Kompozycja "Ave vere" została wydana na płycie CD przez wydawnictwo Acte Prealable w 2005 roku oraz przez chór "Musica Viva", na płycie „Credo” z 2006 roku. W 2006 roku kompozycja "Ave Stella Matutina" została wydana przez chór Pacific Youth Choir na płycie CD „Songs of Light”, w Stanach Zjednoczonych. W 2007 roku kompozytorka zrealizowała serię nagrań własnej twórczości w Studio Radia Katowice. W 2010 roku kompozycja "Sancte Angele Dei" została wydana na płycie DVD przez Ensemble Academy Kyoto w Japonii.

</doc>
<doc id="317401" url="https://pl.wikipedia.org/wiki?curid=317401" title="NAD Electronics">
NAD Electronics

NAD Electronics ( "New Acoustic Dimension", nowy wymiar akustyczny) – przedsiębiorstwo założone w Wielkiej Brytanii obecnie w Kanadzie. NAD produkuje sprzęt elektroakustyczny (audio). Najsłynniejszy wzmacniacz tej firmy został zaprojektowany przez norweskiego inżyniera Bjoerna Erika Edvardsena i nosił oznaczenie 3020.

</doc>
<doc id="317403" url="https://pl.wikipedia.org/wiki?curid=317403" title="Murad I">
Murad I

Murad I (ur. 29 czerwca 1326, zm. 15 czerwca 1389 na Kosowym Polu) – sułtan z dynastii Osmanów panujący w latach 1362-1389. Był pierwszym władcą Osmanów, który używał tytułu sułtana.
Syn Orchana, ojciec Bajazyda I Błyskawicy. Objął władzę po śmierci ojca. Skonsolidował wewnętrznie swe ziemie, powołał organ administracji centralnej, tzw. "Dywan" oraz instytucję wielkiego wezyra, uformował zawodową gwardię przyboczną sułtana – korpus janczarski, rekrutujący się z pochodzących z branki młodzieńców chrześcijańskich, wprowadził instytucję "timarów", powołał sąd wojskowy ("kadiasker").
Kontynuował ekspansywną politykę zagraniczną. Z powodzeniem walczył z emiratem Karamanidów w Anatolii. W Europie jego wojska postępowały w głąb Tracji, opanowując m.in. Adrianopol i Płowdiw; w 1371 pokonały koalicję wojsk chrześcijańskich w bitwie nad Maricą, a w 1385 zdobyły Sofię, rok później Nisz. Postępy armii Murada I zostały przejściowo zahamowane dzięki zwycięstwu Serbów w bitwie pod Plocznikiem (1387), ostatecznie jednak narzucił on zwierzchność osmańską niemal całym Bałkanom. Podbite terytoria zorganizował w prowincje Anatolii i Rumelii, narzucił zależność trybutarną cesarstwu bizantyjskiemu i Serbii. Przeniósł stolicę do Adrianopola.
Zginął w czasie bitwy na Kosowym Polu, według tradycji zabity zatrutym sztyletem przez jednego z serbskich rycerzy, Miloša Obilicia.

</doc>
<doc id="317404" url="https://pl.wikipedia.org/wiki?curid=317404" title="Skórka (informatyka)">
Skórka (informatyka)

Skórka, karnacja (), także: motyw, kompozycja () – zestaw ustawień graficznego interfejsu użytkownika regulujących wygląd i zachowania wizualne programu.
Jednym z pierwszych popularnych programów, który umożliwiał stosowanie różnych skórek, był Winamp. Obecnie w tę funkcję wyposażonych jest wiele programów, m.in.:
Część z nich umożliwia łatwe tworzenie własnych skórek przez użytkowników programu.

</doc>
<doc id="317405" url="https://pl.wikipedia.org/wiki?curid=317405" title="Bajazyd I Błyskawica">
Bajazyd I Błyskawica

Bajazyd I Błyskawica (ur. 1354 w Edirne, zm. 8 marca 1403 w Akşehir) – sułtan osmański w latach 1389–1402.
Życiorys.
Był synem Murada I i greckiej niewolnicy Gülčiček „Kwiat Róży” Hatun.
W 1381 został zarządcą prowincji anatolijskiej. Od 1383 roku pełnił funkcję zarządcy prowincji Germiyan. Prawdopodobnie po zwycięstwie nad Karamanidami w 1386 roku otrzymał przydomek "Błyskawica". Władzę nad państwem osmańskim objął 15 czerwca 1389 roku natychmiast po śmierci ojca. Tego samego dnia odniósł zwycięstwo w bitwie na Kosowym Polu, ogłosił się sułtanem i nakazał oślepić swojego brata Yakupa. W roku 1390 pojął za żonę Marię (znaną również jako Despina lub Olivera) córkę serbskiego księcia, Łazarza I, który zginął podczas bitwy na Kosowym Polu. Brat Marii, Stefan, został nowym władcą serbskim i lojalnym wasalem i przyjacielem Bajazyda.
Po spektakularnym zwycięstwie zhołdował Serbię i przejął hegemonię nad słowiańskimi krajami bałkańskimi. W ciągu kilku lat opanował cały Półwysep Bałkański i granicę swojego państwa ustalił na Dunaju. Zajął znaczną część Grecji i Albanii. W 1390 roku zlikwidował resztki bizantyjskich posiadłości w Anatolii i rozpoczął likwidację niezależnych tureckich emiratów w Azji Mniejszej.
W 1393 roku podjął ekspansję na obszarze Bułgarii. Zlikwidował Carstwo Tyrnowskie i wcielił je bezpośrednio do Turcji. W 1394 roku najechał Peloponez i zmusił miejscowych książąt do hołdu wiernopoddańczego.
W 1396 roku postanowił zdobyć Konstantynopol. Dowiedziawszy się o planowanej krucjacie króla Węgier, Zygmunta Luksemburskiego odstąpił jednak od oblężenia i w krótkim czasie przemaszerował ze swoją armią przez całe Bałkany, żeby zatrzymać krzyżowców pod graniczną twierdzą Nikopol. 25 września 1396 roku w bitwie pod murami miasta odniósł całkowite zwycięstwo, zadając przeciwnikom druzgocącą klęskę.
Wykorzystując fakt osłabienia armii węgierskiej w następnym roku opanował Carstwo Widyńskie i uczynił swoim wasalem Hospodarstwo Wołoskie. Następnie podjął kolejną próbę zdobycia Bizancjum.
Początkowo próbował skłócić ze sobą cesarzy Jana VII i Manuela II. Gdy mu się to nie udało, rozpoczął budowę potężnej twierdzy nad Bosforem, Anadolu Hisarı, z której zamierzał przeprowadzić decydujący atak na Konstantynopol. Plany pokrzyżowały mu jednak wydarzenia na Bliskim Wschodzie.
Pod koniec XIV wieku Sułtanat Osmański został zaatakowany od wschodu przez Timura. W 1400 roku armia osmańska dowodzoną przez Sulejmana została pokonana pod Kayseri i zmuszona do odwrotu. Tamerlan zdobył Sivas i Malatyę oraz splądrował Anatolię. W 1402 roku postawił Bajazydowi ultimatum.
Sułtan postanowił wyprzeć przeciwnika z Azji Mniejszej. Przetransportował wojska spod Konstantynopola i 25 lipca 1402 roku zagrodził drogę Timurowi pod Ankarą. Bitwa z 28 lipca 1402 roku okazała się druzgocącą klęską dla strony tureckiej. Bajazyd I dostał się wraz z synem Musą do niewoli. Anatolia została ponownie splądrowana przez wojska tatarskie. Sułtanat rozpadł się na kilka małych państw rządzonych przez rywalizujących ze sobą władców z dynastii osmańskiej.
Ostatnie miesiące życia Bajazyd I spędził jako jeniec Timura. Zmarł w 1403 roku.
Po śmierci jego ciało zostało oddane Musie, który przywiózł je do Bursy i tam pochował w rodzinnym grobowcu Osmanów.

</doc>
<doc id="317406" url="https://pl.wikipedia.org/wiki?curid=317406" title="Bajazyd I">
Bajazyd I



</doc>
<doc id="317409" url="https://pl.wikipedia.org/wiki?curid=317409" title="Bajazyd II">
Bajazyd II

Bajazyd II (ur. 1447/1448 w Didimoticho w Tracji (ówczesne Dimetoka), zm. 26 maja 1512) – sułtan osmański od 1481 do 1512 roku. Syn Mehmeda Zdobywcy i Greczynki Emine Gülbahar.
Życiorys.
Bajazyd miał brata Cema, z którym wygrał walkę o tron Imperium Osmańskiego.
25 kwietnia 1512 został zmuszony do abdykacji przez syna Selima I.
3 lipca 1503 Leonardo da Vinci wysłał do niego list, oferując mu swoje usługi inżynierskie. Oferował mu m.in. zbudowanie mostu w Konstantynopolu.

</doc>
<doc id="317411" url="https://pl.wikipedia.org/wiki?curid=317411" title="Jarosław Neneman">
Jarosław Neneman

Jarosław Neneman (ur. 29 września 1963 w Łodzi) – polski ekonomista. W latach 2010–2014 doradca społeczny prezydenta RP ds. samorządu, w latach 2004–2005, w 2006 i 2014–2015 wiceminister finansów.
Życiorys.
Studiował na Wydziale Ekonomiczno-Socjologicznym Uniwersytetu Łódzkiego (1982–1989), uzyskując specjalizację z marketingu (1987) i handlu zagranicznego (1989). Studia podyplomowe odbył na Uniwersytecie Europy Centralnej w Pradze. W 1997 pod kierunkiem Marka Belki uzyskał stopień doktora nauk ekonomicznych na Uniwersytecie Łódzkim; pracował na tej uczelni jako asystent, następnie adiunkt w Instytucie Ekonomii UŁ. Jednocześnie pracował jako doradca w sektorze bankowym.
Od 2003 był doradcą w Ministerstwie Finansów. W kwietniu 2004 objął stanowisko szefa gabinetu politycznego ministra finansów Mirosława Gronickiego, a 6 września tego samego roku podsekretarza stanu w tym resorcie. Podał się do dymisji wraz z wszystkimi ministrami i wiceministrami rządu Marka Belki 31 października 2005, został odwołany przez premiera Kazimierza Marcinkiewicza 14 grudnia 2005. Ponownie zajmował stanowisko wiceministra finansów w okresie od 24 maja do 17 listopada 2006. Jest wykładowcą na studiach w języku angielskim w Uczelni Łazarskiego w Warszawie oraz Uniwersytetu Łódzkiego.
W październiku 2010 został powołany na stanowisko doradcy społecznego prezydenta Bronisława Komorowskiego ds. samorządu. W listopadzie 2014 ponownie objął stanowisko wiceministra w resorcie finansów. Pełnił tę funkcję do listopada 2015.
Odznaczenia.
W 2015 został odznaczony Odznaką Honorową za Zasługi dla Samorządu Terytorialnego.
Życie prywatne.
Jest żonaty, ma trzech synów.

</doc>
<doc id="317412" url="https://pl.wikipedia.org/wiki?curid=317412" title="Kenilworth (New Jersey)">
Kenilworth (New Jersey)

Kenilworth – miejscowość w hrabstwie Union w stanie New Jersey w USA.

</doc>
<doc id="317416" url="https://pl.wikipedia.org/wiki?curid=317416" title="Selim II">
Selim II

Selim II, Selim Opój, Selim Pijak (tur. "Mest"; ur. 28 maja 1524, zm. 12–15 grudnia 1574) – sułtan z dynastii Osmanów, panujący w latach 1566–1574. Rozpoczął erę słabych, niezdolnych militarnie i politycznie sułtanów. Ogromny wpływ na niego miała jego pierwsza żona, Nurbanu. Był najmniej zdolnym z rodzeństwa i nałogowo pił.
Życiorys.
Był synem sułtana Sulejmana I Wspaniałego i Roksolany oraz ojcem Murada III.
Jako jedyny z braci ocalał z walk sukcesyjnych w ostatnich latach panowania ojca. Pozbawiony zdolności militarnych i talentów politycznych swych poprzedników na tronie, nie brał udziału w kampaniach wojennych. Sprawowanie władzy powierzył ministrom, z wielkim wezyrem Sokollu Mehmedem na czele, a sam oddawał się orgiom i zabawom (podobno zmarł wskutek uderzenia głową o posadzkę, gdy poślizgnął się w łaźni, goniąc po pijanemu nałożnicę).
W czasie panowania Selima II Osmanowie prowadzili wojny z Persją (Safawidami), Węgrami i Wenecją. W jego imieniu Sokollu Mehmed w 1568 zawarł w Konstantynopolu traktat pokojowy z Maksymilianem II Habsburgiem, w którym cesarz przystał na uiszczanie corocznego trybutu w wysokości 30 tysięcy dukatów. W okresie jego rządów nastąpiło pierwsze zetknięcie Osmanów z Carstwem Rosyjskim. W 1570, także w Konstantynopolu, zawarto traktat pokojowy z Iwanem Groźnym. Opanowanie Cypru (1570) spowodowało zawiązanie się antytureckiej koalicji państw europejskich, tak zwanej Ligi Świętej (powstałej z inicjatywy papieża Piusa V), w wojnie z którą wojska tureckie poniosły druzgocącą klęskę w bitwie morskiej pod Lepanto 7 października 1571.
Po rozpadzie koalicji chrześcijańskiej dzięki staraniom wielkiego wezyra Sokollu Mehmeda odbudowano flotę turecką i odzyskano z rąk francuskich Tunis. W 1573 podpisano traktat pokojowy z Republiką Wenecką, utrwalający tureckie panowanie na Cyprze.
Kultura masowa.
Selim II jest ważną postacią w tureckim serialu "Wspaniałe stulecie". Ponieważ akcja dzieje się na przestrzeni wielu lat, grało go kilka osób w różnym wieku. W sezonie czwartym dorosłego Selima zagrał Engin Öztürk.

</doc>
<doc id="317419" url="https://pl.wikipedia.org/wiki?curid=317419" title="Kenilworth (Południowa Afryka)">
Kenilworth (Południowa Afryka)

 
Kenilworth - to przedmieście Johannesburga miasta w Republice Południowej Afryki. Przedmieście ulokowane jest w regionie 9.

</doc>
<doc id="317421" url="https://pl.wikipedia.org/wiki?curid=317421" title="Ahmed I">
Ahmed I

Ahmed I (ur. 18 kwietnia 1590, zm. 22 listopada 1617) – sułtan z dynastii Osmanów, panujący od 1603 do 1617 roku. Syn Mehmeda III, brat Mustafy I Szalonego, ojciec Osmana II, Murada IV i Ibrahima I.
Kontynuował wojny z Habsburgami na Węgrzech, zakończone rozejmem w Zsitvatorok (1606) i potwierdzonym przez traktaty wiedeńskie (1615, 1616); na mocy tego rozejmu Osmanowie utrzymali zwierzchność nad węgierskimi twierdzami Eger, Gran i Kaniżą, ale byli zmuszeni wypłacić cesarzowi jednorazowe odszkodowanie wojenne. Toczył walki z Safawidami, zakończone niepomyślnie dla państwa Osmanów, które zostało zmuszone do cesji Gruzji i Azerbejdżanu na rzecz przeciwnika.
W okresie jego panowania wzrosła korupcja w administracji państwowej, nastąpiło rozprężenie dyscypliny w armii, przybrały na sile bunty ludowe (tzw. "celali", 1603–1606) i ruchy odśrodkowe (np. powstanie księcia Druzów, Fahreddina).
Anulował wieloletnią tradycję, w której nowy sułtan kazał zabić swoich braci. Wprowadził typową w innych monarchiach zasadę senioratu (zgodnie z którą najstarszy mężczyzna rodu zostawał sułtanem). By umniejszyć prawdopodobieństwo utraty tronu, jego synów i braci skazywano na luksusowy areszt domowy (służyła do tego tzw. "Klatka"; mieszcząca się na terenie haremu). Ochrona w Klatce kończyła się z chwilą narodzin męskiego potomka panującego sułtana. Efektem wspomnianej zasady była czasami niekompetencja lub choroby umysłowe przyszłych władców, wynikające nierzadko z ogłupiającego, klatkowego trybu życia. Ahmed I opanował kilka języków obcych; był fundatorem Błękitnego Meczetu w Stambule. W okresie jego panowania w imperium osmańskim zaczęto używać tytoniu. 
Zmarł na tyfus.
W kulturze.
Ahmed I jest jedną z głównych postaci w tureckim serialu "". W jego rolę wciela się Ekin Koç.

</doc>
<doc id="317423" url="https://pl.wikipedia.org/wiki?curid=317423" title="Fermentacja mleczanowa">
Fermentacja mleczanowa



</doc>
<doc id="317424" url="https://pl.wikipedia.org/wiki?curid=317424" title="Eryk Święty">
Eryk Święty



</doc>
<doc id="317425" url="https://pl.wikipedia.org/wiki?curid=317425" title="San Salwador">
San Salwador



</doc>
<doc id="317427" url="https://pl.wikipedia.org/wiki?curid=317427" title="Wzornik barw">
Wzornik barw

Wzornik barw - zestaw próbek służący identyfikacji barwy oraz jej kodu. Wzorniki barw są używane w różnych branżach. Często mają one zasięg wewnątrzbranżowy lub nawet lokalny (np. wzorniki konkretnego producenta, stosowane tylko przez niego). Wzorniki barw używa się wszędzie tam, gdzie istnieje potrzeba precyzyjnego określania barwy przy wzajemnym komunikowaniu się lub potrzebie kontroli zgodności danej barwy z barwą wzorcową.
Wzorniki barw używa się m.in. w poligrafii. Do powszechnie uznanych należą drukowane farbą wzorniki barw:
Czasem używane są również wzorniki:
Do powszechnie uznanego wzornika folii do hot-stampingu należy wzornik jednego z jej producentów, tj. firmy Kurz. Inni producenci tej folii mają własne wzorniki, ale w przypadku braku możliwości komunikowania się z użyciem wzornika danego producenta, punktem odniesienia, umożliwiającym rozmowy na temat barwy, połysku folii jest wzornik folii Kurza.

</doc>
<doc id="317430" url="https://pl.wikipedia.org/wiki?curid=317430" title="Zbigniew Mikołejko">
Zbigniew Mikołejko

Zbigniew Mikołejko (ur. 24 lipca 1951 w Lidzbarku Warmińskim) – polski intelektualista: filozof religii, historyk religii, eseista, poeta, pedagog, profesor doktor habilitowany nauk humanistycznych w zakresie filozofii.
Życiorys.
Absolwent Uniwersytetu Warszawskiego. W 1986 doktoryzował się w Instytucie Filozofii i Socjologii Polskiej Akademii Nauk na podstawie pracy "Katolicka filozofia kultury w Polsce w epoce modernizmu (1895–1918)". Habilitował się tamże w 1999 na podstawie monografii "Mity tradycjonalizmu integralnego. Julius Evola i kultura religijno-filozoficzna prawicy". W latach 2010-2018 profesor nadzwyczajny w tym Instytucie. Od 2019 jest profesorem.
Kierownik Zakładu Badań nad Religią i profesor w Instytucie Filozofii i Socjologii PAN w Warszawie, członek Amerykańskiej Akademii w Rzymie (1996) oraz Towarzystwa Naukowego Warszawskiego (2020), profesor Warszawskiej Wyższej Szkoły Humanistycznej im. Bolesława Prusa (2001–2011), wykładał również filozofię i logikę w Wyższej Szkole Informatyki Stosowanej i Zarządzania w Warszawie, a także wstęp do wiedzy o religii na Podyplomowym Studium Wiedzy o Kulturze przy Instytucie Badań Literackich Polskiej Akademii Nauk. 
W 2014 odznaczony został srebrnym medalem „Zasłużony Kulturze Gloria Artis”.
Publikacje naukowe.
Opublikował ponad 800 tekstów, z których wiele wydane zostało w językach: angielskim, francuskim, hiszpańskim, niemieckim, portugalskim, rosyjskim, ukraińskim i włoskim. 
Dokonania.
Opatrzył posłowiem lub wstępem dzieła wybitnych teologów, filozofów i historyków – Karen Armstrong, XIV Dalajlamy, Eugena Drewermanna, Hansa Künga, Jacques’a Le Goffa, Margaret Starbird "–" jak również głośnych powieści o tematyce religijnej (np. jest autorem posłowia do "Kodu Leonarda" Dana Browna) i tomów poetyckich.
Publikował ponadto m.in. na łamach „Borussii”, „Czasu Kultury”, „Dialogu”, „Edukacji Filozoficznej”, „Etyki”, „Gazety Wyborczej”, „Kontekstów”, „Literatury na Świecie”, „Newsweeka”, „Nowych Książek”, „Polityki”, „Przeglądu Filozoficznego”, „Przeglądu Politycznego”, „ResPubliki Nowej”, „Rzeczpospolitej”, „La Sicilia”, „Slavia Meridionalis”, „Społeczeństwa Otwartego”, „Stimmen de Zeit”, „Studi e Materiali di Storia delle Religioni”, „Studiów Religioznawczych”, „Twórczości”, „Tygodnika Powszechnego”, „Uncaptive Minds”, „Więzi”, „Znaku”.
Jest współautorem wszystkich monograficznych tomów serii „Punkt po Punkcie”, wydawanych przez gdańskie wydawnictwo słowo/obraz terytoria: "Twarz" (2001), "Miłość" (2002), "Dusza" (2003), "Grzech" (2004), "Ból" (2005), "Śmiech" (2006), "Koniec" (2007). Uprawia także poezję. M.in. w 2017 ogłosił zbiór wierszy "Gorzkie żale. Rzeczy z lat 2012–2016". Pierwszym recenzentem tej książki był Janusz Drzewucki. W 2019 za tom "Heilsberg, to miasto" otrzymał nominację do Orfeusza Mazurskiego.

</doc>
<doc id="317432" url="https://pl.wikipedia.org/wiki?curid=317432" title="Linda (imię)">
Linda (imię)

Linda – imię żeńskie. Istnieje kilka koncepcji jego pochodzenia. Może wywodzić się od portugalskiego słowa "linda" oznaczającego "piękna", może być zdrobnieniem takich imion jak "Belinda" lub "Melinda" lub też pochodzić od germańskiego pierwiastka językowego "linden" znaczącego "miękki", "czuły". Imię to może też wywodzić się z języków germańskich lub estońskiego (według mitologii imię to nosiła żona Kaleva – praojca wszystkich ludów zachodniofińskich).
Linda imieniny obchodzi 13 lutego oraz 4 września.
Znane osoby noszące imię Linda:

</doc>
<doc id="317434" url="https://pl.wikipedia.org/wiki?curid=317434" title="Bromek srebra">
Bromek srebra

Bromek srebra – nieorganiczny związek chemiczny zaliczany do grupy bromków, sól bromowodoru i srebra. Jest substancją wyjątkowo czułą na światło, pod wpływem którego ciemnieje (następuje wtedy rozpad związku na brom i metaliczne srebro). Dzięki tej właściwości bromek srebra jest podstawowym składnikiem emulsji światłoczułych w błonach fotograficznych.
W przyrodzie występuje jako minerał bromargiryt.
Otrzymywanie.
Bromek srebra można otrzymać w wyniku reakcji bromku sodu lub potasu z azotanem srebra w środowisku wodnym:
Przygotowywanie nowoczesnych materiałów światłoczułych polega na wytworzeniu emulsji składającej się z kryształów halogenków srebra w żelatynie, która następnie jest nałożona na błonę fotograficzną. Kryształy wytwarza się poprzez strącanie w kontrolowanych warunkach, dzięki czemu mają identyczne rozmiary (najczęściej mniej od 1 μm, każdy zawiera ok. atomów srebra), jest to tzw. ziarno.

</doc>
<doc id="317435" url="https://pl.wikipedia.org/wiki?curid=317435" title="Villard de Lans">
Villard de Lans



</doc>
<doc id="317436" url="https://pl.wikipedia.org/wiki?curid=317436" title="Van Tuong Nguyen">
Van Tuong Nguyen

Van Tuong Nguyen (wiet. Nguyễn Tường Vân; ur. 17 sierpnia 1980 w Sonkha, Tajlandia, zm. 2 grudnia 2005 w Changi, Singapur) – Australijczyk pochodzenia wietnamskiego, stracony za przemyt narkotyków.
Urodził się w obozie wietnamskich uchodźców w Tajlandii, gdzie przebywała jego matka. Wkrótce wyjechała ona wraz z synami (Van Tuong Nguyen miał brata bliźniaka) do Australii, gdzie w 1987 wyszła za mąż za Australijczyka (również wietnamskiego pochodzenia). Synowie uczęszczali do szkół katolickich. Van Tuong Nguyen po ukończeniu szkoły średniej podjął studia na Deakin University w Melbourne, ale musiał je przerwać ze względu na ciężką sytuację materialną. Pracował m.in. jako sprzedawca sklepowy i akwizytor, w 1999 podjął prywatną działalność w handlu sprzętem komputerowym.
Przerwał prywatne interesy w poszukiwaniu większych środków finansowych, chcąc pomóc zadłużonemu bratu. Nawiązał kontakt z handlarzem narkotykami i w listopadzie 2002 podjął się przemycenia z Kambodży kilkuset gramów heroiny. Droga powrotna wiodła przez Wietnam i Singapur; 11 grudnia 2002 został zatrzymany na lotnisku w Singapurze po odkryciu ukrytego pakunku z narkotykami.
Przy samym aresztowanym i dodatkowo w jego bagażu odkryto 396 gramów heroiny, co ponad 25-krotnie przekraczało wartość wystarczającą do skazania według prawa singapurskiego na karę śmierci. Sąd Najwyższy Singapuru wydał taki wyrok 20 marca 2004; apelację oddalono w październiku 2004. Wobec niepowodzenia środków procesowych liczne instytucje i osoby publiczne występowały do władz singapurskich z prośbą o łaskę; odmówiono m.in. szefowi rządu Australii Johnowi Howardowi oraz Konferencji Biskupów Australijskich. Władze singapurskie odrzuciły również wniosek obrońców Nguyena o przekazanie sprawy (ze względu na obywatelstwo skazanego) Międzynarodowemu Trybunałowi Sprawiedliwości w Hadze. Na tle wyroku doszło do nieporozumienia dyplomatycznego między szefami rządów; 17 listopada 2005 premierzy Howard i Lee Hsien Loong spotkali się na forum APEC w Korei Południowej, gdzie doszło do rozmów o ułaskawieniu Nguyena, względnie odroczeniu wyroku. Tego samego dnia rodzina skazanego w Australii otrzymała oficjalne zawiadomienie o wyznaczonym terminie wykonania wyroku; premier Lee nie poinformował o tym Howarda, z czego tłumaczył się później, że pismo do rodziny Nguyen dotarło dzień wcześniej niż oczekiwano. Rząd australijski został za nieporozumienie przeproszony, nie zmieniło to jednak w żaden sposób sytuacji Nguyena.
Van Tuong Nguyen został powieszony w więzieniu Changi 2 grudnia 2005. Zwłoki przewieziono do Australii i pochowano w Melbourne; w uroczystościach pogrzebowych uczestniczyło ponad 2 tysiące osób. Należy zaznaczyć, że australijska opinia publiczna była bardzo podzielona w sprawie egzekucji Nguyena; kilka dni przed egzekucją 47% badanych w sondażu uważało, że kara śmierci powinna być wykonana, 46% było przeciwnego zdania. Już po śmierci Nguyena doszło do kilku burzliwych debat politycznych; parlament centralny nie przyjął wniosku o uczczenie straconego minutą ciszy, uczyniło to natomiast zgromadzenie stanu Queensland, gdzie przeciwnicy takiej formy honorowania Nguyena demonstracyjnie opuścili salę obrad. Premier Howard wykorzystał sprawę do ostrzeżenia młodzieży przed niebezpieczeństwem narkotyków, podobne oświadczenie wydał minister zdrowia Tony Abbott.

</doc>
<doc id="317437" url="https://pl.wikipedia.org/wiki?curid=317437" title="Operacja „Koza”">
Operacja „Koza”

Operacja Koza – polski film fabularny z 1999 roku w reżyserii Konrada Szołajskiego. Okres zdjęciowy trwał od 15 kwietnia do 6 czerwca 1999.
Opis fabuły.
Bezpretensjonalna komedia, której fabuła przedstawia historię agentki wywiadu KGB, której zadaniem jest zdobycie przełomowego wynalazku polskiego uczonego.
Genialny naukowiec Adam Horn (Olaf Lubaszenko) pracuje nad preparatem mającym umożliwić zamianę osobowości dwojga ludzi. Miksturę sporządzoną przez młodego geniusza ma wykraść piękna i świetnie wyszkolona agentka KGB Wiera Tichonowa (Ewa Gawryluk). Pewnej nocy dziewczyna, podszywając się pod studentkę, odwiedza laboratorium naukowca, który udoskonala wynalazek. Czar i powab Wiery wpływają na Adama; spleceni w namiętnym uścisku padają na sofę. Sytuacja wymyka się spod kontroli. Podczas zbliżenia katalizator Horna zaczyna działać. Przez nieszczęśliwy zbieg okoliczności dochodzi do zamiany osobowości ich obojga.

</doc>
<doc id="317439" url="https://pl.wikipedia.org/wiki?curid=317439" title="Polonia technica">
Polonia technica



</doc>
<doc id="317443" url="https://pl.wikipedia.org/wiki?curid=317443" title="Jujitsu">
Jujitsu



</doc>
<doc id="317452" url="https://pl.wikipedia.org/wiki?curid=317452" title="Pamiątka śmierci Jezusa Chrystusa">
Pamiątka śmierci Jezusa Chrystusa

Pamiątka śmierci Jezusa Chrystusa – doroczne święto obchodzone przez wyznania wywodzące się z ruchu Badaczy Pisma Świętego, obchodzone m.in. przez Świadków Jehowy, Świecki Ruch Misyjny „Epifania”, Zrzeszenie Wolnych Badaczy Pisma Świętego. Uważają, że jest to jedyne święto, którego obchodzenie nakazał – według Biblii – Jezus Chrystus. Uroczystość ta jest obchodzona w zborach od 1874 roku.
Opis uroczystości.
Ugrupowania religijne wywodzące się z ruchu badackiego zbierają się najczęściej 13 nisan przed zachodem słońca, a symbole chleba i wina przyjmują po zachodzie, który rozpoczyna 14 nisan. Świadkowie Jehowy uważają, że celem obchodzenia Wieczerzy Pańskiej (Pamiątki) jest upamiętnienie śmierci Jezusa oraz wyrażenie wdzięczności za ofiarę, jaką złożył za ludzi. Doroczna uroczystość nie jest sakramentem czy obrzędem religijnym, w wyniku którego dostępuje się łaski lub przebaczenia grzechów.
Podstawą biblijną obchodzenia Pamiątki jest m.in. Pierwszy List do Koryntian, 11 rozdział wersety 24 i 25:
U Świadków Jehowy podczas Pamiątki odbywającej się najczęściej w Sali Królestwa (w wyjątkowych sytuacjach z programu godzinnej uroczystości można skorzystać poprzez serwis internetowy jw.org oraz inne komunikatory internetowe – w tym wideokonferencje), wygłaszany jest okolicznościowy wykład biblijny, przybliżający Ostatnią Wieczerzę Jezusa, znaczenie i korzyści jego śmierci. Rozpoczyna się i kończy (jak wszystkie zebrania Świadków Jehowy) pieśnią i modlitwą. Podczas Pamiątki osoby namaszczone (należące do grona 144 000 osób mających w przyszłości żyć w niebie by współrządzić z Chrystusem) spożywają symbole w postaci przaśnego chleba i czerwonego wina, natomiast osoby mające nadzieję na życie wieczne na ziemi tylko przekazują sobie symbole z rąk do rąk. Do roku 1935 emblematy spożywali wszyscy członkowie tego wyznania, natomiast po tym roku tylko osoby uważające się za namaszczone.
W okresie przed świętem Pamiątki Świadkowie Jehowy zapraszają zainteresowanych, członków swych rodzin oraz osoby napotkane w służbie kaznodziejskiej na uroczystość. W 2022 roku Wieczerza Pańska zgromadziła na całym świecie 19 721 672 osoby (w Polsce – 191 572). W 2022 roku wśród Świadków Jehowy emblematy spożywało 21 150 osób.
Symbole.
W trakcie święta Wieczerzy Pańskiej Świadkowie Jehowy używają wyłącznie przaśnego chleba oraz zwykłego czerwonego wina. Emblematy te symbolizują ciało i krew Chrystusa, lecz nie uważa się ich za literalne ciało i krew, ani nie przyjmuje się, jakoby w trakcie uroczystości miała zachodzić cudowna przemiana w literalne ciało i krew Jezusa. W trakcie uroczystości używa się wyłącznie chleba bez zakwasu czy innych dodatków oraz zwykłego czerwonego wina, niedosładzanego, niealkoholizowanego i nieprzyprawianego. Emblematy te mają symbolizować bezgrzeszne ciało Chrystusa oraz złożoną przez niego ofiarę. Używa się takiego chleba i wina, jakimi w ich przekonaniu posłużył się Jezus, a które pozostały po spożytym przez Jezusa i apostołów posiłku paschalnym.
Spożywający emblematy.
Wśród Świadków Jehowy chleb i wino podczas Wieczerzy Pańskiej spożywa zaledwie niewielka część tej społeczności religijnej. Dzieje się tak, ponieważ uważają oni, że przelana krew Jezusa umożliwiła ustanowienie „nowego przymierza”, które zastąpiło przymierze zawarte pomiędzy Bogiem a starożytnym narodem izraelskim. Dlatego w trakcie tej uroczystości chleb i wino spożywają wyłącznie osoby bezpośrednio objęte „nowym przymierzem”. Osoby te, w szczególny sposób powołane przez Boga, będą panować w niebie wspólnie z Chrystusem nad ludzkością mieszkającą w raju na ziemi. Świadkowie Jehowy uważają, że przywileju współrządzenia w niebie wspólnie z Chrystusem dostąpi ograniczona grupa 144 000 osób.
Zdecydowana większość obchodzących święto Pamiątki śmierci Jezusa Chrystusa ma nadzieję na otrzymanie w darze życia wiecznego na ziemi, w raju podobnym do tego, w jakim żyli Adam i Ewa. Osoby te nie spożywają chleba i wina w trakcie święta Wieczerzy Pańskiej, jednak z wdzięczności za ofiarę złożoną przez Jezusa przyłączają się do obchodzenia tej uroczystości.
Sposób wyznaczania daty.
Według Świadków Jehowy i Świeckiego Ruchu Misyjnego „Epifania” Pamiątka rozpoczyna się w 14 dniu licząc od widocznego w Jerozolimie pierwszego sierpa Księżyca po nowiu (około 1 dzień po nowiu astronomicznym) najbliższym wiosennemu zrównaniu dnia z nocą, czyli 14 dnia miesiąca nisan według żydowskiego starożytnego kalendarza z I wieku n.e. Natomiast Wolni Badacze Pisma Świętego obchodzą to święto 14 nisan według współczesnego kalendarza żydowskiego.
Świadkowie Jehowy obchodząc Pamiątkę śmierci Jezusa Chrystusa 14 dnia żydowskiego miesiąca nisan do wyznaczania tej daty używają tradycyjnego, stosowanego przez Żydów w czasach Jezusa, kalendarza księżycowego, w którym poszczególne miesiące rozpoczynają się od nowiu. Pierwszy nisan wyznaczają, kiedy Księżyc jest widoczny w Jerozolimie pierwszy raz tuż po nowiu najbliższym wiosennemu zrównaniu dnia z nocą. Święto Pamiątki przypada więc trzynaście dni później, 14 nisan po zachodzie Słońca. Współcześnie Żydzi stosują kalendarz księżycowo-słoneczny.
W roku 2023 uroczystość Wieczerzy Pańskiej ("Pamiątki") wypada we wtorek 4 kwietnia.
Uroczystość ta jest obchodzona w zborach raz do roku, ponieważ Jezus ustanowił Wieczerzę Pańską dokładnie w dniu żydowskiego święta Paschy, a sam poniósł śmierć jeszcze tego samego dnia, licząc dobę od zachodu słońca do zachodu słońca kolejnego dnia. Święto Paschy było obchodzone przez Izraelitów raz w roku. Na coroczne obchodzenie uroczystości wskazuje zdaniem Świadków Jehowy również biblijne przyrównanie ofiary złożonej przez Jezusa do baranka paschalnego.

</doc>
<doc id="317461" url="https://pl.wikipedia.org/wiki?curid=317461" title="Eduard Kukan">
Eduard Kukan

Eduard Kukan (ur. 26 grudnia 1939 w Trnovcu nad Váhom, zm. 10 lutego 2022 w Bratysławie) – słowacki polityk, minister spraw zagranicznych Słowacji (1994, 1998–2006), poseł do Parlamentu Europejskiego VII i VIII kadencji.
Życiorys.
W 1964 został absolwentem Państwowego Instytutu Stosunków Międzynarodowych w Moskwie. Uzyskał tytuł akademicki JUDr. po ukończeniu studiów na Wydziale Prawa Uniwersytetu Karola w Pradze. Od 1964 pracował dla czechosłowackiego, a od 1993 dla słowackiego ministerstwa spraw zagranicznych.
W latach 1968–1973 sprawował urząd ambasadora Czechosłowacji w Lusace. Od 1977 do 1981 był zastępcą ambasadora oraz ministrem-doradcą w ambasadzie czechosłowackiej w Waszyngtonie. Od 1985 do 1988 pełnił funkcję ambasadora w Addis Abebie. W 1991 zajmował stanowisko stałego reprezentanta Czechosłowacji przy Organizacji Narodów Zjednoczonych, a w 1993 stałego reprezentanta Słowacji przy ONZ. Od 1991 do 2001 był specjalnym wysłannikiem ONZ na Bałkanach.
Od marca do grudnia 1994 oraz od października 1998 do lipca 2006 sprawował urząd ministra spraw zagranicznych Słowacji. W latach 1994–1998 i 2006–2009 sprawował mandat posła do Rady Narodowej. Do parlamentu krajowego był też wybierany w 1998 i 2002, rezygnował jednak z tej funkcji w związku z zajmowaniem stanowiska w rządzie. 3 kwietnia 2004 kandydował bez powodzenia w wyborach na prezydenckich, zajmując w pierwszej turze trzecie miejsce.
W wyborach w 2009 uzyskał mandat europarlamentarzysty z pierwszego miejsca listy Słowackiej Unii Chrześcijańskiej i Demokratycznej – Partii Demokratycznej. W PE został członkiem grupy Europejskiej Partii Ludowej, wszedł też w skład Komisji Spraw Zagranicznych oraz Podkomisji Praw Człowieka. W 2014 z powodzeniem ubiegał się o reelekcję, uzyskując mandat eurodeputowanego VIII kadencji. W Europarlamencie zasiadał do 2019.

</doc>
<doc id="317466" url="https://pl.wikipedia.org/wiki?curid=317466" title="PHP-Fusion">
PHP-Fusion

PHP-Fusion – system zarządzania treścią udostępniany na licencji typu Open Source oparty na PHP i MySQL przeznaczony głównie dla stron domowych oraz niewielkich portali. Wersja instalacyjna systemu zawiera szereg najważniejszych modułów, takich jak moduł newsów, artykułów, nawigacji czy panel admina, można jednak bez problemu zainstalować moduły dodatkowe. Wygląd PHP-Fusion można modyfikować poprzez zmienianie stylów graficznych (themes). PHP-Fusion charakteryzuje szybkość działania oraz prostota obsługi.
Modyfikacje PHP Fusion.
Jedną z najbardziej popularnych modyfikacji tego CMS-a jest Extreme Fusion, dawniej nazywany Extreme-Pack. Modyfikacja ta zawiera serie dodatków, które mogą zachęcić użytkownika do udzielania się na stronie np. punktacja lub rangi, oraz zniechęcić(system ostrzeżeń). W EF mamy również „button panel” i możliwość zmieniania kolorów nicków grupom użytkowników. Najnowszą wersją tej modyfikacji jest Extreme Fusion IV.

</doc>
<doc id="317470" url="https://pl.wikipedia.org/wiki?curid=317470" title="Przekład Nowego Świata">
Przekład Nowego Świata



</doc>
<doc id="317476" url="https://pl.wikipedia.org/wiki?curid=317476" title="Robert J. Van de Graaff">
Robert J. Van de Graaff

Robert Jemison Van de Graaff (ur. 20 grudnia 1901 w Tuscaloosa, zm. 16 stycznia 1967 w Bostonie) – amerykański fizyk i konstruktor. Znany z konstrukcji generatora według własnego pomysłu, nazwanego później jego imieniem.
Życiorys.
Uczył się w szkole publicznej w Tuscaloosa i na uniwersytecie w Alabamie, gdzie w 1923 roku otrzymał tytuł magistra inżynierii mechanicznej. W 1924 rozpoczął studia w Paryżu. W 1928 zdobył tytuł doktora fizyki na uniwersytecie w Oksfordzie. Podczas studiów zajmował się nuklearnymi eksperymentami wraz z Ernestem Rutherfordem. W 1929 wrócił do Stanów Zjednoczonych i rozpoczął pierwsze prace nad akceleratorem na uniwersytecie Princeton, gdzie był profesorem fizyki. 
Pierwszy akcelerator elektryczny, który zbudował wytwarzał różnicę potencjałów 80 tys. woltów. Dalsze badania doprowadziły do zbudowania modelu, który wytwarzał napięcie ponad 1 mln V. 
Później van de Graaff skonstruował generator van de Graaffa, jego budowa została ukończona 28 listopada 1933, był on w stanie wytworzyć napięcie 7 mln V. 
W 1935 van de Graaff opatentował swój wynalazek. Akcelerator van de Graaffa pierwszy raz został wykorzystany w praktyce w 1937, służył do produkcji promieniowania X. 

</doc>
<doc id="317492" url="https://pl.wikipedia.org/wiki?curid=317492" title="Commander Keen">
Commander Keen

Commander Keen to seria 7 epizodycznych gier komputerowych. Pierwsza praca zespołu id Software, która wydana przez Apogee Software na platformie PC/MS-DOS w latach '90 szybko zdobyła popularność i przyniosła mu sławę – dając zarazem początek całej serii gier platformowych na komputery osobiste. Seria stała się poniekąd pierwowzorem produkcji Secret Agenta, a także doczekała się kontynuacji na platformie GBA.
Gra zyskała popularność na platformie PC porównywalną z popularnością Super Mario Bros. na innych platformach i konsolach, m.in. dzięki dystrybucjom shareware i grafice EGA wspartej o niedostępny do tej pory na PC system płynnego przewijania ekranu zaprojektowany przez Johna Carmacka.
W grze gracz poznaje młodego ośmioletniego chłopca – geniusza (posiada 314 IQ), zagubionego w świecie swojej fantazji, który zarówno poznaje i podbija nieznane miejsca, jak i stawia czoło licznym niebezpieczeństwom. Billy Blaze, główny protagonista gry, buduje swój pierwszy statek kosmiczny i gdy wszyscy idą spać, zabiera kask brata przybierając nowe imię – godne obrońcy Ziemi: Commander Keen ("w tłumaczeniu dosłownie „Komandor Bystrzak”"). Na wyposażenie młodego chłopca składa się zabrany bratu żółto-zielony kask footbolowy, gra komputerowa "Paddle War" (Pong), pogo stick (sprężyna do skakania) i raygun (pistolet laserowy).
Seria Gier.
Każda z gier serii wydawana została jako shareware. To sprawiło, że pod jedną nazwą gry znajdowały się czasem nawet 3 różne epizody.
W Polsce gra znana jest pod ogólnym tytułem: Commander Keen i przyporządkowanymi do niego kolejnymi numerami. Jednak na zachodzie każdemu tytułowi towarzyszył podział na różne epizody.
Invasion of the Vorticons (seria '90).
1. „Marooned on Mars”.
Gra wydana 14 grudnia 1990 roku jako shareware okazała się prawdziwym sukcesem. To zainspirowało twórców to stworzenia całej serii.
W tym epizodzie "Commander Keen" podbija planetę Mars. Niestety Vorticonie kradną 4 życiodajne komponenty z jego statku skrywając je w Marsjańskich miastach. Misja odbicia przedmiotów nie jest łatwa – dostępu do każdego z miast broni Vortikański żołnierz. Podczas prób odzyskania komponentów Komandor poznaje tajemnicze miejsca, marsjan i ich roboty. Tymczasem do statku wślizguje się kosmita.
2. „The Earth Explodes”.
Kontynuacja przygód Keena z pierwszego epizodu.
Keen wraca na ziemię, jednak zanim jeszcze wylądował dogania go statek kosmiczny, kierujący swoje promienie dział na 7 cudów świata (włącznie z Piramidami i Operą w Sydney). Niestety przyjemna atmosfera gry zamienia się w ostrą walkę o przetrwanie.
3. „Keen Must Die!”.
Keen wraca do Vortikońskiego świata w poszukiwaniu "Wielkiego Intelektu" dowodzącego rasą atakującą Ziemię. W tej części Komandor poznaje dokładnie świat
w jakim żyją kosmici. Keen musi dotrzeć do maszyny dającej im władzę.
3.5. „Keen Dreams” / The „Lost Episode”.
Gra wydana przez SoftDisk – a nie Apogee – lecz na licencji shareware, bazująca na podstawowym – najwcześniejszym – silniku graficznym wykorzystującym perspektywę 3D.
Historia skupia się na okresie przejściowym między misjami dzielnego Komandora. Po odmówieniu zjedzenia warzyw Billy zostaje odesłany do łóżka. Gdy tylko jednak zasypia, przenosi się do dziwnego warzywnego królestwa rządzonego przez złego Boobusa Tuberra, który uwięził inne śpiące dzieci. Po raz pierwszy Keen nie może użyć ani swojej sprężyny, ani pistoletu. Jedyne co ma to spryt, intelekt i moc 'flower power' – zamieniająca warzywnych przeciwników w kwiatki.
Goodbye Galaxy! (seria '91).
4. „Secret of the Oracle”.
Epizod na licencji shareware zainspirowany sukcesem i popularnością I części. Wydany został 15 grudnia 1991 roku. Gra w pełni wykorzystywała możliwości perspektywy 3D w grafice. Charakteryzują ją rozbudowane poziomy i liczni wrogowie.
Keen właśnie skończył swoje radio odczytujące fale szybsze niż światło, wyłapując wiadomość Shikadi mówiącą w przekazie o zniszczeniu Galaktyki. Komandor osiągnął już tytuł "Obrońcy Ziemi" – więc pora wykazać się czymś więcej. Keen wyrusza do wyroczni planety Gnosticus IV. Na miejscu okazuje się, że zawładnęły nią potwory, które ktoś musi zwalczyć.
5. „The Armageddon Machine”.
Po uwolnieniu wyroczni Keen wyrusza na stacji kosmicznej Shikadi zwanej Omegamatic z Maszyną Końca Świata. By uratować całe istnienie Komandor musi odnaleźć Gannalecha.
6. Aliens Ate My Babysitter.
Gra została wydana przez FormGen, które jednak odsprzedało prawa Apogee. Nie doczekała się kontynuacji. 
Molly (opiekunka Billy’ego) została porwana przez Bloogów. Zadaniem Keena jest przybycie jej na ratunek na planetę Fribbulus Xax.
Commander Keen (GBC) (seria '01).
Gra wydana na platformie Game Boy Color pod zbiorczym tytułem "Commander Keen". Prawa do gry zostały wykupione, lecz przy jej tworzeniu zabrakło twórców oryginału przez co wśród fanów serii spotkała się z nieocenioną krytyką.
Niewydane.
„The Universe is Toast!”.
Dodatek Świąteczny na „Gwiazdkę 1992” nigdy nie został wydany za sprawą zarzucenia projektu na rzecz projektów takich jak Wolfenstein 3D czy Doom.
„Keen Chronicles”.
„Megaprodukcja” Monkeystone Games skupiająca wszystkie dotychczas wydane epizody w jedną grę. Projekt nie przeszedł pomyślnie fazy planowania i został zarzucony.

</doc>
<doc id="317493" url="https://pl.wikipedia.org/wiki?curid=317493" title="Miejski Ogród Zoologiczny w Łodzi">
Miejski Ogród Zoologiczny w Łodzi

Miejski Ogród Zoologiczny w Łodzi – ogród zoologiczny znajdujący się przy ul. Konstantynowskiej w Łodzi, założony w 1938. W 2022 r. łódzkie zoo prezentowało 3350 zwierząt z 554 gatunków. Ogród jako jedyny w Polsce prezentuje ariranie amazońskie, orangutany sumatrzańskie, krokodyle gawialowe, psy leśne. W 1996 do łódzkiego zoo – jako pierwszej tego typu placówki w Polsce sprowadzono lwy azjatyckie.
Największą atrakcją zoo jest, oddane do użytku w 2022 r., – Orientarium – najnowocześniejszy w Europie kompleks hodowlany poświęcony Azji południowo-wschodniej.
Placówka od 1975 należy do Światowego Stowarzyszenia Ogrodów Zoologicznych i Akwariów (ang. "WAZA"), od 1993 jest członkiem Europejskiego Stowarzyszenia Ogrodów Zoologicznych i Akwariów (ang. "EAZA").
Miejski Ogród Zoologiczny jest jednostką wchodzącą w skład Zarządu Zieleni Miejskiej w Łodzi. Od 1 stycznia 2015 naczelnikiem Zoo jest Tomasz Jóźwik.
Historia.
Ogród zoologiczny powstał na ostatnim skrawku dawnej Puszczy Łódzkiej, w części miasta zwanej Zdrowie. Zajmował wówczas obszar 8,9 ha. Dokładna data otwarcia ogrodu pozostaje nieznana. W łódzkich archiwach nie zachowały się żadne dokumenty, za początek jego istnienia przyjęto moment ukończenia budowy parkanu, co miało miejsce jesienią 1938 roku. Pierwszym mieszkańcem Zoo był jeleń o imieniu Boruta, który przywędrował do centrum miasta i został złapany na placu Reymonta.
II wojnę światową łódzki ogród przetrwał w całkiem dobrej kondycji, a po wyzwoleniu, w roku 1945 trafiła tu znaczna część zwierząt ze zniszczonego ogrodu zoologicznego we Wrocławiu. W 1950 roku łódzkie zoo powiększyło swój obszar niemal dwukrotnie, do 16,64 ha.
Ogród systematycznie się rozwijał. W latach 50. XX w. powstał duży skalny wybieg dla pawianów, który wkrótce stał się wizytówką łódzkiego Zoo. Pierwszą stałą wystawę ryb w Zoo otwarto w maju 1956 roku. W roku 1968 oddany został do użytku pawilon dla dużych kotów, połączony z kompleksem nowoczesnych wybiegów. Jubileusz 50-lecia ogrodu zbiegł się z wybudowaniem przestronnego budynku żyrafiarni oraz dużego, trawiastego wybiegu dla tych zwierząt, a na 60-lecie powstał szpital i kwarantanna weterynaryjna.
Od 1991 Zoo uczestniczy w Międzynarodowym Systemie Rejestracji Gatunków (ang. "International Species Information System – ISIS").
W 2001 w pobliżu wybiegów żubrów i bizonów, oddana została do użytku stajnia antylop połączona z ekspozycją ptaków. W tym samym roku większość ptaków drapieżnych i sów przeprowadziła się do nowych wolier z ekspozycją za szybami.
Wiosną 2004 roku otwarto całoroczny pawilon niedaleko żyrafiarni, w którym zamieszkały dikdiki żwawe, rozmaite ptaki oraz południowoamerykańskie żaby. Rok później za lwiarnią powstała duża woliera dla ptaków i żółwi wodnych. Południowa część lwiarni została zmodernizowana i zajmują ją serwale.
W kwietniu 2011 roku otworzono pawilon motylarni.
W ciągu ostatnich lat został urozmaicony plac zabaw dla dzieci. Także z myślą o najmłodszych od kilku lat systematycznie powiększany jest teren mini zoo, gdzie najmłodsi mają bezpośredni kontakt ze zwierzętami.
18 maja 2013, przed wejściem do łódzkiego zoo uroczyście odsłonięto pomnik Maurycego i Hawranka, będący ósmą rzeźbą stworzoną w ramach projektu Łódź Bajkowa.
3 grudnia 2015 podano do publicznej wiadomości plan budowy nowoczesnego pawilonu pod nazwą „Orientarium”. W budynku mają znaleźć się m.in. nowe gatunki zwierząt, w tym orangutany, langury, pantery mgliste oraz rekiny. Pawilon w całości ma zostać oddany do użytku zwiedzających w 2020.
22 stycznia 2016, po ponad dwóch latach walki z chorobą zwyrodnieniową stawów i zaburzeniami krążenia w nogach, zmarła niemal 54-letnia słonica Magda – jeden z najstarszych słoni indyjskich w Europie. Magda została sprowadzona do łódzkiego zoo w 1963 roku wraz z dwiema innymi słonicami: Indią i Kingą. Wszystkie trzy urodziły się na wolności. Kingę przeniesiono później do Ogrodu Zoologicznego w Krakowie. India towarzyszyła Magdzie aż do swojej śmierci w 2008 roku.
22 czerwca 2016 roku Ogród został przekształcony w miejską spółkę z ograniczoną odpowiedzialnością.
Zwierzęta.
Wśród kolekcji zwierząt w ogrodzie można zobaczyć m.in.:

</doc>
<doc id="317496" url="https://pl.wikipedia.org/wiki?curid=317496" title="Petros Moliwiatis">
Petros Moliwiatis

Petros Moliwiatis, gr. Πέτρος Γ. Μολυβιάτης (ur. 12 czerwca 1928 w Chios) – grecki polityk, dyplomata, prawnik i urzędnik państwowy, parlamentarzysta, minister spraw zagranicznych w latach 2004–2006, w 2012 i 2015.
Życiorys.
Ukończył studia prawnicze na Uniwersytecie Narodowym im. Kapodistriasa w Atenach. Dołączył następnie do greckiego korpusu dyplomatycznego, pracował w ambasadach w Moskwie, Pretorii i Ankarze, a także w stałych przedstawicielstwach przy ONZ w Nowym Jorku i przy NATO w Brukseli.
W latach 1974–1980 pełnił funkcję doradcy i dyrektora generalnego gabinetu politycznego premiera Konstandinosa Karamanlisa. Gdy ten dwukrotnie sprawował urząd prezydenta, Petros Moliwiatis pełnił obowiązki sekretarza generalnego jego kancelarii (1980–1985, 1990–1995). W 1996 i 2000 z ramienia Nowej Demokracji uzyskiwał mandat posła do Parlamentu Hellenów, w którym zasiadał do 2004.
Od marca 2004 do lutego 2006 sprawował po raz pierwszy urząd ministra spraw zagranicznych w rządzie Kostasa Karamanlisa. Ponownie kierował tym resortem w dwóch przejściowych gabinetach – Panajotisa Pikramenosa (od maja do czerwca 2012) i Wasiliki Tanu (od sierpnia do września 2015).

</doc>
<doc id="317498" url="https://pl.wikipedia.org/wiki?curid=317498" title="Artis Pabriks">
Artis Pabriks

Artis Pabriks (ur. 22 marca 1966 w Jurmale) – łotewski polityk i politolog. Deputowany krajowy, poseł do Parlamentu Europejskiego VIII kadencji. Minister spraw zagranicznych (2004–2007), w latach 2010–2011 i 2019–2022 wicepremier, od 2010 do 2014 i od 2019 do 2022 minister obrony.
Życiorys.
W 1992 ukończył studia na Wydziale Historycznym Uniwersytetu Łotewskiego, a cztery lata później uzyskał stopień doktora nauk politycznych na duńskim Uniwersytecie Aarhus. W 1996 został rektorem Vidzemes Augstskola z siedzibą w miejscowości Valmiera. Autor i współautor publikacji książkowych, napisał m.in. "Etniskās proporcijas, nodarbinātība un diskriminācija Latvijā" (2002), poświęconą proporcjom etnicznym i dyskryminacji w strukturze zawodowej Łotwy.
W 1998 Artis Pabriks dołączył do Partii Ludowej i z jej ramienia w 2004 wszedł w skład Sejmu. 21 lipca 2004 został mianowany ministrem spraw zagranicznych Łotwy – urząd sprawował do 28 października 2007. Był zwolennikiem tzw. deklaracji wyjaśniającej do umowy granicznej z Rosją. Z powodu tej deklaracji Rosja odmawiała ratyfikacji umowy granicznej. Dopiero po rezygnacji z dodatkowych warunków przez stronę łotewską udało się w 2008 ratyfikować umowę.
W 2006 ponownie wybrany do Sejmu, rok później odszedł z Partii Ludowej. 6 września 2008 został współprzewodniczącym nowego ugrupowania politycznego Stowarzyszenie na rzecz Innej Polityki (SCP). Uzyskał mandat poselski z ramienia SCP w wyborach parlamentarnych w 2010, jednak 3 listopada 2010 objął funkcję wicepremiera i ministra obrony w drugim rządzie Valdisa Dombrovskisa, pozostając poza parlamentem. W wyborach w 2011 uzyskał reelekcję do Sejmu, ponownie zawieszając mandat w związku z wejściem do rządu. 25 października 2011 objął stanowisko ministra obrony w trzecim gabinecie Valdisa Dombrovskisa. Funkcję piastował do stycznia 2014. Odnowił mandat poselski, wracając do pracy w parlamencie.
W wyborach europejskich w 2014 uzyskał mandat deputowanego do PE VIII kadencji jako jeden z czterech kandydatów Jedności. W 2018 zrezygnował z członkostwa w Jedności, dołączając do koalicji Dla Rozwoju/Za!, tworzonej przez ugrupowania Kustība Par! i Dla Rozwoju Łotwy. W kampanii wyborczej był kandydatem tej formacji na premiera. Uzyskał wówczas ponownie mandat posła na Sejm.
W styczniu 2019 ponownie stanowiska wicepremiera i ministra obrony, dołączając do rządu Artursa Krišjānisa Kariņša. W tymże roku wstąpił do ugrupowania Dla Rozwoju Łotwy. W kampanii wyborczej w 2022 ponownie był kandydatem liberałów na premiera. Koalicja nie uzyskała jednak poselskiej reprezentacji, w grudniu 2022 Artis Pabriks zakończył pełnienie funkcji rządowych. W tym samym miesiącu został jednym ze współprzewodniczących partii Dla Rozwoju Łotwy.

</doc>
<doc id="317500" url="https://pl.wikipedia.org/wiki?curid=317500" title="RJP">
RJP



</doc>
<doc id="317501" url="https://pl.wikipedia.org/wiki?curid=317501" title="Łódzkie ZOO">
Łódzkie ZOO



</doc>
<doc id="317505" url="https://pl.wikipedia.org/wiki?curid=317505" title="Huta Laura">
Huta Laura

Huta Laura (niem. "Laurahütte"):

</doc>
<doc id="317506" url="https://pl.wikipedia.org/wiki?curid=317506" title="Ozric Tentacles">
Ozric Tentacles

Ozric Tentacles – brytyjski zespół grający instrumentalną muzykę psychodeliczną.
Grupa powstała 21 czerwca 1984 podczas Stonehenge Free Festival. W latach 80. zespół zyskał sporą popularność dzięki licznym występom na festiwalach (głównie dzięki festiwalowi odbywającemu się w Glastonbury).

</doc>
<doc id="317510" url="https://pl.wikipedia.org/wiki?curid=317510" title="Mountainside (New Jersey)">
Mountainside (New Jersey)

Mountainside – miejscowość w hrabstwie Union w stanie New Jersey w USA. Według danych z 2010 roku Mountainside zamieszkiwało ponad 6,5 tys. osób.

</doc>
<doc id="317512" url="https://pl.wikipedia.org/wiki?curid=317512" title="Mountainside">
Mountainside



</doc>
<doc id="317514" url="https://pl.wikipedia.org/wiki?curid=317514" title="Krajowe Biuro Wyborcze">
Krajowe Biuro Wyborcze

Krajowe Biuro Wyborcze (KBW) – urząd zapewniający obsługę Państwowej Komisji Wyborczej (PKW), komisarzy wyborczych oraz innych organów wyborczych w zakresie określonym w ustawie z dnia 5 stycznia 2011 r. – Kodeks wyborczy oraz innych ustawach.
Siedziba Krajowego Biura Wyborczego znajduje się w zespole budynków Kancelarii Prezydenta przy ul. Wiejskiej 10 w Warszawie, w bezpośrednim sąsiedztwie Sejmu i Senatu.
Zadania, władze i struktura.
Krajowe Biuro Wyborcze pełni rolę aparatu pomocniczego organów administracji wyborczej w Polsce. Podstawę prawną funkcjonowania KBW stanowią art. 187–191 ustawy z dnia 5 stycznia 2011 r. – Kodeks wyborczy.
Do zadań KBW należy zapewnienie warunków organizacyjno-administracyjnych, finansowych i technicznych, związanych z organizacją i przeprowadzaniem wyborów i referendów. W tym celu Biuro współdziała z właściwymi organami administracji rządowej oraz jednostkami samorządu terytorialnego. KBW m.in. wykonuje w imieniu PKW nałożony na Komisję przez Kodeks wyborczy (art. 162 § 2) obowiązek zapewnienia oprogramowania komputerowego niezbędnego do ustalania wyników głosowania, sporządzania protokołów, sprawdzania pod względem zgodności arytmetycznej poprawności ustalenia wyników głosowania w obwodzie oraz ustalania wyników wyborów.
Organizację Krajowego Biura Wyborczego, zakres jego działania i właściwość terytorialną jednostek organizacyjnych Biura określa statut nadany mu przez Państwową Komisję Wyborczą na wniosek Szefa KBW. Nadawanie statutu przez PKW ma zapewnić niezależność KBW od innych organów państwowych. Statut został nadany w marcu 2011.
Szef i pracownicy Krajowego Biura Wyborczego nie mogą należeć do partii politycznych ani prowadzić działalności politycznej (art. 188 § 5 kodeksu), co ma zagwarantować neutralność polityczną KBW.
Szef Krajowego Biura Wyborczego.
Pracami Krajowego Biura Wyborczego kieruje Szef Krajowego Biura Wyborczego przy pomocy zastępcy. Szef Krajowego Biura Wyborczego jest organem wykonawczym Państwowej Komisji Wyborczej. Jest on powoływany i odwoływany przez PKW spośród trzech kandydatów przedstawionych przez ministra właściwego dla spraw wewnętrznych. Głosowanie dotyczące powołania Szefa KBW jest jawne.
Szef Krajowego Biura Wyborczego pełni z urzędu funkcję sekretarza Państwowej Komisji Wyborczej i uczestniczy w jej posiedzeniach z głosem doradczym. Odpowiada za swoją działalność przed PKW. Jego wynagrodzenie odpowiada wysokości wynagrodzenia sekretarza stanu.
Funkcję zastępcy Szefa Krajowego Biura Wyborczego pełni z urzędu Dyrektor Zespołu Prawnego i Organizacji Wyborów KBW.
Struktura.
Jednostkami organizacyjnymi KBW jest 6 zespołów i 49 delegatur:
Delegatury KBW znajdują się w 49 miastach będącymi w latach 1975–1998 stolicami województw.
Krytyka działalności KBW.
W 2003 podczas kontroli Krajowego Biura Wyborczego w zakresie wykorzystania pieniędzy publicznych na obsługę informatyczną wyborów samorządowych Najwyższa Izba Kontroli (NIK) stwierdziła liczne nieprawidłowości i błędy popełnione w fazie planowania oraz organizacji i zarządzania projektem informatycznym, jego finansowania, tworzenia oprogramowania oraz konfiguracji systemu informatycznego.
W listopadzie 2014 w związku z nieprawidłowym działaniem systemu informatycznego podczas I tury wyborów samorządowych nastąpiło blisko tygodniowe opóźnienie w podaniu oficjalnych wyników głosowania. W rezultacie Szef Krajowego Biura Wyborczego Kazimierz Czaplicki podał się do dymisji, a NIK rozpoczęła w KBW kolejną kontrolę, której celem miało być ustalenie, czy pracownicy Biura budowali system informatyczny w sposób zgodny z prawem, rzetelny, celowy i gospodarny. Wyniki kontroli były również krytyczne wobec KBW. Ponadto Izba negatywnie oceniła wykonanie budżetu państwa w 2014 r. w części 11 (KBW), stwierdzając szereg nieprawidłowości w trakcie przygotowań i realizacji projektu informatycznego wspierającego wybory samorządowe w 2014, w tym wielokrotne naruszanie przepisów ustawy – Prawo zamówień publicznych.
Po dobrze przygotowanych i zorganizowanych wyborach samorządowych w 2018 zaufanie do PKW i KBW wzrosło, a działalność tych instytucji pozytywnie oceniło ponad dwie trzecie (69%) Polaków, a 84% ankietowanych uważało, że wyniki wyborów do sejmików województw podane przez PKW są wiarygodne. PKW wyniki podała w nocy z 24 na 25 października, czyli niemal trzy dni szybciej niż zrobiła to w 2014 roku.
Z kolei po sprawnie przeprowadzonych eurowyborach 2019 podane przez PKW wyniki wyborów w maju 2019 nie budzą wątpliwości wśród 86% Polaków. W wyborach do Parlamentu Europejskiego w 2014 roku od momentu zamknięcia lokali wyborczych do oficjalnego ogłoszenia wyników eurowyborów minęły 24 godziny i 25 minut. W 2019 roku – jedynie 17 godzin i 25 minut.
Budżet, zatrudnienie i wynagrodzenia.
Wydatki i dochody Krajowego Biura Wyborczego są realizowane w części 11 budżetu państwa.
W 2017 wydatki Biura wyniosły 64,79 mln zł, a dochody 0,08 mln. Przeciętne zatrudnienie w KBW w przeliczeniu na pełne etaty wyniosło 410 osób, a średnie miesięczne wynagrodzenie brutto 6527 zł.
W ustawie budżetowej na 2019 wydatki Krajowego Biura Wyborczego zaplanowano w wysokości 80,36 mln zł.

</doc>
<doc id="317517" url="https://pl.wikipedia.org/wiki?curid=317517" title="Psilocybe cubensis">
Psilocybe cubensis

Psilocybe cubensis (Earle) Singer – gatunek grzybów z rodziny "Hymenogastraceae". Saprotrof, grzyb koprofilny. Grzyb psylocybinowy.
Systematyka i nazewnictwo.
Pozycja w klasyfikacji według Index Fungorum: "Hymenogastraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1906 r. Franklin Sumner Earle nadając mu nazwę "Stropharia cubensis". Obecną, uznaną przez Index Fungorum nazwę nadał mu w 1948 r. Rolf Singer.
Synonimy:

</doc>
<doc id="317522" url="https://pl.wikipedia.org/wiki?curid=317522" title="Kamień celtycki">
Kamień celtycki

Kamień celtycki – przedmiot o kształcie zbliżonym do elipsoidy. Położony na płaskiej powierzchni wprawiony w ruch obrotowy w jedną, ściśle określoną stronę, obraca się i zatrzymuje. Obrót w stronę przeciwną, powoduje szybsze zatrzymanie obrotu kamienia i wprawienie go w poprzeczne chybotanie, po czym kamień zaczyna obracać się w przeciwną stronę. 
Ruch kamienia celtyckiego wydaje się paradoksalny, ponieważ zmiana kierunku obrotu zdaje się przeczyć zasadzie zachowania momentu pędu.
Historia.
Za pierwsze poprawne opisy działania kamieni celtyckich uznaje się publikacje Gilberta Walkera z 1890 roku. Jednak publikacja Walkera jest określana jako zbyt trudna do zrozumienia. Znaczne zainteresowanie kamieniami celtyckimi nastąpiło w latach 70 i 80 XX w, w tym czasie opublikowano wiele prac koncentrujących się na symulacjach numerycznych fizyki kamieni celtyckich. W 1986 roku Herman Bondi opublikował prace uznane za dobrze opisujące zagadnienie. Dokładniejsze rozważania wraz z eksperymentalnym testowaniem modeli nad przyczyną zachowania się kamieni celtyckich przeprowadzili G. Kudra i J. Awrejcewicz w 2015 roku.
Budowa i zasada działania.
Już Walker zauważył, że zasadniczym czynnikiem budowy kamieni celtyckich wpływającym na ich niesymetryczne zachowanie się jest niezgodność kierunków osi krzywizny styku kamienia z podłożem oraz głównej osi bezwładności. Niezgodność kierunków tych osi uzyskuje się poprzez niesymetryczne profilowanie kamienia w miejscu styku z podłożem, albo poprzez rozkład masy niesymetrycznie do osi kamienia.
Wyjaśnienie zachowania kamieni wymaga przedstawienia wpływu tarcia na styku kamienia z podłożem. Przyjęcie punktowego styku i punktowej siły tarcia nie wyjaśnia poprawnie zachowania się kamienia. Wg prac Kurdy i Awrejcewicza założeniami modelu dającego w symulacjach numerycznych wyniki ruchu dobrze odpowiadające zachowaniu się rzeczywistego kamienia jest przyjęcie, że w każdym punkcie styku zachodzi tarcie zgodne z modelem Coulomba, kształt styku jest elipsą, a rozkład naprężeń na styku odpowiada prawu Hertza.

</doc>
<doc id="317526" url="https://pl.wikipedia.org/wiki?curid=317526" title="Roman Hauser">
Roman Hauser

Roman Marek Hauser (ur. 8 października 1949 w Poznaniu) – polski prawnik, sędzia i nauczyciel akademicki, profesor nauk prawnych. W latach 1992–2004 i 2010–2015 prezes Naczelnego Sądu Administracyjnego, w latach 2014–2015 przewodniczący Krajowej Rady Sądownictwa.
Życiorys.
Studia prawnicze ukończył na Wydziale Prawa i Administracji Uniwersytetu im. Adama Mickiewicza w Poznaniu w 1973. Od 1973 zawodowo związany z macierzystym wydziałem. Początkowo był asystentem, a od 1976 starszym asystentem. W 1979 uzyskał stopień naukowy doktora nauk prawnych i zatrudniony został na wydziale jako adiunkt. W 1988 habilitował się, w 1991 objął stanowisko profesora nadzwyczajnego na UAM. W latach 1990–1992 pełnił funkcję prorektora Uniwersytetu im. Adama Mickiewicza. Do 2007 był kierownikiem Katedry Postępowania Administracyjnego, pozostał wykładowcą na tej uczelni. W 2009 otrzymał tytuł profesora nauk prawnych.
Od 1991 orzekał jako sędzia w Ośrodku Zamiejscowym Naczelnego Sądu Administracyjnego w Poznaniu. Od 22 maja 1992 do 21 maja 2004 przez dwie kadencje zajmował stanowisko prezesa Naczelnego Sądu Administracyjnego. Następnie był wiceprezesem NSA oraz dyrektorem Biura Orzecznictwa. 19 maja 2010 tymczasowo wykonujący obowiązki prezydenta RP Bronisław Komorowski powołał go z dniem 23 maja 2010 ponownie na prezesa NSA.
Był współtwórcą reformy sądownictwa administracyjnego, wprowadzającej dwuinstancyjny model postępowania administracyjnosądowego w Polsce. Został członkiem m.in. Komitetu Nauk Prawnych Polskiej Akademii Nauk oraz Poznańskiego Towarzystwa Przyjaciół Nauk. Wszedł w skład komitetów redakcyjnych wielu czasopism, w tym „Państwa i Prawa”, „Ruchu Prawniczego, Ekonomicznego i Socjologicznego”, „Prokuratury i Prawa”, „Monitora Prawniczego” i „Orzecznictwa w Sprawach Samorządowych”.
W 2014 został przewodniczącym Krajowej Rady Sądownictwa.
8 października 2015 został wybrany przez Sejm VII kadencji na sędziego Trybunału Konstytucyjnego z kadencją od 7 listopada 2015 (jeszcze w okresie trwania Sejmu VII kadencji). W konsekwencji zrzekł się stanowiska przewodniczącego KRS i funkcji prezesa NSA, pozostając sędzią tego sądu. Nie złożył ślubowania wobec prezydenta RP (z uwagi na brak inicjatywy ze strony prezydenta Andrzeja Dudy). 25 listopada 2015 Sejm VIII kadencji głosami posłów PiS i Kukiz’15 podjął uchwałę „w sprawie stwierdzenia braku mocy prawnej” uchwały o wyborze Romana Hausera na sędziego TK. 3 grudnia 2015 Trybunał Konstytucyjny orzekł, że przepisy ustawy o TK, na mocy których nastąpił wybór na sędziego TK m.in. Romana Hausera, są zgodne z odpowiednimi przepisami Konstytucji RP, a prezydent jest obowiązany do niezwłocznego przyjęcia ślubowania.
W 2016 objął funkcję dyrektora Biura Orzecznictwa Naczelnego Sądu Administracyjnego. Został też członkiem Centralnej Komisji do Spraw Stopni i Tytułów na kadencję 2017–2020. Pracę w Naczelnym Sądzie Administracyjnym zakończył z dniem 1 października 2021.
Odznaczenia i wyróżnienia.
W 2004 został odznaczony przez prezydenta Aleksandra Kwaśniewskiego Krzyżem Komandorskim z Gwiazdą Orderu Odrodzenia Polski. W 2000 otrzymał Order Zasługi Republiki Włoskiej II klasy. W 2022 wyróżniony odznaką honorową „Za Zasługi dla Ochrony Praw Człowieka”.
W 2014 otrzymał doktorat "honoris causa" Uniwersytetu Marii Curie-Skłodowskiej w Lublinie. W 2015 został wyróżniony Medalem „Zasłużony dla Wymiaru Sprawiedliwości – Bene Merentibus Iustitiae”.

</doc>
<doc id="317531" url="https://pl.wikipedia.org/wiki?curid=317531" title="Francisco Rezek">
Francisco Rezek

Francisco Rezek (ur. 18 stycznia 1944 w Cristina, stan Minas Gerais, Brazylia) – brazylijski prawnik i dyplomata, sędzia Międzynarodowego Trybunału Sprawiedliwości.
Był profesorem prawa międzynarodowego na uniwersytecie w Brasílii oraz w Rio Branco Institute. Jest autorem wielu podręczników i publikacji monograficznych z tej dziedziny, zwłaszcza w obszarze prawa traktatów i prawa konfliktów zbrojnych.
W latach 1983–1990 i 1992–1997 był sędzią Sądu Najwyższego Brazylii, a w latach 1990–1992 sprawował urząd Ministra Spraw Zagranicznych.
Od 1997 do 2006 był sędzią Międzynarodowego Trybunału Sprawiedliwości.
Linki zewnętrzne.
Biografia na stronie MTS (w języku angielskim)

</doc>
<doc id="317532" url="https://pl.wikipedia.org/wiki?curid=317532" title="Dziecko mugoli">
Dziecko mugoli



</doc>
<doc id="317536" url="https://pl.wikipedia.org/wiki?curid=317536" title="Kard (broń)">
Kard (broń)

Kard - perska broń używana głównie do pchnięć, o głowni lekko zakrzywionej, długiej na ok. 10-40 cm, jednosiecznej (konstrukcyjnie rodzaj noża). Wykształcony w średniowieczu, stał się wzorem dla podobnej broni kaukaskiej, popularnej w XVIII-XIX w. Gruby grzbiet głowni często zdobiono żłobieniem, a płazy inkrustowano srebrem lub złotem. Głowice rękojeści kardów kaukaskich miały charakterystyczny kształt, podobny jak u szaszek.
Pochwy kardów były na ogół głębokie, pozwalające na schowanie całej broni, łącznie z rękojeścią (na zewnątrz wystawała jedynie głowica, czasem wyposażona w kółko do zawieszenia sztyletu na temblaku).

</doc>
<doc id="317537" url="https://pl.wikipedia.org/wiki?curid=317537" title="Biblioteka Uniwersytetu Mikołaja Kopernika">
Biblioteka Uniwersytetu Mikołaja Kopernika



</doc>
<doc id="317540" url="https://pl.wikipedia.org/wiki?curid=317540" title="Koper">
Koper

Sport.
FC Koper – słoweński klub piłkarski

</doc>
