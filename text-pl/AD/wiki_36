<doc id="317541" url="https://pl.wikipedia.org/wiki?curid=317541" title="Koper (miasto)">
Koper (miasto)

Koper (wł. "Capodistria") – miasto portowe w Słowenii nad Morzem Adriatyckim.
Koper położony jest na półwyspie (dawniej: wyspie) na północno-zachodnim wybrzeżu półwyspu Istria, ok. 20 km od Triestu. Osadnictwo w tym miejscu datuje się od starożytności. Osada znana była pod grecką nazwą "Aegida", a w czasach rzymskich – jako "Capris", bądź "Caprea" („Kozia Wyspa”). Od nazwy łacińskiej pochodzi dzisiejsza słoweńska nazwa miasta.
Miasto wchodziło w skład Cesarstwa Bizantyńskiego i nosiło wówczas nazwę "Iustinopolis", nadaną na cześć cesarza Justyniana II. Następnie znajdowało się pod panowaniem Longobardów, a później Franków.
Handel między Koprem i Wenecją jest udokumentowany od 932 W konflikcie między Wenecją i Świętym Cesarstwem Rzymskim mieszkańcy Kopru poparli stronę niemiecką i w nagrodę w 1035 Koper uzyskał prawa miejskie, nadane przez cesarza Konrada II. Od 1232 Koper należał do Patriarchatu Akwilei, a od 1278 znalazł się w granicach Republiki Weneckiej.
Z biegiem czasu Koper uzyskał rangę stolicy weneckiej Istrii i został przemianowany na "Caput Histriae" („Głowa Istrii”). Od tej nazwy wywodzi się współczesna włoska nazwa miasta – Capodistria.
Począwszy co najmniej od VIII wieku, a być może od VI wieku, Koper był siedzibą diecezji. Jednym z biskupów Kopru był późniejszy zwolennik i działacz Reformacji, Pier Paolo Vergerio. W 1828 diecezja koperska została scalona z diecezją triesteńską. Odrębna diecezja koperska została ponownie ustanowiona w 1977.
W XIX w. Koper, podobnie jak Triest, znajdował się pod panowaniem austriackim w obrębie kraju koronnego Küstenland (Pobrzeże). Po zakończeniu I wojny światowej wraz z całą Istrią został przyłączony do Włoch. Po II wojnie światowej znalazł się w obrębie tzw. strefy B Wolnego Terytorium Triestu. Strefa ta znajdowała się pod zarządem armii jugosłowiańskiej, a w 1954 została przyłączona do Jugosławii. W następstwie tego faktu większość włoskich mieszkańców Kopru wyemigrowała do Włoch. Do miasta napłynęli nowi mieszkańcy z okolicznych terenów słoweńskiego Przymorza oraz z innych rejonów Słowenii i ówczesnej Jugosławii.
Port w Koprze był rozbudowywany od 1957 Obecnie port ten jest jedynym portem handlowym niepodległej Słowenii. Roczny przeładunek towarów wynosi ponad 12 milionów ton (dane z 2004).
Współczesny Koper składa się z zabytkowego centrum położonego na półwyspie oraz z nowych osiedli mieszkaniowych na otaczających wzgórzach, m.in. Semedela/Semedella oraz Žusterna/Giusterna.
Koper jest siedzibą założonego w 2003 Uniwersytetu Przymorza (słoweń. "Univerza na Primorskem"). Placówki uniwersytetu mieszczą się, oprócz Kopru, również w Izoli i Portorožu.
Ze względu na tradycyjną obecność ludności włoskiej (2,23% według spisu w 2002 roku), w gminie Koper obowiązuje pełna dwujęzyczność w życiu publicznym. Językami urzędowymi są słoweński i włoski.

</doc>
<doc id="317543" url="https://pl.wikipedia.org/wiki?curid=317543" title="Liege-Bastogne-Liege">
Liege-Bastogne-Liege



</doc>
<doc id="317544" url="https://pl.wikipedia.org/wiki?curid=317544" title="Antena (czasopismo 1945–2002)">
Antena (czasopismo 1945–2002)

Antena – tygodnik o tematyce radiowo-telewizyjnej, wydawany w Polsce przez Wydawnictwa Radia i Telewizji od połowy 1945 do 2002 r.
Na początku (w latach 1945–1958: od numeru 1. do numeru 657.) czasopismo posługiwało się tytułem „Radio i Świat”, następnie (w latach 1958–1981: od numeru 658. do numeru 1856.) oficjalna nazwa brzmiała „Radio i Telewizja” (używano również skrótów „Radio i TV” i „RTV”). W marcu 1981 r. tygodnik – kontynuując numerację – przyjął tytuł „Antena – pismo widzów i słuchaczy”. Od 1993 r. tygodnik ukazywał się kolorowej szacie graficznej. W 2000 r. nakład tygodnika wynosił 200 000 egzemplarzy. W 2001 r. czasopismo zostało odsprzedane Domowi Wydawniczemu "Wolne Słowo" (wydawcy m.in. dziennika „Życie”) i wkrótce upadło.
Od 1969 r., z przerwą w latach 1975–1987, tygodnik „Antena” rozdawał nagrody Złote Mikrofony.
Przed II wojną światową ukazywały się dwa czasopisma, które (szczególnie to drugie) ukształtowały format „Anteny”. W listopadzie 1927 r. czytelnicy otrzymali miesięcznik „Antena Polska”, redagowany przez Alojzego Kaszyna. W pierwszym numerze kolegium redakcyjne (Konrad Górski, Aleksander Janowski, Henryk Mościcki, Eugeniusz Porębski, Jerzy Sosnowski) deklarowało „uwydatnić, podkreślić i podnieść rolę kulturalną radia, wzbudzić entuzjazm dla niego”. Mimo interesujących treści i ciekawej szaty graficznej miesięcznikowi nie udało się wzbudzić entuzjazmu. Ukazało się zaledwie 6 numerów „Anteny Polskiej”. W latach 30. XX wieku ukazywał się „Ilustrowany tygodnik dla wszystkich – Antena” wydawany przez Spółkę Wydawniczą „RA” (przez pierwszy miesiąc używano nazwy „Radio”). Szefem redakcji był Jan Piotrowski. Pierwszy numer tygodnika ujrzał światło dzienne 7 października 1934 r., ostatni 3 września 1939 r. Pismo składało się z 16-stronicowej części ogólnej, ilustrowanej oraz 32-stronicowej części programowej. Nakład pisma oscylował w okolicy 35 000 egzemplarzy.
Miesięcznik.
W latach 1956–1958 ukazywała się „Antena – miesięcznik poświęcony radiu i telewizji”. Pierwszy numer wydano w listopadzie 1956 r. pod redakcją Macieja Józefa Kwiatkowskiego (późniejszym szefem redakcji był Zbigniew Wasilewski). W kolegium znaleźli się m.in.: Stanisław Bieliński, Czesław Michalski, Bronisława Orłowska, Tadeusz Pszczołowski i Stanisław Smoleński. Nakład miesięcznika to około 3000 egzemplarzy. Przestał ukazywać się z końcem 1958 r.
Zawartość.
Czasopismo zapowiadało audycje, które miały się pojawić na antenie Polskiego Radia w nadchodzącym tygodniu. Nie były to jednak spisy tytułów audycji z podanymi godzinami. Notatka o każdej audycji zawierała co najmniej kilka zdań omawiających temat audycji, informację kto i gdzie ją przygotował, kto w niej wystąpi, dlaczego warto jej posłuchać. W przypadku audycji muzycznych podawano informacje o utworach, kompozytorze, wykonawcy, miejscu wykonania. Do wielu omówień załączone były ilustracje, które dla wielu radiosłuchaczy były jedyną możliwością zobaczenia obrazu człowieka, miejsca lub zdarzenia, o którym będzie mowa w audycji. Ciekawszym audycjom poświęcone były całostronicowe, bogato ilustrowane artykuły.
Były też zaświadczenia w sprawie udziału w programach telewizyjnych, np. w "Familiadzie", "Śmiechu warte", "Od przedszkola do Opola" i "Randce w ciemno".
Oprócz omówienia programu około 56 stacji telewizyjnych i 8 stacji radiowych w tygodniku znaleźć można było komentarze na temat ostatnich wydarzeń politycznych, wiadomości o rozwoju radiofonii w Polsce i na świecie, listy od słuchaczy. „Antena” cieszyła się również sporym zainteresowaniem radioamatorów ze względu na umieszczane wskazówki dla budujących odbiorniki radiowe, z podaniem schematów i zaleceń montażowych oraz porady na temat montażu anten i dobrego odbioru.

</doc>
<doc id="317546" url="https://pl.wikipedia.org/wiki?curid=317546" title="Kulikowo">
Kulikowo

Kulikowo (; ) – wieś na Białorusi, w obwodzie mińskim, w rejonie miadzielskim, w sielsowiecie Krzywicze.
Dawniej wieś i folwark Kulikowo.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie duniłowickim (od 1926 w powiecie wilejskim), w gminie Budsław.
Według Powszechnego Spisu Ludności z 1921 roku zamieszkiwało:
Miejscowość należała do parafii rzymskokatolickiej w Budsławiu i prawosławnej w Habach. Podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Budsławiu.

</doc>
<doc id="317549" url="https://pl.wikipedia.org/wiki?curid=317549" title="Targoszów">
Targoszów

Targoszów – wieś w Polsce położona w województwie małopolskim, w powiecie suskim, w gminie Stryszawa. W latach 1975–1998 miejscowość administracyjnie należała do województwa bielskiego.
Położenie.
Targoszów położony jest w dolinie potoku Targoszówka oraz na południowych zboczach Leskowca (918 m) i Czarnej Góry (808 m) w Beskidzie Małym. Z Targoszowa roztacza się panorama na najwyższe partie Beskidu Żywieckiego Grupę Romanki i Pilska, Pasmo Jałowieckie, Pasmo Babiej Góry i Policy, a także na Grupę Żurawnicy położoną już w Beskidzie Średnim. Wieś usytuowana jest w północnej części gminy Stryszawa, na pograniczu powiatów suskiego (w którym leży), żywieckiego i wadowickiego, a także na granicy dwóch województw: małopolskiego i śląskiego. Targoszów sąsiaduje z pięcioma miejscowościami: Kukowem, Lasem, Rzykami, Tarnawą Górną i Krzeszowem.
Miejscowość w całości leży w obszarze Parku Krajobrazowego Beskidu Małego. Przez Targoszów biegnie kilka znakowanych szlaków turystycznych, znajduje się tu również jedno z dwóch schronisk PTTK w Beskidzie Małym, położone kilkadziesiąt metrów poniżej szczytu Gronia Jana Pawła II.
Opis miejscowości.
W Targoszowie zachowało się stare drewniane budownictwo oraz przydrożne kapliczki.

</doc>
<doc id="317550" url="https://pl.wikipedia.org/wiki?curid=317550" title="Ludność Katowic">
Ludność Katowic

Rozwój demograficzny Katowic związany jest nieodłącznie z wcielaniem pogranicznych osad i tym samym z rozwojem terytorialnym miasta. Od uzyskania w 1865 r. praw miejskich, miasto Katowice powiększało kilkakrotnie swoją powierzchnię i zmieniało strukturę administracyjną dzielnic. 15 lipca 1924 liczba ludności miasta przekroczyła 100 tys. W tym dniu wcielono do Katowic: Bogucice-Zawodzie, Brynów, Dąb, Ligotę i Załęże, co spowodowało praktycznie podwojenie liczby mieszkańców z niespełna 57 tys. do prawie 113 tys. Kolejne przyłączenia okolicznych osad miały miejsce w latach: 1929, 1951, 1960 i 1975. W okresie od 1825 do 1924 r. liczba ludności podwajała się, głównie przez migrację i wcielanie okolicznych osad, co ok. 10 lat i w ciągu tychże 100 lat zwiększyła się ponad 165-krotnie. Jednakże z końcem lat 80. nastąpiła zmiana tendencji rozwoju demograficznego miasta, a mianowicie postępujący spadek liczby ludności Katowic z 368 621 (stan na 1987) do 285 711 (stan na 2021). W ciągu ostatnich 31 lat (1990–2021) liczba mieszkańców Katowic spadała średnio o 2625 osób rocznie, w rezultacie miasto w 2021 roku ma o ok. % mniej mieszkańców, niż w 1990 roku.
Poniższa tabelka przedstawia rozwój demograficzny Katowic w latach 1783-2021.

</doc>
<doc id="317553" url="https://pl.wikipedia.org/wiki?curid=317553" title="Model Isinga">
Model Isinga

Model Isinga – model matematyczny wykorzystywany w mechanice statystycznej do badań nad przejściami fazowymi. Został stworzony w roku 1920 przez Wilhelma Lenza jako model ferromagnetyka.
Definicja.
Model Isinga opisany jest za pomocą układu dyskretnych zmiennych formula_1 (spinów), które przyjmują wartości +1 lub −1 zlokalizowane na każdym węźle sieci. Energia oddziaływania pary spinów przyjmuje jedną z dwóch wartości zależną od ich wzajemnej orientacji (zgodnej lub przeciwnej).
Hamiltonian modelu Isinga w zewnętrznym polu.
Energię modelu Isinga uwzględniającego oddziaływania między spinami zlokalizowanych w najbliżej sąsiadujących węzłach oraz z zewnętrznym polem magnetycznym można przedstawić w postaci hamiltonianu
gdzie sumowanie w pierwszym członie odbywa się po wszystkich sąsiadujących ze sobą parach spinów zlokalizowanych w węzłach formula_3 Parametr formula_4 jest całką wymiany i przyjmuje następujące wartości zależne od charakteru oddziaływań między spinami
gdzie formula_8 jest energią spinu formula_9 w zewnętrznym polu magnetycznym.
Ścisłe rozwiązanie tego modelu dla przypadku jednowymiarowego uzyskał Ernst Ising w roku 1925. Układ dwuwymiarowy przy zerowym polu magnetycznym analitycznie rozwiązał Lars Onsager w roku 1944. Przypadek dwuwymiarowy w niezerowym polu zewnętrznym pozostaje nie rozwiązany (2011), czyli postać analityczna energii swobodnej dla 2D modelu Isinga w dowolnym zewnętrznym polu magnetycznym jest nadal nieznana.
Namagnesowanie.
Określmy wartość namagnesowania formula_10 jako
przy czym ferromagnetyzm występuje, gdy formula_12 dla zerowego zewnętrznego pola magnetycznego.
Dla ferromagnetyzmu ma miejsce spontaniczne złamanie symetrii, tzn. w zerowym zewnętrznym polu magnetycznym układ sam wyróżnia jeden z kierunków.
Suma statystyczna w modelu Isinga.
Namagnesowanie jest więc równe:
Ostatecznie więc namagnesowanie
Gdy J = 0, tzn. dla układu nieoddziałujących spinów w polu magnetycznym suma statystyczna jest równa:
Dla takiej sumy statystycznej namagnesowanie jest równe
Model Isinga w jednym wymiarze.
W układzie jednowymiarowym można nałożyć periodyczne warunki brzegowe formula_22
Hamiltonian dla takiego układu:
Statystyczna suma stanów:
gdzie:
Możliwe są cztery „warianty” M:
Wracając więc do sumy statystycznej
Macierz M można przedstawić w postaci formula_28 gdzie formula_29 jest macierzą diagonalną, a formula_30
Natomiast formula_34
Wyznaczenie wartości własnych dla M:
Wybierając największą wartość własną macierzy:
otrzymujemy, że suma statystyczna jest równa:
Jeśli formula_40 to: formula_41
Faza stabilna jest określona przez największą wartość własną. Przejście fazowe (np. między fazą ferro i paramagnetyczną) zachodzi wtedy, gdy zrównują się wartości własne.
Namagnesowanie w takim wypadku jest równe:
Czyli ostatecznie namagnesowanie:
Bez zewnętrznego pola magnetycznego
Dla formula_45 (czyli braku zewnętrznego pola magnetycznego) formula_46 czyli nie ma ferromagnetyzmu w układzie jednowymiarowym.

</doc>
<doc id="317554" url="https://pl.wikipedia.org/wiki?curid=317554" title="CFM International CFM56">
CFM International CFM56

CFM International CFM56 (oznaczenie militarne F108) – seria turbowentylatorowych, dwuprzepływowych silników lotniczych o dużym stosunku dwuprzepływowości. Wytwarzane są przez firmę CFM International.
Historia.
Pierwsze testy silnika rozpoczęły się w 1974. Mimo początkowych problemów politycznych, obecnie jest to jeden z najbardziej popularnych silników turbowentylatorowych na świecie. Najczęściej jest montowany na samolotach typu Boeing 737, a pod wojskowym oznaczeniem F108 zastąpił wysłużone silniki Pratt &amp; Whitney JT3D w tankowcach Boeing KC-135 Stratotanker. Jest to również jedyny silnik do napędzania samolotów Airbus A340-200/-300.
Do stycznia 2010 silniki z serii CFM56 spędziły w powietrzu łącznie ponad 470 milionów godzin.
Warianty.
Seria CFM56-2.
Seria CFM56-2 to pierwowzór całej serii. Prace nad nim rozpoczęto w 1972, do służby silniki te weszły w 1980. Najczęściej montowane są pod oznaczeniem F108 w maszynach wojskowych (KC-135 Stratotanker, E-3 Sentry, RC-135). Wentylator silnika składa się z 44 łopat, silnik wyposażony jest w trój-stopniową sprężarkę niskiego ciśnienia.
Seria CFM56-3.
Silniki z serii CFM56-3 przeznaczone są do samolotów Boeing 737-300/-400/-500, które osiągają ciąg (zależnie od wersji) od 82,3 do 105 kN. Silnik poprzez charakterystyczne przycięcie u dołu posiada mniejszy wentylator (1,5 m), jednak nie wpływa to na parametry silnika.
Mały prześwit pod skrzydłem w samolotach Boeing 737 sprawił, że zaprojektowano silnik ze spłaszczoną gondolą u dołu, jednocześnie zmniejszając wentylator oraz umieszczając pewne elementy silnika z boku zamiast pod silnikiem.
Seria CFM56-4.
Seria CFM56-4 to proponowana wersja rozwojowa CFM56-2 przeznaczona dla rodziny Airbus A320. Silnik ma osiągać ciąg 110 kN, posiadać nowy wentylator o średnicy 1,73 m oraz system FADEC. Projekt ten jednak zaniechano, kiedy International Aero Engines zaoferował silnik V2500 do samolotów A320. Wówczas rozpoczęto prace nad serią CFM56-5, aby stworzyć bardziej konkurencyjny silnik w stosunku do V2500.
Seria CFM56-5.
Silnik CFM56-5 produkowany jest w trzech odmianach, A, B i C. Zaprojektowany do maszyn Airbus, o sile ciągu od 96 kN do 151 kN. 
CFM56-5A przeznaczony jest dla samolotów krótkiego i średniego zasięgu Airbus A320 o sile ciągu od 98 kN do 118 kN. Był to pierwszy z silnik rodziny CFM56-5. Wszedł do służby w 1988. Zastępuje wcześniejsze wersje CFM56-2 i CFM56-3. Udoskonalenie aerodynamiki, wprowadzenie systemu FADEC, nowy wentylator oraz nowe sprężarki niskiego i wysokiego ciśnienia zmniejszyły spalanie o około 10% w stosunku do poprzedników.
CFM56-5B pierwotnie został zaprojektowany do napędzania samolotów Airbus A321. Uzyskuje ciąg od 96 kN do 147 kN. Obecnie silnik ten zastąpił model CFM56-5A i może zasilać każdą wersję z rodziny A320 (A318/A319/A320/A321). Poprzez zastosowanie nowych rozwiązań konstrukcyjnych, zredukowano emisję tlenków azotu o 45%.
CFM56-5C przeznaczony jest do zasilania samolotów dalekiego zasięgu Airbus A340-200/-300. Jest to najpotężniejszy model z całej rodziny CFM56, charakteryzuje go ciąg od 139 kN do 151 kN. Pierwsze testy rozpoczęły się w grudniu 1989. Wszedł do służby w 1993. Model ten uzyskał m.in. nowy, większy wentylator.
Seria CFM56-7.
Silniki z serii CFM56-7 przeznaczone są do napędzania samolotów Boeing 737 Next Generation. Są to modele 737-600/-700/-800/-900. Projektowanie rozpoczęto w styczniu 1994, zaś pierwsze testy w maju 1995. Silnik uzyskuje ciąg od 86,7 do 121 kN. W porównaniu do poprzednika, CFM56-3 nowa wersja oferuje większy ciąg oraz mniejsze koszty eksploatacyjne. Zawiera też kilka nowych elementów z serii CFM56-5, m.in. system FADEC czy ulepszenie konstrukcji wewnętrznej. Zwiększona została również aerodynamika oraz zredukowano liczbę łopatek wentylatora z 38 do 24.
Silnik CFM56-7 może uzyskać certyfikat ETOPS 180. Silnik ten zasila także militarne wersje Boeingów 737 Next Generation.

</doc>
<doc id="317555" url="https://pl.wikipedia.org/wiki?curid=317555" title="CCNA">
CCNA

Certyfikat CCNA (ang. "Cisco Certified Network Associate") – obecnie drugi stopień certyfikatu wydawany przez firmę Cisco. Certyfikat ten potwierdza specjalistyczną wiedzę techniczną oraz umiejętności praktyczne w zakresie instalacji, okablowania strukturalnego, konfiguracji i zarządzania średniej wielkości sieciami teleinformatycznymi/telekomunikacyjnymi. Jest ważny przez trzy lata.
W 2013 roku firma Cisco ogłosiła zmiany w swoim programie certyfikacyjnym, celem lepszego dopasowania kursów do aktualnych trendów w IT. Aktualnie jest wiele różnych wersji CCNA, a najbliższa wersja do oryginalnego CCNA sprzed 2013 nazywa się "CCNA Routing and Switching". Zmianie uległ znacznie egzamin ICND1 oraz certyfikat CCENT, który jest teraz podstawą do niektórych wyższych certyfikatów takich jak CCNA Security.
Egzamin certyfikacyjny można zdawać w dwóch trybach. Pierwszy składa się z dwóch egzaminów: ICND1 #100-101 oraz ICND2 #200-101 "(do 2013 roku były to kolejno: 640-822 ICND1 i 640-816 ICND2, a do 6.11.2007 r. były to 640-821 INTRO i 640-811 ICND)". Zdanie egzaminu ICND1 gwarantuje otrzymanie certyfikatu Cisco Certified Entry Networking Technician (CCENT).
Drugi tryb składa się z jednoczęściowego egzaminu CCNA #200-120, nazywanego również CCNAX "(do 2013 roku: 640-802 CCNA, a do 6.11.2007 r. egzamin 640-801)" trwającego 120 minut i obejmującego tematykę obu egzaminów pierwszego trybu.
Egzaminy odbywają się w autoryzowanych ośrodkach egzaminacyjnych i zawierają zarówno pytania teoretyczne w postaci testu wielokrotnego wyboru, pytań jednokrotnego wyboru z predefiniowanymi odpowiedziami zawierającymi np. elementy konfiguracji urządzeń jak i część symulacyjną wymagającą wykonania czynności konfiguracyjnych na routerze lub przełączniku opisanych w dedykowanej literaturze przygotowującej do egzaminu.
Kursy CCNA.
Do 2013 roku dostępne były dwie ścieżki: CCNA Discovery oraz CCNA Exploration. Po ogłoszeniu przez CISCO zmian w certyfikacji w roku 2013 uległo to zmianie. Zamiast dwóch ścieżek dostępny jest aktualnie jeden kurs o nazwie "CCNA Routing and Switching" "(powstały również trzy dodatkowe "rozdziały", które miały pomóc w przejściu ze starej wersji kursu na nową, dostępne były do końca 2014 roku i nie ma możliwości ich zobaczenia)". Sporo Akademii Sieciowych CISCO w Polsce wprowadza potencjalnych studentów w błąd wciąż opisując swoje kursy jako jedna z dwóch starych ścieżek a rzeczywiście oferując nowy kurs "CCNA R&amp;S".
Zobacz też.
oraz kursy:

</doc>
<doc id="317561" url="https://pl.wikipedia.org/wiki?curid=317561" title="Słupek (botanika)">
Słupek (botanika)



</doc>
<doc id="317562" url="https://pl.wikipedia.org/wiki?curid=317562" title="Stara Wieś">
Stara Wieś

Miejscowości w innych państwach.
Na Białorusi:
Na Ukrainie:
Inne:

</doc>
<doc id="317565" url="https://pl.wikipedia.org/wiki?curid=317565" title="Max Takuira Mariu">
Max Takuira Mariu

Max Takuira Matthew Mariu (ur. 12 sierpnia 1952 w Taumarunui, zm. 12 grudnia 2005 w Hamilton) – nowozelandzki duchowny katolicki, biskup pomocniczy diecezji Hamilton.
Wstąpił do zakonu marystów i w 1976 złożył śluby zakonne; rok później 30 kwietnia 1977 przyjął święcenia kapłańskie w Waihi (diecezja Hamilton). Pracował jako duszpasterz w rodzinnej diecezji Hamilton, doszedł do stanowiska kanclerza kurii biskupiej i wikariusza generalnego. W styczniu 1988 Jan Paweł II mianował go biskupem pomocniczym Hamilton, nadając jednocześnie stolicę tytularną Decoriana; konsekracji dokonał 19 marca 1988 biskup Hamilton Edward Russell Gaines wraz z Patelisio Punou-Ki-Hihifo Finau (biskupem Tonga) i kardynałem Thomasem Staffordem Williamsem (arcybiskupem Wellington).
Ks. Mariu był w chwili konsekracji jako 36-latek - jednym z najmłodszych biskupów Kościoła katolickiego na świecie. Był również pierwszych rdzennym mieszkańcem Nowej Zelandii (Maorysem), wyświęconym na biskupa. Właśnie duszpasterstwu ludności maoryskiej poświęcał najwięcej uwagi w swojej pracy, uchodził za nieformalnego przywódcę społeczności. W 1994 był jednym z współkonsekratorów biskupa Tonga, Soane Lilo Foliaki.
Zmarł w grudniu 2005 po wieloletniej chorobie serca.

</doc>
<doc id="317574" url="https://pl.wikipedia.org/wiki?curid=317574" title="Poligono Industrial">
Poligono Industrial

Poligono Industrial – dwunasty album zespołu Kult, wydany 5 grudnia 2005 roku, nakładem S.P. Records. Płyta osiągnęła status złotej. Promowały ją piosenki „Kocham cię a miłością swoją” i „Pan Pancerny”, do których powstały teledyski.

</doc>
<doc id="317577" url="https://pl.wikipedia.org/wiki?curid=317577" title="Elżbieta Kaufman-Suszko">
Elżbieta Kaufman-Suszko

Elżbieta Maria Kaufman-Suszko (ur. 12 sierpnia 1948 w Białymstoku) – polska polityk, samorządowiec, w latach 2005–2006 p.o. prezesa Agencji Restrukturyzacji i Modernizacji Rolnictwa.
Życiorys.
Ukończyła studia na Wydziale Elektroniki Politechniki Gdańskiej oraz studia podyplomowe w Szkole Głównej Handlowej (z zakresu gospodarki samorządu terytorialnego) i na Uniwersytecie Kardynała Stefana Wyszyńskiego. Od 1972 do 1989 pracowała w Białostockich Zakładach Telewizyjnych Biazet, m.in. jako kierownik działu. W latach 1992–1994 była dyrektorem administracyjnym Akademii Medycznej w Białymstoku. Przeszła następnie do Urzędu Miejskiego w Białymstoku na stanowisko naczelnika Wydziału Polityki Społeczno-Gospodarczej (1994–1996), potem w tym urzędzie zajmowała stanowisko naczelnika Wydziału Pomocy Społecznej (2000–2003). W 2005 została powołana na szefa gabinetu politycznego ministra rolnictwa i rozwoju wsi, a w grudniu tego roku na p.o. prezesa Agencji Restrukturyzacji i Modernizacji Rolnictwa, funkcję tę pełniła do 2006.
W latach 1990–1998 przez dwie kadencje sprawowała mandat radnej Białegostoku. Następnie przez dwie kadencje pełniła funkcję radnej sejmiku podlaskiego (wybierana z listy kolejno AWS i PiS). W latach 1998–2000 wchodziła w skład zarządu województwa. W 2011 ponownie została radną sejmiku z ramienia Prawa i Sprawiedliwości, zastępując Dariusza Piontkowskiego. W 2014 nie uzyskała reelekcji, jednak w 2015 po raz kolejny objęła mandat, zastępując Jana Dobrzyńskiego. W 2018 nie została ponownie wybrana.
Działa w organizacjach katolickich, m.in. jako prezes Stowarzyszenia Rodzin Katolickich Archidiecezji Białostockiej i członkini rady programowej Ludowego Uniwersytetu Katolickiego im. księdza Jerzego Popiełuszki. Zasiadała w podlaskim zarządzie wojewódzkim Porozumienia Polskich Chrześcijańskich Demokratów. Była też sekretarzem generalnym partii Rodzina-Ojczyzna.
W 2018 otrzymała Srebrny Krzyż Zasługi.
Zamężna, ma syna.

</doc>
<doc id="317579" url="https://pl.wikipedia.org/wiki?curid=317579" title="Volta Ciclista a Catalunya">
Volta Ciclista a Catalunya

Volta Ciclista a Catalunya (Wyścig Dookoła Katalonii) – kolarski wyścig wieloetapowy rozgrywany w hiszpańskiej Katalonii. Wyścig jest rozgrywany co roku końcem marca. W latach 2005-2010 należał do cyklu najważniejszych wyścigów sezonu – UCI ProTour, a od 2011 do wprowadzonego w miejsce ProTouru cyklu World Tour.
Wyścig Volta a Catalunya został po raz pierwszy zorganizowany w 1911 (trzeci najstarszy wyścig etapowy na świecie) i razem z wyścigiem Vuelta al País Vasco należy do najważniejszych regionalnych wyścigów kolarskich Hiszpanii. Niepobitym do dziś rekordzistą pod względem liczby zwycięstw jest Mariano Cañardo, który łącznie wygrał wyścig siedem razy w latach 1928-1939. 
Zwycięzcy.
Opracowano na podstawie:
Osiągnięcia Polaków.
Najlepszym rezultatem osiągniętym w Wyścigu dookoła Katalonii przez Polaka było 7. miejsce w klasyfikacji generalnej zajęte przez Przemysława Niemca w 2013 i Rafała Majkę w 2019.
Ponadto, dwukrotnie polscy kolarze wygrywali etapy wyścigu - Maciej Paterski w 2015 oraz Czesław Lang w 1988.

</doc>
<doc id="317580" url="https://pl.wikipedia.org/wiki?curid=317580" title="Wyścig Dookoła Katalonii">
Wyścig Dookoła Katalonii



</doc>
<doc id="317584" url="https://pl.wikipedia.org/wiki?curid=317584" title="Duma Państwowa">
Duma Państwowa



</doc>
<doc id="317587" url="https://pl.wikipedia.org/wiki?curid=317587" title="Andrzej Kochanowski (1542–1596)">
Andrzej Kochanowski (1542–1596)

Andrzej Kochanowski herbu Korwin (ur. 1542, zm. 1596) – polski tłumacz i pisarz, młodszy brat Jana Kochanowskiego, burgrabia sandomierski od 1588, podstarości stężycki od 1585.
Życiorys.
Czwarty syn Piotra, sędziego sandomierskiego, i Anny z Białaczowskich, stryj Piotra Kochanowskiego (tłumacza "Gofreda"). Od 1554 studiował na uniwersytecie w Królewcu. Przy podziale ziem przez ojca w roku 1559 otrzymał posiadłość Barycz w północnej Małopolsce. Ożenił się z Zofią Sobieską, z którą miał 2 synów: Jana i Samuela.
Jego mecenasem był kanclerz wielki koronny Jan Zamoyski. Z jego namowy rozpoczął (1574) i jako pierwszy przetłumaczył na język polski: "Eneidę" Wergiliusza i pisma Plutarcha. Zmierzał także przełożyć utwory Liwiusza.

</doc>
<doc id="317588" url="https://pl.wikipedia.org/wiki?curid=317588" title="Mikołaj Kochanowski (zm. 1582)">
Mikołaj Kochanowski (zm. 1582)

Mikołaj Kochanowski herbu Korwin (ur. ok. 1533, zm. 1582) – poeta, tłumacz, podstarości radomski, prawdopodobnie członek wspólnoty braci polskich.
Życiorys.
Brat Jana Kochanowskiego, ojciec Piotra Kochanowskiego. W młodości odwiedził Królewiec, wkrótce jednak osiadł na roli dziedzicząc północną część Sycyny. W roku 1564 ożenił się z Katarzyną z Jasieńca Tymińską, z którą miał syna Piotra. Bliskie stosunki wiązały go z najstarszym bratem, Kacprem, po którym w 1569 objął urząd podstarościego radomskiego. T. Grabowski zaliczał go do arian.
Twórczość.
Z inspiracji Jana Zamoyskiego przetłumaczył "Moralia" Plutarcha na język polski. Napisał "Rotuły do synów swych.." (wydane w Krakowie w 1585).

</doc>
<doc id="317589" url="https://pl.wikipedia.org/wiki?curid=317589" title="Wojewodowie malborscy">
Wojewodowie malborscy

Wojewodowie malborscy w I Rzeczypospolitej.

</doc>
<doc id="317592" url="https://pl.wikipedia.org/wiki?curid=317592" title="Sa'dun Hammadi">
Sa'dun Hammadi



</doc>
<doc id="317593" url="https://pl.wikipedia.org/wiki?curid=317593" title="Magnon">
Magnon

Magnon (od magnetyzmu) – kwazicząstka opisująca elementarny kwant propagujących się wzbudzeń spinowych w krysztale.
Oddziałujące spiny w sieci krystalicznej mogą tworzyć propagujące się jak fale wzbudzenia, które nazywamy falami spinowymi. Fale spinowe są kolektywnymi wzbudzeniami układu spinów w krysztale. Wzbudzenia te mogą (zgodnie z mechaniką kwantową) być skwantowane podobnie jak fala elektromagnetyczna. Kwantem fali elektromagnetycznej jest foton.
Kwant fali spinowej nazywamy magnonem. Propagujący się magnon posiada kwazipęd formula_1 (formula_2 jest wektorem falowym), energię formula_3
Zależność dyspersyjna dla magnonów ma postać:
gdzie:
W ferromagnetykach magnony zachowują się jak bozony (w pierwszym przybliżeniu) o pewnej masie efektywnej. Układ oddziałujących spinów opisuje model Heisenberga.
Podobnymi kwazicząstkami są: ekscytony, fonony, polarony i polarytrony.

</doc>
<doc id="317595" url="https://pl.wikipedia.org/wiki?curid=317595" title="Gęstość elektronowa">
Gęstość elektronowa

Gęstość elektronowa – wielkość, która opisuje prawdopodobieństwo znalezienia elektronu w danym miejscu, czyli gęstości prawdopodobieństwa znalezienia elektronu. W większości cząsteczek obszary o wysokiej gęstości elektronowej zazwyczaj znajdują się wokół atomów (z maksimami wokół jąder atomowych) i na wiązaniach chemicznych. Zwyczajowo nazywane są one chmurami elektronowymi.
W przypadku jednego elektronu, gęstość elektronowa zależy od kwadratu przestrzennej wartości bezwzględnej funkcji falowej elektronu. Dla układu wieloelektronowego, gęstość elektronową w danym miejscu pozwala wyznaczyć kwadrat wartości bezwzględnej funkcji falowej elektronów scałkowanych po wszystkich współrzędnych spinowych elektronów oraz po współrzędnych przestrzennych wszystkich elektronów oprócz jednego.
Gęstość elektronową dla znormalizowanej "N"-elektronowej funkcji falowej (gdzie formula_1 oraz formula_2 oznaczają, odpowiednio, współrzędne przestrzenne i spinowe) jest definiowana jako
\rho(\mathbf{r})&amp;=N\sum_

</doc>
<doc id="317596" url="https://pl.wikipedia.org/wiki?curid=317596" title="Muhammad Hamza az-Zubajdi">
Muhammad Hamza az-Zubajdi

Muhammad Hamza az-Zubajdi (ur. 1938, zm. 2 grudnia 2005), polityk iracki, współpracownik Saddama Husajna, premier Iraku.
W marcu 1991 roku brał aktywny udział w brutalnym tłumieniu powstania szyitów. Wkrótce został powołany w skład Rady Dowództwa Rewolucji, a we wrześniu 1991 roku zastąpił Saduna Hammadiego na stanowisku premiera. Kierował rządem przez dwa lata; we wrześniu 1993 roku został wicepremierem, a funkcję premiera przejął początkowo Ahmad Husajn as-Samarra’i, a w maju 1994 roku - Saddam Husajn. Az-Zubajdi oprócz stanowiska rządowego pozostał także członkiem Rady Dowództwa Rewolucji, a od grudnia 1998 roku w randze generała kierował centralnym okręgiem wojskowym i był wojskowym gubernatorem Bagdadu (do 2000 roku). W 1999 roku nieudanego zamachu na jego życie dokonali rebelianci szyiccy. 
W czasie wojny w Iraku w 2003 roku trafił do tzw. Amerykańskiej Talii Kart, gdzie wśród najbardziej poszukiwanych przedstawicieli ekipy Saddama Husajna figurował jako "dama pik". Został ujęty przez Amerykanów w kwietniu 2003 roku i ostatnie lata życia spędził w więzieniu. Zmarł w szpitalu więziennym krótko przed rozpoczęciem procesu. Według oficjalnego komunikatu śmierć nastąpiła z przyczyn naturalnych; inny więzień, przyrodni brat Saddama Husajna Barzan Ibrahim al-Tikriti, zarzucił Amerykanom brak odpowiedniej pomocy medycznej dla chorego na nowotwór az-Zubajdiego, co miało przyspieszyć jego zgon.

</doc>
<doc id="317597" url="https://pl.wikipedia.org/wiki?curid=317597" title="Muhammad Hamzah az-Zubaydi">
Muhammad Hamzah az-Zubaydi



</doc>
<doc id="317603" url="https://pl.wikipedia.org/wiki?curid=317603" title="Jack Colvin">
Jack Colvin

Jack Colvin (ur. 13 października 1934 w Lyndon, zm. 1 grudnia 2005 w North Hollywood) – amerykański aktor, pedagog.
Grał głównie role drugoplanowe w produkcjach kinowych, od lat 70. występował w filmach i serialach telewizyjnych. Popularność przyniosła mu rola dociekliwego reportera prasy brukowej Jacka McGee w serialu "The Incredible Hulk" (1977–1982). Wystąpił także w serialach: "The Rat Patrol", "Kojak", "The Six Million Dollar Man", "The Rockford Files", "Cagney and Lacey", "Murder, She Wrote". Grał również w filmach, m.in. "Scorpio" i "Rooster Cogburn".
Był aktorem charakterystycznym. Przez pewien czas był uczniem Michaiła Czechowa (bratanka Antona Czechowa), który opracował własną technikę gry aktorskiej, opartą głównie na tzw. gestykulacji psychologicznej. Colvin wykładał metodę aktorską Czechowa w wielu uczelniach, m.in. University of Southern California w Los Angeles, California State University w Northridge, American Academy of Dramatic Arts, Centralnej Szkole Kinematografii w Rzymie. Powołał do życia i był wieloletnim dyrektorem artystycznym Michael Chekhov Studio w Hollywood.

</doc>
<doc id="317608" url="https://pl.wikipedia.org/wiki?curid=317608" title="Sitarstwo">
Sitarstwo

Sitarstwo – rzemiosło polegające na tworzeniu sit, prostych urządzeń służących do oddzielania od siebie metodą przesiewania obiektów mniejszych, mogących przejść przez oka sita, od większych, pozostających na powierzchni sita. Zależnie od przeznaczenia sita różniły się wielkością (powierzchnią roboczą) oraz wielkością oczek. Siatkę wykonywano z końskiego włosia zaś obręcze na których ją rozpinano, zazwyczaj z sosny. Sita produkowano zimą. W okresie cieplejszym sitarz brał swoją produkcję na plecy (miał specjalne drewniane nosiłki) i „szedł w świat” szukać nabywców.
Historia.
W dawnej Polsce główny ośrodek sitarstwa był w mieście Biłgoraj. 20 czerwca 1720 roku w Kurowie został wystawiony przywilej dla cechu sitarskiego przez Konstancję Szczukową. Rzemieślnika zajmującego się sitarstwem nazywano sitarzem, lokalnie siciarz, sitnik. Przetaczarz to rzemieślnik zajmujący się produkcją przetaków, rodzaju sita z większymi okami, wykonanymi z cienkiego drutu.
Zastosowanie sit.
Sit używano w gospodarstwach domowych, ale też w chemii, fizyce i przemyśle. W gospodarstwie domowym sita pozwalały przesiać mąkę i pozbyć się z niej zanieczyszczeń oraz „robaków” np. larw mącznika młynarka. Przetaki pozwalały oczyszczać ziarno z zanieczyszczeń. W młynach sita i przetaki umożliwiały segregację mlewa na asortymenty.

</doc>
<doc id="317613" url="https://pl.wikipedia.org/wiki?curid=317613" title="Troll (Śródziemie)">
Troll (Śródziemie)

Trolle – jedna z ras ze stworzonej przez J.R.R. Tolkiena mitologii Śródziemia. Rasa ta została wyhodowana przez Morgotha w Pierwszej Erze.
W "Hobbicie" pojawiają się trzy trolle: Tom, Bert i William. Są oni przedstawieni jako istoty silne, znacznego wzrostu i mało inteligentne, posługujące się Westronem. Pod wpływem światła słonecznego zamieniają się w kamień. Robert Foster w swojej "Encyklopedii Śródziemia" proponuje wydzielenie ich do osobnego gatunku.
Pod koniec Trzeciej Ery Sauron wyhodował własną podrasę trolli, Olog-hai (CM. "rasa trolli"). Jej przedstawiciele występowali w południowej części Mrocznej Puszczy i w górach na pograniczu Mordoru.
Olog-hai byli silni, wytrwali i (w przeciwieństwie do zwykłych trolli) bardzo przebiegli. Dzięki wsparciu woli Saurona mogli poruszać się w świetle słońca. Jedynym językiem, jaki znali, była Czarna Mowa. Olog-hai walczyli w szeregach armii Mordoru podczas Wojny o Pierścień, lecz po upadku Saurona rasa ta najpewniej wyginęła.
Informacje na jej temat znajdują się w "Dodatkach" do "Władcy Pierścieni".

</doc>
<doc id="317614" url="https://pl.wikipedia.org/wiki?curid=317614" title="Katarzynki">
Katarzynki

Katarzynki – polski zwyczaj świąteczny, obchodzony przez kawalerów odpowiednik andrzejek. Katarzynki były obchodzone w nocy z 24/25 listopada, tj. w wigilię św. Katarzyny Aleksandryjskiej, w tym czasie odbywały się wróżby matrymonialne młodych mężczyzn dotyczące ożenku i poszukiwania partnerki, wróżby te były głównie związane ze snami. 
W kościołach chrześcijańskich obrzęd katarzynek odbywa się w niedzielę poprzedzającą 29 listopada.
Święta Katarzyna to patronka cnotliwych kawalerów, którzy pragną poznać pannę i w przyszłości wejść w szczęśliwy związek małżeński. Największe nasilenie kultu świętej przypadło na okres średniowiecza.
Historia.
Pochodzenie zwyczaju katarzynek nie jest do końca znane, jednak większość źródeł łączy je z wigilią św. Katarzyny, która jest patronką m.in. cnotliwych kawalerów, którzy pragną poznać pannę i w przyszłości wejść w szczęśliwy związek małżeński. Zwyczaj celebrowania Katarzynek (obok andrzejek) cieszył się największą popularnością w XVIII i XIX wieku na wsiach kiedy ustawały prace w polu. Wróżby na katarzynki nie były jednak traktowane przez młodych mężczyzn zbyt poważnie - stanowiły bardziej okazję do spotkań i beztroskiej zabawy, co było konsekwencją ówczesnej tradycji i kultury - to do mężczyzny lub jego rodziny należała inicjatywa poszukiwania i wyboru żony przez co wróżby mające przewidywać przyszłość, na którą mieli spory wpływ nie były dla nich aż tak ważne.
Z czasem katarzynki zostały wyparte przez bardziej popularne andrzejki, które z czasem z święta przewidzianego wyłącznie dla niezamężnych dziewcząt stały się ogólną zabawą dla obojga płci.

</doc>
<doc id="317615" url="https://pl.wikipedia.org/wiki?curid=317615" title="Ghostbusters">
Ghostbusters



</doc>
<doc id="317616" url="https://pl.wikipedia.org/wiki?curid=317616" title="Beyoncé">
Beyoncé

Beyoncé (wym. []), właśc. Beyoncé Giselle Knowles-Carter (ur. 4 września 1981 w Houston) – amerykańska piosenkarka, aktorka, autorka piosenek, producentka muzyczna, reżyserka i businesswoman.
Urodzona i wychowana w Houston w Teksasie, Knowles uczestniczyła w konkursach wokalno-tanecznych jako dziecko. Zdobyła sławę już w latach 90., jako liderka girlsbandu R&amp;B, Destiny’s Child, który został jednym z najlepiej sprzedających się zespołów żeńskich na świecie. Podczas przerwy grupy, wokalistka rozpoczęła swoją karierę aktorską jako Foxxy Cleopatra w filmie Austin Powers i Złoty Członek z 2002, natomiast w 2003 wydała ona swój debiutancki krążek, Dangerously in Love. Dzięki niemu Knowles została bardziej rozpoznawalna w branży muzycznej, wygrała pierwsze pięć nagród Grammy jako solowa artystka, a także osiągnęła szczyt listy Billboard Hot 100 dwukrotnie wraz z singlami „Crazy in Love”, czy „Baby Boy”.
Po zakończeniu działalności Destiny’s Child wydała w 2006 swój drugi studyjny album, zatytułowany B’Day (odnoszący się do daty, kiedy został on wydany), który był promowany przez kultowe single, tj. „Déjà Vu”, „Irreplaceable”, czy „Beautiful Liar”. Beyoncé powróciła też do grania ról w takich filmach, jak Róźowa Pantera, Dreamgirls , oraz Obsesja (z 2009). Jej ślub z Jayem-Z i odegranie roli Etty James w ekranizacji Cadillac Records (z 2008) zainspirowało ją do produkcji i wydania swojego trzeciego krążka, I Am... Sasha Fierce w 2008, który ukazał nowy image wokalistki jako Sashy Fierce, i został laureatem sześciu nagród Grammy, w tym w kategorii Piosenka roku za „Single Ladies (Put a Ring on It)”.
W 2010 zrobiła przerwę od muzyki, aby zająć się nagrywaniem czwartej studyjnej płyty, 4, inspirując się muzyką funk z lat 70., popem z lat 80., oraz gatunkiem soul z lat 90., i będąc promowanym przez główny singiel „Run The World (Girls)”, skupiający się głównie na feminizmie. Różniący się stylem, gatunkiem i tematami, mający też ciemniejsze motywy, piąty, tytułowy krążek artystki został wydany w 2013, który został jej pierwszym „albumem wizualnym” w swojej dyskografii. Szósty album studyjny Knowles wydany w 2016, Lemonade został dobrze przyjęty przez fanów i krytyków. Okrzyknięto go też najlepiej sprzedającym się albumem w 2016. W 2018 wydała album Everything Is Love, który powstał we współpracy z mężem Jayem-Z jako The Carters. W 2020 wydała album muzyczny i wizualny Black Is King. W 2021 wydała piosenkę „Be Alive”, która otrzymała nominację do Oscara. W 2022 został opublikowany siódmy album studyjny w solowej karierze Beyoncé zatytułowany "Renaissance".
Beyoncé jest najczęściej honorowanym artystą w historii Grammy, z 32 wyróżnieniami (29 solowo oraz 3 jako członkini Destiny’s Child). Osiem singli piosenkarki uplasowało się na szczycie „Billboard” Hot 100, a sprzedaż jej wszystkich wydawnictw solowych wynosi w sumie ponad 118 milionów kopii. W 2009 brytyjski magazyn polityczny „New Statesman” stworzył prestiżową listę 50 postaci, które mają największy wpływ na współczesny obraz świata; na 47. miejscu znalazł się duet Beyoncé-Jay-Z, wyróżniony jako para tworząca muzyczno-biznesowe, rozrastające się imperium. W lutym 2010 Beyoncé została uznana przez RIAA za najczęściej certyfikowaną wokalistkę dekady 2000–2009. W 2011 została uhonorowana nagrodą specjalną Billboard Millennium Award, wyróżniającą jej dokonania oraz wpływ na rozwój przemysłu muzycznego. W 2013 Beyoncé i Jay-Z zostali pierwszą parą przemysłu muzycznego, której majątek przekroczył miliard dolarów.
Życiorys.
1981–1997: Dzieciństwo, edukacja i początek kariery.
Urodziła się w Houston, w stanie Teksas jako córka Mathew, menedżera oraz producenta, i Tiny, stylistki fryzur i projektantki. Jej ojciec jest Afroamerykaninem, natomiast matka luizjańską Kreolką (ma pochodzenie indiańskie, afroamerykańskie i francuskie). Została wychowana w tradycyjnej, chrześcijańskiej rodzinie, tradycji protestanckiej. Młodszą siostrą Knowles jest Solange, wokalistka, modelka i aktorka. Imię Beyoncé stanowiło hołd wobec matki Tiny Knowles, której nazwisko brzmiało Beyincé.
Knowles uczęszczała do St. Mary’s Elementary School w Teksasie, gdzie brała udział w zajęciach tanecznych, na których uczyła się m.in. jazzu i baletu. W wieku siedmiu lat wzięła udział w pierwszym konkursie, wykonując „Imagine” Johna Lennona. Beyoncé wygrała z konkurencją i uzyskała owacje na stojąco. Krótko po tym zaczęła wzbudzać zainteresowanie lokalnej prasy; dziennik "Houston Chronicle" wspomniał o jej nominacji do nagrody The Sammy.
W 1990 roku Knowles uczęszczała do Parker Elementary School, szkoły muzycznej w Houston, gdzie była członkinią chóru. Poza tym ukończyła High School for the Performing and Visual Arts oraz Alief Elsik High School. Beyoncé przez dwa lata występowała również w chórze swojego kościółka – Zjednoczonego Kościoła Metodystycznego St. John’s.
W wieku ośmiu lat, podczas jednego z przesłuchań, Knowles poznała LaTavię Roberson. Obie, wraz z przyjaciółką Beyoncé Kelly Rowland, utworzyły zespół Girl’s Tyme. Ostatecznie liczba członkiń zwiększyła się z trzech do sześciu. Grupa stała się popularna w całych Stanach Zjednoczonych, co sprawiło, że do Houston udał się producent muzyczny Arne Frager. Zaprosił Girl’s Tyme do swojego studia, The Plant Recording Studios, w Północnej Kalifornii i uznał, że to Knowles powinna być liderką, gdyż nie tylko potrafi dobrze śpiewać, ale ma odpowiednią osobowość. Frager, chcąc, aby zespół podpisał kontrakt z dużą wytwórnią, postanowił zgłosić go do "Star Search", najpopularniejszego ówcześnie programu młodych talentów. Girl’s Tyme nie udało się jednak odnieść sukcesu, ponieważ, jak przyznała Knowles, ich piosenka nie była wystarczająco dobra.
1997–2001: Era Destiny’s Child.
Czerpiąc inspirację z Księgi Izajasza, zespół zmienił nazwę na Destiny’s Child w 1993 roku. Od tego czasu grupa występowała podczas lokalnych wydarzeń, a w końcu, po czterech latach podróży, w 1997 roku, podpisała umowę z Columbia Records. Tego samego roku Destiny’s Child nagrał debiutancką piosenkę w wytwórni, „Killing Time”, która została wydana na ścieżce dźwiękowej filmu "Faceci w czerni". W 1998 roku zespół wydał swój pierwszy album, zatytułowany "Destiny’s Child", z którego pochodził pierwszy znany hit, „No, No, No”. Płyta uczyniła z Destiny’s Child grupę rozpoznawalną w całych Stanach Zjednoczonych oraz przyniosła trzy nagrody Soul Train Music Awards. Jednak to w 1999 roku zespół wspiął się na szczyty list przebojów za sprawą multiplatynowego albumu "The Writing’s on the Wall", z którego pochodzą jedne z najbardziej znanych piosenek Destiny’s Child: „Bills, Bills, Bills”, pierwszy singel numer jeden, „Jumpin’, Jumpin’” i „Say My Name”. „Say My Name” wygrała nagrodę Grammy dla najlepszego utworu R&amp;B duetu lub grupy. "The Writing’s on the Wall" rozszedł się w sumie w ponad 8 milionach kopii, stając się przełomowym albumem w twórczości Destiny’s Child.
W 2000 roku zespół wydał piosenkę „Independent Women Part I”, wydaną na ścieżce dźwiękowej filmu "Aniołki Charliego". Utwór okazał się najpopularniejszym singlem w karierze zespołu, pozostając na 1. miejscu Billboard Hot 100 przez jedenaście tygodni. Trzeci album zespołu, "Survivor", ukazał się w maju 2001 roku i zadebiutował na 1. miejscu "Billboard" 200, rozchodząc się w pierwszym tygodniu w 663 tysiącach egzemplarzach. W sumie "Survivor" sprzedał się w ponad 10 milionach kopii na świecie. Pochodzące z niego single „Survivor” oraz „Bootylicious” uplasowały się na szczycie Hot 100, a „Survivor” zdobył dodatkowo nagrodę Grammy dla najlepszej piosenki R&amp;B duetu lub grupy.
Po premierze albumu świątecznego "8 Days of Christmas", zespół ogłosił przerwę, gdyż wszystkie członkinie pragnęły zająć się projektami solowymi.
2000–2002: Początki kariery solowej i aktorskiej.
W 2000 roku Knowles podpisała z Columbia Records kontrakt na wydanie trzech albumów. Jednak już wtedy, gdy była członkinią Destiny’s Child próbowała swych sił w twórczości solowej. Nagrała w duecie z Marcem Nelsonem utwór „After All Is Said and Done” na ścieżkę dźwiękową filmu "The Best Man" z 1999 roku. Na początku 2001 roku, kiedy zespół kompletował "Survivor", Beyoncé zagrała główną rolę w obrazie "". Film był współczesną adaptacją opery "Carmen" francuskiego kompozytora Georges’a Bizeta.
W 2002 roku Beyoncé wcieliła się w postać Foxxy Cleopatry w filmie "Austin Powers i Złoty Członek". Obraz okazał się komercyjnym sukcesem, zarabiając w pierwszym tygodniu 73,1 miliona dolarów. Pierwszy solowy singel Knowles, „Work It Out”, pochodził ze ścieżki dźwiękowej filmu. Rok później wokalistka wystąpiła u boku Cuby Goodinga Jr. w komedii romantycznej "Wojna pokus" i nagrała z myślą o nim kilkanaście piosenek, w tym m.in.: „Fighting Temptation” (z udziałem Missy Elliott, MC Lyte i Free), a także cover utworu „Fever”.
W 2003 roku Knowles nagrała wraz ze swoim ówczesnym partnerem, Jayem-Z, piosenkę „’03 Bonnie &amp; Clyde”, a także wydała własną wersję „In da Club” 50 Centa. Poza tym, w duecie z Lutherem Vandrossem, nagrała utwór „The Closer I Get to You”, w oryginale wykonywany przez Robertę Flack oraz Donny’ego Hathawaya w 1977 roku. Wersja Vandrossa i Beyoncé otrzymała nagrodę Grammy w kategorii najlepszy utwór R&amp;B zespołu lub duetu; na tej samej gali Vandross wygrał statuetkę za „Dance with My Father”, w nagrywaniu którego również wzięła udział Knowles.
2003–2004: "Dangerously in Love".
Po premierach debiutanckich płyt Williams i Rowland, Knowles również wydała pierwszy solowy album, "Dangerously in Love", który ukazał się w czerwcu 2003 roku. Zadebiutował on na szczycie "Billboard" 200, rozchodząc się w pierwszym tygodniu w 317 tysiącach egemplarzy. Album uzyskał status czterokrotnej platyny w Stanach Zjednoczonych, rozchodząc się w tym kraju w ponad 4,7 miliona kopii.
Z albumu pochodziły dwa utwory numer jeden. „Crazy in Love”, nagrany z udziałem Jaya-Z, został wydany jako główny singel i pozostawał na 1. miejscu Billboard Hot 100 przez osiem tygodni. W Wielkiej Brytanii wokalistka również zdominowała notowania, gdyż na szczycie pozostawała jednocześnie i płyta, i singel. Drugi singel, „Baby Boy”, nagrany z dancehallowym wokalistą Seanem Paulem, spędził na 1. pozycji Hot 100 dziewięć tygodni.
W 2004 roku Beyoncé zdobyła pięć nagród Grammy za swoje solowe dokonania, a w tym m.in.: za najlepszą piosenkę R&amp;B („Crazy in Love”), najlepszy wokalny utwór R&amp;B („Dangerously in Love 2”) oraz najlepszy album R&amp;B ("Dangerously in Love"). Wyrównała jednocześnie rekord dla największej liczby statuetek zdobytych jednej nocy. Wcześniej dokonały tego jedynie: Lauryn Hill (1999), Alicia Keys (2002) oraz Norah Jones (2003). W 2004 roku Knowles otrzymała ponadto BRIT Award dla najlepszej międzynarodowej artystki.
2004–2005: "Destiny Fulfilled" i zawieszenie działalności grupy.
W 2004 roku Knowles planowała wydać kontynuację "Dangerously in Love", złożoną z kilku utworów niewydanych na pierwszej płycie. Jednakże jej aspiracje zostały porzucone ze względu na konflikty w terminarzu, w tym nagrywanie finałowego albumu Destiny’s Child. W tym samym roku Beyoncé zaśpiewała Hymn Stanów Zjednoczonych Ameryki podczas finału Super Bowl XXXVIII na Reliant Stadium w Houston.
Po trzyletniej przerwie Knowles powróciła do studia z Williams i Rowland, aby nagrać ostatni album Destiny’s Child, "Destiny Fulfilled", wydany w listopadzie 2004 roku. Aby wesprzeć jego promocję zespół wyruszył w trasę koncertową Destiny Fulfilled… And Lovin’ It, która trwała od kwietnia do września 2005 roku. Podczas występu w Barcelonie grupa ogłosiła, że po zakończeniu północnoamerykańskiego etapu Destiny’s Child zakończy działalność. W październiku 2005 roku ukazał się album kompilacyjny zespołu, "#1’s", złożony ze wszystkich singli numer jeden w twórczości Destiny’s Child oraz najbardziej znanych utworów. Wśród nich znalazły się również trzy nowe piosenki, w tym „Stand Up for Love”.
W marcu 2006 roku Destiny’s Child uhonorowany został gwiazdą w Hollywood Walk of Fame. Poza tym zespół uznany został za najlepiej sprzedającą się żeńską grupę muzyczną w historii.
Kontynuując karierę filmową, Knowles wystąpiła w komedii familijnej "Różowa Pantera" u boku Steve’a Martina, wcielając się w rolę Xanii. Obraz miał premierę 10 lutego 2006 roku i zadebiutował na szczycie amerykańskiego box office’u, zarabiając w pierwszym tygodniu 21,7 miliona dolarów. Na ścieżkę dźwiękową filmu wokalistka nagrała z udziałem Slim Thuga utwór „Check on It”, który dotarł do 1. miejsca Billboard Hot 100.
2006–2007: Dreamgirls i "B’Day".
W 2006 zagrała w filmie Dreamgirls. Knowles wcieliła się w jedną z najważniejszych postaci, Deenę Jones, wzorowaną na Dianie Ross. "Film" miał premierę we wrześniu 2006 roku, a poza Knowles wystąpili w nim m.in.: Jamie Foxx, Eddie Murphy, Jennifer Hudson i Danny Glover. Beyoncé nagrała na ścieżkę dźwiękową filmu kilka piosenek, w tym wydaną jako singel „Listen”. 14 grudnia 2006 roku Knowles nominowana była do dwóch Złotych Globów: za rolę w "Dreamgirls" dla najlepszej aktorki w musicalu lub komedii oraz dla najlepszej oryginalnej piosenki („Listen”).
Zainspirowana rolą w "Dreamgirls", Knowles pracowała nad albumem "B’Day". Za produkcję albumu odpowiedzialni byli m.in.: Rich Harrison, Rodney Jerkins i Sean Garrett, zaś materiał rejestrowany był w nowojorskich Sony Music Studios. Płyta została skompletowana w trzy tygodnie, a Beyoncé jest współautorką oraz współproducentką niemal wszystkich utworów.
"B’Day" miał międzynarodową premierę 4 września 2006 roku, celebrując 25. urodziny wokalistki. Album zadebiutował na szczycie "Billboard" 200, rozchodząc się w pierwszym tygodniu w ponad 541 tysiącach egzemplarzy. Poza tym uzyskał status trzykrotnej platyny w Stanach Zjednoczonych za sprzedaż powyżej trzech milionów kopii. Główny singel, „Déjà Vu”, nagrany z udziałem Jaya-Z, zajął 1. miejsce UK Singles Chart. W październiku wydany został kolejny singel, „Irreplaceable”, który pozostawał na szczycie "Billboard" Hot 100 przez dziesięć tygodni i był jednym z najpopularniejszych utworów w karierze Beyoncé. Mimo komercyjnego sukcesu, krótki okres produkcji płyty spotkał się ze sporą krytyką.
3 kwietnia 2007 roku ukazała się edycja deluxe "B’Day", zawierająca pięć nowych utworów, a także hiszpańskojęzyczną wersję „Irreplaceable” oraz „Listen”. Jednocześnie wydany został również "B’Day Anthology Video Album", złożony z dziesięciu wideoklipów do piosenek z "B’Day". Beyoncé wyruszyła w trasę koncertową promującą album, The Beyoncé Experience, w ramach której wystąpiła w ponad 90 obiektach na całym świecie. Zapis koncertu w Staples Center w Los Angeles został wydany na DVD "The Beyoncé Experience Live".
2008–2010: "I Am... Sasha Fierce", rekord Grammy i przerwa w karierze.
Trzeci album studyjny Knowles, "I Am... Sasha Fierce", ukazał się 18 listopada 2008 roku. Wokalistka wytłumaczyła, że tytułowa Sasha Fierce to jej alter ego, które przybiera na scenie. Premierę płyty poprzedziło wydanie dwóch singli: „If I Were a Boy” i „Single Ladies (Put a Ring on It)”. Podczas gdy „If I Were a Boy” uplasował się na szczytach notowań na całym świecie, zwłaszcza w Europie, „Single Ladies (Put a Ring on It)” dotarł na 1. miejsce Billboard Hot 100, na którym pozostawał przez cztery tygodnie. Piąty singel z "I Am... Sasha Fierce „Halo”", uplasował się na 5. pozycji Hot 100, będąc 12. utworem Knowles, który zajął miejsce w czołowej dziesiątce listy. Tym samym Beyoncé stała się artystką z największą liczbą singli w pierwszej dziesiątce tej listy w dekadzie 2000–2009. Poza tym jest wokalistką, której utwory spędziły najwięcej tygodni na szczycie listy (36) w tym samym okresie, a także nagrała najwięcej piosenek (19), które uplasowały się w pierwszej czterdziestce Hot 100.
Beyoncé wystąpiła w musicalu biograficznym "Cadillac Records", wcielając się w postać wokalistki bluesowej Etty James. Jej rola spotkała się z pozytywnymi ocenami krytyków, zaś utwór nagrany przez Knowles i Scotta McFarnona, „Once in a Lifetime”, nominowany był do Grammy i Złotego Globu. Artystka zagrała również w thrillerze "Obsesja". Mimo nieprzychylnych recenzji, film okazał się komercyjnym sukcesem.
18 stycznia 2009 roku Beyoncé zaśpiewała podczas uroczystości w Lincoln Memorial, honorujących inaugurację Baracka Obamy, 44. Prezydenta Stanów Zjednoczonych. Natomiast dwa dni później wykonała cover „At Last” Etty James na balu inauguracyjnym, do którego Barack Obama i jego żona Michelle zatańczyli swój pierwszy taniec jako prezydent i pierwsza dama.
Wiosną 2009 roku Knowles rozpoczęła trasę koncertową I Am... Tour, która objęła ponad 100 występów. Północnoamerykański etap został uwieńczony czterema koncertami w Encore Theater w Las Vegas. Zapis tychże występów wydany został w postaci DVD "". I Am... Tour zajęła miejsce 15. na liście najbardziej dochodowych tras koncertowych 2009 roku, zarabiając ponad 57 milionów dolarów na 57 koncertach, w tym 25 w pełni wyprzedanych. Występy wokalistki zobaczyło 697 tysięcy osób, a dochód z trasy wzrósł do 86 milionów dolarów po 93 koncertach.
W październiku 2009 roku Beyoncé została uhonorowana tytułem Kobiety Roku według magazynu "Billboard". Miesiąc później została ogłoszona zwyciężczynią rywalizacji o tytuł największej gwiazdy popu na świecie, sponsorowanej przez Rimmel i organizowanej przez 4Music.
W 2010 roku Beyoncé wzięła udział w charytatywnym telethonie "". W londyńskim klubie The Hospital wykonała w duecie z Chrisem Martinem na pianinie akustyczną wersję „Halo”. W wywiadzie dla "USA Today" Beyoncé przyznała, że w 2010 roku planuje odpocząć od muzyki.
2010–2012: "4" i macierzyństwo.
W listopadzie 2010 roku Knowles potwierdziła, że rozpoczęła prace nad kolejnym albumem studyjnym. Piosenkarka przyznała, że największą inspirację przy tworzeniu "4" stanowili dla niej Fela Kuti, The Stylistics, Lauryn Hill, Stevie Wonder oraz Michael Jackson. Wśród producentów i tekściarzy, którzy zostali zaangażowani do produkcji albumu znaleźli się m.in.: Jim Jonsin, Kanye West, Ne-Yo, Sean Garrett, The-Dream, Symbolyc One, Diplo, Switch, Derek Miller i Frank Ocean. Premiera "4" odbyła się 24 czerwca 2011 roku; album, podobnie jak wszystkie dotychczasowe wydawnictwa solowe wokalistki, zadebiutował na szczycie listy "Billboard" 200.
Beyoncé zaangażowała się wstępnie również w kolejny projekt filmowy, obejmując główną rolę w obrazie "Narodziny gwiazdy" w reżyserii Clinta Eastwooda. 9 października Knowles potwierdziła w rozmowie z E! News, że musiała wycofać się z tego projektu ze względu na nieporozumienia w kwestii ustalania wspólnego terminarza.
W czerwcu 2011 roku Beyoncé wystąpiła na Glastonbury Festival 2011, wraz z U2 i Coldplay. Jej 90-minutowy występ miał miejsce ostatniego dnia festiwalu, 26 czerwca 2011 roku. Beyoncé była pierwszą kobietą, która wystąpiła w roli headlinera (jednego z głównych wykonawców) na scenie-piramidzie Glastonbury Festival od ponad dwudziestu lat. Następnie Knowles zaśpiewała podczas kolejnych dwóch wielkich festiwali w Wielkiej Brytanii: 9 lipca pojawiła się na scenie T in the Park w Szkocji, zaś dzień później wystąpiła na Oxegen w Irlandii.
W sierpniu 2011 roku Beyoncé wystąpiła podczas serii czterech koncertów specjalnych – "4 Intimate Nights with Beyoncé", w nowojorskim Roseland Ballroom. Podczas każdego z nich, odbywających się w dniach 14, 16, 18 i 19 sierpnia, wokalistka prezentowała cały materiał z "4", a także pojedyncze utwory z jej wcześniejszych albumów.
Podczas gali MTV Video Music Awards 2011, która odbyła się 28 sierpnia, Beyoncé ogłosiła na czerwonym dywanie, że spodziewa się swojego pierwszego dziecka. Wiadomość ta została tej samej nocy oficjalnie potwierdzona przez reprezentantów wokalistki. Na początku listopada 2011 roku witryna Saucytime.com okrzyknęła wokalistkę najlepiej opłacanym na minutę artystą świata, jako że za prywatny, złożony z pięciu utworów występ na wyspie Saint-Barthélemy w noc sylwestrową 2010 roku miała otrzymać 1,25 miliona funtów, co dawało 71 040 funtów wynagrodzenia za każdą minutę, jaką spędziła na scenie. W listopadzie, Beyoncé otrzymała dwie nominacje do nagród Grammy, w kategoriach: Best Rap/Sung Collaboration za „Party” oraz Best Long Form Music Video za "I Am... World Tour".
W maju 2012 roku Beyoncé wyróżniona została przez magazyn "Forbes" na 14. miejscu listy najbardziej wpływowych matek świata. W tym samym miesiącu wokalistka otrzymała nagrodę dla najlepszego autora od grona New York Association of Black Journalists za tekst „Eat, Play, Love”, który ukazał się w lipcu 2011 roku na łamach magazynu "Essence", i który opowiadał o jej dziewięciomiesięcznej przerwie od muzyki w 2010 roku. Również w maju Knowles powróciła, po raz pierwszy od czasu narodzin Blue Ivy, na scenę, podczas czterodniowej rewii "" w Revel Atlantic City w Atlantic City. W październiku 2012 ogłoszono, że Beyoncé będzie gwiazdą "halftime show" podczas Super Bowl XLVII, rozegranego 3 lutego 2013 roku na stadionie Mercedes-Benz Superdome w Nowym Orleanie. W grudniu 2012 roku Knowles, we współpracy z licznym gronem innych gwiazd muzyki i filmu, wzięła udział w kampanii na rzecz akcji Demand a Plan, czyli wielopartyjnej inicjatywy grupy 950 burmistrzów amerykańskich miast oraz polityków. Jej celem było skłonienie rządu federalnego do podjęcia tematu zmiany przepisów dotyczących prawa do posiadania broni, w odpowiedzi na strzelaninę w jednej ze szkół w mieście Newtown.
2013–2015: "Beyoncé" i „The Mrs. Carter Show World Tour”.
21 stycznia 2013 roku wokalistka wykonała Hymn Stanów Zjednoczonych Ameryki podczas drugiej inauguracji Baracka Obamy na stanowisko Prezydenta Stanów Zjednoczonych, która odbyła się w waszyngtońskim United States Capitol. CNN poinformował, że jej występ podczas uroczystości „był najczęściej komentowanym wydarzeniem na Facebooku” tamtego dnia. Krótko po tym, sierżant Kristin DuBois z US Marine Band przyznała, że Beyoncé nie była w stanie systematycznie uczestniczyć w próbach muzycznych z zespołem, i dlatego podjęto decyzję, że w trakcie uroczystości odtworzony zostanie nagrany wcześniej przez orkiestrę podkład muzyczny. Podczas konferencji prasowej przed finałem Super Bowl XLVII 31 stycznia 2013 roku, Knowles potwierdziła, że podczas ceremonii wykorzystano właśnie taką wersję podkładu.
3 lutego 2013 roku Beyoncé wystąpiła podczas "halftime show" Super Bowl XLVII, rozgrywanego na stadionie Mercedes-Benz Superdome w Nowym Orleanie. Wokalistka, ubrana przez Rubina Singera, wykonała medley utworów ze swojej kariery. Jej "halftime show" zostało pozytywnie przyjęte przez odbiorców; witryna ABC News stwierdziła, że "„użytkownicy Twittera i Facebooka oszaleli podczas jej występu, a gdy na scenie dołączyły do niej Kelly i Michelle, wielu zareagowało wręcz histerycznie”". Wedle danych serwisu Twitter, tuż przed jej występem, w trakcie oraz krótko po, w sieci opublikowano 749 tysięcy tweetów o Beyoncé, zaś podczas całego wieczoru liczba ta przekroczyła 6 milionów.
16 lutego na antenie HBO premierę miał film dokumentalny poświęcony Knowles, "Life is But a Dream". Dokument, za którego produkcję i reżyserię odpowiadała sama wokalistka, zawiera archiwalne materiały z jej dzieciństwa, zapisy prób przed koncertami i sesji nagraniowych w studio, ukazuje jej rolę jako matki i biznesmenki oraz próby balansowania pomiędzy karierą a życiem rodzinnym, a w tym powrót na scenę po narodzinach córki. Telewizyjna premiera filmu zgromadziła przed odbiornikami 1,8 miliona widzów, co stanowi największą oglądalność spośród wszystkich produkcji dokumentalnych HBO od co najmniej 2004 roku, kiedy to Nielsen zaczął badać rynek w obecnej formule. Z kolei 24 maja 2013 roku odbyła się premiera filmu animowanego 3D "Tajemnica zielonego królestwa", w którym Knowles użyczyła głosu postaci królowej Tary. Na potrzeby produkcji wokalistka nagrała ponadto utwór „Rise Up”, napisany we współpracy z Sią.
15 kwietnia 2013 roku, występem w serbskim Belgradzie, Knowles rozpoczęła światową trasę koncertową The Mrs. Carter Show World Tour, która obejmowała 123 koncerty na całym świecie. W maju zaś wokalistka nagrała wraz z raperem André 3000 cover piosenki „Back to Black” Amy Winehouse, który został następnie wydany na ścieżce dźwiękowej filmu "Wielki Gatsby".
Potwierdzając prace nad nowym albumem, Beyoncé opublikowała w marcu 2013 roku fragment utworu „Bow Down / I Been On”. W międzyczasie Knowles pojawiła się gościnnie wraz z Michelle Williams w utworze „You Changed”, wydanym na płycie "Talk a Good Game" Kelly Rowland. Następnie, z raperami 2 Chainz i The-Dream, nagrała piosenkę „Turnt”, wydaną na płycie tego ostatniego, zatytułowanej "IV Play". Beyoncé pojawiła się również na kolejnym wydawnictwie swojego męża Jaya-Z – "Magna Carta... Holy Grail", w utworze „Part II (On the Run)”, a także w ścieżkach „Tom Ford” i „BBC”, w których wystąpiła pod przydomkiem Third Ward Trill.13 grudnia 2013 roku, Knowles zupełnie niespodziewanie opublikowała za pośrednictwem iTunes swoją piątą płytę, zatytułowaną "Beyoncé". W momencie premiery zyskała ona miano „wizualnej”, jako że każdej z piosenek towarzyszył wideoklip. Album zadebiutował na szczycie listy "Billboard" 200, a jego sześciodniowa sprzedaż na świecie wyniosła milion kopii. Trzydniowa sprzedaż światowa "Beyoncé" osiągnęła natomiast poziom 828,773 egzemplarzy, dzięki czemu wydawnictwo dzierży tytuł najszybciej sprzedającej się płyty w historii iTunes. Sama wokalistka stała się ponadto pierwszą kobietą w historii, której pięć kolejnych albumów debiutowało na 1. miejscu listy "Billboard" 200. „XO” i „Drunk in Love” (z udziałem Jaya-Z) wydane zostały 16 i 17 grudnia jako główne single promujące płytę. Muzycznie album przedstawia nieco mroczniejsze, nieeksplorowane przez nią wcześniej muzycznie tematy, takie jak bulimia, depresja poporodowa, a także obawy i niepewności co do małżeństwa i macierzyństwa. Singiel „Drunk in Love” zadebiutował na miejscu drugim listy Billboard Hot 200.
W kwietniu 2014 roku Beyoncé oraz Jay-Z ogłosili trasę On the Run. Była to pierwsza tego typu seria wspólnych występów pary. 24 sierpnia artystka została uhonorowana nagrodą Video Vanguard Award podczas MTV Video Music Awards, otrzymała także statuetki w trzech kategoriach: Najlepsze wideo z przekazem społecznym oraz Najlepsza Kinematografia za „Pretty Hurts” oraz Najlepszą Kolaborację za „Drunk in Love”. W listopadzie magazyn Forbes ogłosił Beyoncé po raz drugi z rzędu najlepiej zarabiającą kobietą w przemyśle muzycznym; jej majątek powiększył się o 115 milionów dolarów, ponad dwukrotnie więcej niż w roku poprzednim. Album "Beyoncé" doczekał się reedycji w formie edycji platynowej; box setu zawierającego zupełnie nowe utwory. Według Międzynarodowej Federacji Przemysłu Fonograficznego (IFPI) w przeciągu ostatnich 19 dni 2013 roku album sprzedał się w łącznym nakładzie 2.3 miliona kopii, co uczyniło go dziesiątym najlepiej sprzedającym się krążkiem tego roku. Był również jednym z dwudziestu najlepiej sprzedających się albumów roku 2014. Do listopada 2014 "Beyoncé" sprzedała się łącznie w pięciu milionach kopii, a do marca 2015 roku wygenerowała ponad miliard odtworzeń.
Podczas 57. ceremonii rozdania nagród Grammy Beyoncé nominowana została w sześciu kategoriach, ostatecznie otrzymując statuetki w trzech; Najlepszy Występ R&amp;B i Najlepszą Piosenkę R&amp;B za „Drunk in Love” oraz Najbardziej Zróżnicowany Muzycznie Album za "Beyoncé""." Była nominowana także w kategorii Album Roku, jednak nagrodę otrzymał Beck za album "Morning Phase".
2016–2018: Lemonade i Everything Is Love.
6 lutego 2016 roku Beyoncé wydała singiel „Formation” wraz z teledyskiem na platformie streamingowej Tidal. Po raz pierwszy singiel został wykonany na żywo podczas NFL Super Bowl 50 halftime show. Od początku wzbudził kontrowersje, ponieważ zawierał odniesienia do 50 rocznicy założenia Partii Czarnych Panter, mimo iż Narodowa Liga Futbolowa kategorycznie zabrania jakichkolwiek powiązań politycznych w trakcie występów. W tym samym roku piosenkarka ogłosiła swoją światową trasę The Formation World Tour, który uwzględniał koncerty w Północnej Ameryce oraz Europie.
6 kwietnia 2016 opublikowała krótki klip zwiastujący projekt zatytułowany "Lemonade". Okazał się nim być godzinny film który swoją premierę miał na kanale HBO. 23 kwietnia 2016 został wydany szósty album studyjny zatytułowany tak samo jak film, czyli "Lemonade". Album znalazł się na pierwszym miejscu listy US Billboard 200, czyniąc Beyoncé pierwszym artystą w historii Billboardu, który zadebiutował na pierwszym miejscu na liście w przypadku każdego albumu. Wszystkie utwory albumu znalazły się na liście Billboard Hot 100. Był to trzeci najlepiej sprzedający się album w 2016 roku w USA z 1,554 milionami sprzedanych egzemplarzy, a także najlepiej sprzedający się album na świecie z globalną sprzedażą 2,5 miliona w ciągu roku.
Lemonade uzyskało uznanie magazynu Rolling Stone, który umieścił Lemonade na pierwszym miejscu w zastawieniu najlepszych albumów w 2016 roku. Krążek był nominowany w 11 kategoriach podczas MTV Video Music Awards 2016. Na 59. rozdaniu nagród Grammy w lutym 2017, Lemonade otrzymało 2 nagrody (pośród 9 nominacji).
We wrześniu 2017 roku Beyoncé współpracowała z J Balvinem i Willym Williamem, przy remiksie utworu „Mi Gente". Piosenkarka przekazała cały dochód ze sprzedaży piosenki na pomoc osobom poszkodowanym w wyniku huraganu Harvey i huraganu Irma w Teksasie, Meksyku, Portoryko i innych wyspach karaibskich. 10 listopada Eminem wydał „Walk on Water" z udziałem Beyoncé. 30 listopada Ed Sheeran ogłosił, że Beyoncé pojawi się w remiksie jego piosenki „Perfect". Utwór „Perfect Duet” został wydany 1 grudnia 2017 roku i osiągnął pierwsze miejsce w rankingach USA. Wraz z Jaz -Z stworzyła piosenkę „Family Feud”, które znalazła się na płycie rapera . Wspólnie z mężem oraz DJ Khaledem nagrała piosenkę „Top Off”, która znalazła się w albumie Father of Asahd.
14 kwietnia 2018 roku Beyoncé zagrała na festiwalu Coachella. Początkowo do tego wydarzenia miało dojść w 2017 roku, jednak piosenkarka zrezygnowała z występu, z powodu obaw lekarzy dotyczących jej ciąży. Jej występ z 14 kwietnia, w którym wzięło udział 125 000 festiwalowiczów, został natychmiast doceniony, a wiele mediów określiło go jako historyczny. Występ stał się najczęściej oglądanym występem na żywo Coachella i najczęściej oglądanym występem na żywo w YouTube wszech czasów. 6 czerwca 2018 roku Beyoncé i jej mąż Jay-Z rozpoczęli trasę On the Run II w Cardiff w Wielkiej Brytanii. Dziesięć dni później, podczas ostatniego występu w Londynie, para zaprezentowała album Everything Is Love, wspólny album studyjny. Album znalazł się na drugim miejscu na US Billboard 200, z 123.000 egzemplarzy ekwiwalentu albumu, z czego 70 000 to sprzedaż samych albumów. 2 grudnia 2018 r. Beyoncé wraz z Jay-Z wystąpiły na festiwalu Global Citizen Festival: Mandela 100, który odbył się na stadionie FNB w Johannesburgu w RPA.
2019–2021: Homecoming, The Lion King i Black Is King.
17 kwietnia 2019 został wydany film, film dokumentalny i koncertowy Homecoming, który skupiaj się na historycznych występach Beyoncé na Coachelli w 2018 roku. Wraz z filmem doszło do opublikowania album koncertowego Homecoming: The Live Album. Produkcja filmowa otrzymała sześć nominacji do Emmy Awards.
9 lipca 2019 miała miejsce premiera adaptacji filmu Król Lew, w której produkcję zaangażowała się Beyoncé. Artystka użyczyła głosu jednej z głównych postaci Bajki – Nali. Dodatkowo była jednym z autorów ścieżki dźwiękowej wykonując cover piosenki „Can You Feel the Love Tonight”. 19 lipca wydała The Lion King: The Gift, czyli album zawierający piosenki z filmu, w tym singiel „Spirit”, który otrzymał nominację do Złotego Globu.
29 kwietnia 2020 Beyoncé pojawiła się na remiksie utworu Megan Thee Stallion „Savage „. Piosenka osiągnęła najwyższy poziom na liście Billboard Hot 100, będąc jedenastą piosenkę Beyoncé, która osiągnęła taki wynik. 19 czerwca 2020 Beyoncé wydała singiel” Black Parade”.
31 lipca 2020 doszło do premiery filmu muzycznego Black is King, którego reżyserem, producentem i scenarzystą była Beyoncé. Piosenka z filmu „Black Parade” zdobyła nagrodę Grammy, zaś sam film został nagrodzony Nagrodą Emmy.
W 2021 Beyoncé wydała piosenkę pod tytułem „Be Alive”. Piosenka znalazła się na ścieżce dźwiękowej do filmu King Richard i otrzymała nominację do Oscara w kategorii „najlepsza piosenka oryginalna”.
2022: Renaissance.
W czerwcu 2022 Beyoncé ogłosiła, że w lipcu dojdzie do premiery jej siódmego albumu studyjnego. Pierwszy singiel promocyjny „Break My Soul”, został wydany 21 czerwca 2022. Piosenka znalazła się na 20. miejscu listy "Billboard ."Hot 100 i zdobyła uznanie krytyków. Cały album zatytułowany "Renaissance" został wydany 29 lipca 2022 i zadebiutował na pierwszym miejscu listy Billboard 200. Po premierze albumu, singiel „Break My Soul” znalazł się na pierwszym miejscu listy Billboard 100, a w samym zestawieniu znalazły się wszystkie utwory z nowego albumu. Krążek otrzymał pozytywne recenzje, stając się jednym z najbardziej docenianych albumów w 2022. W grudniu album został uwzględniony na pierwszym miejscu w zestawieniu najlepszych albumów 2022 m.in. przez: "The Guardian"", The Hollywood Reporter"", The New York Times" "oraz Rolling Stone". W 2022 Beyoncé otrzymała dziewięć nominacji do Nagrody Grammy, stając się najczęściej nominowanym wykonawcą podczas 65. ceremonii wręczenia nagród Grammy. W trakcie ceremonii otrzymała cztery nagrody, a sam album zdobył tytuł Best Electronic/Dance Album.
21 stycznia 2023 Beyoncé wystąpiła w Dubaju na prywatnym pokazie, który był jej pierwszym organizowanym koncertem przed publicznością od 2019 roku. Występ stał się przedmiotem zainteresowania mediów i wywalał kontrowersje w związku z wyborem Dubaju jako miejsca koncertu, gdzie homoseksualizm jest nielegalny. 1 lutego 2023 Beyoncé poinformowała, że w maju wyruszy w swoją dziewiątą trasę koncertową Renaissance World Tour, podczas której wystąpi w Polsce.
Styl artystyczny.
Muzyka i głos.
. Jon Pareles z "The New York Timesa" skomentował, że Knowles posiada głos, który definiował zespół, opisując go jako „jedwabisty, lecz cierpki, uparcie trzepoczący, z rezerwą soulowego beltingu”. Stosowany przez nią belting, czyli przeciąganie rejestru piersiowego, wymaga mocnej przepony, przez co niewiele wokalistek operuje tą techniką, a do nielicznej grupy należą m.in.: Christina Aguilera, Leona Lewis oraz Mariah Carey. James Anthony z "The Guardian" określił głos Knowles jako „szybki i charakterystyczny, z niemal czkającą techniką wokalną”. Chris Richards z "Washington Post" stwierdził:
Magazyn "Cove" umieścił Knowles na 7. miejscu listy 100 najlepszych wokalistek, przyznając jej 48/50 punktów, bazujących na różnych kryteriach. Ze względu na wykorzystywanie melizmatu artystka porównywana jest do Mariah Carey, której wokal często pozostawia w tle melodię i zbacza z linii melodycznej. W 2023 Beyoncé znalazła się na liście 200 najlepszych piosenkarzy wszech czasów magazynu Rolling Stone, zajmując 8 miejsce.
Muzyka tworzona przez Knowles to generalnie contemporary R&amp;B, do którego dodawane są często elementy popu, funku, hip hopu oraz soulu. Podczas gdy Beyoncé nagrywa niemal wyłącznie anglojęzyczne utwory, w jej twórczości znajduje się również kilka hiszpańskojęzycznych piosenek, które pochodzą głównie z reedycji albumu "B’Day". Wokalistka uczyła się tegoż języka w szkole, jednak, jak przyznała, obecnie zna jedynie kilka hiszpańskich słów. Dlatego przed nagraniem hiszpańskojęzycznych wersji utworów na "B’Day" fonetycznej wymowy uczył ją producent Rudy Perez.
Produkcja i pisanie tekstów.
Od czasów Destiny’s Child Knowles pozostaje artystycznie zaangażowana w swoją karierę. Wymieniana jest jako współautorka większości piosenek zespołu, a także solowych utworów. Beyoncé znana jest z pisania tekstów opartych na własnych emocjach oraz, przede wszystkim, poruszających temat empowermentu kobiet, przez co została okrzyknięta symbolem niezależności kobiet. Jednakże w jednym z wywiadów przyznała, że „posiadanie Jaya-Z w życiu zmieniło jej wyobrażenia o tym, jak kobiety i mężczyźni powinni się do siebie odnosić”. Część utworów wokalistki jest autobiograficzna, inspirowana prywatnymi doświadczeniami lub przeżyciami bliskich jej osób. Dokonania Knowles jako autorki tekstów zostały docenione w 2001 roku na gali ASCAP Music Awards, kiedy to otrzymała nagrodę dla tekściarza roku. Stała się pierwszą Afroamerykanką, a zarazem drugą kobietą w historii, która zdobyła tę statuetkę.
Poza tym Knowles jest współproducentką większości projektów, w które była zaangażowana. Jej udział nie obejmował jednak formowania beatów, tylko zazwyczaj skupiał się na wymyślaniu melodii oraz pomysłów, którymi dzieliła się ze współpracownikami. W 2006 roku na szczycie "Billboard" Hot 100 uplasowały się trzy single, których współautorką była Beyoncé („Irreplaceable”, „Grillz” zawierający sample „Soldier” oraz „Check on It”). Stała się tym samym trzecią kobietą w historii, która tego dokonała, po Carole King (1971) i Mariah Carey (1991). W sumie, wraz z Diane Warren, zajmuje 3. miejsce ze względu na liczbę utworów, w których pisaniu brała udział, i które zajęły 1. pozycję Hot 100.
Inspiracje artystyczne.
Beyoncé wyróżnia Michaela Jacksona jako swoją największą muzyczną inspirację i idola. Knowles uznaje również Dianę Ross za jedną z postaci, która ma bardzo duży wpływ na jej twórczość, uważając ją za „artystkę kompletną: świetną aktorkę, dobrą wokalistkę i piękną, elegancką kobietę, która jako jedna z nielicznych piosenkarek zdołała przebić się do kina na wysokim poziomie”. Whitney Houston jest jej kolejną idolką; Beyoncé przyznała, że to Houston zainspirowała ją, by dążyć do realizacji muzycznych celów. Do innych artystów, którzy mają wpływ na twórczość Knwoles należą: Cher, Tina Turner, Prince, Lauryn Hill, Aaliyah, Mary J. Blige, Janet Jackson, Anita Baker i Rachelle Ferrell. Beyoncé przyznała, że to wokal Mariah Carey i jej utwór „Vision of Love” przyczynił się do tego, że jako dziecko zaczęła uczyć się śpiewu i zapoczątkował jej drogę do kariery muzycznej. Knowles wielokrotnie mówiła ponadto, że w gronie inspirujących ją postaci ważne miejsce zajmują Oprah Winfrey, którą opisała jako „definicję silnej kobiety”, a także pierwsza dama Michelle Obama.
Wiele motywów oraz stylów muzycznych na drugim albumie solowym Knowles, "B’Day" (2006), było inspirowanych jej rolą w filmie "Dreamgirls" (2006). Jak przyznała, Beyoncé chciała wyprodukować płytę, której tematem nadrzędnym byłyby feminizm oraz empowerment kobiet. Inspiracją w tworzeniu "B’Day" była również postać Josephine Baker. Knowles oddała jej hołd podczas koncertu Fashion Rocks w 2006 roku, wykonując utwór „Déjà Vu” w charakterystycznej dla Baker mini-spódniczce ze sztucznych bananów. Przy nagrywaniu "I Am... Sasha Fierce" (2008) największą inspirację dla Beyoncé stanowili Jay-Z i Etta James; ich wpływy sprawiły, że wokalistka dążyła do eksploracji różnych gatunków i stylów muzycznych. Z kolei w przypadku albumu "4" (2011), Knowles wyróżniła szereg inspiracji, z których czerpała kompletując płytę; należał do nich Fela Kuti, Earth, Wind &amp; Fire, DeBarge, Lionel Richie, Teena Marie i R&amp;B lat 90., a także, w nieco mniejszym stopniu, twórczość Jaya-Z, The Jackson 5, New Edition, Adele, Florence and the Machine oraz Prince’a.
Wpływ na innych artystów.
Wielu artystów wymienia Beyoncé i jej prace jako inspiracja w tym: Taylor Swif, Nicki Minaj, Frank Ocean, Jay-Z, Lady Gaga, Adele, Ariana Grande, Paul McCartney, Garth Brooks, Britney Spears, Miley Cyrus, Sam Smith Olivia Rodrigo, Selena Gomez, Alexandra Burke i Roksana Węgiel.
Beyoncé zdobyła powszechne uznanie w gronie artystów i osób publicznych. Lady Gaga wyznała w programie specjalnym MTV:
Adele podczas wywiadu mówiła o Beyoncé:
Nicole Scherzinger powiedziała:
Wizerunek sceniczny.
W 2008 roku Knowles przedstawiła swoje alter ego, Sashę Fierce, która reprezentowała bardziej agresywną, seksowną i pewną siebie stronę wokalistki. W wywiadzie z "Entertainment Weekly" zaznaczyła, że alter ego przeznaczone jest „wyłącznie na scenę”. Charakterystycznym elementem stroju Sashy Fierce jest metalowa rękawiczka. W lutym 2010 roku, w rozmowie z magazynem "Allure" wokalistka przyznała, że to koniec z Sashą Fierce.
W 2006 roku zadebiutował zespół koncertowy Beyoncé, Suga Mama, złożony wyłącznie z kobiet. Po raz pierwszy grupa towarzyszyła Knowles na scenie podczas gali BET Awards, po czym pojawiła się w teledyskach do „Irreplaceable” i „Green Light”. Poza tym Suga Mama występowała z wokalistką podczas tras koncertowych, w tym The Beyoncé Experience oraz I Am... Tour.
Tygodnik "Michigan Chronicle" pochwalił w artykule „Born to Entertain” zachowanie sceniczne Knowles. "The New York Times" stwierdził, że „w jej silnym pragnieniu zajmowania się muzyką jest zapierająca dech elegancja”. Renee Michelle Harris z "South Florida Times" napisała:
Krytycy uznali również koncertowe wystąpienia artystki. Jim Farber z "The Daily News" napisał:
Stephanie Classen ze "Star Phoenix" zadeklarowała:
Moda.
Jak przyznała Beyoncé: „lubię ubierać się seksownie i traktować siebie jak damę”, jednak jednocześnie podkreśliła, że stroje, które nosi podczas koncertów „są przeznaczone wyłącznie na scenę”. W swoje wideoklipy wokalistka stara się wplatać elementy artystyczne; według włoskiego projektanta Roberto Cavalliego, podczas występów Knowles wykorzystuje różne style i harmonizuje je z muzyką. Album "B’Day Anthology" ukazywał wiele modowych wariacji, od klasyki, do kostiumów prosto z wybiegów. W 2002 roku wydana została książka autorstwa Tiny Knowles, "Destiny’s Style: Bootylicious Fashion, Beauty and Lifestyle Secrets from Destiny’s Child", w której zawarła swoje przemyślenia, jaki wpływ miała moda na sukces Destiny’s Child.
W 2007 roku magazyn "People" uznał Beyoncé za najlepiej ubraną postać show-biznesu.
Działalność biznesowa i produkty.
House of Deréon.
W 2005 roku Beyoncé założyła wraz z matką Tiną dom mody House of Deréon. Styl oraz koncepcja ubrań inspirowana jest trzema pokoleniami kobiet w ich rodzinie, zaś część nazwy – „Deréon” stanowi hołd wobec babci Knowles, Agnèz Deréon. Marka posiada sklepy na terenie Stanów Zjednoczonych oraz Kanady. W 2004 roku Beyoncé i Tina powołały do życia również Beyond Productions, firmę zajmującą się menedżmentem oraz licencjonowaniem House of Deréon.Odzież House of Deréon wykorzystana została w grze "Style Savvy" na Nintendo DS, którą promowała Knowles.
W lipcu 2009 roku Beyoncé i jej matka wprowadziły na rynek nową markę, Sasha Fierce for Deréon, której grupą docelową była młodzież. Kolekcja dostępna była w sklepach Macy's i Dillard's, a także Jimmy Jazz oraz Against All Odds. W maju 2010 roku Knowles porozumiała się z siecią odzieżową C&amp;A; na mocy umowy na specjalnych warunkach, w brazylijskich sklepach C&amp;A zadebiutowała kolekcja Deréon by Beyoncé for C&amp;A.
Współprace z markami.
W 2002 roku Beyoncé podpisała kontrakt z Pepsi, zakładający udział w reklamach telewizyjnych, radiowych oraz drukowanych napoju. Wokalistka została włączona do kampanii promocyjnej, aby zwiększyć potencjalne grono odbiorców o nowe grupy wiekowe. W reklamie telewizyjnej z 2004 roku, która utrzymana była w stylu gladiatorskim, Knowles pojawiła się u boku Britney Spears, Pink oraz Enrique Iglesiasa. Następnego roku do tego grona dołączyli Jennifer Lopez i David Beckham, a nowa kampania ukazywała gwiazdy w roli samurajów.
Pod koniec 2007 roku Beyoncé została twarzą perfum Emporio Armani Diamonds. Utrzymana w stylu retro i zarejestrowana w formacie monochromatycznym reklama ukazywała wokalistkę w srebrnej, opalizującej niczym diamenty sukni, która na tle orkiestry śpiewała własną wersję klasyka „Diamonds Are a Girl’s Best Friend”. Według "New York Post", wyboru dokonał osobiście Giorgio Armani
Knowles reklamowała również produkty kosmetyczne oraz perfumy. Odkąd ukończyła 18 lat współpracowała z firmą L’Oréal, a w 2003 roku podpisała z nią oficjalny kontrakt, opiewający na kwotę miliona dolarów. W 2004 roku wokalistka wyprodukowała we współpracy z marką Tommy Hilfiger sygnowany przez siebie zapach True Star. Jako część wkładu w produkt, Beyoncé nagrała cover utworu „Wishing on a Star” do reklam telewizyjnych perfum.
W 2007 roku Knowles podpisała kontrakt reklamowy z firmą Samsung i stała się twarzą telefonu muzycznego F300. Wokalistka pojawiła się w reklamach telewizyjnych produktu, a także wystąpiła na kilku promocyjnych koncertach. Kilkanaście tygodni później Samsung wyprodukował limitowaną edycję modelu, zwaną B’Phone’em, stworzoną we współpracy z Beyoncé. B’Phone’a od wersji oryginalnej, oprócz parametrów technicznych, odróżniał m.in. burgundowo-złoty kolor, a także indywidualny dostęp do materiałów koncertowych oraz muzycznych z repertuaru Knowles.
Perfumy Beyoncé.
W 2010 roku premierę miały pierwsze perfumy Knowles, Heat. W ciągu pierwszej godziny sprzedano 72 tysiące flakonów, czyli 1200 buteleczek na minutę, zaś sam Heat stał się najpopularniejszym zapachem w Stanach Zjednoczonych. Po pierwszym miesiącu dostępności w Macy's, dochód ze sprzedaży Heat wyniósł ponad 3 miliony dolarów. Według ekspertów rynku, w pierwszym roku produkcji Heat mógł przynieść zyski w wysokości 100 milionów dolarów. 14 lutego 2011 roku premierę miały drugie perfumy Beyoncé – Heat Rush, stanowiące siostrzany zapach Heat. Z kolei we wrześniu tego samego roku w sklepach zadebiutowały trzecie perfumy Knowles, Pulse. W 2013 roku, z okazji rozpoczęcia trasy koncertowej The Mrs. Carter Show, na rynku pojawiła się limitowana wersja Heat. W sumie, sześć różnych edycji Heat pozostaje najlepiej sprzedającym się zapachem stworzonym przez osobę z show-biznesu, z zyskami ze sprzedaży przekraczającymi 400 milionów dolarów.
Działalność filantropijna.
Survivor Foundation.
Knowles, jej rodzice oraz siostra, a także Kelly Rowland założyli w 2005 roku Survivor Foundation. Fundacja powstała z myślą o ofiarach huraganu Katrina oraz ludziach zmuszonych do ewakuacji z obszaru podległego Houston, który nawiedziły sztormy. Poza tym Beyoncé ofiarowała 100 tysięcy dolarów Gulf Coast Ike Relief Fund, organizacji wspierającej poszkodowanych w wyniku huraganu Ike. Od tego czasu Survivor Foundation rozszerzyła działalność o pomoc ludziom, którzy ucierpieli we wszelkiego rodzaju katastrofach, a także wsparcie w indywidualnych przypadkach, zwłaszcza osób chorych na HIV/AIDS oraz bezdomnych. Fundacja przeznaczyła ponad 2,5 miliony dolarów na różne cele w Houston, jednak jej działalność obejmuje całe Stany Zjednoczone. Wśród inicjatyw Survivor Foundation są m.in.: doroczny karnawał świąteczny, Knowles-Rowland Center oraz Temenos Place Apartments, czyli 43-piętrowy budynek w Houston, przeznaczony dla rodzin, które ucierpiały po naturalnych katastrofach. Koszt budowy obiektu wyniósł 4,7 miliony dolarów, z czego ok. 1,7 miliona przeznaczyły na ten cel Beyoncé oraz Kelly.
Jako przedstawicielka Survivor Foundation, Beyoncé odwiedziła Etiopię, gdzie gościła w lokalnych sierocińcach oraz brała udział w sadzeniu drzew, części kampanii Two Trees for 2000. Podczas trasy koncertowej The Beyoncé Experience w 2006 roku, wokalistka zorganizowała kilka zbiórek żywności, przy okazji występów w: Houston (14 lipca), Atlancie (20 lipca), Waszyngtonie (9 sierpnia), Toronto (15 sierpnia), Chicago (18 sierpnia) oraz Los Angeles (2 września). Akcja przeprowadzona była we współpracy z pastorem Rudym Rasmusem, Survivor Foundation i Capital Area Food Bank, największym non-profitowym bankiem żywności w Waszyngtonie.
Inicjatywy charytatywne.
W 2005 roku producent muzyczny David Foster, jego córka Amy Foster-Gillies oraz Knowles napisali utwór „Stand Up for Love”, który posłużył jako oficjalny hymn Międzynarodowego Dnia Dziecka. Wydarzenie to odbywa się dorocznie, 20 listopada, a w jego trakcie prowadzone są akcje mające na celu zbieranie funduszy oraz informowanie ludzi o problemach, które dotykają dzieci na całym świecie. W 2008 roku Beyoncé nagrała z kilkoma innymi wokalistkami, a w tym m.in.: Mariah Carey, Leoną Lewis, Rihanną i Mary J. Blige, „Just Stand Up!”, piosenkę promującą charytatywny program Stand Up to Cancer.
4 października 2008 roku Knowles wzięła udział w koncercie Diamond Ball &amp; Private Concert, organizowanym przez Miami Children’s Hospital Foundation, który odbył się w American Airlines Arena. Tego dnia artystka została również wprowadzona do International Pediatric Hall of Fame. Siedmioletni wtedy Ethan Bortnick, muzyczna sensacja, wykonał podczas swojego występu utwór „Over the Rainbow”, który zadedykował Beyoncé.
Po zakończeniu prac na planie filmu "Cadillac Records", Beyoncé przekazała całe wynagrodzenie Phoenix House, organizacji non-profit, prowadzącej centra walki z nałogami na terenie Stanów Zjednoczonych. Knowles odwiedzała Brooklyn, aby przygotować się do roli Etty James, która była uzależniona od heroiny, co miało duży wpływ na tę decyzję.
5 marca 2010 roku Beyoncé i Tina Knowles dokonały oficjalnego otwarcia Beyoncé Cosmetology Center w Brooklyn Phoenix House. Program oferuje siedmiomiesięczne kursy kosmetyczne dla kobiet i mężczyzn. Marka L’Oréal ufundowała wszystkie produkty wykorzystywane w centrum, zaś wokalistka wraz z matką zobowiązały się do dorocznego wsparcia finansowego w wysokości 100 tysięcy dolarów.
Beyoncé we współpracy z General Mills Hamburger Helper uruchomiła kampanię „Show Your Helping Hand”. Jej celem była pomoc organizacji Feeding America w dostarczeniu ponad 3,5 miliona posiłków lokalnym bankom żywności. Z tego powodu Knowles apelowała do swoich fanów, aby ci przynosili ze sobą produkty z długą datą przydatności do spożycia na jej koncerty. Według oficjalnej strony kampanii, „Show Your Helping Hand” pomogła w zebraniu ponad 50 000 dolarów oraz dostarczeniu 3 milionów posiłków potrzebującym.
Beyoncé została w 2010 roku oficjalną twarzą limitowanej edycji koszulek Fashion for Haiti, sygnowanych przez Council of Fashion Designers of America i zaprojektowanych przez Petera Arnella, aby wesprzeć ofiary trzęsienia ziemi na Haiti. Arnell był wcześniej twórcą bluzek Fashion for America, których sprzedaż pomogła zebrać ponad 2 miliony dolarów na pomoc poszkodowanym w wyniku zamachów terrorystycznych z 11 września 2001 roku.
W marcu 2011 roku Beyoncé zaangażowała się kampanię „Let’s Move! Flash Workout”, okazującą wsparcie dla inicjatywy pierwszej damy Michelle Obamy, mającej na celu zwalczanie otyłości wśród dzieci i młodzieży. Akcja miała na celu zachęcenie jak największej liczby uczniów amerykańskich szkół średnich do równoczesnego wykonania, 3 maja o 13:42, wcześniej opracowanej choreografii „Let’s Move!”. Knowles została twarzą kampanii; specjalnie na rzecz akcji ponownie nagrała utwór „Get Me Bodied”, zmieniając jego tytuł na „Move Your Body”.
W lipcu 2012 roku poinformowano, że Knowles nakręci wideoklip do utworu „I Was Here” na rzecz globalnych obchodów Światowego Dnia Pomocy Humanitarnej, inicjowanego przez Biuro ds. Koordynacji Pomocy Humanitarnej (OCHA). Akcja ta była częścią kampanii, mającej na celu zachęcenie każdego człowieka na świecie do poczynienia co najmniej jednego gestu pomocy wobec innych w tenże dzień. Premiera teledysku miała miejsce 19 sierpnia; nastąpiła równocześnie na głównych platformach telewizyjnych, kinowych i ekranach projekcyjnych zamontowanych na budynkach w Nowym Jorku, Dubaju i Genewie. Klip powstał w obecności publiczności, 10 sierpnia w siedzibie Zgromadzenia Ogólnego ONZ w Nowym Jorku, a za jego reżyserię odpowiadali Kenzo Digital i Sophie Muller. Kampania przeszła do historii mediów społecznościowych, jako że w tym samym czasie na portalach społecznościowych opublikowany został ponad miliard wiadomości powiązanych z wydarzeniem.
Na początku 2013 roku Knowles nawiązała współpracę z Salmą Hayek oraz Fridą Giannini nad kampanią „Chime for Change” prowadzoną przez dom mody Gucci, której celem jest szerzenie idei empowermentu kobiet. 1 czerwca 2013 roku w Londynie odbył się koncert promujący akcję, na którym gościnnie wystąpiły między innymi Katy Perry, Ellie Goulding, Florence and the Machine i Rita Ora. Beyoncé jest ponadto promotorką kampanii „Miss a Meal” na rzecz donacji produktów żywnościowych, wspiera również działalność charytatywną Goodwill Industries za pośrednictwem charytatywnych aukcji internetowych Charitybuzz, które wspierają tworzenie nowych miejsc pracy w Stanach Zjednoczonych oraz Europie.
Osiągnięcia.
Nagrody.
Beyoncé otrzymała 32 nagrody grammy (pośród 88 nominacji). W 2023 po zdobyciu 32 statuetki Grammy stała się najczęściej nagradzanym artystą w historii nagród przyznawanych przez National Academy of Recording Arts and Sciences.
Beyoncé zdobyła również 24 MTV Video Music Awards, co czyni ją najczęściej nagradzaną artystką w historii Video Music Award. Jest również najczęściej nagradzanym i nominowanym artystą w historii BET Award, zdobywając 29 nagród z łącznej liczby 60 nominacji. Jest najbardziej nagradzaną osobą na Soul Train Music Awards z 17 nagrodami jako artysta solowy i najbardziej nagradzaną osobą na NAACP Image Awards z 24 nagrodami jako artysta solowy.
Otrzymała wiele nagród i nominacji za pracę filmową i telewizyjną. Otrzymała nominację do Oscara za najlepszą piosenkę oryginalną. Była czterokrotnie nominowana do Złotych Globów w tym jedną za grę aktorską w filmie Dreamgirls. Otrzymała 9 nominacji do Nagrody Emmy. Została wyróżniona dwiema nagrodami Critics’ Choice Movie Awards (pośród 5 nominacji).
Posiada 542 nagród, pośród 1,357 nominacji (). Znalazła się na 2 miejscu w zastawieniu 100 najbardziej nagradzanych gwiazd według magazynu Fuse.
Wyróżnienia.
Beyoncé pojawiła się 16 razy w księdze Rekordów Guinnessa (obecnie posiada 11 rekordów). Posiada swoje dni w stanie Minnesota (23 maja) oraz w miastach Columbia (21 sierpnia) i Orlando (29 sierpnia). W 2018 roku otrzymała klucze do Nowego Orleanu i Columbii.
Beyoncé została uhonorowana tytułem Kobiety Roku 2009 według tygodnika Billboard. W 2010 roku znalazła się na 9 miejscu najbardziej wpływowych kobiet na świecie według magazynu Forbes. W kolejnych latach zajęła: 18 miejsce (2011), 23 miejsce (2012), 18 miejsce (2013), 17 miejsce (2014), 21 miejsce (2015), 50 miejsce (2017 i 2018), 66 miejsce (2019), 72 miejsce (2020) i 76 miejsce (2021). W 2014 roku została uznana za najbardziej wpływową kobietą na świecie według magazynu,Time”. W 2016 roku piosenkarka zajęła 51 miejsce na liście najpotężniejszych kobiet magazynu biznesowego Fortune. W 2018 i 2020 roku została nazwana najpotężniejszą kobietą muzyki według listy BBC Woman’s Hour. W 2020 roku została wymieniona wśród 100 najbardziej wpływowych kobiet stulecia. W czerwcu 2018 roku magazyn Rolling Stone opublikował zestawienie 100 najlepszych piosenek XXI wieku, w którym piosenka „Crazy in Love” zajęła 1. miejsce. W 2020 roku magazyn muzyczny Pollstar przyznał jej nagrodę najlepszej artystki koncertowej dekady.
W styczniu 2012 roku ogłoszono, że Scaptia beyonceae, gatunek muchówki z rodziny bąkowatych, który został odkryty na terenach północnego Queensland w Australii, zyskał swoją nazwę na cześć Beyoncé Knowles.
Życie prywatne.
Od 2002 roku Knowles pozostaje w związku z raperem Jayem-Z, z którym kilkakrotnie współpracowała muzycznie. Pogłoski na temat łączących ich romantycznych relacji pojawiły się po nagraniu wspólnego utworu „’03 Bonnie &amp; Clyde”. Jednak mimo zainteresowania, artyści nie ujawniali informacji na temat życia prywatnego. Od tego czasu media kilkakrotnie informowały, jakoby para miała wziąć ślub, jednakże Beyoncé ostatecznie ucięła spekulacje twierdząc, że „ona i Jay-Z nie są nawet zaręczeni”. Dwa lata później to raper został zapytany o małżeństwo, odpowiadając: „Pewnego dnia – pozostawmy to w tym punkcie.”
4 kwietnia 2008 roku Beyoncé wyszła za mąż za Jaya-Z podczas prywatnej ceremonii na tarasie apartamentu Jaya-Z w nowojorskiej dzielnicy Tribeca. Fakt ten został nagłośniony przez media kilkanaście dni później, 22 kwietnia, kiedy część publikacji dotarła do informacji, że para wypełniła dokumenty ślubne. Jednak mimo to, artyści nie potwierdzali ani nie komentowali oficjalnie żadnych doniesień prasowych; sama Beyoncé nie ujawniała również swojego pierścionka zaręczynowego. Dopiero 5 września 2008 roku, podczas koncertu Fashion Rocks, wokalistka pokazała się publicznie w wartym 5 milionów dolarów pierścionku projektu Lorraine Schwartz. Media okrzyknęły uroczystość ślubną pary mianem jednego z najpilniej strzeżonych wydarzeń w historii show-biznesu; pomimo upływu lat, pierścionek zaręczynowy pozostawał bowiem jedynym znanym, potwierdzonym elementem związanym z ceremonią.
28 sierpnia 2011 roku Beyoncé i Jay-Z oficjalnie potwierdzili, że spodziewają się pierwszego dziecka. Córka Beyoncé i Jaya-Z, Blue Ivy Carter, przyszła na świat w sobotę, 7 stycznia 2012 roku, w prywatnym skrzydle nowojorskiego szpitala Lennox Hill w Upper East Side. Jako pierwszy, informacje o narodzinach Blue Ivy opublikował dziennik "The Houston Chronicle"; krótko po tym powielił je serwis E! Online. Następnie kolejne wiarygodne źródła, włączając w to "Billboard", "USA Today", Fox News, ABC News i MSNBC, również oficjalnie poinformowały o przyjściu na świat pierwszego dziecka Beyoncé i Jaya-Z. Wśród pierwszych osób z otoczenia pary, które odniosły się do narodzin Blue Ivy był magnat przemysłu muzycznego, Russell Simmons, który w serwisie Twitter napisał: „Gratulacje dla moich dobrych przyjaciół Beyoncé i Jaya-Z.” Z kolei Rihanna zamieściła na tej samej stronie wpis: „Witaj na świecie, księżniczko Carter! Ciocia Rih.”
Trzy lata z rzędu Beyoncé i Jay-Z byli według magazynu "Forbes" najlepiej zarabiającą parą Hollywood. W 2008 roku ich łączny roczny dochód wyniósł 162 miliony dolarów, w 2009 roku stanowił 122 miliony, natomiast w 2010 roku szacowany był na 150 milionów dolarów. W wydaniu Księgi rekordów Guinnessa z 2011 roku, Beyoncé i Jay-Z uznani zostali za najbardziej wpływową i najlepiej zarabiającą parę świata. Jednocześnie kilka miesięcy później umieszczeni zostali przez "Forbesa" na 2. miejscu zestawienia najlepiej zarabiających par Hollywood 2011 roku, z rocznym zyskiem 72 milionów dolarów; ustąpili wówczas jedynie Gisele Bündchen i Tomowi Brady’emu (76 milionów dolarów). W 2009 roku brytyjski magazyn polityczny "New Statesman" stworzył prestiżową listę 50 postaci, które mają największy wpływ na współczesny obraz świata; na 47. miejscu znalazł się duet Beyoncé-Jay-Z wyróżniony jako para tworząca muzyczno-biznesowe, rozrastające się imperium. W styczniu 2012 roku Knowles i Jay-Z zajęli 13. miejsce na liście Power 100 "Billboardu", uwzględniającej najbardziej wpływowe osoby branży muzycznej. W 2012 roku artyści powrócili ponadto na szczyt listy najlepiej zarabiających par Hollywood, jako że wygenerowali łączny dochód w wysokości 78 milionów dolarów.
1 lutego 2017 roku para oznajmiła, że spodziewa się bliźniaków. 13 czerwca na świat przyszła ich córka Rumi i syn Sir.

</doc>
<doc id="317628" url="https://pl.wikipedia.org/wiki?curid=317628" title="ATR 42">
ATR 42

ATR 42 – samolot pasażersko-transportowy, turbośmigłowy górnopłat krótkiego zasięgu, produkowany przez włosko-francuskie przedsiębiorstwo lotnicze ATR (wł.: Aerei da Trasporto Regionale, franc.: Avions de Transport Régional). Występują cztery wersje – ATR 42-300, ATR 42-320, ATR 42-500 i ATR 42-600. Różnią się przede wszystkim zespołem napędowym. 
Z ATR 42 wywodzi się większy ATR 72.

</doc>
<doc id="317629" url="https://pl.wikipedia.org/wiki?curid=317629" title="Giovanni Urbani">
Giovanni Urbani

Giovanni Urbani (ur. 26 marca 1900 w Wenecji, zm. 17 września 1969 tamże) – włoski duchowny rzymskokatolicki, patriarcha Wenecji, kardynał.
Życiorys.
Studiował teologię i filozofię w Seminarium Patriarchalnym w Wenecji, święcenia kapłańskie przyjął 24 września 1922. Pracował jako duszpasterz na terenie patriarchatu weneckiego. W listopadzie 1936 otrzymał tytuł tajnego szambelana papieża Piusa XI (potwierdzony przez Piusa XII w 1939), później tytuł papieskiego prałata domowego (1943). Pełnił funkcję sekretarza i radcy Centralnej Komisji Włoskiej Akcji Katolickiej.
W październiku 1946 został mianowany biskupem pomocniczym Wenecji, ze stolicą tytularną Assume; sakry biskupiej udzielił mu 8 grudnia 1946 kardynał Adeodato Giovanni Piazza, patriarcha Wenecji. Od listopada 1948 był arcybiskupem tytularnym Sardi. W kwietniu 1955 został przeniesiony na stolicę biskupią Werona, zachowując tytuł arcybiskupa "ad personam". W listopadzie 1958 został mianowany patriarchą Wenecji; zastąpił wybranego na papieża Angelo Giuseppe Roncalliego, który już jako Jan XXIII powołał Urbaniego do Kolegium Kardynalskiego w grudniu 1958. Urbani, który otrzymał tytuł prezbitera S. Prisca, był w gronie 23 pierwszych kardynałów mianowanych przez Jana XXIII.
Uczestniczył w obradach Soboru Watykańskiego II (1962-1965). W marcu 1962 zmienił tytuł kardynalski na prezbitera San Marco (po śmierci kardynała Dalla Costy). Brał udział w konklawe 1963, a we wrześniu i październiku 1967 w I Sesji Zwyczajnej Światowego Synodu Biskupów w Watykanie. Od 1966 pełnił funkcję przewodniczącego Konferencji Episkopatu Włoch.
Zmarł we wrześniu 1969 i został pochowany w katedrze w Wenecji. Jego następca na weneckiej stolicy patriarszej Albino Luciani, podobnie jak poprzednik, został wybrany na papieża (Jan Paweł I).

</doc>
<doc id="317630" url="https://pl.wikipedia.org/wiki?curid=317630" title="Cyril Svoboda">
Cyril Svoboda

Cyril Svoboda (ur. 24 listopada 1956 w Pradze) – czeski polityk, prawnik i wykładowca akademicki, wicepremier (2002–2004), minister spraw wewnętrznych (1998), minister spraw zagranicznych (2002–2006), minister bez teki (2007–2009) i minister rozwoju regionalnego (2009), przewodniczący Unii Chrześcijańskiej i Demokratycznej – Czechosłowackiej Partii Ludowej (2001–2003, 2009–2010).
Życiorys.
Ukończył w 1980 studia prawnicze na Wydziale Prawa Uniwersytetu Karola w Pradze. Pracował w przedsiębiorstwie państwowym Transgas, następnie był notariuszem w dzielnicy Praga 10. W 1990 został mianowany doradcą wicepremiera Czech do spraw praw człowieka oraz relacji między państwem a kościołami. Do 1992 był dyrektorem sekcji legislacyjnej Kancelarii Rządu Republiki Czeskiej. W latach 1992–1996 sprawował funkcję wiceministra sprawiedliwości. W 1997 zostało mu powierzone tymczasowe kierownictwo nad Radą Legislacyjną Rządu Czeskiego (do 1998), funkcję wiceprzewodniczącego tego ciała sprawował od 1992. W 1996 został mianowany wiceministrem spraw zagranicznych do spraw akcesji Czech do struktur Unii Europejskiej.
Od 2 stycznia do 23 lipca 1998 pełnił funkcję ministra spraw wewnętrznych (w rządzie, którym kierował Josef Tošovský) i w tym samym czasie przewodniczył czeskiej delegacji w negocjacjach z reprezentantami Unii Europejskiej w sprawie przystąpienia Czech do tej organizacji. W 1998 po raz pierwszy został wybrany do Izby Poselskiej, mandat deputowanego pełnił przez trzy kadencje do 2010. Od 23 lipca 1998 do 20 czerwca 2000 był przewodniczącym Komitetu Petycyjnego. 15 lipca 2002 został mianowany ministrem spraw zagranicznych oraz wicepremierem rządu Czech tworzonego przez centrolewicową koalicję (wicepremierem był do 4 sierpnia 2004, ministrem do 4 września 2006). W latach 2007–2009 był ministrem bez teki i przewodniczącym Rady Legislacyjnej w drugim rządzie Mirka Topolánka, następnie przez kilka miesięcy ministrem rozwoju regionalnego w tym samym gabinecie.
W 1995 wstąpił do Unii Chrześcijańskiej i Demokratycznej – Czechosłowackiej Partii Ludowej, której był wiceprzewodniczącym (1999–2001, 2003–2006). 28 stycznia 2001 został wybrany liderem Czwórkoalicji i jednocześnie zrezygnował ze stanowiska wiceprzewodniczącego KDU-ČSL. 31 marca 2001 zrezygnował z przewodniczenia koalicji. W tym samym roku został wybrany na przewodniczącego KDU-ČSL. W 2003 na tym stanowisku zastąpił go Miroslav Kalousek. W 2009 został ponownie objął stanowisko przewodniczącego KDU-ČSL, zastępując Jiříego Čunka. W dniu przegranych przez swoją partię wyborów z 29 maja 2010 podał się do dymisji.
W latach 1998–2006 wykładał na Wydziale Prawa Uniwersytetu Karola, był także wykładowcą na Wydziale Stosunków Międzynarodowych Uniwersytetu Ekonomicznego w Pradze. Po odejściu z parlamentu zajął się prowadzeniem własnej działalności gospodarczej, w 2011 założył prywatną akademię dyplomatyczną.
Życie prywatne.
Cyril Svoboda jest żonaty, ma czterech synów.

</doc>
<doc id="317633" url="https://pl.wikipedia.org/wiki?curid=317633" title="Kołacz (pieczywo)">
Kołacz (pieczywo)

Kołacz – u dawnych Słowian pieczywo obrzędowe, zwłaszcza weselne, wypiekane z mąki pszennej lub żytniej. Jego odmianą był korowaj. Nazwa "kołacz" pochodzi od kolistego kształtu pieczywa.

</doc>
<doc id="317635" url="https://pl.wikipedia.org/wiki?curid=317635" title="Sturmwind II">
Sturmwind II

Sturmwind II (niem. "Wicher II") – niemiecka akcja przeciwpartyzancka przeprowadzona w dniach 16–25 czerwca 1944 w lasach Puszczy Solskiej (bitwa w Puszczy Solskiej).
Przeprowadzono ją po fiasku operacji "Sturmwind I" w Lasach Janowskich. Jej zasadniczym celem było zniszczenie niezwykle licznych na tym terenie polskich i sowieckich oddziałów partyzanckich, które paraliżowały niemiecką komunikację i niemalże całkowicie kontrolowały sytuację na terenie lasów, w takich miejscowościach jak Józefów Biłgorajski czy Aleksandrów. Partyzanci stanowili zagrożenie również dla Niemców w dużych miastach – np. w Biłgoraju przeprowadzili wiele akcji dywersyjnych i sabotażowych; poza tym komunikację z tym miastem okupanci musieli utrzymywać przez wysyłanie silnie bronionych konwojów czy nawet lotnictwa. Liczne oddziały partyzanckie na tych terenach były efektem niemieckiego terroru, który na Zamojszczyźnie przybierał największe rozmiary w skali kraju i Europy.
W 1944 r. tysiące partyzantów zgrupowanych na terenie tych obszarów leśnych zaczęły stanowić ogromne niebezpieczeństwo dla wojsk niemieckich, które musiały się tędy wycofywać pod naporem Armii Czerwonej. Poza tym liczne niemieckie jednostki zaangażowane w ich zwalczanie mogły mieć bardzo dużą wartość na froncie. W tej sytuacji hitlerowcy powzięli zamiar całkowitej likwidacji oddziałów partyzanckich na Zamojszczyźnie. w dniach 9–15 czerwca 1944 zorganizowali akcję "Sturmwind I", w której okrążyli partyzantów na terenie Lasów Janowskich; jednakże ci uniknęli zniszczenia dzięki zwycięskiej bitwie na Porytowym Wzgórzu i wycofaniu sił do Puszczy Solskiej.
Od 16 czerwca 1944 hitlerowcy rozpoczęli akcję "Sturmwind II", która była kontynuacją Sturmwind I na terenie południowej i wschodniej Biłgorajszczyzny. Do 15 czerwca 1944 okrążona została niemal cała Puszcza Solska przy pomocy olbrzymich sił SS, gestapo i Wehrmachtu – razem ok. 30 tys. ludzi zgrupowanych w następujących jednostkach:
Wewnątrz niemieckiego okrążenia znajdowały się zgrupowania partyzantów:
Łącznie ok. 5 tys. partyzantów, w tym: AL – 800, AK – 800, BCh – 400.
Do 20 czerwca Niemcy przeczesali lasy na wschód od linii kolejowej Zwierzyniec – Susiec i na południe od rz. Tanwi. W dniu 21 czerwca 1944 po ostrzale artyleryjskim lasów Puszczy Niemcy ruszyli w głąb zgrupowania partyzanckiego. Niemieckie okrążenie przebiegało na linii Tarnogród – Susiec – Krasnobród – Zwierzyniec – wschodnia część Biłgoraja tworząc wielokąt o rozmiarach ok. 30 na 45 km i szybko zaczęło się zacieśniać. Główne uderzenie niemieckie skierowane było na północny obszar leśny, gdzie skoncentrowane były oddziały AK i BCh, w nocy dotarło tam zgrupowanie AL pod dowództwem kpt. Borkowskiego. Zgrupowanie AK i BCh pod naciskiem Niemców wycofało się do południowego obszaru Puszczy. Zgrupowanie AL podjęło walkę. Jeszcze tego samego dnia linia okrążenia po stronie wschodniej przesunęła się do miasteczka Józefów Biłgorajski leżącego w głębi lasów, a po stronie południowej do Osuch. Partyzanci w głębi kotła podjęli próby wydostania się. Nocą 22 czerwca żołnierze AL w rejonie Górecka Kościelnego przełamali niemieckie linie i opuścili zagrożony teren, jednakże w zażartych walkach byli niemal zdziesiątkowani. W nocy z 22 na 23 partyzanci radzieccy uderzyli na Niemców w rejonie Hamerni, lecz nie udało im się przełamać okrążenia. Z niebezpiecznego terenu wyszli w nocy z 23 na 24 między wsiami Borowiec i Huta Różaniecka, kierując się na Karpaty.
Tymczasem dowódca AKowców mjr Edward Markiewicz licząc na to, że Niemcy nie odważą się na penetrację dziewiczych obszarów Puszczy wydał swoim żołnierzom rozkaz cofania się w głąb lasów. Podobnie zaczęli czynić mieszkańcy śródleśnych wiosek, którzy opuszczali swoje domy i chronili się w lasach. Wbrew oczekiwaniom Markiewicza hitlerowcy coraz mocniej zaciskali pierścień okrążenia tak, że w dniu 24 czerwca AKowcy i Bechowcy znaleźli się na zalesionym, mocno bagnistym terenie w widłach rzek Tanew i Sopot, a linia okrążenia tworzyła prostokąt o wymiarach ledwie 6 na 4 km. Partyzanci po kilku dniach i nocach ciągłych przemarszów na trudnym terenie Puszczy byli całkowicie wyczerpani, brakowało im zaopatrzenia, wielu nie wytrzymywało psychicznie. Mjr Markiewicz widząc jak fatalną podjął decyzję, przeżył załamanie nerwowe. W nocy z 23 na 24 sztab polskich oddziałów zniszczył wszystkie dokumenty. Nad ranem 24 czerwca major przekazał dowodzenie dotychczasowemu zastępcy rtm. Mieczysławowi Rakoczemu ps. „Miecz”, po czym oddalił się i zaginął – według niektórych źródeł popełnił samobójstwo. Jego zwłoki odnaleziono później.
Rtm. Rakoczy po kilku godzinach dowodzenia przekazał je por. Konradowi Bartoszewskiemu, który nakreślił plan wydostania się z okrążenia. Zakładał on uderzenie na niemieckie pozycje wzdłuż linii rzeki Sopot, a po przełamaniu ich szybki odmarsz w kierunku Biłgoraja w celu oderwania się od nieprzyjaciela. Plan ten został wcielony w życie nocą 25 czerwca 1944 na odcinku Fryszarka – Osuchy i zakończył się niemal kompletną klęską partyzantów, którzy wycieńczeni przemarszami w głębi Puszczy nie mieli szans z doskonale wyszkolonym, wypoczętym i uzbrojonym, liczniejszym przeciwnikiem. Z okrążenia wydostał się jedynie oddział Bartoszewskiego, pozostali partyzanci zostali wewnątrz kotła. Śmierć poniósł m.in. Józef Stegliński ps. „Cord”, komendant Rejonu AK Biłgoraj.
Partyzanci pozostali wewnątrz okrążenia zostali przez Niemców schwytani i wywiezieni do obozów koncentracyjnych, wielu zmarło z wycieńczenia, zostało zamordowanych bądź zginęło podczas prób ukrycia się przed penetrującymi las hitlerowcami.
Dziś wiele kontrowersji budzi sprawa porozumienia między oddziałami AK i BCh a oddziałami radzieckimi. Istnieje wiele wersji na ten temat – popularna dawniej mówi o tym, że oddziały radzieckie zaproponowały Polakom wspólne wyjście z kotła, lecz „Kalina” się na to nie zgodził, gdyż oznaczało to podporządkowanie się Rosjanom. Druga mówi o tym, że Polacy nie chcieli porozumienia z Rosjanami dlatego, że ci mieli zamiar szybko opuścić tereny Zamojszczyzny, pozostawiając terroryzowaną przez okupanta ludność na łaskę losu. Kolejna wersja mówi o tym, że mjr „Kalina” został przez Niemców przekupiony i specjalnie wydał rozkaz cofania się w głąb Puszczy, aby hitlerowcy mogli odnieść zwycięstwo, jednakże to jest uważane za absurd. Pewną rzeczą jest jedynie to, że 23 czerwca doszło do spotkania między przedstawicielami dowództwa zgrupowania AK i BCh, a dowództwem zgrupowania radzieckiego, na którym nie ustalono wspólnej akcji wydostania się z okrążenia. Niektórzy domniemywają, że winni temu są Rosjanie, którzy nie chcieli pomagać uratować się „polskim reakcjonistom”.
Po dwutygodniowych ciężkich walkach oddziały polskie i sowieckie wiązały trzy dywizje Wehrmachtu i szereg oddziałów policyjnych. Walki te toczyły się w „przeddzień” operacji Bagration rozpoczętej na Białorusi 22 czerwca 1944 r. Odciągnęło to ze strategicznego dla Hitlera teatru działań trzy dywizje i nie przyniosło sukcesu. Większość oddziałów partyzanckich, mimo dużych strat, wyszła z okrążenia i kontynuowała dalsze walki.
Walki w lasach janowskich i puszczy solskiej zostały upamiętnione na jednej z tablic na Grobie Nieznanego Żołnierza w Warszawie napisem po 1990 roku napisem „LASY JANOWSKIE I PUSZCZA SOLSKA 9 – 25 VI 1944”

</doc>
<doc id="317638" url="https://pl.wikipedia.org/wiki?curid=317638" title="Dior Eluchíl">
Dior Eluchíl



</doc>
<doc id="317639" url="https://pl.wikipedia.org/wiki?curid=317639" title="Simon Tolkien">
Simon Tolkien

Simon Tolkien (ur. 1959) – angielski adwokat i pisarz. Wnuk J.R.R. Tolkiena, najstarszy syn Christophera Tolkiena. Uczęszczał do Dragon School w Oksfordzie, zaś później w Downside School. Studiował historię współczesną w Trinity College w Oksfordzie.
Od 1994 roku jest adwokatem w Londynie, gdzie mieszka wraz ze swoją żoną i dwójką dzieci. Jego pierwsza powieść, "Świadek ostateczny" (ang. "Final Witness" lub "Stepmother", zależnie od wydania), ukazała się w roku 2003 nakładem Penguin Books Ltd. W tym samym roku nakładem Wydawnictwa Dolnośląskiego ukazał się jej polski przekład.

</doc>
<doc id="317642" url="https://pl.wikipedia.org/wiki?curid=317642" title="Jan Kavan">
Jan Kavan

Jan Kavan (ur. 17 października 1946 w Londynie) – czeski polityk i dyplomata, były minister spraw zagranicznych Czech.
Jest członkiem Czeskiej Partii Socjaldemokratycznej. Od 1998 do 2002 sprawował funkcję ministra spraw zagranicznych Republiki Czeskiej, a od 1999 do 2002 dodatkowo funkcję wicepremiera. W latach 2002–2003 pełnił funkcję przewodniczącego 57. Zgromadzenia Generalnego Organizacji Narodów Zjednoczonych. Jego karierę polityczną w Czechach po powrocie z zagranicy, utrudniły liczne skandale polityczne.
Jest żonaty (1991), ma czwórkę dzieci.

</doc>
<doc id="317646" url="https://pl.wikipedia.org/wiki?curid=317646" title="Kunice (Żary)">
Kunice (Żary)

Kunice, dawniej Kunice Żarskie (niem. "Kunzendorf") – dzielnica miasta Żary zlokalizowana na południowo-wschodnim krańcu miasta. Od strony zachodniej, południowej i wschodniej koniec Kunic wyznaczają granice miasta. Dzielnica Kunice tworzy wyodrębniony zespół ekstensywnej zabudowy o charakterze wielofunkcyjnym, z przewagą zabudowy jednorodzinnej.
Historia dzielnicy.
Pierwsza wzmianka dotycząca Kunic pochodzi z 1346 roku i jest w niej mowa o kościele parafialnym. W tym czasie Kunice były wsią parafialną podległą żarskiemu duchownemu. Odnaleziono również dokument, w którym to Urlich Pack – żarski feudał – potwierdza prawo kupna siana w Kunicach dla żarskiego proboszcza Mikołaja Stewitz. Prawdopodobnie około 1463 roku Kunice stały się własnością klasztoru augustianów z pobliskiego Żagania. Żagańscy bracia od świętego Augustyna włodarzami Kunic byli aż do 1810 roku.
Rozwój Kunic postępował w tym okresie niezwykle dynamicznie. Świadczy o tym nie tylko potęga kunickiej świątyni, ale i rozpoczęcie produkcji szkła oraz wydobycia z miejscowych złóż węgla brunatnego na skalę przemysłową. W przedwojennych Kunicach i bezpośredniej okolicy funkcjonowały kopalnie:
Obecnie pokłady węgla brunatnego i iłów ceramicznych nie są eksploatowane.
Kunice okres wojen światowych przetrwały bez większych zniszczeń. W 1958 Kunice zyskały status osiedla, w 1969 uzyskały prawa miejskie, po czym z dniem 01.01.1973 roku zostały włączone w obręb administracyjny miasta Żary.
Zabytki.
Do wojewódzkiego rejestru zabytków wpisane są:
Firmy i przedsiębiorstwa.
Z dawnych gałęzi przemysłu, istniejących jeszcze przed wojną, do dziś funkcjonuje jedynie przemysł szklarski. Spośród obecnie działających firm i przedsiębiorstw w Kunicach można wymienić:
Linki zewnętrzne.
Blog o historii Kunic

</doc>
<doc id="317648" url="https://pl.wikipedia.org/wiki?curid=317648" title="Zodiak chiński">
Zodiak chiński

Zodiak chiński, podobnie jak zodiak europejski, składa się z 12 znaków. Jednak w przeciwieństwie do zachodniego, cały cykl dzieli się nie tylko na miesiące, ale także 12 lat oraz 12 podwójnych godzin doby. Co więcej, lata również są notowane w cyklu dwunastostopniowym w oparciu o ruch Jowisza. Do oznaczania poszczególnych części cyklu używa się ziemskich gałęzi.
Dodatkowo wyróżniane jest 5 żywiołów. W wyniku tego cykl zodiaku wraz z żywiołami trwa 60 lat. Znakom zodiaku chińskiego patronują zwierzęta, których cechy charakterystyczne – według tradycji – dominują u ludzi urodzonych pod danym znakiem. Początek roku chińskiego jest ruchomy, i najczęściej wypada w lutym. 
Na Zachodzie ogranicza się chiński horoskop tylko do roku, ale według chińskich astrologów, zarówno miesiąc jak i dzień urodzenia mogą mieć wpływ na charakter danej osoby.
Tło.
Antyczni chińscy astrologowie używali nazw żywiołów w odniesieniu do 5 głównych planet (lista przedstawia kolejność żywiołów, a nie planet wobec Słońca), z którymi je łączono:
Zgodnie z astrologią chińską, przeznaczenie człowieka jest ustalane przez pozycję głównych planet, razem z pozycją Słońca, Księżyca, komet oraz znaku zodiaku i czasu, w którym dana osoba się urodziła. System dwunastoletnich cykli zodiaku zwierzęcego został ustanowiony na podst. obserwacji Jowisza (Roczna Gwiazda; chin. 歳星, "Suìxīng").
Znaki zodiaku chińskiego.
Dla osób urodzonych od 1 stycznia do 27 stycznia należy odjąć jeden rok. Dokładna granica zależy od konkretnego roku. Żywioły: M oznacza metal, W – wodę, D – drewno, O – ogień, Z – ziemię. Oprócz tego czasami uwzględnia się także żywioły Yin i Yang. Lata nieparzyste to Yin, parzyste to Yang.

</doc>
<doc id="317649" url="https://pl.wikipedia.org/wiki?curid=317649" title="Dúnhere">
Dúnhere



</doc>
<doc id="317653" url="https://pl.wikipedia.org/wiki?curid=317653" title="Wszystko o mojej matce">
Wszystko o mojej matce

 Wszystko o mojej matce (hiszp. "Todo sobre mi madre", ang. "All About My Mother") – dramat produkcji hiszpańsko-francuskiej z 1999 r. w reżyserii Pedra Almodóvara.
Opis fabuły.
Film jest psychologicznym dramatem z elementami groteski. Bohaterką jest 38-letnia kobieta, Manuela, z pochodzenia Argentynka, pielęgniarka z Madrytu, samotnie wychowująca syna, Estebana. W dniu jego 17. urodzin matka zabiera syna do teatru na spektakl "Tramwaj zwany pożądaniem" i obiecuje mu opowiedzieć historię jego ojca, który poddał się operacji korekty płci. Po spektaklu chłopak, chcąc uzyskać autograf grającej w "Tramwaju" gwiazdy teatru, zostaje potrącony przez samochód i ginie. Kobieta po stracie syna opuszcza Madryt i wyjeżdża do Barcelony. Manuela postanawia spełnić ostatnie życzenie Estebana – odszukać ojca i powiedzieć mu, że mieli syna, który umarł.
Nagrody.
Film "Wszystko o mojej matce" zdobył wiele wyróżnień i nagród filmowych, w tym Oscara w 2000 roku.

</doc>
<doc id="317661" url="https://pl.wikipedia.org/wiki?curid=317661" title="Caral">
Caral

Caral – duże stanowisko archeologiczne na pustyni w Dolinie Supe, w pobliżu miasta Supe w prowincji Barranca w północnym Peru, odkryte w 1905 roku. W 2009 roku wpisane na listę światowego dziedzictwa UNESCO.
Caral było zamieszkane w okresie 3000 p.n.e. - 1600 p.n.e. i jest najstarszym znanym ośrodkiem miejskim na Półkuli Zachodniej i największym w rejonie Andów. Na obszarze 66 hektarów zamieszkiwało tam ponad 3000 ludzi. Miasto, obejmujące kompleks świątyń, amfiteatrów, placów i budynków mieszkalnych, stanowiło główny ośrodek cywilizacji Caral Supe, obejmującej co najmniej 17 starożytnych kompleksów piramid i osiedli odkrytych ostatnio w peruwiańskiej Dolinie Supe.
Piramidy budowane w górskiej dolinie na wysokości ok. 350 m w Caral w okresie od XXVII do XXI wieku p.n.e. powstawały w tym samym okresie co egipska Wielka Piramida Cheopsa, której wiek szacuje się na 2600-2500 lat p.n.e. Pod stopniami jednej piramid w Caral odkryto najstarsze znane dziś kipu, którego wiek ocenia się na niemal 5000 lat (co wydłuża znany dotąd okres stosowania kipu w Andach o ok. 2000 lat). Wielkie bloki transportowano na trzcinowych matach (odkryto ich szczątki podczas badań archeologicznych).
W przeciwieństwie do wielu innych stanowisk archeologicznych w Andach, w Caral nie odnaleziono żadnych śladów wojen, zniszczeń bitewnych, broni ani szczątków ofiar. Odnaleziono natomiast siedziska z kości wielorybów, muszle morskie, włókna kaktusa, owoce z dżungli, blok soli wielkości notebooka i instrumenty muzyczne. Może to wskazywać, iż miasto było pokojowym ośrodkiem handlu, prekolumbijskiej sztuki i rozrywki. W jednej z piramid odkryto 32 flety zbudowane z kości pelikanów i kondorów oraz 37 rogów z kości jeleni i lam. Odnaleziono także ślady używania narkotyków i afrodyzjaków.
Układ architektoniczny Caral wskazuje, iż mogło być wzorem dla budowniczych innych miast późniejszych kultur prekolumbijskich w Ameryce Południowej. Kontynuatorką kultury Caral Supe była prawdopodobnie istniejąca w okresie 1200 - 600 p.n.e. Kultura Chavin.

</doc>
<doc id="317676" url="https://pl.wikipedia.org/wiki?curid=317676" title="Serafin (anioł)">
Serafin (anioł)

Serafin lub Seraf (z hebr. l.p. שׂרף "seraf", l.mn. שׂרפים "serafim") – istota biblijna wymieniona w Starym Testamencie przez proroka Izajasza (Iz 6,1-3):
Słowa, które wypowiadały serafiny, są częścią hymnu "Sanctus" śpiewanego podczas Eucharystii w wielu obrządkach chrześcijańskich. Teologia katolicka oraz prawosławna przypisuje temu hymnowi istotne znaczenie: jako część anafory stanowi element wielbiący Boga, przypominający o tym, że liturgia ziemska jest odbiciem i uobecnieniem liturgii niebiańskiej, dokonującej się przed tronem Boga.
Etymologia.
Hebrajski rzeczownik "שרף" (saraf) zwykle łączony jest z czasownikiem "להישרף" (lehisaref) oznaczającym "spalać się", "płonąć". W ten sposób sugerowano, że serafini to istoty mające jakiś związek z ogniem (powstały z bezdymnego ognia). Serafowie (i pokrewni im cherubowie) nie pełnili funkcji posłańców Bożych (aniołów). Sama Biblia bowiem nigdzie nie mówi o serafach jako o istotach będących aniołami. To utożsamienie jest znacznie późniejsze (obecne np. w pismach Pseudo-Dionizego Areopagity) i wynika prawdopodobnie z chęci swoistego uporządkowania świata istot nadprzyrodzonych i oddania ich pod władzę jedynego Boga.
Klasyfikacja.
W tradycji chrześcijańskiej otrzymały w klasyfikacji aniołów pierwsze miejsce, jako członkowie jednego z dziewięciu chórów anielskich, które to chóry stanowią anielską hierarchię przedstawiającą się następująco:

</doc>
<doc id="317680" url="https://pl.wikipedia.org/wiki?curid=317680" title="Puszcza Solska">
Puszcza Solska

Puszcza Solska (również Lasy Biłgorajskie) – wielki kompleks leśny w południowej części województwa lubelskiego, złożony głównie z borów sosnowych, w części sztucznie nasadzonych. Zajmuje obszar około 1240 km². W okresie średniowiecza stanowiła jeszcze jeden kompleks leśny z Puszczą Sandomierską. Puszcza oznaczona jest jako ostoja ptaków IBA.
Geografia regionu.
Puszcza Solska leży w Kotlinie Sandomierskiej, na Równinie Biłgorajskiej, na południe od pasma Roztocza. Stanowi przedłużenie Puszczy Sandomierskiej i Lasów Janowskich, z którymi graniczy od zachodu. Ciągnie się w kierunku południowo-wschodnim aż do granicy Polski z Ukrainą. Większymi rzekami Puszczy Solskiej są: Tanew, Łada, Sopot, Szum i Niepryszka.
Puszczę w większości tworzą drzewa iglaste, głównie sosna ("Pinus") i jodła ("Abies") – cenne dla obszaru są właśnie między innymi drzewostany jodłowe porastające lessy. Występują także rozległe torfowiska, porośnięte przez żurawinę, głóg, leszczyną, jałowcami, dereniem, bzem i czarną jagodą. Występuje także rosiczka okrągłolistna i długolistna, widłak torfowy i kosaciec syberyjski.
Transport.
Główne drogi przebiegające przez Puszczę Solską:
Ponadto przebiega tędy linia kolejowa łącząca Zwierzyniec z Bełżcem.
Ochrona przyrody.
Lasy Puszczy Solskiej są objęte rozbudowanym systemem ochrony. W północnej części puszczy znajduje się Roztoczański Park Narodowy, poza tym istnieją tu:
oraz:
Awifauna.
Od roku 2010 Puszcza Solska uznawana jest przez BirdLife International za ostoję ptaków IBA. Gatunki, które zaważyły o tej decyzji, są z wyjątkiem jednego włączane do kryterium IBA C6 – gatunki zagrożone w skali Unii Europejskiej. Należą tu głuszec zwyczajny ("Tetrao urogallus"), bocian czarny ("Ciconia nigra"), trzmielojad zwyczajny ("Pernis apivorus"), orlik krzykliwy ("Aquila pomarina"), kropiatka ("Porzana porzana"), sowy: puszczyk uralski ("Strix uralensis"), puchacz zwyczajny ("Bubo bubo") oraz włochatka zwyczajna ("Aegolius funereus"), lelek zwyczajny ("Caprimulgus europaeus"), dzięcioł czarny ("Dryocopus martius") i wróblowe: lerka ("Lullula arborea") wraz z jarzębatką ("Sylvia nisoria"). Jedynym gatunkiem spełniającym kryterium C1 – zagrożony w skali globalnej – jest derkacz zwyczajny ("Crex crex"). Ogółem występują tu co najmniej 34 gatunki ptaków uwzględnione w Dyrektywie ptasiej.
W Rudzie Różanieckiej znajduje się kilka kompleksów stawów (wschodnia część Puszczy). Miejsce to nadaje się do obserwacji ptaków szponiastych, np. trzmielojadów i błotniaków stawowych, czasem bielików i orlików krzykliwych; także kobuza. Od maja do sierpnia zauważyć można kobczyka. Na brzegach stawów stwierdzono m.in. czaplę purpurową, czaplę nadobną i kormorana małego. Na liczącej około 2,5 km długości grobli między stawami, zaobserwować dają się wąsatka, bączek oraz pliszka górska.
Historia.
W okresie II wojny światowej teren Puszczy Solskiej podobnie jak Lasów Janowskich był miejscem walk między niemieckimi oddziałami wojska i policji a oddziałami partyzanckimi Armii Krajowej, Batalionów Chłopskich i Armii Ludowej oraz partyzantki radzieckiej. Niemieckie akcje przeciwpartyzanckie prowadzone były w ramach operacji o kryptonimie: Sturmwind I i Sturmwind II.
25-26 czerwca 1944 nad rzeką Sopot miała miejsce bitwa pod Osuchami.

</doc>
<doc id="317682" url="https://pl.wikipedia.org/wiki?curid=317682" title="DKA">
DKA



</doc>
<doc id="317684" url="https://pl.wikipedia.org/wiki?curid=317684" title="Tarkwinia">
Tarkwinia



</doc>
<doc id="317690" url="https://pl.wikipedia.org/wiki?curid=317690" title="Werner Enders">
Werner Enders

Werner Enders (ur. 11 marca 1924 w Beiersdorfie, zm. 1 grudnia 2005 w Berlinie) – niemiecki śpiewak operowy, tenor.
Kształcił się w szkole muzycznej w Radebeul; uzyskał nie tylko wykształcenie jako śpiewak, ale także w grze na skrzypcach (w Zwickau i Berlinie). Od 1941 był drugim skrzypkiem opery w Dreźnie; kontuzja lewej ręki, odniesiona w czasie II wojny światowej, uniemożliwiła mu kontynuację pracy skrzypka. Przez krótki czas grał na perkusji, był również w Zwickau chórzystą. W latach 1949–1953 występował jako tenor w Altenburgu, następnie w Halle.
W 1955 został członkiem zespołu Komische Oper Berlin. W ciągu wieloletniej pracy w operze berlińskiej wystąpił w 61 przedstawieniach reżyserowanych przez Waltera Felsensteina, m.in. w "Barbe Bleue" Jacques’a Offenbacha (jako Bobèche) i "Przygodach Liszki Chytruski" Leoša Janáčka.
W 1993 otrzymał tytuł honorowego członka Komische Oper Berlin. Był również laureatem Narodowej Nagrody Sztuki i Literatury NRD (1962).

</doc>
<doc id="317694" url="https://pl.wikipedia.org/wiki?curid=317694" title="Iquitos">
Iquitos

Iquitos – miasto w północno-wschodniej części Peru, nad rzeką Amazonką, ok. 400 tys. mieszkańców. Jest stolicą regionu Loreto i prowincji Maynas oraz jedynym tak dużym miastem na świecie, do którego nie prowadzi żadna droga kołowa ani tor kolejowy. Transport odbywa się głównie drogą wodną (port rzeczny) i lotniczą (port lotniczy Iquitos-Coronel FAP Francisco Secada Vignetta). W latach 1905-1935 w mieście istniała komunikacja tramwajowa o trakcji parowej. 
Iquitos jest ważnym ośrodkiem przemysłu drzewnego i spożywczego (głównym towarem eksportowym jest kauczuk). 
Początki Iquitos sięgają roku 1750, kiedy to założono tam misję jezuicką. Obecnie miasto to jest miejscem, z którego wielu turystów wyrusza na wyprawy w dżungle Amazonii. Pierwszy uniwersytet w Iquitos został założony w 1962 roku. Obecnie istnieją dwa uniwersytety: Universidad Nacional de la Amazonía Peruana oraz Universidad Particular de Iquitos.
Etymologia.
Nazwa miasta pochodzi od nazwy plemienia indiańskiego Iquito, które w tej okolicy zamieszkiwało.
Ciekawe obiekty.
W Iquitos znajduje się w 1887 roku "Casa de Fierro" ("Żelazny dom").

</doc>
<doc id="317695" url="https://pl.wikipedia.org/wiki?curid=317695" title="Latham 43">
Latham 43

Latham 43 – francuska rozpoznawczo-bombowa łódź latająca z okresu międzywojennego.
Historia.
W 1924 roku we francuskiej wytwórni lotniczej "Latham Cie. Societe Industrie Caudebec" w Caudebec-en-Caux opracowano ciężką łódź latającą przeznaczono do rozpoznania i bombardowania. Jeszcze tym samym roku została ona oblatana i wprowadzono do produkcji seryjnej. Samoloty seryjne zostały oznaczone jako "Latham 43HB3".
Użycie.
Samolot "Latham 43" po wprowadzeniu do produkcji seryjnej były wprowadzane do lotnictwa francuskiej marynarki wojennej, lecz z uwagi ich niezbyt nowoczesną budowę, dostaw tych zaniechano, a następnie skierowano je do jednostek treningowych.
Użycie w lotnictwie polskim.
W 1926 roku samoloty "Latham 43" został zakupione we Francji dla lotnictwa polskiego. 8 samolotów "Latham 43" otrzymał Morski Dywizjon Lotniczy w Pucku. W dywizjonie przeznaczone one zostały do bombardowania i dalekiego rozpoznania, przydzielając je do Eskadry Niszczycielskiej (nazwanej także Eskadrą Dalekiego Wywiadu). 
Służyły one do patrolowania morza za linią wód terytorialnych, do sygnalizowania ruchu okrętów i statków oraz przelatujących samolotów obcych. Używano ich także do holowania celów powietrznych, korygowania ognia artylerii, wykonywania zdjęć lotniczych, wyszukiwania torped i min szkolnych.
Poza zadaniami typowo wojskowymi wykonywano na nich loty pokazowe w głąb kraju, wodując m.in. w Gdyni oraz na Wiśle w Warszawie, Krakowie i Tyńcu koło Krakowa. Na samolotach tych wykonano także rajd z Pucka do Lipawy na Łotwie. 
Samoloty "Latham 43" były wycofywane sukcesywnie z użycia w latach 1929–1934 roku z powodu ich zużycia. Ostatni samolot tego typu eksploatowany był do 1934 roku.
Opis konstrukcji.
Samolot "Latham 43" była to czteromiejscowa dwupłatowa rozpoznawczo-bombowa łódź latająca o konstrukcji mieszanej.
Kadłub miał kształt łodziowy z odpowiednio wyprofilowanym dnem mógł stykać się z powierzchnią wody przy dużej prędkości. Rozbryzgi fal rozchodziły się wówczas na boki na powierzchni wody i łączyły się daleko za rufą łodzi latającej we wzburzony warkocz nie przeszkadzając w poruszaniu się jej na wodzie. Kadłub miał konstrukcję drewnianą i kryty był w całości sklejką. 
W przedniej części kadłuba znajdowało się stanowisko dla ruchomego karabinu maszynowego (lub dwóch sprzężonych) obsługiwanego przez strzelca. Przed komorą płatów usytuowano w kadłubie odkryta kabinę z dwoma miejscami obok siebie – pilota z lewej i obserwatora z prawej strony. Za komorą płatów znajdowało się tylne stanowisko z ruchomym karabinem maszynowym (lub dwóch sprzężonych) obsługiwane przez drugiego strzelca. 
Kadłub przechodził na końcu w statecznik kierunku, do którego przymocowany był ster kierunku. Do usterzenia pionowego zamocowano przy pomocy podpórek zastrzałowych usterzenie poziome. Całe usterzenie miało konstrukcję drewnianą i kryte było płótnem.
Do górnej środkowej części kadłuba zamocowano płat dolny, który wyposażono w dwa pływaki ustateczniające. Do płata dolnego za pomocą kilku par słupków zamocowano płat górny. Płaty między sobą usztywnione były cięgnami stalowymi. Płaty miały konstrukcję dwudźwigarową, konstrukcję drewnianą i kryte były płótnem. Lotki znajdowały się na obu płatach. 
Napęd stanowiły dwa silniki rzędowe chłodzone cieczą zamontowane w komorze płatów na kozłach z rur stalowych w niedużej odległości od obu stron kadłuba. Chłodnice umieszczono z boku każdego silnika przy słupkach wewnętrznych. Zbiornik paliwa umieszczono w części środkowej górnego płata.

</doc>
<doc id="317697" url="https://pl.wikipedia.org/wiki?curid=317697" title="Podpłomyk">
Podpłomyk

Podpłomyk – najstarsza forma chleba, rodzaj prymitywnego pieczywa w postaci małego placka przygotowanego z mąki i wody bez użycia drożdży oraz pieczonego na żarze.
Nazwa.
Nazwa "podpłomyk" pochodzi od wyrażenia przyimkowego "pod płomykiem", wskazującego na sposób pieczenia. Pierwsze zapisy nazwy jakie zachowały się w źródłach pochodzą z tekstów w języku łacińskim z XV wieku: "Ecce ad caput suum subcinericius panis, pothplomyk, et vas aque" oraz "Iussit (sc. Abraham) Saray, vxori sue, ut faceret panes subcinericios pothplomiky" (1453). W średniowiecznych rękopisach zachował się także pierwszy krótki przepis na podpłomyki z 1471 roku spisany w języku polskim: "Wesmy trzi myarky møky a zamyesszy, a vczyn potplomik chleba (subcinericios panes)", czyli „Weźmi trzy miarki mąki a zamiesi, a uczyń podpłomyk chleba (subcinericios panes)”.
Odnotowane są także dwie inne nazwy: "wychopień", "wychopieniek".
Historia.
Podpłomyki przygotowywali dawni Słowianie, którzy jedli je jako dodatek do wszystkich potraw, tak, jak obecnie używa się chleba. Powszechność tego zwyczaju utrzymała się do czasów średniowiecza, kiedy to świeży chleb nie był dostępny codziennie. Pieczono go raz na dłuższy czas i był to przeważnie chleb razowy sporządzany na zakwasie chlebowym. Rozpowszechniony obecnie chleb biały przygotowywany z oczyszczonej, białej mąki oraz pieczony w piecu chlebowym był wyrobem luksusowym, dostępnym codziennie tylko dla zamożnej części społeczeństwa. Dla mniej zamożnej ludności stanowił on pokarm spożywany odświętnie w postaci kołaczy przygotowywanych na święta obrzędowe. W jadłospisie ludności zamieszkałej na terenie ziem obecnej Polski w okresie średniowiecza to proste do przygotowania podpłomyki stanowiły podstawową, codziennie dostępną formę pieczywa. 
Sposób przygotowania.
Sposób przygotowania nie zmienił się od tysięcy lat. Podstawowym składnikiem podpłomyków jest mąka, głównie pszenna, która ze względu na największą elastyczność przygotowanego z niej ciasta umożliwia formowanie dużych placków. Do mieszanki, z której przygotowuje się podpłomyki, dodaje się również sól, wodę oraz w zależności od preferencji zioła lub przyprawy; najczęściej jest to czarnuszka i kminek. Czasami do wody dolewa się mleko lub zakwas. Składniki miesza się razem, robiąc z nich elastyczne ciasto. Na końcu tego procesu z ciasta formuje się wałkiem owalne placki oraz umieszcza je na rozgrzanej, suchej (bez użycia tłuszczu) patelni prażąc z dwóch stron. 
Historyczną metodą wypieku był wypiek na żarze, mocno rozgrzanych w ognisku kamieniach, a później na blasze umieszczonej nad ogniem. Niektóre źródła w nawiązaniu do nazwy "podpłomyk", a więc "pod płomykiem" sugerują, że archaiczna forma przygotowania podpłomyków polegała na pieczeniu ich pod płomieniem tak jak czasami piecze się w popiele ogniska ziemniaki.
Obecnie.
Również obecnie podpłomyki są pieczone jako substytut chleba. Czasami dodaje się do nich również sodę, a potrawę z jej użyciem nazywa "sodziakami". Pieczywo podawane jest z miodem, konfiturami, mlekiem lub zsiadłym mlekiem.
Podpłomykiem w niektórych regionach Polski (np. na południowym wschodzie) nazywano próbny wypiek dla sprawdzenia temperatury w piecu chlebowym. Był to płaski placek o średnicy około 30 cm, zrobiony z tego samego ciasta co chleb. Po nagrzaniu pieca był pierwszym wypiekiem. Jeśli po upływie określonego czasu był wypieczony, znaczyło to, że można wkładać właściwy chleb. Jeśli był niedopieczony, należało dodatkowo dogrzać piec.

</doc>
<doc id="317698" url="https://pl.wikipedia.org/wiki?curid=317698" title="Karol IX (król Szwecji)">
Karol IX (król Szwecji)



</doc>
<doc id="317712" url="https://pl.wikipedia.org/wiki?curid=317712" title="Bitwa pod Osuchami">
Bitwa pod Osuchami

Bitwa pod Osuchami (bitwa nad Sopotem) – drugie po Porytowym Wzgórzu najważniejsze starcie bitwy w Lasach Janowskich i Puszczy Solskiej – największej bitwy partyzanckiej na ziemiach polskich podczas II wojny światowej.
Odbyła się w lasach Puszczy Solskiej i była punktem kulminacyjnym niemieckiej akcji przeciwpartyzanckiej Sturmwind II.
Przeciwnicy.
Strona polska.
W skład zgrupowania partyzanckiego wchodziły także oddziały Armii Ludowej i partyzantki radzieckiej, jednak zdołały one wyjść z okrążonej Puszczy Solskiej, zanim siły AK i BCh udały się pod Osuchy (AL-owcy przebili się nocą z 21 na 22 czerwca wracając w rejon Lasów Janowskich, Sowieci zaś w nocy z 23 na 24 czerwca kierując się w stronę Karpat). Po odejściu oddziałów AL i radzieckich liczba partyzantów w okrążonym zgrupowaniu spadła z ok. 5000 do ok. 1200.
Podłoże bitwy.
W czerwcu 1944 r. hitlerowcy przeprowadzili dwie wielkie akcje przeciwpartyzanckie – "Sturmwind I", która miała miejsce w Lasach Janowskich oraz "Sturmwind II", która odbyła się w Puszczy Solskiej. Głównymi celami tych akcji było zniszczenie niezwykle licznych tutaj oddziałów partyzanckich (patrz hasło: "powstanie zamojskie"), które nie tylko paraliżowały niemiecką komunikację, ale całkowicie uniemożliwiały dostęp do znajdujących się w lasach wsi czy nawet dużych miast (z Biłgorajem Niemcy byli zmuszeni utrzymywać komunikację lotniczą lub wysyłać tam silnie ubezpieczone konwoje). Takie miasteczka jak Józefów Biłgorajski, ich okolice oraz lasy Puszczy Solskiej były pod całkowitą kontrolą partyzantów – głównie z AK i BCh, ale także z AL i partyzantki radzieckiej. W 1944 r. sytuacja ta stała się dla Niemców niezwykle groźna – uniemożliwiało to odwrót wojskom hitlerowskim cofającymi się przed Armią Czerwoną, poza tym jednostki wciągnięte w zwalczanie partyzantki mogły stanowić dużą wartość na froncie wschodnim.
Akcja "Sturmwind II" przeprowadzona została w drugiej połowie czerwca 1944 (poprzednia akcja "Sturmwind I" przeprowadzona w pierwszej połowie czerwca w Lasach Janowskich zakończyła się fiaskiem). Do jej przeprowadzenia użyto olbrzymiej ilości wojsk Wehrmachtu, SS, jednostek pancernych i lotniczych. Cała Puszcza została okrążona, a zgrupowane w niej jednostki partyzanckie znalazły się w niekorzystnej sytuacji militarnej. Partyzanci AL po ciężkich walkach wydostali się z okrążenia w okolicach wsi Górecko Kościelne, partyzanci radzieccy wyszli z kotła w okolicach wsi Kozaki. Oddziały AK w wyniku nieporozumienia nie przebiły się razem z jednostkami radzieckimi, ale zostały wewnątrz okrążenia. Dowódca, Inspektor Zamojski AK mjr Edward Markiewicz ps. „Kalina”, wydał rozkaz zaszycia się w głąb lasów, mając nadzieję, że Niemcy nie odważą się tam wejść (tak jak podczas wcześniejszych operacji). Jednakże wbrew oczekiwaniom „Kaliny”, hitlerowcy w swoim zamiarze całkowitej likwidacji partyzantki na Zamojszczyźnie cały czas zaciskali pierścień okrążenia, spychając coraz bardziej znużone oddziały partyzanckie w bagniste widły rzek Tanew i Sopot, gdzie znalazły się 24 czerwca. Tego samego dnia „Kalina” w tajemniczych okolicznościach poniósł śmierć (prawdopodobnie popełnił samobójstwo, wcześniej przeżył załamanie nerwowe spowodowane tym, iż obwiniał się za ciężką sytuację AK-owców), a od zgrupowania odłączyły się oddziały AK Jana Kryka „Topoli” i BCh Józefa Mazura ps. „Skrzypik”, które postanowiły wyjść z okrążenia na własną rękę. Dowództwo zgrupowania objął dotychczasowy zastępca „Kaliny” rtm. Mieczysław Rakoczy ps. „Miecz”, który kilka godzin później zrzekł się go na rzecz por. Konrada Bartoszewskiego ps. „Wir”.
Przebieg bitwy.
Rozbicie oddziałów „Skrzypika” i „Topoli”.
W nocy z 24 na 25 czerwca oddziały AK „Topoli” i BCh „Skrzypika”, po odłączeniu od głównego zgrupowania, podeszły pod drogę łączącą wsie Fryszarka i Borowiec, która była jedną z linii okrążenia. Około godziny 01:30 rozpoczął się silny szturm. Oba oddziały, pomimo dużej desperacji i heroizmu, zostały powstrzymane. Partyzanci dostali się pod ostrzał artylerii i broni maszynowej. AK-owcy „Topoli” w dodatku trafili na pole minowe i nie mogli ani ruszyć do przodu, ani do tyłu. Słabo uzbrojeni nie mieli szans przeciwstawić się dobrze okopanym hitlerowcom. Po dwóch godzinach zdziesiątkowane oddziały w chaosie wycofały się. Ich resztki, pomimo prób przegrupowania, poszły w rozsypkę. Obaj dowódcy – „Topola” i „Skrzypik” zginęli.
Przegrupowanie głównych jednostek zgrupowania.
W tym samym czasie gdy oddziały „Topoli” i „Skrzypika” walczyły o wydostanie się z okrążenia, główne jednostki zgrupowania, zgodnie z planem nakreślonym przez „Wira”, dotarły do wsi Osuchy. Następnie zajęły pozycje do natarcia po południowej stronie rzeki Sopot, na długości ok. 5 km. Najbardziej wysunięty na północ był oddział BCh Antoniego Wróbla ps. „Burza”, na jego lewym skrzydle stał oddział BCh Jana Kędry ps. „Błyskawica”; dalej stały oddziały: BCh Stanisława Basaja „Rysia”, AK Adama Haniewicza „Woyny”, AK Józefa Steglińskiego „Corda”, a najbardziej na południe wysunięty był oddział AK Konrada Bartoszewskiego „Wira”. Naprzeciwko partyzantów, wzdłuż drogi Fryszarka – Osuchy (równoległej do Sopotu od strony północnej) znajdowały się silnie umocnione pozycje niemieckie. Zadaniem partyzantów było silnym szturmem przerwać hitlerowską linię, a następnie szybkim marszem odejść w kierunku północno-zachodnim i oderwać się od jednostek wroga.
Szturm.
O świcie 25 czerwca partyzanci rozpoczęli uderzenie. Pierwsze do ataku ruszyły oddziały BCh, a kilkanaście minut później AK-owcy.
Walki oddziału „Rysia”.
Żołnierze z oddziału „Rysia” rozpoczęli szturm na swoim odcinku ustawiając się w tyralierę i zachowując całkowitą ciszę. Pod osłoną mgły szybko pokonywali niebezpieczną otwartą przestrzeń, jaka dzieliła ich od Sopotu. W odległości ok. 150 m od rzeki partyzanci wpadli na pole minowe. Wielu żołnierzy natychmiast poniosło śmierć, a wybuchy min ostrzegły Niemców. Natychmiast otworzono ogień i rozpoczęto natarcie na niemieckie pozycje. Tymczasem Niemcy, dobrze przygotowani, od razu otworzyli ogień z broni maszynowej i granatników, chwilę później włączając do walki artylerię. Mimo ciężkich strat partyzanci kontynuowali natarcie. Dwa plutony dotarły do rzeki i zasypały niemieckie pozycje granatami. Jednakże fakt, że żołnierze dziesiątkowani przez niemiecki ostrzał poruszali się po polu minowym, zmusił do wydania rozkazu wycofania się. Partyzanci wrócili na pozycje wyjściowe.
Walki oddziałów „Burzy” i „Błyskawicy”.
Oddziały „Burzy” i „Błyskawicy” znajdujące się na prawym skrzydle oddziału „Rysia” uderzenie rozpoczęły tuż po tym pierwszym. Zaalarmowani przez atak oddziału „Rysia” Niemcy natychmiast otworzyli ogień na linię natarcia partyzantów „Błyskawicy” i „Burzy”. Żołnierze BCh, częściowo osłaniani przez rosnące tutaj krzewy, dotarli do rzeki i pod silnym ostrzałem sforsowali ją. Po krótkiej walce pierwsza linia niemiecka została przełamana. Natarcie było kontynuowane, lecz partyzantom nie udało się już przełamać drugiej linii, która znajdowała się w lesie ok. 300 m dalej. W miejscu tym rozpoczęła się walka i atak został zatrzymany. Kilku partyzantom w zamieszaniu udało się przejść przez tę i kolejną linię okrążenia, lecz były to jednostki. Pozostali żołnierze, wśród nich dowódcy „Burza” i „Błyskawica”, wycofali się na pozycje wyjściowe w głąb okrążenia. Tam byli zmuszeni powstrzymać niemieckie kontrnatarcie, które rozwinęło się głównie na odcinku bronionym przez oddział „Rysia”. Po bardzo ciężkiej walce i poniesieniu wielu strat Niemcy przełamali partyzancką obronę. Dzięki słusznym decyzjom dowódców plutonów jednostki wycofały się w głąb lasu nie ponosząc już dużych strat.
Walki oddziału „Woyny”.
Równocześnie z partyzantami z BCh atak rozpoczął znajdujący się na lewym skrzydle oddziału „Rysia” oddział AK pod dowództwem „Woyny”. Oddział ten, dysponujący najlepszym uzbrojeniem wśród polskich oddziałów i świetnie wyszkolony z wielkim impetem uderzył na pozycje wroga. Wykorzystując swoją dużą siłę ogniową, pomimo zaciętej obrony Niemców, partyzanci szybko przebiegli odkrytą przestrzeń oddzielającą ich od rzeki, a następnie sforsowali ją i błyskawicznie złamali pierwszą linię okrążenia. Następnie zaatakowano drugą linię, lecz tutaj szturm się załamał. Niemcy do walki rzucili świeże oddziały, które zahamowały Polaków. Mimo to część partyzantów przebiegła drugą linię i zaatakowała ostatnią, trzecią. Podczas walki wręcz Niemcy zdobyli przewagę nad AK-owcami, którzy byli zmęczeni dotychczasowymi przemarszami wewnątrz kotła. Podczas walki wręcz żołnierze zostali rozdzieleni przez gęsto rosnące drzewa, co zaowocowało dezorganizacją po obu stronach. Niemcy rozpoczęli zmasowany ostrzał, a Polacy, którzy nie mieli możliwości wycofania się, zostali całkowicie wybici. Resztki, w tym „Woyna”, cofnęli się do środka kotła.
Walki oddziału „Corda”.
Oddział AK pod dowództwem „Corda” atak rozpoczął w chwili, gdy pozostałe walki były w punkcie kulminacyjnym. Jednostka ta znajdowała się po południowej stronie oddziału „Woyny”. Zanim oddział rozpoczął natarcie, do „Corda” zgłosiła się delegacja wysłana przez rannych partyzantów, którzy prosili o pozwolenie pójścia tuż za nacierającymi, aby wraz z nimi wyjść z okrążenia. „Cord”, nie chcąc narażać rannych na niebezpieczeństwo, oraz biorąc pod uwagę to, że mogli oni być przeszkodą podczas bitwy, nakazał im pozostać wewnątrz kotła, jednocześnie obiecując powrót po nich już po przełamaniu niemieckich linii.
Żołnierze rozwinęli tyralierę i zachowując ciszę ruszyli do natarcia. Udało się niepostrzeżenie dotrzeć do rzeki i szybko ją sforsować. Po przejściu Sopotu rozpoczęto szturm. Tuż po rozpoczęciu walki słabo uzbrojeni partyzanci „Corda” zostali przyduszeni do ziemi przez zmasowany ogień broni maszynowej, przy czym największe zniszczenie wśród nich siał ciężki karabin maszynowy znajdujący się na tzw. „Krzywej Górce”. Gniazdo tego karabinu zostało zaatakowane przez grupę partyzantów, nad którymi dowodzenie osobiście objął „Cord”. Chwilę później karabin ten został zniszczony przy użyciu granatów.
Oddział ponownie rozpoczął natarcie. Poprzez pola partyzanci biegli ostrzeliwani przez broń maszynową, granatniki i artylerię. Przebycie 400-metrowej otwartej przestrzeni od rzeki do lasu życiem przypłaciło 36 partyzantów, a wielu zostało rannych, w tym dowódca. Chwilę później Polacy dotarli do pierwszej linii i przełamali ją. Niemcy w popłochu opuszczali stanowiska, siejąc zamęt i chaos. Po krótkich walkach zostały przełamane dwie kolejne linie okrążenia i wyjście stało otworem. Rozwścieczeni hitlerowcy natychmiast przeprowadzili zmasowany atak na tę wyrwę, co zaowocowało śmiercią wielu partyzantów. Niektórzy Polacy nie wytrzymali nerwowo i cofnęli się w głąb okrążenia. Ci, którzy nie zdążyli wyjść po wycofaniu Niemców, zostali wybici. Ciężko ranny „Cord”, mogąc wyjść z okrążenia i uratować swoje życie, zawrócił po rannych i chorych, którym obiecał wyprowadzić ich z okrążenia. Po dotarciu do rzeki zginął od postrzału w głowę.
Poprzez otwór w niemieckiej obronie udało się wyjść jedynie pojedynczym partyzantom, reszta zginęła. Oddział „Corda” przestał istnieć. Większość żołnierzy z tego oddziału pochodziło z biednej wioski Wola Mała, znajdującej się na peryferiach Biłgoraja.
Walki oddziału „Wira”.
Oddział pod dowództwem „Wira” (tzw. „kompania józefowska”) zaatakował równocześnie z oddziałem „Corda”, który znajdował się po jego prawej, północnej stronie. Podobnie jak żołnierze „Corda” partyzanci „kompanii józefowskiej” rozciągnęli się w tyralierę, sforsowali Sopot i rozpoczęli szturm na pozycje niemieckie. Gdy Polacy znajdowali się ok. 150 m od okopanych przy drodze Fryszarka – Osuchy Niemców, hitlerowcy otworzyli ogień. Wtedy partyzanci z okrzykiem „hura” ruszyli na niemieckie stanowiska. Jednakże część partyzantów cofnęła się, część została w miejscu, a cześć zginęła – powodem tego była mgła, która skutecznie dezorganizowała dowodzenie. Zaraz na początku natarcia koń „Wira” został postrzelony, co było dużym problemem, gdyż wcześniej dowódca był ranny w nogę. Upadek spowodował duże obrażenia u „Wira” i żołnierze musieli go znieść z pola walki. Po przejściu rzeki rozpoczęła się strzelanina, podczas której zginęło wielu partyzantów. Po krótkotrwałych walkach żołnierze wyszli z okrążenia.
Oprócz oddziału „Wira” przebijały się tędy dwa plutony BCh z oddziału „Rysia”, które wcześniej podczas walki się od niego odłączyły. Tą samą drogą z okrążenia wyszły pojedyncze jednostki AL, które nie wydostały się stąd wcześniej. Między partyzantami „Wira” znajdowali się również: Marian Gołębiewski ps. „Irka” (komendant Rejonu AK Hrubieszów) i por. lek. Lucjan Kopeć ps. „Radwan” (komendant szpitala leśnego Obwodu AK Biłgoraj).
Finał bitwy.
Partyzanci, którzy nie wydostali się z okrążenia, zostali przez Niemców zepchnięci do bagien. Tutaj próbowali stawiać zorganizowany opór (ci, którzy nie zostali rozbici w poprzednich walkach – oddziały „Rysia” oraz resztki oddziałów „Burzy”, „Topoli”, „Skrzypika”, i „Błyskawicy”), a potem próbowali się ukrywać. Nielicznym udało się na tyle ukryć, że Niemcy ich nie znaleźli – na drzewach, w bagnach, zaroślach. Ci, których odnaleziono, zanim zginęli lub dostali się w ręce niemieckie, zaciekle bronili się – do legendy przeszła śmierć por. „Woyny”, który bronił się tak zażarcie, że zabił kilkunastu lub być może kilkudziesięciu Niemców, a zginął dopiero po obrzuceniu dużą ilością granatów. Tragiczny los spotkał rannych, którym nikt nie mógł udzielić pomocy – ci umierali w męczarniach. Wielu nieprzytomnych zostało ukrytych przez kolegów, którzy nie mogli ich potem odnaleźć.
Po dokładnym spenetrowaniu lasów Niemcy schwytanych partyzantów wywieźli do obozów przejściowych w Biłgoraju i Zwierzyńcu, a następnie do obozów śmierci w Majdanku i Bełżcu. Duża część złapanych była mordowana na miejscu – podobny los spotkał mieszkańców Osuch i okolicznych wiosek. Ponad 60 osób zostało rozstrzelanych na początku lipca w lesie Rapy na peryferiach Biłgoraja.
Upamiętnienie.
Zbrodnie dokonane na polskich partyzantach przez niemieckich żołnierzy, zostały po 1990 r., upamiętnione na Grobie Nieznanego Żołnierza w Warszawie napisem na jednej z tablic „OSUCHY 25 – 26 VI 1944”. Około 300 poległych uczestników bitwy zostało pochowanych w nekropolii przy drodze z Józefowa do Łukowej na północ od Osuch.
Poeta Jan Szelc napisał wiersz pt. "Błędne ognie (żołnierzom AK poległym w Osuchach)", wydany w tomiku poezji pt. "Gwiazda Małej Rawki" w 1993.
30 września 2018 odsłonięto mural poświęcony bitwie pod Osuchami na ścianie Zakładu Karnego w Zamościu przy ulicy Hrubieszowskiej. Ma on 47 metrów długości i 3 metry wysokości. Autorką dzieła jest artystka Agnieszka Rzeźniak, absolwentka ASP we Wrocławiu. Recenzji artystycznej dokonał artysta malarz Ignacy Czwartos. Mural powstał z inicjatywy Stowarzyszenia Rodzin Żołnierzy Polskiego Państwa Podziemnego.

</doc>
<doc id="317715" url="https://pl.wikipedia.org/wiki?curid=317715" title="Todo sobre mi madre">
Todo sobre mi madre



</doc>
<doc id="317716" url="https://pl.wikipedia.org/wiki?curid=317716" title="Mary Hayley Bell">
Mary Hayley Bell

Mary Hayley Bell (ur. 22 stycznia 1911 w Szanghaju, zm. 1 grudnia 2005 w Denham, Surrey) – aktorka angielska, pisarka, żona aktora sir Johna Millsa.
Była córką urzędnika brytyjskiej kolonialnej administracji podatkowej w Chinach i w tym kraju spędziła pierwsze lata życia – początkowo w Szanghaju, następnie w Tianjin. Około 1930 w Tianjin po raz pierwszy zetknęła się ze swoim przyszłym mężem, który przebywał w Chinach na występach; ze wspomnień Bell wynikało, że pokonała wówczas Millsa w towarzyskim meczu tenisa, ale sam Mills tego nie potwierdzał. Bell była już wówczas po debiucie na Broadwayu; debiutowała w kwietniu 1928 w komedii "Volpone" Bena Jonsona. Kontynuowała karierę aktorską w latach 30., występując m.in. w filmie "Vintage Wine" (1935) i Comedy Theatre w Londynie.
W 1939 odnowiła znajomość z Millsem. Zawarli cywilny związek małżeński 16 stycznia 1941 w Londynie (zaraz po rozwodzie Millsa z pierwszą żoną); małżeństwo faktycznie zakończyło karierę aktorską Bell, w kolejnych latach występowała na scenie i w filmie jedynie sporadycznie. Z przemysłem filmowym związała się trójka dzieci z tego małżeństwa – córki Juliet Mills (ur. 1941) i Hayley Mills (ur. 1946) zostały aktorkami, syn Jonathan Mills (ur. 1949) scenarzystą i producentem filmowym. Wnuk Millsa i Bell (syn Hayley Mills) Crispian Mills zyskał popularność jako wokalista grupy Kula Shaker.
Mary Bell zajęła się po ślubie pracą pisarską. Była autorką powieści i dramatów; rozpoczęła od czterech sztuk teatralnych ("Men in Shadow", 1942; "Angel", 1947; "Duet for Two Hands", 1945; "The Uninvited Guest", 1953). W inscenizacjach wszystkich tych utworów brał udział John Mills. Bell była ponadto autorką powieści "Whistle Down the Wind", która doczekała się ekranizacji (1961, w roli głównej wystąpiła jej córka Hayley, a w filmie debiutował Alan Bates) oraz wersji musicalowej (w reżyserii Andrew Lloyda Webbera). Była również współautorką scenariusza do filmu "Sky West and Crooked" (1966) oraz dialogów do filmu "Scott of the Antarctic" (1948).
Jej małżeństwo z Johnem Millem, ze względu na swoją trwałość, było zjawiskiem unikalnym w świecie show-biznesu. W 60. rocznicę ślubu w styczniu 2001 odnowili przysięgę małżeńską w formie kościelnej. Bell w ostatnich latach życia zapadła na chorobę Alzheimera i musiała posługiwać się wózkiem inwalidzkim, przeżyła jednak męża o kilka miesięcy; zmarł on w kwietniu 2005. Mary Hayley Bell zmarła w wieku 94 lat w grudniu 2005. W tym samym roku zmarła również pierwsza żona Johna Millsa, aktorka Aileen Raymond (ur. 1910, zm. 28 kwietnia 2005).

</doc>
<doc id="317719" url="https://pl.wikipedia.org/wiki?curid=317719" title="Constantijn">
Constantijn



</doc>
<doc id="317721" url="https://pl.wikipedia.org/wiki?curid=317721" title="Jacob Bronowski">
Jacob Bronowski

Jacob Bronowski (ur. 18 stycznia 1908 w Łodzi, zm. 22 sierpnia 1974 w East Hampton) – brytyjski pisarz i naukowiec polsko-żydowskiego pochodzenia.
Życiorys.
Jego rodzicami byli: Abram Bronowski (właściciel firmy z artykułami pasmanteryjnymi, która prowadziła handel pomiędzy Polską a Londynem) oraz Celia Flatto. Gdy Niemcy okupowały Polskę podczas pierwszej wojny światowej, rodzina Bronowskich wyemigrowała do Niemiec, gdzie mieszkali do końca wojny. W 1920 przeprowadzili się do Londynu.
Bronowski zdobył stypendium z matematyki w Jesus College na Uniwersytecie Cambridge i tam rozpoczął studia matematyczne. Podczas studiów był współredaktorem, razem z Williamem Empsonem, literackiego czasopisma „Experiment”, które po raz pierwszy ukazało się w 1928 roku. Senior Wrangler w 1930 roku.
Życie młodego „Bruna” - jak mówili na niego znajomi - nie było łatwe, kiedy przyjechał do Wielkiej Brytanii i nie znał angielskiego. To oznaczało trudności na początku w "Central Foundation School" w Londynie. W szkole wkrótce znalazł część wspólną dla swoich dwóch pasji - literatury i nauki. 
Pisał później:
"Wraz z dorastaniem stawałem się obojętny na różnice pomiędzy literaturą i nauką, co w okresie mojej młodości było proste, nabywałem doświadczenia ucząc się dwóch języków jednocześnie."
Bronowski napisał doktorat z geometrii algebraicznej. Był także poetą (mieszkał niedaleko Laury Riding i Roberta Gravesa na Majorce w latach 30.)
Lata 50. ujawniły zmianę w zainteresowaniach Bronowskiego. Wyrażał siebie poprzez słowa:
"Jestem matematykiem działającym w fizyce, który został wciągnięty w nauki życia w średnim wieku poprzez serię szczęśliwych szans."
Kiedy zainteresował się biologią, został współzałożycielem i od 1964 dyrektorem Instytutu Salka.
Jego córką jest brytyjska uczona Lisa Jardine.

</doc>
<doc id="317724" url="https://pl.wikipedia.org/wiki?curid=317724" title="Willem-Alexander">
Willem-Alexander



</doc>
<doc id="317725" url="https://pl.wikipedia.org/wiki?curid=317725" title="Catharina-Amalia">
Catharina-Amalia



</doc>
<doc id="317726" url="https://pl.wikipedia.org/wiki?curid=317726" title="Alexia">
Alexia



</doc>
<doc id="317735" url="https://pl.wikipedia.org/wiki?curid=317735" title="Prawda (tygodnik)">
Prawda (tygodnik)

Prawda – tygodnik informacyjno-polityczny, wydawany w latach 1925–1935 w Łodzi. Publikował artykuły o tematyce politycznej, społecznej, gospodarczej, literackiej, a także regionalne. Prezentował poglądy konserwatywne. 
Historia.
Od 14 listopada 1926 (nr 46) wydawany pod tytułem „Tygodnik Prawda” (słowo „prawda” w tytule zostało wyróżnione graficznie). Od 14 stycznia 1934 (nr 3), powrócono do tytułu „Prawda”. W tym okresie ukazywał się także w Warszawie i Poznaniu.
Wydawcą i redaktorem naczelnym gazety był Paweł Zielina. Gazeta była drukowana w Drukarni Państwowej w Łodzi, na ul. Piotrkowskiej 85. Redakcja mieściła się na ul. Zielonej 8, ul. Piotrkowskiej 85 i wraz z administracją na al. Kościuszki 53. Tygodnik miał objętość od 8 do 12 stron, cena egzemplarza wahała się od 30 do 40 gr.

</doc>
<doc id="317739" url="https://pl.wikipedia.org/wiki?curid=317739" title="E65">
E65



</doc>
<doc id="317742" url="https://pl.wikipedia.org/wiki?curid=317742" title="Mięsień gruszkowaty">
Mięsień gruszkowaty

Mięsień gruszkowaty (łac. "musculus piriformis") - mięsień szkieletowy biorący swój początek na powierzchni miedniczej kości krzyżowej, przyczepiający się do wierzchołka krętarza większego.
Mięsień gruszkowaty leży wraz ze swym przyczepem początkowym w miednicy mniejszej, po czym przechodzi przez otwór kulszowy większy, zdążając do krętarza większego. Od 0 do 70 stopni zgięcia w stawie biodrowym rotuje zewnętrznie kończynę dolną, a powyżej 70 stopni - wewnętrznie. Dodatkowo odwodzi i prostuje udo. Bierze również udział w pochylaniu miednicy w bok.

</doc>
<doc id="317744" url="https://pl.wikipedia.org/wiki?curid=317744" title="Rudolf Ströbinger">
Rudolf Ströbinger

Rudolf Ströbinger (ur. 5 marca 1931 w Milíčovicach, Morawy, zm. 1 grudnia 2005 w Hage, Dolna Saksonia) – pisarz niemiecki, dziennikarz, publicysta.
Urodzony na Morawach, młodość spędził w Czechosłowacji. Ukończył studia filozoficzne na Uniwersytecie Karola w Pradze, pracował jako dziennikarz w rozgłośniach radiowych i prasie. Doszedł do stanowiska zastępcy redaktora naczelnego dziennika „Lidová Demokracie”. Po stłumieniu praskiej wiosny w 1968 został zmuszony do wyjazdu do RFN.
Pracował m.in. jako szef czeskiej redakcji rozgłośni „Deutsche Welle” w Kolonii. W 1969 został członkiem centrum niemieckojęzycznych pisarzy emigracyjnych działającego przy Międzynarodowym PEN-Clubie (tzw. Exil-PEN Clubu); pełnił funkcję rzecznika prasowego tej instytucji, później sekretarza generalnego, od 1982 prezydenta.
Był autorem około 20 książek, zaliczanych do literatury faktu, poruszających zagadnienia europejskiej historii najnowszej. Badał m.in. niewyjaśnione okoliczności śmierci Maty Hari, Rudolfa Slansky’ego, Michaiła Tuchaczewskiego, Raoula Wallenberga. Niektóre z jego książek, tłumaczone na wiele języków, zyskały światowy rozgłos. Był autorem m.in.:

</doc>
<doc id="317746" url="https://pl.wikipedia.org/wiki?curid=317746" title="David Ricardo">
David Ricardo

David Ricardo (ur. 19 kwietnia 1772 w Londynie, zm. 11 września 1823 w Gatcombe Park) – angielski ekonomista.
Kontekst historyczny.
Urodził się jako trzecie z 17 dzieci zamożnego londyńskiego bankiera.
Pod wpływem swojej przyszłej żony zmienił wyznanie z religii mojżeszowej na katolicyzm. Na skutek zmiany wyznania, jak i wobec nieakceptowanego przez rodzinę ożenku, zerwał z nią kontakt i zaczął robić majątek na własną rękę jako makler. W wieku 25 lat był jednym z najbogatszych ludzi w Anglii, jago majątek był szacowany na 1,6 mln funtów sterlingów. Będąc zamożnym człowiekiem osiadł w zakupionym majątku ziemskim w Gatcombe Park, poświęcając się polityce i pracy naukowej. Zajmował się chemią, mineralogią, geologią i matematyką. W 1807 roku założył Geologiczne Towarzystwo Anglii. Ricardo kupił sobie miejsce w parlamencie, był członkiem Partii Wigów, której przewodniczył jego przyjaciel James Mill. Działalność polityczna zainspirowała go do badań nad ekonomią. W 1821 założył Klub Ekonomii Politycznej, skupiający wielu wybitnych ekonomistów.
Głównym dziełem Ricardo są „Zasady ekonomii politycznej i opodatkowania” ("On the Principles of Political Economy and Taxation") wydane w 1817 roku. Najważniejszymi jego teoriami są:
Z jednej strony David Ricardo uważany jest za kontynuatora myśli Adama Smitha (chociaż zrywa z luźną kombinacją teorii i realiów historycznych, czyli sposobem opisu zjawisk gospodarczych używanym przez Smitha – zamiast tego używa abstrakcyjnych modeli teoretycznych), z drugiej za prekursora Karla Marksa. Uważał, że ludzie powinni wykonywać te czynności, w których są najmniej gorsi, że człowiek nie może być w czymś najlepszy, tylko najmniej gorszy.
Posługiwał się abstrakcją, traktował model teoretyczny jako podstawę dobrej polityki.
Zasady ekonomii politycznej.
Ricardo otwiera pierwszy rozdział „Zasady ekonomii politycznej i opodatkowania” stwierdzeniem, iż wartość produktu ma swe źródło w pracy. Teorię tę opatruje nazwą laborystycznej teorii wartości lub po prostu teorią wartości opartej na pracy. W tym samym rozdziale pokazuje także, że cena rynkowa nie w pełni odpowiada rzeczywistej wartości produktu. Rozpatrywaniem tego zagadnienia zajmował się do końca życia.
Książka wprowadza pojęcie teorii kosztów komparatywnych. Teoria ta mówi, że kraje, nawet jeśli produkują jakiś produkt efektywnie, to często nie doceniają wyższych zysków płynących z wyspecjalizowania się w tym, co produkują najlepiej, a co mogą sprzedać innym krajom korzystniej. Ricardo wierzył, że płace winny być poddane grze rynkowej, w wyniku czego nie trzeba wprowadzać restrykcji na sprowadzane z zagranicy towary, zwłaszcza produkty rolne.
Zyski płynące ze stosowania teorii korzyści komparatywnych w praktyce wpływają zarówno na podział dochodu, jak i oddziałują pozytywnie na wzrost dochodów. Mimo że handel zagraniczny nie przynosi zysków bezpośrednio, zyski osiągane są przez utrzymywanie płac na stałym, niskim poziomie.
Teoria płacy.
Ricardo wierzył, że w długim okresie, ceny odzwierciedlają koszty produkcji i tym samym są cenami naturalnymi. Naturalna cena produkcji to w praktyce koszt pracy wynikający z zatrudnienia robotników. Jeżeli płace odpowiadają naturalnej cenie pracy, to oznacza to, że są one utrzymywane na najniższym możliwym poziomie tj. poziomie, który pozwala tymże robotnikom przetrwać i minimalnie egzystować. Ricardo idzie jednak o krok dalej, niż Smith. W swoich rozważaniach za owo minimum obiera pewne minimum socjalne – zależne nie tylko od biologicznych determinant przetrwania, ale także od otoczki kulturowej w danym społeczeństwie. Jednakże dobra sytuacja gospodarcza może spowodować, że płace wzrosną wyraźnie ponad poziomem minimalnej egzystencji robotników. Wtedy to, w ramach redukcji kosztów producenci zwalniają niektórych pracowników i ci stają się bezrobotnymi. Chcąc być ponownie zatrudnionymi, muszą ubiegać się o niższą płacę. Ponadto uważał, że za swój nędzny los odpowiedzialni są sami robotnicy, którzy powinni regulować swój przyrost naturalny. Ricardo opowiadał się przeciwko wszelkiej pomocy socjalnej dla najuboższych, która według niego, powoduje pogorszenie losu robotników, ponieważ wpływa na zwiększenie ich liczby, a tym samym wzrost podaży rąk do pracy, co prowadzi w konsekwencji do obniżenia płacy roboczej. Mamy tu wyraźne nawiązanie do teorii ludności Thomasa Roberta Malthusa.

</doc>
<doc id="317753" url="https://pl.wikipedia.org/wiki?curid=317753" title="Splot torów">
Splot torów



</doc>
<doc id="317771" url="https://pl.wikipedia.org/wiki?curid=317771" title="Baldur’s Gate (gra komputerowa)">
Baldur’s Gate (gra komputerowa)

Baldur’s Gate – komputerowa gra fabularna z serii "Baldur’s Gate". Została stworzona przez BioWare i wydana przez Interplay 23 grudnia 1998 roku, w Polsce premiera miała miejsce 24 maja 1999, a za lokalizację odpowiadał CD Projekt. Osadzona jest w świecie Zapomnianych Krain i oparta na zasadach drugiej edycji Advanced Dungeons &amp; Dragons. Miejscem akcji jest Wybrzeże Mieczy, które leży na zachodnim brzegu kontynentu Faerûn. Tytułowe Wrota Baldura to duże miasto portowe położone w tym regionie.
Rozgrywka.
Gracz widzi świat z perspektywy rzutu izometrycznego i steruje drużyną składającą się z maksymalnie sześciu bohaterów. Kierując nimi podróżuje między lokacjami, wykonuje zadania, rekrutuje nowych kompanów do pomocy i walczy z przeciwnikami, aby dotrzeć do końca głównego wątku fabularnego. Sterowanie bohaterami polega na klikaniu w miejsca, w które chcemy ich wysłać i na przeciwników, których chcemy zaatakować. Interfejs pozwala graczowi na wybór konkretnej akcji jaką ma wykonać jeden z bohaterów, na przejrzenie informacji o obecnie wykonywanych zadaniach i statystykach postaci oraz na zarządzanie ekwipunkiem. Mechaniki rozgrywki oparte są na zasadach drugiej edycji gry Advanced Dungeons &amp; Dragons. Mimo iż gra odbywa się w czasie rzeczywistym, gracz może w dowolnej chwili zatrzymać upływ czasu i zaplanować ruchy postaci. Na początku rozgrywki należy stworzyć nową postać lub zaimportować już istniejącą. Nowemu bohaterowi należy wybrać imię, płeć, rasę, klasę, moralność i biegłość w walce. Możliwe jest stworzenie postaci wieloklasowej, lecz podlega to restrykcjom według zasad drugiej edycji AD&amp;D.
Główna linia fabularna podzielona jest na osiem części – prolog i siedem rozdziałów. Do ukończenia każdej z nich wymagane jest wykonanie konkretnego zadania. Mimo że gra pozwala na swobodną eksplorację świata od momentu ukończenia prologu, to niektóre lokacje pozostają niedostępne do czasu ukończenia określonego rozdziału. Wszystkie postaci, z wyjątkiem zaimportowanych bohaterów, zaczynają grę z niewielkimi umiejętnościami, ale poprzez wykonywanie zadań i zabijanie przeciwników zyskują punkty doświadczenia, dzięki którym rośnie ich poziom, a co za tym idzie, skuteczność w walce. By zapewnić przewagę swojej drużynie, gracz może także wyposażyć ją w lepszy ekwipunek. Każdy z dostępnych kompanów ma swoje tło fabularne i może wchodzić w interakcje z głównym bohaterem komentując jego działania i zlecając mu zadania. Jeśli kompan nie zgadza się z postępowaniem bohatera, może nawet się przeciwko niemu zbuntować.
Postacie.
W grze występują takie rasy jak: ludzie, krasnoludy, elfy, gnomy, niziołki i półelfy. Dostępne klasy to: wojownik, łowca, paladyn, kapłan, druid, złodziej, bard i mag.
Ważnym czynnikiem są cechy postaci, wyróżnia się:
Płeć nie ma wpływu na cechy.
Miasta i obszary.
W grze gracz może odwiedzić wiele obszarów. Duża część z nich to nienazwane dzikie terytoria. Istotniejszymi nazwanymi miejscami są:
Fabuła.
Główna oś fabularna jest niezależna od charakteru bohatera gracza. Pojawiają się jednak rozmowy i bitwy, podczas których gracz musi dokonywać moralnych wyborów i zdecydować się na podążanie ścieżką prawości lub zła.
Wstęp – przygoda rozpoczyna się w twierdzy Candlekeep umiejscowionej na Wybrzeżu Mieczy w świecie Zapomnianych Krain. Główny bohater wychowywany jest tam przez swego przybranego ojca – Goriona, który pewnego dnia każe mu pośpiesznie przygotować się do wyprawy. W Candlekeep nie jest już bezpiecznie, wiele osób z nieznanego powodu chce i próbuje zabić głównego bohatera. Po wyjściu z twierdzy wędrowców atakują bandyci. Wśród nich jest tajemnicza postać w czarnej zbroi. Gorion poświęca życie, umożliwiając ucieczkę głównemu bohaterowi.
Rozdział pierwszy – przybrany ojciec nie pozostawia wiele wskazówek, gorączkowe przygotowania nie dały czasu na wyjaśnienia. Jedyne co zdążył wyjawić to fakt, iż zmierzali do gospody Pod Pomocną Dłonią, gdzie mają oczekiwać przyjaciele Goriona. Przed gospodą jednak czeka mag Tarnesh, który ma za zadanie zamordować głównego bohatera. Khalid i Jaheira spotkani w gospodzie okazują się wyjątkowo pomocni i lojalni, decydują się wędrować z głównym bohaterem. W czasie podróży dowiadują się np. o kłopotach w kopalni Nashkel, gdzie muszą się udać. Jeśli po drodze drużyna zatrzyma się w Beregoście, w gospodzie Czerwony Bukiet będzie czekać kolejny doświadczony zabójca – krasnolud Karlat.
Rozdział drugi – mieszkańcy Nashkel mają problemy z pobliską kopalnią, dzieją się tam dziwne rzeczy – górnicy przepadają bez śladu, a wydobywane żelazo kruszy się. W gospodzie Nashkel czeka jeszcze jedna zabójczyni, kapłanka Neira. Po kopalni panoszą się dziwne stwory, które rozmieściły mnóstwo pułapek na trzecim poziomie. Na czwartym zamieszkuje Mulahey – sprawca całego zamieszania. Jednak jak okazuje się z zapisków zgromadzonych w jego skrzyni był on jedynie pionkiem w większej grze, a rozkazy otrzymywał za pośrednictwem Tranziga z Beregostu.
Rozdział trzeci – w Nashkel oczekuje nagroda, ale również kolejny morderca – Nimbul. Kolejnym etapem podróży jest Beregost. Na pierwszym piętrze Gospody Fedelposta przebywa Tranzig. Ma on przy sobie mapę Obozu Bandytów – kolejnego miejsca w układance. W namiocie w centrum obozu oczekują przywódcy Żelaznego Tronu – potężnej organizacji kupieckiej z Wrót Baldura. Jak się okazuje zamieszani są w spisek dotyczący osłabienia żelaza z Nashkel. Jednak ich przywódca zbiegł do Kniei Otulisko.
Rozdział czwarty – Knieja Otulisko to wielki las, siedziba druidów. Po przedarciu się przez teren kniei bohater trafia do kopalni krasnoludów. Tam czekają kolejni zabójcy. Jak się okazuje kopalnia jest wykorzystywana do innych celów niż zawarte było to w umowie Tronu z krasnoludami. Ostatni krasnolud z klanu zajmującego się niegdyś wydobyciem zleca zalanie kopalni, prosi jednak o uwolnienie pozostających pod ziemią górników. Na ostatnim poziomie kopalni oczekuje jej tymczasowy zarządca, wysłannik Żelaznego Tronu – Davaeorn.
Rozdział piąty – gracz udaje się do głównego miasta na Wybrzeżu Mieczy – Wrót Baldura. Już na moście Scar, dowódca Płomiennej Pięści angażuje herosów w oczyszczenie kanałów miasta z potworów i zbadania Siedmiu Słońc – jednej z organizacji kupieckich. Po wykonaniu tych zadań gracz bada siedzibę Żelaznego Tronu, na zlecenie księcia Eltana. Bohater dowiaduje się, że Rieltar – przywódca Tronu wyjechał do Candlekeep.
Rozdział szósty – główny bohater wraca do miejsca, w którym rozpoczęła się jego przygoda. Jednak w mieście jego młodości jest jeszcze niebezpieczniej, jak w dniu, w którym, w pośpiechu, opuszczał tę fortecę. Wszyscy zachowują się dziwnie, w swych dawnych przyjaciołach bohater odkrywa sobowtórniaki. Największe podejrzenia wzbudza Koveras, spotkany na drugim piętrze biblioteki. Tam również spoczywają notatki Goriona. Na jednym z pięter drużyna spotyka przywódców Żelaznego Tronu. Bohater może ich zabić, jeżeli pozostawi ich w spokoju, zginą z rąk nasłanych zabójców. Strażnik spotkawszy herosów na korytarzu zatrzymuje ich pod zarzutem zabójstwa przywódców Tronu i zamyka w więzieniu. Wybawcą okazuje się Tethoril, teleportujący grupę do sekretnego pokoju, z którego mogą uciec do podziemi. Na drugim poziomie podziemi oczekuje Prat – najsilniejszy z wynajętych zabójców, wraz ze swoją drużyną.
Rozdział siódmy – po wydostaniu się z Candlekeep, bohater jest poszukiwany przez Płomienną Pięść za rzekome morderstwo przywódców Żelaznego Tronu. Z siedziby Pięści bohater kieruje się do armatora portu, księcia Eltana, którym opiekuje się pseudo-lekarz. Następnie w Głębokich Piwnicach o śmierć proszą się dwaj mordercy i w ten sposób gracz zyskuje zaproszenie na uroczystość koronacji Sarevoka, który wykorzystując zamieszanie, chorobę Eltana i śmierć przywódców Tronu postanowił przejąć władzę nad miastem.
Tajemnicza postać, która zabiła przybranego ojca Goriona nazywa się Sarevok. Ponadto okazuje się być bratem głównego bohatera, a jednocześnie synem boga mordu – Bhaala.
W Pałacu Książąt odbywa się właśnie nobilitacja Sarevoka. Po przybyciu bohatera i zdemaskowaniu jego planów, wywiązuje się walka. Gdy Sarevok jest bliski śmierci, ratuje go jego nauczyciel. Belt transportuje drużynę gracza do gildii złodziei, stąd rozpocznie się pościg za Sarevokiem. W labiryncie heros może natknąć się na galarety, strażników zguby i szkieletów-wojowników. Ostateczna bitwa rozgrywa się w świątyni pod Podziemnym Miastem, gdzie oczekuje Sarevok wraz z ochroną, w której skład wchodzą: Semaj, Angelo, Tazok i Horrory Bitewne.
Tworzenie.
Produkcja "Wrót Baldura" rozpoczęła się w 1995 roku. Za jej stworzenie odpowiada kanadyjski producent gier komputerowych BioWare. Początkowo gra miała nosić nazwę "Forgotten Realms". Ukończenie produkcji gry wymagało 90 osobolat. Składały się na to zarówno praca nad zawartością gry, jak i opracowanie silnika Infinity Engine, co wywołało sporą presję czasową i konieczność uproszczenia projektów lokacji. Głównym silnikiem skryptów był Lua, a do stworzenia grafik użyto interfejsu DirectDraw.
W przeciwieństwie do innych gier w tamtych czasach, grafika tła nie składała się z kafelków. Grafiki podłoża były renderowane w całości, co znacznie wydłużyło proces tworzenia gry. Gdy zakończono produkcję, nikt z sześćdziesięcioosobowego zespołu nie brał wcześniej udziału w ukończeniu gry wideo.
"Wrota Baldura" zostały wydane 21 grudnia 1998 roku przez Black Isle Studios, oddział firmy Interplay.
W 1999 roku wydane zostało oficjalne rozszerzenie pod tytułem '. 1 grudnia 2000 została wydana kontynuacja gry ', a dodatek do niej, "", 21 czerwca 2001.
Odbiór gry.
Sprzedaż.
Według Feargusa Urquharta, oczekiwania biznesowe dla "Wrót Baldura" były bardzo niskie. Spodziewano się, że na rynku niemieckim sprzedaż nigdy nie przekroczy 50 tysięcy sztuk. Celem BioWare było osiągnięcie 200 tysięcy kopii, aby opłacalne było wydanie kontynuacji. Niespodziewanie gra okazała się komercyjnym sukcesem. Ray Muzyka przypisał ten sukces licencji Dungeons &amp; Dragons i konsultacjom z graczami w trakcie produkcji. Interplay podało informację, że w ciągu dwóch pierwszych tygodni "Wrota Baldura" sprzedały się w liczbie 175 tysięcy kopii. Dwa miesiące po premierze sprzedaż przekroczyła już pół miliona sztuk, a dzieło BioWare zostało najlepiej sprzedającą się grą na komputery osobiste w styczniu 1999 roku, odnosząc międzynarodowy sukces na największych światowych rynkach.
Recenzje.
"Wrota Baldura" otrzymały pozytywne recenzje od wszystkich dużych publikacji o grach wideo. Po wydaniu gry amerykański PC Gamer oświadczył, że "Wrota Baldura" "rządzą niepodzielnie na rynku gier RPG i wyznacza nowe standardy". Computer Shopper stwierdził, że to najlepsza gra na licencji Dungeons &amp; Dragons jaka pojawiła się na komputerach. Magazyn Maximum PC porównał grę do Diablo, podkreślając, że prezentuje ona o wiele szerszy zakres możliwości i cech. Krytyka dotyczyła przede wszystkim problemów z algorytmem obliczającym drogę, po której poruszały się postaci niezależne. Mimo to gra została uznana za wzór do naśladowania, dzięki licznym opcjom dostosowywania postaci i wciągającej historii.
Redakcja serwisu Gry-Online w 2014 roku przyznała "Wrotom Baldura" 7. miejsce na liście najlepszych gier RPG wszech czasów.
Reedycja.
15 marca 2012 roku ogłoszono podjęcie prac nad remakiem gry o nazwie "Baldur’s Gate Enhanced Edition", który początkowo miał mieć premierę latem 2012 roku. Ostatecznie grę wydano 30 listopada 2012 roku. Reedycja poprawia szatę graficzną, dodaje nowe zadania i bohaterów, którzy mogą dołączyć do drużyny gracza. Nad nowymi elementami pracował między innymi pisarz fantasy Dave Gross i Sam Hulick. 31 marca 2016 roku został wydany dodatek "Baldur’s Gate: Siege of Dragonspear", którego akcja toczy się po wydarzeniach z podstawowej części gry.

</doc>
<doc id="317782" url="https://pl.wikipedia.org/wiki?curid=317782" title="Biskupstwo wrocławskie">
Biskupstwo wrocławskie



</doc>
<doc id="317783" url="https://pl.wikipedia.org/wiki?curid=317783" title="Arcybiskupstwo wrocławskie">
Arcybiskupstwo wrocławskie



</doc>
<doc id="317785" url="https://pl.wikipedia.org/wiki?curid=317785" title="Małgorzata Pieńkowska">
Małgorzata Pieńkowska

Małgorzata Pieńkowska, "primo voto" Sobala (ur. 19 maja 1965 we Wrocławiu) – polska aktorka filmowa i teatralna.
Życiorys.
Wykształcenie.
Absolwentka IV Liceum Ogólnokształcącego im. Marii Skłodowskiej-Curie w Olsztynie oraz Wydziału Aktorskiego Państwowej Wyższej Szkoły Teatralnej im. Aleksandra Zelwerowicza w Warszawie (1988), opiekunem jej roku był Jan Englert.
Kariera aktorska.
Zadebiutowała 4 października 1987 rolami Szambelanowej i Zerzabelli w "Czystym szaleństwie" w reżyserii Jana Englerta. Za rolę dyplomową została nagrodzona na IV Ogólnopolskim Przeglądzie Spektakli Dyplomowanych Szkół Teatralnych w Łodzi.
Za debiut w Teatrze Telewizji, w ekranizacji "Księżyc świeci nieszczęśliwym" Eugene’a O’Neilla, w reż. Jana Englerta otrzymała nagrodę Telewizji Polskiej. Była aktorką Teatru Polskiego w Warszawie (1988-1995) oraz Teatru Ateneum im. Stefana Jaracza w Warszawie (1996-2011). Gościnnie występowała na deskach Teatru Scena Prezentacje (1998, 2005), Teatru Praga Warszawa (2010), Teatru Kwadrat im. Edwarda Dziewońskiego w Warszawie (2012) oraz Teatru Powszechnego im. Zygmunta Hübnera w Warszawie (2015). Od 2017 jest aktorką Teatru Nowego im. Kazimierza Dejmka w Łodzi.
W swoim dorobku artystycznym ma kilkadziesiąt ról teatralnych w spektaklach reżyserów, takich jak np. Kazimierz Dejmek, Szczepan Szczykno, Maciej Prus, Agnieszka Glińska i Tomasz Zygadło. Wystąpiła także w kilku słuchowiskach Teatru Polskiego Radia. 
Pozostałe przedsięwzięcia.
Bierze udział w Tenisowych Turniejach Aktorów i Artystów.
Współpracowała z Formacją Nieżywych Schabuff, śpiewając refren w utworze „Klub wesołego szampana” (1988). Brała udział w czwartej edycji programu rozrywkowego Polsatu "Dancing with the Stars. Taniec z gwiazdami" (2015) i gościnnie wystąpiła w jednym odcinku dziewiątej edycji programu "Twoja twarz brzmi znajomo" (2018).
W 2018 roku wystąpiła w reklamie leków uspokajających Positivum.
Życie prywatne.
W latach 1991–2005 jej mężem był Jacek Sobala, z którym ma córkę, Inę (ur. 1991), także aktorkę. Od 2006 jest w związku z Andrzejem Nersem, którego teściem był Wiesław Gołas.
W 2003 przeszła chorobę nowotworową piersi.
Od kilku lat wspiera Dom Pomocy Społecznej dla Dzieci i Młodzieży, prowadzony przez siostry dominikanki.

</doc>
<doc id="317787" url="https://pl.wikipedia.org/wiki?curid=317787" title="Waranasi">
Waranasi

Waranasi (, "Vārāṇasī"; ; hist. "Benares", "Kaśi") – miasto w północnych Indiach, w stanie Uttar Pradesh, na Nizinie Hindustańskiej, nad Gangesem. W 2011 roku liczyło ok. 1,2 mln mieszkańców.
Miasto stanowi ważny ośrodek kultu wyznawców hinduizmu i buddyzmu. Miejsce znane z rytualnych kąpieli w świętej rzece Ganges i palenia zwłok zmarłych na ghatach. Na obrzeżach Waranasi (ok. 13 kilometrów na wschód) mieści się Park Jeleni – miejsce pierwszego kazania Buddy skierowanego do pięciu ascetów.
Według legendy Waranasi zostało założone przez Śiwę. Dokładnie nie wiadomo, kiedy powstała pierwsza osada w tym miejscu. Przyjmuje się, że było to około 3000 lat temu.
Z pewnością znana była już w V wieku p.n.e. jako Kaśi, co wywodziło się ze słowa „jasny”. Dzisiejsza nazwa pochodzi ze starożytnej nazwy miasta leżącego pomiędzy rzekami Waruna i Assi. Miasto jest co roku odwiedzane przez miliony wiernych, gromadzących się na brzegu rzeki w celu rytualnych ablucji, mających na celu oczyszczenie się z grzechów. Pomimo swej liczącej ponad trzy tysiące lat historii (jedna z najstarszych osad zamieszkanych do naszych czasów), większość zabytków ma nie więcej niż dwieście lat. Jest to efektem licznych najazdów muzułmańskich, jakie nękały Indie od XVI wieku. Zachowały się nieliczne stare świątynie (m.in. "Złota Świątynia" najświętsza w mieście, niedostępna dla wyznawców innych religii), jak i niektóre ghaty (nadbrzeżne schody).
Ghaty.
Główną atrakcją Waranasi, dla zachodnich turystów niebędących hinduistami, są ghaty (schody do rzeki) ciągnące się wzdłuż brzegów Gangesu.
Pielgrzymi przybywający do Waranasi już od rana skupiają się na poszczególnych ghatach, by odbywać oczyszczające kąpiele (pudźa) i medytować w najbardziej niewiarygodnych pozycjach. Bramini oferują błogosławieństwo, żebracy proszą o jałmużnę, dając innym możliwość poprawienia swojej karmy, wreszcie na ghaty przybywają kondukty pogrzebowe, by dokonać kremacji zmarłych, którzy z tego najlepszego w Indiach miejsca udają się w swoją ostatnią podróż.
Najważniejszych jest "pięć ghatów", gdzie pielgrzymi mają obowiązek dokonać kąpieli w określonej kolejności tego samego dnia. Są to:
Wiele ghatów należało do maharadżow lub innych władców, np. Śiwala Ghat jest własnością Maharadży Waranasi.
Dandi Ghat są miejscem ascetów, a zaraz obok znajdują się bardzo znane, oblegane zarówno przez Hindusów, jak i turystów Hanuman Ghat. Harishćandra (Smaśan Ghat) są miejscem, gdzie pali się zwłoki. Zajmują się tym wyłącznie nietykalni – chadal. W tym miejscu zdecydowanie nie należy nawet wyciągać aparatu, a tym bardziej robić zdjęć. Man Mandir Ghat zostały zbudowane w 1600 r., ale obecnie są w złym stanie, tylko w północnym kącie znajduje się piękny kamienny balkon. Mir Ghat prowadzą do nepalskiej świątyni, ozdobionej erotycznymi rzeźbami.
Świątynia Śiwy Wiśweśwary.
Nieco dalej w kierunku Jalsain Ghat, tyłem do rzeki, stoi "Złota Świątynia" ("Golden Temple"). Jest ona poświęcona Wiśweśwara–Śiwie, przedstawianemu jako władca całego wszechświata (Wiśwanatha). Obecna świątynia została zbudowana w 1776 przez Ahalya Bai, na miejscu, w którym wcześniej istniała świątynia, zburzona przez muzułmanów w 1600. Pokrycie jej złotych wież, które waży ponad 800 kg, było darem Randźita Singha, Maharadży Lahaur. Jest jednym z 12 świętych miejsc w Indiach związanych z dźjotirlinga. Turyści na teren nie mają wstępu.

</doc>
<doc id="317788" url="https://pl.wikipedia.org/wiki?curid=317788" title="Hastings Lionel Ismay">
Hastings Lionel Ismay

Hastings Lionel Ismay, 1. baron Ismay lub „Pug” Ismay, KG, GCB, CH, DSO (ur. 21 czerwca 1887 w Nainitalu, zm. 17 grudnia 1965 w Wormington Grange k. Stanton) – brytyjski wojskowy, dyplomata i malarz. Pierwszy sekretarz generalny NATO. Twórca powiedzenia, że NATO powstało, żeby „Rosjan trzymać z daleka, Amerykanów przy sobie, a Niemców pod kontrolą” ("Keeping Russians out, the Americans in and the Germans down").
Życiorys.
Wykształcenie uzyskał w Charterhouse School i Royal Military College w Sandhurst. W 1907 wstąpił do Armii Indyjskiej, pełniąc służbę na północno-zachodniej granicy państwa. W czasie I wojny światowej walczył w Somalilandzie.
Podczas II wojny światowej był szefem sztabu Winstona Churchilla i Clementa Attleego, oraz sekretarzem rządu wojennego. Pod koniec wojny uczestniczył w najważniejszych konferencjach pokojowych – w Moskwie, Jałcie, Teheranie i powojennej w Poczdamie. W 1946 zakończył służbę w armii w stopniu generała. Następnie sprawował stanowiska szefa sztabu ostatniego wicekróla Indii, lorda Louisa Mountbattena.
W 1951 został ministrem ds. Wspólnoty Narodów, a w latach 1952–1957 był pierwszym sekretarzem generalnym NATO. Równocześnie sprawował funkcję wiceprzewodniczącego Rady Północnoatlantyckiej.
W 1947 otrzymał tytuł barona Ismay. Zmarł 17 grudnia 1965. Tytuł barona wygasł wraz z jego śmiercią.

</doc>
<doc id="317793" url="https://pl.wikipedia.org/wiki?curid=317793" title="New Providence (ujednoznacznienie)">
New Providence (ujednoznacznienie)

New Providence – wyspa w archipelagu Bahamów (ang. Bahamas).
New Providence to miejscowości w USA:

</doc>
<doc id="317795" url="https://pl.wikipedia.org/wiki?curid=317795" title="Vin Baker">
Vin Baker

Vincent Lamont Baker (ur. 23 listopada 1971 w Lake Wales, Floryda) – były amerykański koszykarz grający w NBA na pozycjach silnego skrzydłowego lub środkowego, złoty medalista olimpijski z Sydney, obecnie asystent trenera w zespole Milwaukee Bucks.
Dorastał w Old Saybrook, Connecticut. Na college poszedł do University of Hartford. Został wybrany w drafcie 1993 z numerem 8. przez Milwaukee Bucks.
Kariera.
Większość swojej kariery spędził w Milwaukee Bucks (4 sezony) i Seattle SuperSonics (5 sezonów). Odnosił wtedy znaczące sukcesy, był wybierany do drugich i trzecich składów All-NBA Team, czterokrotnie z rzędu wystąpił w Meczach Gwiazd. W najlepszych latach notował ponad 21 pkt i ponad 10 zbiórek na mecz, spędzając na boisku ponad 40 min. Jego rekord strzelecki to 41 punktów, zdobyte dwukrotnie w karierze. Ma na swym koncie także jedno triple double.
Po przerwie spowodowanej lokautem w 1999 r. poważnie przytył i wpadł w problemy alkoholowe. Został za to najpierw zawieszony, a potem zwolniony przez swój trzeci klub, Boston Celtics. Potem podpisał kontrakt z New York Knicks, gdzie rozegrał 2 sezony. Końcówka kariery to coraz krótsze kontrakty, z Houston Rockets (3 spotkania) i Los Angeles Clippers (8 spotkań) i w końcu Minnesota Timberwolves, gdzie nie rozegrał ani jednego meczu.
Statystyki w NBA.
Na podstawie 

</doc>
<doc id="317800" url="https://pl.wikipedia.org/wiki?curid=317800" title="Jerzy Kalina">
Jerzy Kalina

Jerzy Kalina (ur. 15 kwietnia 1944 w Garwolinie) – polski scenograf i plastyk, twórca scenografii teatralnych i filmowych, witraży, filmów animowanych i dokumentalnych, twórca instalacji, performer. Brat Andrzeja.
W młodości związany z Chojnowem w powiecie przasnyskim, gdzie jego ojciec był dyrektorem PGR. Ukończył warszawską Akademię Sztuk Pięknych, otrzymując w 1971 dyplom na wydziale malarstwa u Stefana Gierowskiego.
Twórczość.
Oprócz licznych ulotnych instalacji i performance’ów, które prezentował w latach 70., wykonał projekty m.in. nagrobka ks. Jerzego Popiełuszki na warszawskim Żoliborzu, pomnika Katyńskiego w Podkowie Leśnej, Krzyża Pomnika ks. Jerzego Popiełuszki we Włocławku przy tamie, cokołu pomnika marszałka Józefa Piłsudskiego (rzeźba Alfonsa Karnego) w warszawskiej AWF, kaplic w Pałacu Prezydenckim i pałacu Belwederskim w Warszawie. Jest autorem Pomnika Ofiar Tragedii Smoleńskiej 2010 roku na placu Piłsudskiego w Warszawie.
We Wrocławiu odsłonięty został w 2005 wykonany z brązu według jego projektu Pomnik Anonimowego Przechodnia, który amerykański magazyn „Budget Travel” uznał „za jedno z najbardziej niezwykłych miejsc na świecie”.
Jest również autorem projektu granitowej kapliczki u zbiegu ulic Orszady i Hlonda w Warszawie, na granicy dzielnic Wilanów i Ursynów, upamiętniającej ofiary zbrodni katyńskiej i katastrofy polskiego Tu-154 w Smoleńsku.
Jest też scenografem, m.in. twórcą oprawy papieskich mszy podczas pielgrzymek Jana Pawła II do Polski. Tworzył scenografie teatralne, współpracował m.in. z Janem Peszkiem i Kazimierzem Kutzem w warszawskich teatrach Małym, Studio, Narodowym oraz krakowskim Starym. Wystawił również kilka własnych spektakli teatralnych.
W latach 70. XX wieku swoje prace wystawiał w Galerii Repassage.
Jest też reżyserem i scenarzystą filmu pt. "Tama 1984–1991" o księdzu Jerzym Popiełuszce i jego męczeństwie.
Akcje, instalacje.
1971
1972
1973
1974
1975
1977
1978
1979
1981
1983
1984
1985
1986
1987
1988
1989
1990
1991
1992
1993
1994
1995
1996
1997
1998
1999
2000
2001
2020

</doc>
<doc id="317804" url="https://pl.wikipedia.org/wiki?curid=317804" title="Ogłoszenie">
Ogłoszenie

Ogłoszenie – krótka forma wypowiedzi, w której autor ogłasza coś odbiorcy. W ogłoszeniu treść powinna być maksymalnie streszczona, przy czym zawarte powinny być wszelkie niezbędne informacje.
W ogłoszeniu muszą się znaleźć takie informacje jak:
Miejsca, gdzie mogą wystąpić ogłoszenia:
Typy ogłoszeń:

</doc>
<doc id="317805" url="https://pl.wikipedia.org/wiki?curid=317805" title="Getulio Vargas">
Getulio Vargas



</doc>
<doc id="317811" url="https://pl.wikipedia.org/wiki?curid=317811" title="Hiperbolizacja">
Hiperbolizacja



</doc>
<doc id="317812" url="https://pl.wikipedia.org/wiki?curid=317812" title="Aiki-jutsu">
Aiki-jutsu

 lub – jedna z zasad stosowana w japońskich sztukach walki.
Termin "aiki-jutsu" można przetłumaczyć jako zharmonizowanie, zjednoczenie wyrażone poprzez "ai" (合), przy wykorzystaniu siły ducha i energii "ki" (気) i posługiwaniu się własną techniką, sztuką, umiejętnością ("jutsu", 術). "Jū" (柔) oznacza miękkość, łagodność. 
Aiki to zasada lub taktyka walki, w której broniący się wykorzystuje siłę, atak napastnika, aby zdominować go własną dynamiką, energią "ki" i wykorzystaniem własnej techniki. Łączenie się z ruchami napastnika pozwala broniącemu się kontrolować działania atakującego przy minimalnym wysiłku. "Jū yoku gō wo seisu", 柔よく剛を制す, "miękkość pokonuje twardość".
Legenda.
Niektóre podania, które są prawdopodobnie częściowo zgodne z prawdą podają, że 700 lat temu na północ od góry Fudżi istniała starożytna szkoła "budō". Szkoła ta specjalizowała się w nauczaniu sztuki zwanej "aiki-jutsu" i była utrzymywana w ścisłym sekrecie. Nauczano tylko nielicznych, zaufanych uczniów, najczęściej o arystokratycznym rodowodzie. Sztuka ta początkowo brała źródła w szermierce "ken-jutsu". Z czasem rozwijała się i stopniowo zaczęła przewyższać techniki "jū-jutsu".
Rodziną, w której przekazywano tajemnice "aiki-jutsu" miała być rodzina Takeda.
Szkoły nauczające "aiki-jutsu".
Najbardziej znaną szkołą opartą na koncepcji "aiki" była "Daitō-ryū". Mistrz judo, Kenji Tomiki, twierdzi, że w niektórych podręcznikach sekretnych metod walki, można znaleźć wzmianki na temat "Daitō-ryū". Informacje te datują początek istnienia tej szkoły sztuk walki na okres Kamakura (1185–1333 rok). Za twórcę tej metody uważa się Yoshimitsu Minamoto (1045–1127). Sztukę tę praktykowali wojownicy z rodu Minamoto. Kolejnym sukcesorem był klan Aizu. Klan ten uległ wchłonięciu przez ród Takeda, który jest uważany za kontynuatora tej sztuki walki.
Aikido.
Sōkaku Takeda jako jeden z nielicznych przedstawicieli rodu "Takeda" nauczał sztuki walki osoby spoza swojego rodu. W 1915 roku przyjął na ucznia Morihei Ueshibę, który był bardzo zdolnym uczniem. Ueshiba otrzymał dyplom jego szkoły w maju 1916 roku. Elementy "Daitō-ryū" i "aiki-jutsu" można odnaleźć we współczesnym aikido stworzonym właśnie przez Ueshibę.

</doc>
<doc id="317813" url="https://pl.wikipedia.org/wiki?curid=317813" title="Werner Weber">
Werner Weber

Werner Weber (ur. 13 listopada 1919 w Huttwil w kantonie Berno, zm. 1 grudnia 2005 w Zurychu) – literaturoznawca szwajcarski, dziennikarz, profesor Uniwersytetu w Zurychu.
Studiował teorię sztuki i filologię niemiecką na uniwersytecie w Zurychu, w 1945 obronił pracę doktorską "Die Terminologie des Weinbaus in der Nordostschweiz und im Bündner Rheintal". Pracował następnie jako nauczyciel w gimnazjum w Winterthur. Od 1946 był felietonistą „Neue Zürcher Zeitung”, w latach 1951–1973 szefem działu w tym piśmie. W swoich publikacjach na łamach „Neue Zürcher Zeitung” promował młodych szwajcarskich literatów – Friedricha Dürrenmatta, Maxa Frischa, Hermanna Burgera, Adolfa Muschga.
W latach 1973–1987 był profesorem teorii literatury na uniwersytecie w Zurychu. Opublikował wiele prac na temat poezji, był również krytykiem sztuki. W 1988 otrzymał Nagrodę Szwajcarskich Księgarzy. Ponadto został wyróżniony Nagrodą Conrada Ferdinanda Meyera (1956), Nagrodą Johanna Heinricha Mercka za krytykę literacką (1967), Nagrodą Goethego (1980), Medalem Johanna Jakoba Bodmera (1989).
Zmarł w wieku 86 lat po krótkiej chorobie w grudniu 2005.

</doc>
<doc id="317819" url="https://pl.wikipedia.org/wiki?curid=317819" title="New Providence (New Jersey)">
New Providence (New Jersey)

New Providence – miejscowość w hrabstwie Union w stanie New Jersey w USA. Według danych z 2010 roku New Providence zamieszkiwało ponad 12 tys. osób.

</doc>
<doc id="317834" url="https://pl.wikipedia.org/wiki?curid=317834" title="Jorge Burruchaga">
Jorge Burruchaga

Jorge Luis Burruchaga (ur. 9 października 1962 w Gualeguay) – argentyński piłkarz, grający na pozycji napastnika lub ofensywnego pomocnika.
Przez kibiców przezywany "El Burru".
Kariera piłkarska.
Argentyńczyk rozpoczął swoją profesjonalną karierę klubową w roku 1979 jako piłkarz Arsenal de Sarandí.
W 1982 roku przeszedł do słynnego CA Independiente, gdzie w 1983 roku zdobył mistrzostwo, a rok później sięgnął po prestiżowe Copa Libertadores (został królem strzelców rozgrywek z 6 bramkami) i po wygranej z angielskim Liverpoolem po Puchar Interkontynentalny. W 1985 przeniósł się do Europy, zostając piłkarzem francuskiego FC Nantes. W drużynie "Kanarków" spędził siedem lat. Latem 1992 roku odszedł do drużyny beniaminka – Valenciennes FC. W 1994 wrócił do Argentyny, gdzie przez cztery lata, ponownie występował w drużynie Independiente.
Kariera reprezentacyjna.
Buruchaga był częścią kadry Argentyny na dwóch turniejach Copa America (1983, 1989) oraz na dwóch mundialach (1986, 1990).
W trakcie pierwszego występu w 1986 roku, zdobył z drużyną złoty medal. Sam zawodnik dołożył się do triumfu, strzelając gola w finałowym meczu z RFN (3:2). Na kolejnym mundialu zagrał we wszystkich meczach "Albicelestes", włącznie z przegranym (0:1) finałem z reprezentacją RFN.
Całkowity bilans gier piłkarza w reprezentacji Argentyny to 59 gier i 13 bramek.
Kariera trenerska.
W 2001 został trenerem macierzystego Arsenalu de Sarandí. Funkcję tę pełnił przez cztery lata, utrzymując przez ten czas, klub w najwyżej lidze. W 2005 roku został trenerem Estudiantes La Plata, z którego został zwolniony w kwietniu 2006 roku, po serii słabych wyników.
Później, krótko prowadził kilka ligowych zespołów (Independiente, Banfield, Arsenal de Sarandi) oraz dwukrotnie drugoligowe Atletico Rafaela.
Podczas Mistrzostw Świata w Rosji w 2018 roku Burruchaga pełnił funkcję dyrektora generalnego piłkarskiej reprezentacji Argentyny.
Sukcesy.
Klubowe.
Independiente
Reprezentacyjne.
Argentyna

</doc>
<doc id="317835" url="https://pl.wikipedia.org/wiki?curid=317835" title="Karabin L1A1">
Karabin L1A1

L1A1 – brytyjski karabin samopowtarzalny, wersja karabinu FN FAL.
Historia.
W 1951 roku armia brytyjska przyjęła do uzbrojenia karabin szturmowy EM-2 jako "Rifle, Automatic, No.9 Mk 1". Jednak pomimo przyjęcia karabinu do uzbrojenia, nie rozpoczęto jego produkcji. Przyczyną były prace nad standaryzacją broni w ramach NATO. Pamiętając o problemach, jakie stwarzało używanie różnych naboi przez aliantów w czasie drugiej wojny światowej, postanowiono przyjąć do uzbrojenia wszystkich państw paktu jeden nabój karabinowy, a Amerykanie proponowali także standaryzację karabinu. W efekcie podjęto decyzję o nieprzyjmowaniu do uzbrojenia nowych wzorów broni do momentu wybrania standardowej amunicji.
Europejscy członkowie paktu byli zwolennikami przyjęcia naboi .280 Mk1Z, Amerykanie uważali, że lepszy będzie nabój karabinowy o większej mocy. Ostatecznie w 1953 roku USA wymusiło przyjęcie do uzbrojenia amerykańskiej amunicji T65E3 standaryzowanej jako 7,62 x 51 mm NATO.
Nowa natowska amunicja okazała się zbyt silna, by można było do niej łatwo przeprojektować karabin EM-2. Dlatego program tego karabinu zamknięto, a do uzbrojenia przyjęto w karabin L1A1 (licencyjny FN FAL w wersji 50-00). W odróżnieniu od oryginalnego FALa, L1A1 był bronią samopowtarzalną, pozbawioną możliwości strzelania seriami. Zmodyfikowano także kolbę (jej długość można było regulować stosując stopki o różnej grubości).
Od 1985 roku L1A1 był zastępowany karabinem szturmowym L85.
Poza Wielką Brytanią L1A1 był wytwarzany w Australii i Kanadzie. Jako broń przepisowa znajdował się na uzbrojeniu armii Wielkiej Brytanii, Australii, Kanady i Nowej Zelandii. W mniejszej liczbie był używana przez armie: Barbadosu, Gambii, Gujany, Malezji, Omanu i Singapuru.
Opis.
L1A1 był bronią samopowtarzalną. Automatyka broni działała na zasadzie odprowadzania gazów prochowych, tłok gazowy o krótkim skoku, zamek ryglowany przez przekoszenie. Broń strzelała z zamka zamkniętego. Mechanizm spustowy z możliwością strzelania ogniem pojedynczym. Dźwignia bezpiecznika po lewej stronie broni nad chwytem pistoletowym. Zasilanie z pudełkowych magazynków o pojemności 20 naboi. Przyrządy celownicze składają się z muszki i celownika przeziernikowego .

</doc>
<doc id="317844" url="https://pl.wikipedia.org/wiki?curid=317844" title="Stop lista">
Stop lista

Stop-lista – lista, która zawiera zastrzeżone numery kart płatniczych. Ze względu na zbyt dużą ilość danych stop-listy zostały podzielone na regiony. Oznacza to, że karta zastrzeżona w Kanadzie może być aktywna w Europie. Regiony stop-listy nie mają jednak znaczenia w przypadku autoryzacji on-line.
Stop-listy występują zarówno w postaci elektronicznej (POS, centrum autoryzacyjne (ang. Acquirer)) jak i papierowej. W Europie wersje papierowe są praktycznie niespotykane.

</doc>
<doc id="317845" url="https://pl.wikipedia.org/wiki?curid=317845" title="Dirk Stikker">
Dirk Stikker

Dirk Uipko Stikker (ur. 5 lutego 1897 w Winschoten - zm. 23 grudnia 1979 w Wassenaar) – holenderski bankier, przemysłowiec, polityk i dyplomata. Ukończył prawo na Uniwersytecie w Groningen. Po nauce rozpoczął karierę w sektorze finansowym. W latach 1935-1948 był dyrektorem browaru Heineken. W 1945 roku pomagał organizować holenderskie związki zawodowe. 
Po wojnie Stikker rozpoczął karierę polityczną w holenderskim rządzie. W 1946 był współzałożycielem i przewodniczącym "Volkspartij voor Vrijheid en Democratie" (Partia Ludowa na rzecz Wolności i Demokracji, VVD). W latach 1946-1948 sprawował funkcję senatora, następnie zaś w latach 1948-1952 objął stanowisko Ministra Spraw Zagranicznych. W 1950 był mediatorem, następnie zaś przewodniczącym Organizacji Europejskiej Współpracy Gospodarczej (OEEC), poprzedniczki Organizacji Współpracy Gospodarczej i Rozwoju (OECD). W latach pięćdziesiątych został dyplomatą, obejmując stanowiska ambasadora Holandii w Wielkiej Brytanii (1952-1958). W dniu 21 kwietnia 1961 roku został sekretarzem generalnym NATO, którą to funkcję pełnił do 1 sierpnia 1964, kiedy to zrezygnował z przyczyn zdrowotnych.

</doc>
<doc id="317847" url="https://pl.wikipedia.org/wiki?curid=317847" title="Dagonet">
Dagonet

Dagonet – według legend arturiańskich błazen króla Artura, którego dla żartu pasowano na Rycerza Okrągłego Stołu; później wykazał się odwagą w wielu turniejach. Jego postać występuje w "Le Morte d’Arthur" autorstwa Thomasa Malory'ego.
Nawiązania.
W filmie "Król Artur" z 2004 został przedstawiony jako jeden z towarzyszy i najwierniejszy rycerz króla Artura, będący przyjacielem Borsa. Dzięki niemu rycerze wygrali bitwę z Sasami na terytorium Piktów. Dagonet wyrwał się z szeregu i wbiegł na środek zamarzniętego jeziora, gdzie załamał lód uderzając w niego toporem, przez co większość napastników utonęła. Zginął zastrzelony z kuszy.

</doc>
<doc id="317849" url="https://pl.wikipedia.org/wiki?curid=317849" title="Pirokseny">
Pirokseny

Pirokseny – grupa bardzo rozpowszechnionych minerałów skałotwórczych o strukturze wewnętrznej odpowiadającej krzemianom łańcuchowym i ogólnym wzorze:
Pirokseny stanowią częsty składnik skał magmowych i metamorficznych, a największą rolę skałotwórczą odgrywa augit. Spotykane są w skałach na całym świecie.
Nazwę wprowadził René-Just Haüy od słów greckich "pyr" = "ogień" i "xenos" = "obcy". Uważał bowiem, że pirokseny nie tworzą się w chwili erupcji, lecz później.
Cechy piroksenów.
Do piroksenów należą także szeregi: 
Obszary między nimi wypełniają kryształy mieszane. Minerały będące członami skrajnymi są dość rzadkie, w związku z czym ich wzory chemiczne mają znaczenie głównie teoretyczne.
Do najbardziej rozpowszechnionych piroksenów należą:
Z rzadziej występujących wymienić warto:
W Polsce występują m.in. na Dolnym Śląsku (diopsyd, spodumen, jadeit) i w Pieninach (augit).

</doc>
<doc id="317850" url="https://pl.wikipedia.org/wiki?curid=317850" title="Karabin Beretta Rx4 Storm">
Karabin Beretta Rx4 Storm

Beretta Rx4 Storm – prototypowy karabin samopowtarzalny.
Beretta Rx4 jest bronią przeznaczoną dla formacji policyjno-ochroniarskich. Może być także wykorzystywany jako broń do strzelań sportowych (np. IPSC).
Rx4 działa na zasadzie odprowadzania gazów prochowych, z krótkim skokiem tłoka gazowego.

</doc>
<doc id="317864" url="https://pl.wikipedia.org/wiki?curid=317864" title="Dębowiec (powiat cieszyński)">
Dębowiec (powiat cieszyński)

Dębowiec (cz. "Dubovec", niem. "Baumgarten") – wieś w Polsce, położona w województwie śląskim, w powiecie cieszyńskim, w gminie Dębowiec, w historycznych granicach regionu Śląska Cieszyńskiego. Siedziba tejże gminy.
W latach 1975–1998 wieś należała administracyjnie do województwa bielskiego.
Powierzchnia sołectwa wynosi 1317 ha, liczba ludności 1786 (2008), co daje gęstość zaludnienia równą 135,6 os./km².
Geografia.
Wieś położona jest na pograniczu Pogórza Cieszyńskiego, Wysoczyzny Kończyckiej i Doliny Górnej Wisły. Od strony północnej sąsiaduje z Pruchną i Ochabami, od wschodniej z Wiślicą (na bardzo krótkim odcinku), Simoradzem, na południowym wschodzie z Iskrzyczynem, na południu z Kostkowicami, na zachodzie z Hażlachem i Rudnikiem. Krajobraz wsi jest silnie ukształtowany przez przepływającą przez nią rzekę Knajkę (lewy dopływ Wisły) i umiejscowione wzdłuż niej stawy rybne (237 ha) i pola uprawne (ok. 50% terenu).
Integralne części wsi.
Dawniej do Dębowca należała też dziś położona w Simoradzu "Dębina" (niem. "Eichenfeld"), od reszty Simoradza oddzielona potokiem Wilamowickim, niegdyś należąca do „Jana na Dębowcu”, który podarował ją Simoradzowi w prezencie.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Dambonczal". Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Powstała być może jeszcze w połowie XIII wieku, była etnicznie polska, lecz w trakcie spisywania "Liber fundationis..." nie w pełni uformowana (brak określenia liczby łanów, z których będzie płacony podatek). W tym czasie jednak osiedliła się tu nieznana liczba osadników niemieckich. Nadali oni wspólnej miejscowości niemiecką nazwę "Baumgarten" i przyczynili się do jej szybszego rozwoju. Owa niemiecka nazwa w postaci "Bemgard" ujawniła się po raz pierwszy w sprawozdaniu z poboru świętopietrza z 1335 w diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 10 parafii (miejscowości) archiprezbiteratu w Cieszynie. Tutejszej parafii św. Małgorzaty Dziewicy i Męczennicy początkowo służył kościół drewniany. Parafia została ponownie wymieniona w spisie sporządzonym przez archidiakona opolskiego Mikołaja Wolffa w 1447 pod nazwą "Bomgarte".
Dość szybko Dębowiec został własnością szlachecką, został gniazdem rodowym rodziny szlacheckiej, której przedstawiciel Mikołaj z Dubowca (1442–1475) był kasztelanem oświęcimskim. W XVI wieku z racji niedostatku produkowanej żywności przez pola uprawne na tym terenie zaczęły powstawać pierwsze gospodarstwa rybne.
W okresie reformacji miejscowa ludność w znacznym stopniu przyjęła nowe wyznanie luterańskie oraz przejęła miejscowy kościół, który został zwrócony katolikom przez specjalną komisję w 1654. 15 marca 1793 miejscowość została zakupiona przez księcia cieszyńskiego Alberta Sasko-Cieszyńskiego od Marklowskich. Do 1807 roku dzieci z Dębowca uczęszczały do szkoły w Simoradzu. W tym roku powstał jednak w miejscowości pierwszy budynek szkolny. W latach 1854–1856 wybudowano nowy, murowany kościół parafialny, konsekrowany w 1857, po czym rozebrany został poprzedni kościół drewniany.
Na początku XX wieku na terenie miejscowości odkryto metan a jego wybuch w 1911 spowodował kilkudniowy pożar. W 1905 założono w Dębowcu oddział Ochotniczej Straży Pożarnej. W 1908 wybudowano budynek szkolny z okazji sześćdziesięciolecia panowania monarchy austriackiego Franciszka Józefa. W 1912 na miejscowym cmentarzu ewangelickim poświęcono kaplicę, obecny kościół Zbawiciela.
Po I wojnie światowej miejscowość jako część Śląska Cieszyńskiego stała się przedmiotem polsko-czechosłowackiego konfliktu granicznego. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie. Ostatecznie Dębowiec znalazł się w 1920 w granicach II Rzeczypospolitej.
Po agresji wojsk niemieckich na Polskę w 1939 miejscowość została włączona do III Rzeszy. W nocy z 15 na 16 lutego 1941 na terenie Dębowca zostali zrzuceni na teren okupowanej Polski pierwsi Cichociemni. Brytyjski bombowiec „Adolphus” odbywał swój pierwszy lot do Polski, aby zrzucić skoczków pod Włoszczowę; błąd nawigatora oraz brak paliwa zmusił go do zrzutu spadochroniarzy, wśród których znajdowali się: Józef Zabielski (ps. "Żbik"), mjr Stanisław Krzymowski (ps. "Kostka") i kurier Czesław Raczkowski (ps. "Orkan"), którzy później przedostali się do Krakowa. Zdarzenie to zostało upamiętnione odsłoniętym w 1991 obeliskiem w centrum miejscowości. W styczniu 1945 wycofujące się wojska niemieckie ewakuowały więźniów goleszowskiej filii obozu zagłady w Oświęcimiu, po drodze w „marszu śmierci” zginęło ich tu 19. Upamiętnia ich pomnik odsłonięty w 1949 w Dębowcu na tzw. Dolcach pod laskiem „Dólka”.
W 1950 r. grupa chłopów z Dębowca założyła pierwszą w powiecie cieszyńskim rolniczą spółdzielnię produkcyjną. Po drugiej wojnie światowej wznowiono też wydobycie gazu ziemnego. Jest on wydobywany do dziś, podobnie jak solanka jodowo-bromowa. W 1960 do użytku oddano budynek przedszkola.
10 listopada 1993 uroczyście otwarto nowy budynek szkolny, w którym dziś funkcjonują szkoła podstawowa i gimnazjum, przy których znajdują się sala gimnastyczna (ukończona w 1998), boisko szkolne (swoje mecze na nim rozgrywa też LKS „Strażak” Dębowiec) i boiska do siatkówki plażowej. Po otwarciu nowego budynku szkolnego w starej szkole przez 8 lat nie prowadzono zajęć. Wznowiono je w 2001 po remoncie, dla klas od pierwszej do trzeciej szkoły podstawowej.
Religia.
Na terenie Dębowca działalność duszpasterską prowadzą następujące Kościoły:
Turystyka.
Przez miejscowość przechodzą trasy rowerowe:
Zabytek i pomniki przyrody.
Jedynym zabytkiem na obszarze miejscowości wpisanym do rejestru zabytków nieruchomych a zarazem najstarszym budynkiem jest przystający do obory folwarczny spichlerz z przełomu XVIII i XIX wieku leżący na ul. Szkolnej 41. Zbudowany jest z kamienia i cegły, na planie ośmioboku, baniasty dach przykryty jest gontem.
Wzdłuż Knajki rośnie wiele starych dębów, z czego pięć jest zarejestrowanych jako pomniki przyrody.

</doc>
<doc id="317877" url="https://pl.wikipedia.org/wiki?curid=317877" title="Plainfield">
Plainfield

Miejscowości w USA:
Gminy w USA:

</doc>
<doc id="317878" url="https://pl.wikipedia.org/wiki?curid=317878" title="Cork Institute of Technology">
Cork Institute of Technology

Cork Institute of Technology (CIT, ) – wyższa uczelnia techniczna, której siedziba jest w Corku w Irlandii. Uczelnia kształci obecnie około studentów, przyszłych inżynierów, biznesmenów, muzyków, artystów plastyków oraz marynarzy (w tym oficerów). Utworzona została w 1970 roku jako Regional Technical College, Cork (część sieci irlandzkich regionalnych uczelni technicznych).

</doc>
<doc id="317879" url="https://pl.wikipedia.org/wiki?curid=317879" title="Bretagne Classic Ouest-France">
Bretagne Classic Ouest-France

Bretagne Classic Ouest-France – jednodniowy wyścig kolarski rozgrywany corocznie od 1931 wokół francuskiego Plouay.
Pierwsza edycja wyścigu odbyła się w 1931. Od 2005 należy do cyklu najważniejszych wyścigów kolarskich na świecie – początkowo UCI ProTour, a następnie UCI World Tour.
Od 1982 głównym patronem wyścigu jest czasopismo Ouest-France.
Zwycięzcy.
Opracowano na podstawie:

</doc>
<doc id="317883" url="https://pl.wikipedia.org/wiki?curid=317883" title="Kolano">
Kolano



</doc>
<doc id="317886" url="https://pl.wikipedia.org/wiki?curid=317886" title="Alpha Oumar Konaré">
Alpha Oumar Konaré

Alpha Oumar Konaré (ur. 2 lutego 1946 w Kayes) – polityk malijski, w latach 1992–2002 prezydent Mali. Profesor historii i archeologii. W latach 1971-75 studiował na Wydziale Historycznym Uniwersytetu Warszawskiego, gdzie obronił doktorat z zakresu archeologii zachodnioafrykańskiej. W czasie studiów w Polsce mieszkał na warszawskich Jelonkach. Założyciel pisma „Les Echos” i pierwszej w Mali rozgłośni radiowej (1991). Przewodniczący Komisji Unii Afrykańskiej w latach 2003-2008.
We wrześniu 2021 r. Alpha Oumar Konaré był pilnie hospitalizowany w Maroku w szpitalu Cheikh Zaid w Rabacie.

</doc>
<doc id="317888" url="https://pl.wikipedia.org/wiki?curid=317888" title="Biskupstwo świdnickie">
Biskupstwo świdnickie



</doc>
<doc id="317891" url="https://pl.wikipedia.org/wiki?curid=317891" title="Generator liczb losowych">
Generator liczb losowych

Generator liczb losowych (, RNG) – program komputerowy lub układ elektroniczny generujący stacjonarny i ergodyczny, losowy ciąg elementów binarnych zorganizowanych zwykle jako ciąg liczb losowych.
Generatory liczb losowych są ważnymi współczesnymi narzędziami badawczymi, używanymi w wielu dziedzinach, m.in. w kryptografii lub statystyce do symulacji procesów (przybliżone obliczenia matematyczne i symulacje fizyczne przy użyciu metody Monte Carlo).
Wynikiem działania generatora liczb losowych zwykle są liczby z przedziału formula_1 o rozkładzie jednostajnym. Z generatora o takim rozkładzie można uzyskać generator o dowolnym innym rozkładzie obliczając odwrotną dystrybuantę pożądanego rozkładu z wyników pierwszego generatora.
Rodzaje.
Ze względu na sposób generowania liczb losowych można wyróżnić dwa rodzaje generatorów:
Zasadniczymi zaletami generatorów sprzętowych, szczególnie ważną w kryptografii, są nieprzewidywalność i niereprodukowalność generowanych ciągów, wynikające z unikatowości realizacji fizycznego procesu stochastycznego w danym przedziale czasu.
Liczby pochodzące z generatora programowego zwane są "liczbami pseudolosowymi", ponieważ faktycznie nie są dziełem przypadku, lecz wynikiem obliczeń matematycznych.
Największą zaletą generatorów pseudolosowych jest ich szybkość, często też mają lepsze właściwości statystyczne niż generatory sprzętowe. Należy jednak zwrócić uwagę na fakt, że mając kontrolę lub znając wartości podawane na wejście generatora oraz jego stan wewnętrzny bez trudu można przewidzieć zwracane przezeń liczby. Z tego powodu decydując się na zastosowanie w systemie kryptograficznym generatora liczb pseudolosowych należy zachować szczególną ostrożność przy doborze zarówno samego algorytmu, jak i sposobu inicjowania oraz rodzaju wartości podawanych na jego wejście.

</doc>
<doc id="317893" url="https://pl.wikipedia.org/wiki?curid=317893" title="Eragon (ujednoznacznienie)">
Eragon (ujednoznacznienie)



</doc>
<doc id="317895" url="https://pl.wikipedia.org/wiki?curid=317895" title="GP Ouest France-Plouay">
GP Ouest France-Plouay



</doc>
<doc id="317903" url="https://pl.wikipedia.org/wiki?curid=317903" title="Serious Sam (seria)">
Serious Sam (seria)

Serious Sam – seria gier komputerowych z gatunku FPS, stworzona przez chorwacką firmę Croteam.
Grę cechują: czarny humor głównego bohatera, setki przeciwników atakujących bohatera na każdej z plansz oraz z biegiem gry, coraz większy arsenał broni mający służyć do ich eksterminacji.
Akcja pierwszej części rozgrywa się w starożytnym Egipcie. Bohaterem gry jest Sam "Serious" Stone. Postawiono przed nim zadanie uratowania świata przed wrogimi najeźdźcami z kosmosu, którzy w roku 2104 zaatakowali Ziemię. I tak w zostaje teleportowany do odległej przeszłości, a dokładniej do starożytnego Egiptu, z zadaniem zniszczenia obcych zanim ci urosną w siłę.
"Serious Sam" miał służyć programistom z Croteam tylko do sprawdzenia możliwości programu "Serious Editor". Wydanie tej gry okazało się bardzo dużym sukcesem.
Do gier z serii "Serious Sam" dołączony jest program do tworzenia map, "Serious Editor" oraz "SeriousModeler" do animacji modeli. W drugim starciu zawarto "Serious Ska Studio" do projektowania tekstur.

</doc>
<doc id="317910" url="https://pl.wikipedia.org/wiki?curid=317910" title="Mmorpg">
Mmorpg



</doc>
<doc id="317912" url="https://pl.wikipedia.org/wiki?curid=317912" title="Apella">
Apella

Apella (gr. "Ἀπέλλα") – zgromadzenie ludowe w starożytnej Sparcie, uchwalające prawa, rozstrzygające najważniejsze kwestie państwowe i wybierające urzędników (gerontów i eforów), a od VI/V w. p.n.e. decydujące także o wypowiedzeniu wojny. Uczestniczyli w nim wszyscy pełnoprawni obywatele (homoioi – „równi”, czyli spartiaci), którzy ukończyli 20 lat. Zebrani nie mieli prawa dyskusji – w przeciwieństwie do Aten nie funkcjonowała zasada isegorii, a Spartanie jedynie przyjmowali lub odrzucali wnioski geruzji i eforów, bez możliwości wprowadzenia poprawek. Głosowano okrzykami, a w razie wątpliwości przez rozejście się.
Kompetencje apelli zakreślił akt nazywany Wielką Retrą.

</doc>
<doc id="317913" url="https://pl.wikipedia.org/wiki?curid=317913" title="Henryk Krajewski (podpułkownik)">
Henryk Krajewski (podpułkownik)

Henryk Krajewski, ps. „Wicher”, „Eryk”, „Bąk”, „Trzaska”, „Leśny” vel Henryk Turowski, Henryk Jezierski, Henryk Rogowski, Wasyl Biszko (ur. 7 lipca 1898 w Waśniewie, zm. 16 grudnia 1989 w Wołominie) – podpułkownik piechoty Wojska Polskiego, cichociemny, oficer Armii Krajowej.
Życiorys.
Syn Teofila i Marianny z Turowskich. Jego rodzice byli rolnikami na własnym gospodarstwie. Do 1913 uczył się w szkole początkowej w Janowcu Kościelnym, Podczas nauki założył tajną drużynę skautową. Podjął następnie naukę w Seminarium Nauczycielskim im. Stanisława Konarskiego w Warszawie, po jego ukończeniu we wrześniu 1918 zdobył dyplom nauczyciela szkoły powszechnej. W latach 1917–1918 był członkiem Polskiej Organizacji Wojskowej.
Kariera wojskowa w przedwojennej Polsce.
6 listopada 1918 wstąpił w Mławie jako ochotnik do Wojska Polskiego, od 11 listopada w Szkole Podchorążych w Warszawie. W dniach 11–13 listopada 1918 uczestniczył w rozbrajaniu Niemców w Warszawie. W czerwcu 1919 został przydzielony do 2. kompanii Batalionu Zapasowego 31 pułku Strzelców Kaniowskich. Od 24 lipca 1919 instruktor Szkoły Podoficerskiej oraz zastępca komendanta szkoły.
Od 11 grudnia 1919 dowódca kompanii Batalionu Zapasowego 31 pułku Strzelców Kaniowskich, od 23 kwietnia 1920 dowódca 4. kompanii marszowej. Uczestniczył w walkach z bolszewikami. 2 sierpnia 1920 ciężko ranny pod Kurkami nad Bugiem. Powrócił po leczeniu do jednostki w grudniu tego samego roku. Pełnił kolejno stanowiska: dowódcy plutonu, następnie kompanii, był adiutantem 31 pułku Strzelców Kaniowskich. We wrześniu 1933 został przeniesiony do Korpusu Kadetów Nr 2 w Chełmnie, w którym był instruktorem oraz dowódcą kompanii. Od listopada 1937 w 63 pułku piechoty w Toruniu na stanowisku dowódcy 1. kompanii karabinów maszynowych. Od maja 1939 dowódca II batalionu 67 pułku piechoty w Brodnicy oraz komendant Dywizyjnego Kursu Podchorążych Rezerwy 4 DP przy 67 pp. 29 sierpnia 1939 mianowany dowódcą formowanego Ośrodka Zapasowego 4 Dywizji Piechoty w Rzeszowie, dotarł do Rzeszowa 28 sierpnia, ewakuowany wraz z Ośrodkiem 5 września do Przemyśla, następnie do Nadwórnej.
II wojna światowa.
20 września 1939 z Ośrodkiem Zapasowym 4 Dywizji Piechoty przekroczył granicę polsko-węgierską i został internowany w obozie pod Wyszehradem. 11 grudnia 1939 wraz z kpt. dypl. Janem Kamieńskim oraz dwoma oficerami uczestniczył w nieudanej ucieczce Dunajem. Po ostrzelaniu łodzi oraz śmierci przewodnika został aresztowany. W lutym 1940 uciekł z internowania i przez Jugosławię i Włochy przedostał się do Francji, gdzie wstąpił do formowanego tam Wojska Polskiego. Został przydzielony jako dowódca III batalionu 8 pułku piechoty w Plélan-le-Grand. Od kwietnia do maja 1940 uczestniczył w kursach dowódców batalionów w Centrum Wyszkolenia Piechoty w Mourmelon-le-Grand. Po upadku Francji i rozwiązaniu jednostki wraz z grupą oficerów wyruszył w kierunku portu Saint–Nazaire. Ewakuowany z portu La Turballe angielskim kontrtorpedowcem, 21 czerwca 1940 dotarł do Plymouth w Wielkiej Brytanii. Otrzymał przydział do oddziału rozpoznawczego 4 Brygady Kadrowej Strzelców.
Zgłosił się do służby w kraju. Przeszkolony ze specjalnością w dywersji. Zaprzysiężony na rotę ZWZ 29 października 1941. Przydzielony do Oddziału VI Sztabu Naczelnego Wodza. Zrzucony do okupowanej Polski w nocy z 6 na 7 stycznia 1942. Zrzut na placówkę odbiorczą „Kocioł”, w okolicach miejscowości Cegłów, Stefanówka, 7 km od Mińska Mazowieckiego. Razem z nim skoczyli: por. Tadeusz Klimowski ps. Klon, ppor. Jan Marek ps. Walka, por. Zbigniew Piasecki ps. Orlik, kpt. Jan Smela ps. Wir oraz Kurier Delegatury Rządu na Kraj ppor. Benedykt Moszyński ps. Andrzej.
Od lutego 1942 przydzielony jako zastępca szefa Związku Odwetu Komendy Głównej AK płk. Franciszka Niepokólczyckiego. Ukończył kurs dywersyjny ZO, prowadził sprawy operacyjne ZO, uczestniczył w odprawach szefów Okręgów ZO. W nocy z 7 na 8 października 1942 uczestniczył w dywersyjnej akcji bojowej o kryptonimie „Wieniec”, m.in. w zdetonowaniu ładunku wybuchowego pod Płudami, na szlaku kolejowym Warszawa – Modlin. Od grudnia 1942 szef Oddziału IV Kedywu. Od sierpnia 1943 do maja 1944 kierował Centralą Zaopatrzenia Terenu („Zegar”, „Stadion”, „Czata”), zaopatrującą jednostki Armii Krajowej w broń, sprzęt, lekarstwa itp. Zorganizował szkołę dywersji o kryptonimie „Zagajnik”. Szkoła ta funkcjonowała do lipca 1944, przeszkolono w niej ok. 1200 żołnierzy Armii Krajowej. Na przełomie kwietnia i maja 1944 przydzielony jako komendant Okręgu Polesie AK. Od czerwca jako „Leśny” dowódca 30 Dywizji Piechoty AK, formowanej z oddziałów partyzanckich Okręgu Polesie AK. Żołnierze 30 Dywizji Piechoty AK uczestniczyli w wielu walkach z Niemcami, Opanowali w całości Lasy Nurzeckie. Gdy pułk żołnierzy radzieckich obsadził w nich drogę Wysokie Litewskie–Drohiczyn, żołnierze AK osłaniali ich pozycje. Nawiązano kontakt taktyczny z oddziałami radzieckimi.
19 sierpnia 1944 dowodzone przez niego oddziały zostały rozbrojone przez Sowietów. Udało mu się jednak uniknąć internowania przez NKWD.
Lata powojenne.
11 grudnia 1944 został aresztowany przez funkcjonariuszy MBP za przynależność do AK. 23 kwietnia 1945 wyrokiem Wojskowego Sądu Okręgowego Warszawa–Praga skazany na 10 lat więzienia.
28 lipca 1945 w rejonie stacji kolejowej Bąkowiec został uwolniony z transportu do więzienia we Wronkach, przez żołnierzy Delegatury Sił Zbrojnych na Kraj, z oddziału por. Zygmunta Kęski ps. Świt. Ukrywał się przez kilka tygodni w Otwocku, następnie po konsultacjach z płk. Janem Mazurkiewiczem ujawnił przed Komisją Likwidacyjną AK w Warszawie. 6 listopada 1945 prezydent Krajowej Rady Narodowej Bolesław Bierut warunkowo zawiesił wykonywanie wyroku na dwa lata, 12 września 1950 Najwyższy Sąd Wojskowy uznał jego wyrok za niebyły.
W lutym 1946 zamieszkał we Wrocławiu, gdzie pracował jako kierownik ekspozytury Zjednoczenia Energetycznego Okręgu Dolnośląskiego. Od 1 marca 1946 kierownik zaopatrzenia Rejonowego Centrum Aprowizacji ZAOD. W styczniu 1970 przeszedł na emeryturę. Został pochowany na cmentarzu Wojskowym na Powązkach w Warszawie (kwatera HIII-3-23).
Napisał wspomnienia wojenne 1939–1945 maszynopis cz. I i II.

</doc>
<doc id="317920" url="https://pl.wikipedia.org/wiki?curid=317920" title="Organografia">
Organografia

Organografia – dział botaniki łączący dwie dziedziny wiedzy: anatomię oraz morfologię roślin, zajmujący się badaniem budowy, ukształtowania, rozmieszczenia i rozwoju narządów (organów) roślinnych oraz ich funkcji.
Z morfologii roślin jako osobna nauka została wyodrębniona w 1930 roku przez K. Goebla.

</doc>
<doc id="317921" url="https://pl.wikipedia.org/wiki?curid=317921" title="Gerontowie">
Gerontowie

Gerontowie (gr. "γέροντες" lp. "γέρων" "stary, starzec") – obywatele starożytnej Sparty należący do Rady Starszych (geruzji). Wybierani dożywotnio przez zgromadzenie ludowe spośród obywateli, którzy ukończyli 60 lat.

</doc>
<doc id="317922" url="https://pl.wikipedia.org/wiki?curid=317922" title="Ludwik Darowski">
Ludwik Darowski

Ludwik Darowski, ps. „K. Darski”, D-ski, Michał Kowieński, Ludar, Lud. Dar., Michał, Wiesław (ur. 11 sierpnia 1881 w Opatowie, zm. 15 listopada 1948 w Warszawie) – polityk polski, od 1921 do 1924 minister pracy i opieki społecznej, wojewoda łódzki i krakowski, członek loży wolnomularskiej w Warszawie w czasach II Rzeczypospolitej.
Życiorys.
Ukończył Instytut Handlowy w Moskwie, w latach 1900-1904 pracował w filii Ryskiego Banku Handlowego w Łodzi. Od 1900 należał do Polskiej Partii Socjalistycznej. W latach 1904-1907 studiował w Lipsku w Wyższej Szkole Handlowej (). Publikował na łamach prasy socjalistycznej, m.in. w tygodnikach warszawskich "Głos" i "Prawda"; wydawał nielegalne pismo "Towarzysz", organ PPS w Kownie. Przez pewien czas kierował Organizacją Techniczno-Bojową PPS w Łodzi, uczestniczył w VIII (w lutym 1906 we Lwowie) i IX (w listopadzie 1906 w Wiedniu) Zjeździe partii; na IX rozłamowym zjeździe PPS przeszedł do PPS-Lewicy. W 1907 został aresztowany i zesłany w głąb Rosji; pracował w instytucjach gospodarczych w Moskwie i okolicach, nadal współpracując z prasą socjalistyczną ("Nowym Życiem" i "Światłem"). W latach 1913-1917 był dyrektorem we francuskim Towarzystwie Akcyjnym Fabryk Bawełnianych "Diedowskaja Manufaktura" w Moskwie.
Działalność socjalistyczną zastąpił aktywnością w polskiej kolonii w Moskwie; był m.in. prezesem Domu Polskiego w Moskwie (1913-1918), kierownikiem Wydziału Pomocy Polakom-Obcopoddanym na centralną Rosję, Syberię, Kaukaz i Daleki Wschód (1915-1917), członkiem prezydium Rady Zjazdów Polskich Organizacji Pomocy Ofiarom Wojny w Piotrogrodzie i Moskwie (1915-1918). W 1917 roku był członkiem Polskiego Klubu Demokratycznego w Moskwie. W 1917 został powołany do Komisji Likwidacyjnej do spraw Królestwa Polskiego, w lipcu 1918 został delegatem Przedstawicielstwa Rady Regencyjnej w Moskwie i kierownikiem Wydziału Opieki Społecznej przy tym przedstawicielstwie. Do Polski powrócił w 1919.
Podjął pracę w Ministerstwie Przemysłu i Handlu. Jako dyrektor departamentu przemysłowego uczestniczył w konferencji pokojowej w Rydze w październiku 1920. 11 maja 1921 został powołany na stanowisko ministra pracy i opieki społecznej. Tekę tę zachował do listopada 1924, w 9 kolejnych rządach (z przerwami od września do grudnia 1923 i od stycznia do czerwca 1924). Doprowadził do zniesienia kilku dni świątecznych w roku, wprowadził 10-godzinny dzień pracy w hutnictwie na Górnym Śląsku. 11 grudnia 1922, po dymisji ministra Antoniego Kamieńskiego, pełnił obowiązki ministra spraw wewnętrznych. 15 grudnia 1922 otrzymał misję utworzenia rządu, której jednak nie zrealizował ze względu na śmierć prezydenta Narutowicza w zamachu następnego dnia.
Po odejściu z rządu w 1924 był posłem w Moskwie, ponownie ministrem pracy i opieki społecznej, zaś w latach 1925-1926 wojewodą łódzkim. Po przewrocie majowym został internowany przez wojska wierne Piłsudskiemu, a wkrótce przeniesiony na stanowisko wojewody krakowskiego. W 1929 premier Kazimierz Bartel odwołał go i przeniósł w stan spoczynku. Darowski zajął się wówczas działalnością gospodarczą, był do wybuchu II wojny światowej prezesem zarządu koncernu górniczo-hutniczego "Modrzejów-Hantke". Kierował także pracami nad "Encyklopedią Nauk Politycznych" wydawaną przez Instytut Społeczny i Szkołę Nauk Politycznych w Warszawie. W latach 1931-1936 stał na czele Zarządu Głównego Polskiego Czerwonego Krzyża.
Okres okupacji spędził w Warszawie, biorąc udział w tajnym nauczaniu na poziomie średnim i wyższym. Po wojnie pracował jako doradca Centrali Materiałów Budowlanych i dyrektor Delegatury Centrali Żelaza i Stali w Warszawie. Wstąpiwszy ponownie do PPS, działał w Komitecie Dzielnicowym partii na Mokotowie.
Pochowany na cmentarzu Powązkowskim (kwatera 213-6-13).

</doc>
<doc id="317928" url="https://pl.wikipedia.org/wiki?curid=317928" title="Primera División (Argentyna)">
Primera División (Argentyna)

Primera División, od 2020 Liga Profesional de Fútbol – najwyższa klasa rozgrywkowa dla klubów piłki nożnej w Argentynie, jej rozgrywki wyłaniają mistrza kraju. Do 2015 roku rozgrywki były podzielone na dwie równorzędne części: Initial i Final. Initial (sezon otwarcia, od sierpnia do grudnia) oraz Final (sezon zamknięcia, od lutego do czerwca). Na zakończenie sezonu pomiędzy zwycięzcami obu części rozgrywany był mecz mający wyłonić mistrza. Od 2015 roku podział zniknął, a rozgrywki prowadzone są w klasyczny sposób.
W Argentynie, po wielu latach, w sezonie 2011/2012 powróciły rozgrywki pucharowe, czyli Copa Argentina skupiające drużyny Primera División oraz Nacional B. Zasady spadku określa tabela trzyletnia, z której dwa najgorsze zespoły są relegowane. Mistrz i wicemistrz 2. ligi awansują bezpośrednio do Primera División, trzecia drużyna rozgrywa dwumecz barażowy z trzecią najgorszą drużyną tabeli trzyletniej.
Primera División jest zaliczana przez Międzynarodową Federację Historyków i Statystyków Futbolu do 5 najlepszych lig świata razem z angielską Premier League, hiszpańską Primera División, włoską Serie A oraz niemiecką Bundesligą. W roku 2015 liga została uznana za 4. najlepszą na świecie.
Format rozgrywek.
W sezonie 2022 rywalizowało 28 drużyn, z czegi 26 drużyn pochodziło z poprzedniego sezonu, plus dwie drużyny awansowały z Primera B Nacional. Nie miały miejsca żadne spadki z ligi w sezonie 2021. Sezon trwał od czerwca do października 2022 roku, przed Mistrzostwami Świata FIFA w Katarze. Rozgrywki prowadzone były w systemie jednorundowym, a każda z drużyn rozegrała 27 spotkań. Przywrócono system spadkowy, po tym jak został on zawieszony z powodu pandemii COVID-19.
Obowiązujące zasady spadku z ligi.
Spadek z ligi oparty jest na tzw. systemie „uśredniania”. Na koniec każdego sezonu tworzy się tabelę drużyn pierwszoligowych wraz z ich średnią liczbą punktów w przeliczeniu na 1 mecz z ostatnich trzech sezonów. Dwie najgorsze drużyny w tej tabeli spadają do drugiej ligi (Primera B Nacional Argentina). Drużyny, które w tej „uśrednionej” tabeli zajęły miejsca 17 i 18 rozgrywają baraże z drużynami z drugiej ligi, które do tych baraży zdołały się zakwalifikować. Zatem liczba drużyn, które mogą co sezon awansować do pierwszej ligi waha się od 2 do 4.
Ogólnie przypuszcza się, że system „uśredniania”. zaprowadzony pierwszy raz w 1957 r., a pięć lat później zarzucony, przywrócono w nieco zmienionej formie w latach 80. XX w. w celu zminimalizowania możliwości spadku wielkich klubów. Wpływ na jego przywrócenie miał spadek z pierwszej ligi w 1981 r. San Lorenzo de Almagro, a inny wielki klub Racing Club był bardzo bliski tego nieszczęścia. Także w 1984 wielki Boca Juniors z trudem uniknął katastrofy. Pierwsza tabela uśredniająca powstała w sezonie 1983, wraz z powrotem do ligi San Lorenzo de Almagro.
Historia.
Zawodowstwo w futbolu argentyńskim zostało wprowadzone w roku 1931. We wczesnych latach do narodowego związku piłkarskiego należały jedynie kluby z zespołu miejskiego Buenos Aires oraz z La Platy. Kluby z Rosario i Santa Fe dołączyły w późniejszych latach.
Każdego roku rozgrywano pojedynczy turniej i drużyna z największą liczbą punktów zostawała mistrzem Argentyny. Tak było aż do roku 1966 (jedynie w roku 1936 zwycięzcy "Copa de Honor" i "Campeonato" rozegrali mecz o mistrzostwo Argentyny).
Począwszy od roku 1967 rozgrywano dwa mistrzostwa w jednym sezonie: "Metropolitano", mający taki sam skład, jak dotychczasowa liga, oraz "Nacional", który był turniejem dla klubów z prowincji.
W argentyńskim futbolu doszło do rewolucji, a mniejsze kluby (najpierw Estudiantes, potem Vélez Sársfield, Chacarita Juniors i inne) przerwały hegemonię wielkiej piątki, która dzieliła pomiędzy siebie dotychczasowe tytuły.
Początkowo "Nacional" to były jednogrupowe mistrzostwa, z których 6 najlepszych drużyn awansowało do "Metropolitano". W roku 1970 turnieje zostały od siebie oddzielone: "Metropolitano" miał własne grupy kwalifikacyjne, a "Nacional" dwie grupy i baraże. W 1977 "Metropolitano" stał się jednogrupową, dwurundową ligą.
Do roku 1983 "Metropolitano" zawsze rozgrywany był jako pierwszy. Potem nastąpiła zmiana i jako pierwszy rozgrywany był turniej "Nacional".
Postępując za radą trenera reprezentacji Argentyny Carlosa Salvadora Bilardo, w roku 1985 zmodyfikowano strukturę rozgrywek. Tego roku po rozegraniu turnieju "Nacional", rozegrany został nowy pojedynczy turniej systemem wiosna-jesień 1985/86. Ostatecznie zerwano z podziałem mistrzostw na "Nacional" i "Metropolitano".
Pięć lat później jednoroczny turniej podzielono na dwa jednorundowe turnieje. W sezonie 1990/91 o mistrzostwo kraju zmierzyli się mistrzowie turnieju Apertura (Newell’s Old Boys Rosario) oraz Clausura (Boca Juniors Buenos Aires – wygrał w imponującym stylu, bez porażki). W obu meczach wygrali gospodarze po 1:0, ale w karnych Boca Juniors przegrał 1:3. Sytuacja ta wywołała wiele kontrowersji, doprowadzając do systemu obowiązującego do dziś, czyli że począwszy od sezonu 1991/92 w jednym sezonie Argentyna ma dwóch mistrzów – zwycięzcę turnieju Apertura (Otwarcia) i zwycięzcę turnieju Clausura (Zamknięcia). Co prawda w sezonie 1991/92 zwycięzcy obu turniejów rozegrali mecz o tytuł ogólnego mistrza, ale wyników nie wzięto pod uwagę i oba zespoły pozostały mistrzami Argentyny (wówczas były to River Plate Buenos Aires i Newell’s Old Boys Rosario – znów lepszy był klub z Rosario). Od następnego sezonu zaniechano tego typu pojedynków.
Pomimo że obecny system rozgrywek daje klubom prowincjonalnym otwarty dostęp do pierwszej ligi, począwszy od połowy lat 90. XX w. dominacja największych klubów argentyńskich Boca Juniors i River Plate wydaje się narastać. Tylko jeden klub spoza Buenos Aires i Rosario zdobył tytuł mistrza kraju (trzykrotnie dokonał tego Estudiantes La Plata), i nie zanosi się, by to się w przyszłości zmieniło.
Począwszy od sezonu 1995/96 w lidze argentyńskiej za zwycięstwo przysługują 3 punkty (dotąd zwycięzca otrzymywał tylko 2 punkty).
Rozgrywki międzynarodowe.
W Copa Libertadores w każdym roku tradycyjnie występowały dwa zespoły z Argentyny. Od roku 1987 CONMEBOL wspiera także inne puchary (na początku były to już zaniechane Supercopa Sudamericana, Copa CONMEBOL oraz Copa Mercosur) obecnie zastąpione przez Copa Sudamericana, a liczba klubów argentyńskich występujących w Copa Libertadores wzrosła do pięciu. Dlatego co najmniej pięć klubów obok udziału w rozgrywkach ligowych musi rozgrywać mecze w pucharach międzynarodowych.
Copa Libertadores pozostał najbardziej prestiżowym turniejem w Ameryce Południowej. Drużyny z Argentyny odniosły tutaj wielkie sukcesy. Independiente jest 7-krotnym triumfatorem, Boca – 5-krotnym, Estudiantes – trzykrotnym, River Plate – dwukrotnym, a Racing, Argentinos Juniors i Vélez Sársfield wygrywały po jednym razie.
Mistrzowie Argentyny ery futbolu amatorskiego 1891-1934.
Amatorskie mistrzostwa Argentyny – rozgrywki piłkarskie w Argentynie, rozgrywane od 1891 przed utworzeniem w 1931 ligi zawodowej.
Po raz ostatni amatorskiego mistrza Argentyny wyłoniono w 1934. Najwięcej tytułów mistrzowskich zdobył zespół Alumni – 10.
Tabela mistrzów.
Objaśnienia:

</doc>
<doc id="317934" url="https://pl.wikipedia.org/wiki?curid=317934" title="Monoklina">
Monoklina

Monoklina (od gr. "mónos" „jedyny”, "klínō" „pochylam”) – rozległy obszar, zbudowany z warstw skalnych nachylonych w jednym kierunku i pod mniej więcej jednakowym kątem (zazwyczaj niedużym).
W Polsce obszar o budowie monokliny występuje w postaci szerokiego pasa ciągnącego się od okolic Zielonej Góry po Kraków (tzw. monoklina przedsudecka na zachodzie oraz monoklina śląsko-krakowska na wschodzie).
Monokliny budują czasem asymetryczne progi nazywane kuestami.

</doc>
<doc id="317937" url="https://pl.wikipedia.org/wiki?curid=317937" title="Riksza">
Riksza

 – pojazd kołowy napędzany siłą ludzkich mięśni, służący do transportu osób.
Opis.
Pojazd ten pochodzi z Azji. Prawdopodobnie został wynaleziony w Japonii w drugiej połowie XIX w. jako następca lektyki (spośród dwóch osób przenoszących lektykę zrezygnowano z jednej osoby zastępując ją parą kół umieszczonych na jednej osi). W języku japońskim pojazd ten nazywa się 人力車, „jin-riki-sha”. Trzy znaki chińskie (czytane w tym przypadku po sinojapońsku) oznaczają kolejno: „jin” – człowieka, „riki” – siłę, „sha” – pojazd, koło.
Początkowo riksza była pojazdem pchanym lub ciągniętym przez jedną osobę (riksza piesza), później została unowocześniona poprzez wykorzystanie roweru jako jednostki napędowej (riksza rowerowa). Pojazd ten (r. piesza) zrewolucjonizował transport osobowy w Japonii, a później w całej Azji Południowo-Wschodniej. Liczba riksz gwałtownie rosła, osiągając liczbę od kilkuset do kilku tysięcy w poszczególnych miastach (w Tokio na początku XX wieku było ich w użyciu około 8000). Wynalezienie i rozpowszechnienie samochodów i autobusów spowodowało spadek liczby riksz pieszych w okresie po I wojnie światowej. Wynalazek roweru i wykorzystanie jego konstrukcji do zmodyfikowania rikszy przyczynił się do renesansu tego typu pojazdu.
Kryzys ekonomiczny ma przełomie lat 20. i 30. XX wieku oraz II wojna światowa doprowadziły do wzrostu popularności tych pojazdów w Azji. Były one pomocne również w Europie. W Warszawie, w okresie niemieckiej okupacji, w latach 1939–1944 służyły jako taksówki osobowe i towarowe. Składały się one z roweru na trzech kółkach oraz wmontowanej dwuosobowej ławki dla pasażerów. Obsługa rikszy, zwłaszcza z obciążeniem dwóch osób, wymagała dużej siły fizycznej, stąd rikszarzami byli głównie młodzi, silni mężczyźni. Według powieści "Kamienie na szaniec" rikszą jeździł Alek Dawidowski.
Obecnie, riksze piesze i rowerowe wykorzystywane są już rzadziej. Jednak nadal jest ich sporo w najbiedniejszych krajach Azji. Wykorzystywane są także do obwożenia turystów po zabytkowych obiektach.
Konstrukcje tych pojazdów są bardzo zróżnicowane, w większości jednak bardzo proste. Są to przeważnie trójkołowce o masie kilkudziesięciu kilogramów z napędzaną tylną osią (bez mechanizmu różnicowego), na której znajduje się siedzisko tylne dla 2-3 osób. Inne konstrukcje to trójkołowce wyposażone w siedziska przednie, umieszczone nad przednią osią i napędzane poprzez tylne koło (jak w rowerze), rowery z doczepionymi na stałe wózkami bocznymi (patrz wózek boczny motocykla), oraz najbardziej prymitywne, niezmienione od przeszło 100 lat drewniane riksze piesze (posiadają drewniane koła i szprychy) z dyszlami ciągnionymi przez pieszego rikszarza. Riksze piesze mają zaletę, która daje im przewagę nad rikszami rowerowymi w pewnych warunkach. Posiadają bardzo duże koła, a co za tym idzie wysoko umieszczoną oś, dającą duży prześwit – są zatem bardziej przydatne podczas pory monsunowej i częstych opadów deszczu, gdy ulice w mieście (np. Kalkuta) zalane są wodą.
Niektóre azjatyckie pojazdy są bogato zdobione przeróżnymi scenami obyczajowymi lub pochodzącymi ze znanych filmów (patrz indyjskie Bollywood). Są to najczęściej ręczne malowidła wykonane przez miejscowych artystów.
Konstrukcje riksz są stale unowocześniane i znajdują zastosowanie w lokalnym transporcie miejski w wielu rozwiniętych krajach europejskich, zwłaszcza w Holandii (np. Amsterdam) oraz w Skandynawii (np. Kopenhaga), tam gdzie infrastruktura rowerowa jest na wysokim poziomie, a obywatele doceniają zalety rowerów w codziennym użytkowaniu – podczas dojazdu do pracy, na imprezę, na zakupy lub podczas przeprowadzki. Coraz większa popularność tego typu pojazdów jest spowodowana przede wszystkim modą na ekologię. Pojazdy te można wypożyczyć w wyspecjalizowanych punktach usługowych (wypożyczalnie rowerów), zamówić jako taksówkę lub zakupić samemu w sklepie rowerowym.
Rodzaje riksz:
Riksze w Polsce.
W Polsce riksze nie są jeszcze tak popularne jak w niektórych miastach krajów zachodnich. Pojawiły się najpierw w Łodzi, gdzie do dziś są atrakcją ulicy Piotrkowskiej, a następnie w Warszawie, Krakowie, Wrocławiu i kilku innych miastach. Są wykorzystywane głównie jako taksówki oraz nośniki reklamy mobilnej. Czasem wykorzystywane są jako urozmaicenie różnorakich imprez.

</doc>
<doc id="317950" url="https://pl.wikipedia.org/wiki?curid=317950" title="Upiór w operze (film 2004)">
Upiór w operze (film 2004)

Upiór w operze – musical filmowy produkcji amerykańsko-brytyjskiej z 2004 roku musicalu "Upiór w operze" (1986) Andrew Lloyd Webbera (opartego na powieści Gastona Leroux'a z roku 1911 roku) w reżyserii Joela Schumachera. Fabuła filmu dotyczy losów młodej sopranistki Christine Daaé, która staje się obsesją tajemniczego, zdeformowanego geniusza muzycznego, znanego jako Upiór z opery. 
Polska premiera filmu miała miejsce 14 stycznia 2005 roku.
Streszczenie utworu.
Rok 1919. Odbywa się licytacja pamiątek teatralnych w zrujnowanym wnętrzu "Opera Populaire". Licytują głównie (wiekowi już): wicehrabia Raoul de Chagny (m.in. kupuje pozytywkę z małpką) i Mme Giry. Ostatnim eksponatem są resztki kryształowego żyrandola. W trakcie jego podnoszenia w celu prezentacji następuje retrospekcja (Overture), wszystko nabiera blasku i koloru. Przenosimy się do roku 1870, na próbę spektaklu "Hannibal".
W dniu premiery, podczas próby generalnej odbywa się prezentacja nowych właścicieli teatru (Firmin i André) oraz patrona (Raoul). Na primadonnę Carlottę spada fragment dekoracji, obrażona opuszcza teatr. Z powodu braku największej gwiazdy, pojawia się niebezpieczeństwo odwołania premiery. Jedna z tancerek, Christine Daaé zna partię Carlotty (Think Of Me) i zaczyna ją śpiewać – początkowo onieśmielona, później pięknym czystym głosem. Koniec arii ma miejsce już na samej premierze. Raoul rozpoznaje w Christine swoją towarzyszkę z lat dziecięcych.
Po premierze Raoul odwiedza Christine w jej garderobie (Little Lotte) i chce ją zabrać na kolację. Gdy wychodzi na chwilę, tajemniczy głos "Anioła Muzyki", który przez lata, z ukrycia udzielał Christine lekcji śpiewu, wzywa ją do lustra. Przez sekretne przejście Upiór Opery (to on okazuje się tajemniczym nauczycielem) z maską na twarzy sprowadza Christine do gotyckich podziemi teatru (The Phantom Of The Opera). Upiór darzy Christine szczególnym uczuciem – chce być jej mistrzem i mentorem, lecz jednocześnie wielbi ją (ma m.in. jej woskową figurę naturalnej wielkości) i jest śmiertelnie zazdrosny. Upiór przedstawia jej swoje credo artystyczne (Music Of The Night). Zaciekawiona Christine zdejmuje maskę Upiora, który dostaje szału – maska ukrywała bowiem jego zdeformowaną twarz. Gdy Upiór uspokaja się, pozwala Christine powrócić na górę, gdzie nastał już ranek.
Następnego dnia główne postaci (poza Christine, która odsypia bezsenną noc) spotykają się w foyer teatru. Każdy dostał list (Notes) w którym Upiór wyjaśnia swoje oczekiwania – nową premierą ma być opera "Il Muto" (w stylu Opera buffa), w której Christine zagra główną rolę. To znów doprowadza do szału La Carlottę. Aby ją udobruchać zarząd teatru postanawia zignorować polecenie Upiora (Primadonna) i obsadzić Carlottę w głównej roli.
Trwa przedstawienie "Il Muto" (Poor Fool, He Makes Me Laugh). Upiór przeszkadza w nim – najpierw werbalnie, następnie przyczynia się w podstępny sposób do niedyspozycji głosowej Carlotty. Podczas przygotowań do kontynuacji spektaklu (Christine ma znów być dublerką) Upiór morduje goniącego go inspicjenta Buqueta. Przedstawienie zostaje przerwane.
Christine ucieka ze sceny z Raoulem jak najdalej od podziemi Upiora, na dach. Tu Raoul zapewnia jej bezpieczeństwo (Why Have You Brought Me Here), a następnie oboje wyznają sobie miłość (All I Ask Of You) i zbiegają na dół. Scenę podsłuchuje Upiór, którym targają sprzeczne uczucia miłości i nienawiści, grozi obojgu zemstą (All I Ask Of You (Reprise)).
Pół roku później. Trwa zabawa noworoczna (Masquerade), olbrzymia taneczna scena zbiorowa na schodach. Nagle pojawia się Upiór, przynoszący swą nową operę "Don Juan Tryumfujący" (Christine ma być główną odtwórczynią). Następnie znika. Raoul goni go, lecz w podziemiach traci orientację. Wyprowadza go Mme Giry, która opowiada Raoulowi historię dzieciństwa Upiora.
Rankiem Christine wykrada się z teatru (mijając pilnującego ją Raoula) i udaje się na cmentarz, gdzie został pochowany jej ojciec. Nie wie, że na kozioł powozu dostał się Upiór. Na cmentarzu chce rozstać się z duchami przeszłości (Wishing You Were Somehow Here Again), lecz Upiór udający Anioła Muzyki (podszywając się pod ducha jej ojca) uwodzi ją głosem. Przeszkadza mu w tym Raoul, który przybywa konno. Rozpoczyna się pojedynek szermierski. Raoul wytrąca Upiorowi oręż z dłoni, lecz Christine powstrzymuje go przed zabiciem Upiora. Upokorzony Upiór przysięga im zemstę.
Trwają przygotowania do premiery Don Juana. Raoul chce ją wykorzystać jako okazję do pochwycenia Upiora (czemu Christine, mająca pełnić rolę przynęty się sprzeciwia, lecz w końcu ulega namowom) gromadząc oddziały żandarmerii. Rozpoczyna się przedstawienie, Upiór morduje Piangiego (manierycznego tenora, wykonawcę roli Don Juana) i przejmuje jego partię (The Point Of No Return w rytmie paso doble). Znów uwodzi Christine swym głosem i muzyką. Kończąc arię wychodzi z roli wyznając Christine miłość. Ta obudzona nagle z zauroczenia, zdejmuje Upiorowi maskę z twarzy. Zdemaskowany Upiór wywołuje zamieszanie odcinając kryształowy żyrandol wiszący pod sufitem. Ten spada i powoduje pożar. Widzowie uciekają, a upiór korzysta z okazji i porywa Christine do podziemi (Down Once More).
W pogoń za nimi udaje się Raoul, lecz zostaje złapany w pułapkę. Upiór daje Christine wybór: może uratować Raoula, musi jednak ofiarować swoją miłość Upiorowi i pozostać z nim na zawsze. W przeciwnym razie Raoul zginie.
Christine zostaje postawiona przed strasznym wyborem między dwoma mężczyznami, których, każdego na inny sposób, kocha. Okazuje to uczucie (przemieszane ze współczuciem) Upiorowi całując jego oszpeconą twarz. Ten przeżywa wstrząs moralny, jego wściekłość i żądza mordu mija. Uwalnia Raoula i Christine, każe im uciec na górę i prosi, by nie wyjawili nigdy jego sekretu. Po ich odejściu rozbija wszystkie lustra i ucieka przez tajne przejście za jednym z nich. Do komnaty wbiega Meg Giry (córka Mme Giry) jako forpoczta pogoni. Na pustym fotelu znajduje porzuconą maskę Upiora.
Epilog. Akcja przenosi się ponownie do roku 1919, owdowiały już Raoul zanosi kupioną na aukcji pozytywkę na grób swej żony Christine. Spostrzega leżącą na grobie świeżą różę przewiązaną czarną wstążką oraz pierścionek zaręczynowy – widoczne ślady niedawnej wizyty Upiora.
Różnice między filmem a musicalem.
Fabuła filmu jest oparta na musicalu, lecz poczyniono wiele zmian w celu zwiększenia dramatyzmu. M.in:
W ścieżce dźwiękowej.
Webber skomponował około 15 minut oryginalnej muzyki do filmu, są to zarówno kilkutaktowe wstawki, tło muzyczne dla mówiących aktorów, lecz również całkowicie nowe kompozycje. Największe zmiany to:
Film został w postprodukcji na nowo zorkiestrowany. W nagraniu (w studiach Abbey Road) wzięła udział cała orkiestra symfoniczna, licząca ponad 100 muzyków (orkiestra w musicalu liczy ich około trzydziestu).
Ścieżka dźwiękowa.
Prawie wszyscy aktorzy śpiewają sami własne partie utworu. Wyjątkiem jest Minnie Driver – jako alt nie mogła zaśpiewać sopranowej partii "Carlotty" jej głos jest podłożony przez Margaret Preece (występującą również w filmie - jako jedna z tancerek). Driver nagrała natomiast ostatni utwór filmu (dokomponowany specjalnie przez Webbera), który jest odtwarzany podczas napisów końcowych.
Dostępne są dwie wersje ścieżki dźwiękowej:

</doc>
<doc id="317970" url="https://pl.wikipedia.org/wiki?curid=317970" title="Piotr Uklański">
Piotr Uklański

Piotr Uklański (ur. 1968 w Warszawie) – polski artysta, reżyser i fotograf mieszkający na stałe w USA.
Życiorys.
Ukończył studia na Akademii Sztuk Pięknych w Warszawie, w 1991 wyjechał do USA. Reżyserował m.in. teledyski i zajmował się fotografią. Miał wiele wystaw indywidualnych, m.in. w Sandomierzu ("Pojedynek w pojedynkę", 1993), Lublinie ("Życie jakie powinno być", 1995), Nowym Jorku ("More Joy of Photography", 1997). W Polsce rozgłos przyniosła mu wystawa "Naziści" w warszawskiej Zachęcie w listopadzie 2000 (wcześniej prezentowana w Londynie), przedstawiająca aktorów w rolach oficerów niemieckich okresu II wojny światowej; wystawa została demonstracyjnie zniszczona przez Daniela Olbrychskiego, który również znalazł się wśród sportretowanych aktorów (na fotosie z filmu "Jedni i drudzy" Claude’a Leloucha). W 2006 Uklański sprzedał "Nazistów" na aukcji w Londynie za 568 tys. funtów.
Z innych znanych prac Uklańskiego można wymienić "Dance Floor" (1996) – przeniesienie posadzki z klubu nocnego; mozaikę z ceramicznych odpadków produkcyjnych przed Domem Towarowym „Smyk” w Warszawie (1999); cykl "Joy of Photography", prezentujący piękno natury (od 1997). W 2004 roku stworzył pracę "Bez tytułu (Jan Paweł II)", będącą portretem Jana Pawła II złożonym z setek brazylijskich żołnierzy. 
W 2007 stworzył dyptyk "Bez tytułu (Solidarność)." Blisko 3 tysięcy żołnierzy ubranych w białe i czerwone bluzy utworzyło na terenie Stocznii Gdańskiej logo "Solidarności", które Uklański następnie sfotografował ze znacznej wysokości. Praca znajduje się w zbiorach m.in. Muzeum Narodowego w Gdańsku.
Uklański posługuje się różnymi środkami twórczymi, poza fotografią i filmem m.in. instalacją, wideo, performance.
W Stanach Zjednoczonych zajmował się również reżyserią teledysków gwiazd sceny muzycznej.
Jako reżyser filmu fabularnego zadebiutował westernem "Summer Love" z udziałem Bogusława Lindy, Katarzyny Figury i Vala Kilmera (2005) pokazanym na 31. Festiwalu Polskich Filmów Fabularnych w Gdyni. Uklański oprócz reżyserii napisał również scenariusz.
Jest żonaty z Alison Gingeras, kuratorką sztuki, z którą ma dwójkę dzieci Marię i Lucjana.

</doc>
<doc id="317971" url="https://pl.wikipedia.org/wiki?curid=317971" title="Sean Kelly">
Sean Kelly

Sean Kelly (irl. "Seán James Ó Ceallaigh", ur. 24 maja 1956 w Waterford) – irlandzki kolarz szosowy, jeden z najbardziej utytułowanych zawodników swojego pokolenia.
Kelly specjalizował się w wyścigach jednodniowych i etapówkach. Świetnie radził sobie na zjazdach i sprintach. Dzięki temu wielokrotnie triumfował w klasykach, w tym tych najbardziej prestiżowych – "kolarskich monumentach". Udało mu się również wygrać siedmiokrotnie wyścig Paryż-Nicea, co do dziś pozostaje niepobitym rekordem. W 1988 wygrał ponadto cały wyścig Vuelta a España i był pierwszym kolarzem w historii, który wygrał punktową klasyfikację Tour de France cztery razy (1982, 1983, 1985 i 1989).
Osiągnięcia.
Sean Kelly był jednym z dominujących i bardziej utytułowanych kolarzy lat 80. XX w. i jest uważany za jednego z najlepszych kolarzy szosowych wszech czasów. W trakcie swojej kariery, zapoczątkowanej w 1977 roku i zakończonej w 1994 roku, Kelly wygrał 9 "monumentów kolarstwa" – wielkich klasyków, i w sumie 193 wyścigi zawodowe, co czyni go mniej utytułowanym tylko od samego Eddy'ego Merckxa.
Kelly wygrał także wyścig Paryż-Nicea siedem razy z rzędu, czego jak dotąd nie powtórzył nikt inny. Kilkakrotnie wygrywał Giro di Lombardia, Mediolan-San Remo, Paryż-Roubaix i Liège-Bastogne-Liège. Do innych ważnych osiągnięć zaliczyć można Criterium International, Grand Prix des Nations oraz wiele mniejszych narodowych tourów, włączając w to Tour de Suisse, Dookoła Kraju Basków, Dookoła Katalonii, i Dookoła Irlandii. Należy wspomnieć także o mistrzostwach świata w Chambéry w 1989 roku, gdzie zajął trzecie miejsce, po zaciętej walce z Gregiem LeMondem i Dmitrijem Konyszewem. Brązowy medal zdobył także na rozgrywanych siedem lat wcześniej mistrzostwach świata w Gooodwood, przegrywając tylko z Włochem Giuseppe Saronnim i Gregiem LeMondem. Do rekordów Kelly'ego należy też utrzymanie przez 6 lat z rzędu pierwszej pozycji w zawodowym rankingu UCI (1978–1984). W swoim najlepszym sezonie, w 1984 roku, odniósł łącznie 33 zwycięstwa w zawodowym peletonie.
Podczas gdy większość sprinterów preferuje chowanie się w peletonie aż do ostatnich rozstrzygających metrów wyścigu, Sean Kelly potrafił uciekać samotnie, jak również dobrze czuł się na podjazdach, co udowodnił na Vuelta a España w 1988 roku. Jego zwycięstwa w Paryż-Roubaix (1984, 1986) ukazały jego zdolność do jazdy w ciężkich warunkach pogodowych i po złej nawierzchni. Podczas Tour de France potrafił utrzymać się za specjalistami od jazdy w górach. Był czwarty na Tour de France w 1985 oraz wygrał klasyfikację sprinterską (Zielona Koszulka) w 1982, 1983, 1985 oraz 1989, co uczyniło go pierwszym kolarzem, który dokonał tego cztery razy. Kelly wygrał 21 etapów w „Wielkich Tourach” – 5 w Tour de France i aż 16 w Vuelta a España.
Kelly był znany również jako specjalista od zjazdu. Jego zwycięstwo w Mediolan-San Remo w 1992 roku stało się faktem dzięki karkołomnemu zjazdowi ze wzgórza Poggio w samotnym pościgu za prowadzącym Moreno Argentinem. Na 2 km przed metą tracił do niego 20 sekund, a dogonił go tuż przed linią mety i pokonał na sprincie, mając za plecami cały peleton.
Jego 14 startów w Tour de France przypadało na ery dominacji takich kolarzy jak Eddy Merckx, Bernard Hinault, Greg LeMond, Miguel Indurain, z których każdy był nastawiony głównie na ten wyścig, co w pewnym sensie tłumaczy umiarkowane sukcesy Kelly'ego w tym wyścigu. Kelly był zawodnikiem, który starał się utrzymać równą, wysoką formę w całym sezonie nie preferując szczególnie żadnego z wyścigów. Na przykład w latach 1983 i 1985 wygrał dwa odległe w czasie wyścigi w jednym roku – rozpoczynający sezon Paryż-Nicea i kończący sezon Giro di Lombardia. Ponadto w sezonie 1989 zwyciężył w klasyfikacji generalnej Pucharu Świata, a w sezonie 1990 był trzeci, za Włochem Giannim Bugno i Belgiem Rudy Dhaenensem.
Komentator.
Chociaż Sean Kelly zakończył już dawno swoją karierę kolarską, nie zerwał całkowicie ze sportem – komentuje dla telewizji Eurosport wiele ważnych wyścigów kolarskich.

</doc>
<doc id="317974" url="https://pl.wikipedia.org/wiki?curid=317974" title="Aszraf Ghurbal">
Aszraf Ghurbal

Aszraf Abd al-Latif Ghurbal, "Ashraf Abdel Latif Ghorbal" (ur. w maju 1925 w Aleksandrii, zm. 30 listopada 2005) – dyplomata egipski, ambasador w USA.
Studiował na uniwersytecie w Kairze i na Harvardzie. W 1949 roku wstąpił do służby dyplomatycznej Egiptu; początkowo pracował w misji przy ONZ. Później m.in. reprezentował interesy Egiptu przy ambasadzie Indii w USA. Od października 1973 roku był doradcą prezydenta Anwara as-Sadata ds. polityki zagranicznej.
Anwar as-Sadat powierzył mu stanowisko ambasadora w USA. Ghurbal odegrał znaczącą rolę w negocjacjach z Izraelem, zakończonych podpisaniem traktatu pokojowego w Camp David w 1978 roku; sygnatariusze porozumienia – prezydent as-Sadat i premier Izraela Menachem Begin – otrzymali Pokojową Nagrodę Nobla. Ghurbal był wymieniany jako kandydat do objęcia stanowiska ministra spraw zagranicznych po dymisji Muhammada Ibrahima Kamila, który zrezygnował na znak protestu przeciw pokojowi z Izraelem; ostatecznie jednak kontynuował misję w USA do 1984 roku, także po śmierci as-Sadata (1981). W 1987 roku wykładał gościnnie na Georgetown University.
W komunikacie o śmierci Ghurbala wydanym przez amerykański Departament Stanu został on określony jako „wielki przyjaciel Stanów Zjednoczonych”.

</doc>
<doc id="317975" url="https://pl.wikipedia.org/wiki?curid=317975" title="Greg Lemond">
Greg Lemond



</doc>
<doc id="317979" url="https://pl.wikipedia.org/wiki?curid=317979" title="Nasz Bałtyk">
Nasz Bałtyk

Nasz Bałtyk – program telewizyjny, którego autorem jest Tomasz Pyć, emitowany w TVP1 od 15 września 1992 r. do 11 czerwca 1996 roku, w ramach Telewizji Edukacyjnej. Łącznie wyemitowano 69 odcinków. Realizowany we współpracy z Morskim Instytutem Rybackim w Gdyni.

</doc>
<doc id="317989" url="https://pl.wikipedia.org/wiki?curid=317989" title="Herb Liechtensteinu">
Herb Liechtensteinu

Herb Liechtensteinu (niem. "Staatswappen des Fürstentums Liechtenstein") – jeden z symboli narodowych Księstwa Liechtenstein. Aktualny wygląd herbu definiuje Ustawa o herbie, barwach, pieczęci i symbolach Księstwa Liechtensteinu z 1982 roku. Herbem Liechtensteinu jest herb rodziny panującej w Księstwie od 1712 roku – Liechtensteinów. Obowiązująca obecnie wersja jest zmodernizowanym herbem z 1623 roku. 
Wygląd.
Herb wielki.
Herb jest tarczą czwórdzielną, dzieloną w krzyż z tarczą sercową i tarczą pępkową.
Na pierwszym polu znajduje się orzeł śląski – koronowany czarny orzeł w złotym polu ze srebrną przepaską na skrzydłach z białym krzyżem pośrodku i zwieńczoną trójlistnymi koniczynami.
W drugim polu znajduje się herb wymarłej w 1594 roku, rodziny Kueringer – żółto-czarne pasy z koroną rucianą. Herb ten jest podobny do herbu Saksonii i jest z nimi często mylony, odróżnia je jednak układ pasów, albowiem w herbie Saksonii pierwszy pas jest czarny, a w herbie Kueringer złoty. Herb Kueringer został przekazany Liechtensteinom przez cesarza Ferdynanda II w 1620 roku.
W trzecim polu znajduje się herb Księstwa Opawskiego (Troppau) – tarcza podzielona w słup w pierwszym polu czerwona, w drugim biała. Liechtensteinowie byli właścicielami księstwa od 1613 do 1918 roku, ale nadal mają prawa do herbu.
W czwartym polu znajduje się herb Wschodniej Fryzji, a właściwie rodu Rietberg – koronowany czarny orzeł w złotym polu ze srebrną głową kobiety. Ród książęcy ma niepewne prawa do herbu Rietberg od 1719 roku., wynikające z małżeństwa hrabiny Agnes z Rietberg z Gundakarem Liechtenstein.
Tarcza sercowa to herb rodu książęcego von Liechtenstein – tarcza podzielona w pas w pierwszym polu złota, w drugim czerwona.
Tarcza pępkowa to herb Księstwa Karniowskiego – złoty róg myśliwski na złotym sznurze, na niebieskiej tarczy. Do tego herbu Liechtensteinowie mają prawa od 1623 roku, kiedy cesarz Ferdynand II sprzedał księstwo Karolowi I.
Tarcza herbu jest otoczona płaszczem gronostajowym podszytym purpurą zwieńczonym mitrą książęcą.
Herb mały.
Herb mały księstwa Liechtensteinu to tarcza dzielona w pas, pierwsze pole złote, a drugie pole czerwone. Herb jest zwieńczony koroną książęcą. Herb mały jest wykorzystywany np. na rejestracjach samochodowych.

</doc>
<doc id="317990" url="https://pl.wikipedia.org/wiki?curid=317990" title="Heian Shodan">
Heian Shodan

 - drugie w kolei najprostsze kata w karate tradycyjnym. Jest ono podstawowym kata, jeżeli chodzi o wymagania egzaminacyjne na żółty pas. Pierwszym podstawowym kata w karate tradycyjnym jest taikyoku shodan.

</doc>
<doc id="317994" url="https://pl.wikipedia.org/wiki?curid=317994" title="Gaudete">
Gaudete

Gaudete – inna nazwa III niedzieli adwentu w Kościele katolickim obrządku rzymskiego. W tym dniu kapłan może włożyć szaty liturgiczne koloru różowego, mające oznaczać radość z przyjścia Chrystusa i daru odkupienia. III niedziela jest więc „niedzielą radości”.
Introit mszy św. Gaudete.
Określenie niedzieli pochodzi od pierwszego słowa introitu mszy tego dnia, zamieszczonego poniżej.
"Gaudete in Domino semper: iterum dico, gaudete. Modestia vestra nota sit omnibus hominibus: Dominus enim prope est. Nihil solliciti sitis: sed in omni oratione petitiones vestrae innotescant apud Deum. Benedixisti Domine, terram tuam: avertisti captivitatem Jacob".
"Radujcie się zawsze w Panu; jeszcze raz powtarzam: radujcie się! Niech będzie znana wszystkim ludziom wasza wyrozumiała łagodność: Pan jest blisko! O nic się już zbytnio nie troskajcie, ale w każdej sprawie wasze prośby przedstawiajcie Bogu w modlitwie i błaganiu z dziękczynieniem!" "Łaskawym się okazałeś, Panie, dla Twej ziemi; odmieniłeś los Jakuba".

</doc>
<doc id="317996" url="https://pl.wikipedia.org/wiki?curid=317996" title="Laetare">
Laetare

Laetare (łac. "raduj się") – nazwa IV Niedzieli wielkiego postu w roku liturgicznym. W tym dniu kapłan może przybrać ornat koloru różowego. Nazwa pochodzi od pierwszych słów antyfony na wejście (dawniej zwanej introitem) tejże mszy: "Laetare, Ierusalem..." (Wesel się, Jeruzalem...). Kolor różowy to fiolet zmieszany z bielą, oznacza radość pośród pokuty, chwilę wytchnienia podczas utrapienia.
Tekst introitu.
"Lætáre, Ierúsalem, et convéntum fácite omnes qui dilígitis eam: gaudéte cum lætítia, qui in tristítia fuístis: ut exsultétis et satiémini ab ubéribus consolatiónis vestræ."
"Lætátus sum in his quæ dicta sunt mihi: in domum Dómini íbimus."
Tłumaczenie na polski (dosłowne).
Wesel się, Jeruzalem! A wszyscy, którzy ją miłujecie, śpieszcie tu gromadnie. Cieszcie się i weselcie, którzyście się smucili, radujcie się i nasyćcie się z piersi pociechy waszej.
Uradowałem się, gdy mi powiedziano: Pójdziemy do domu Pańskiego.
Tłumaczenie na polski (oficjalne).
Raduj się, Jerozolimo, zbierzcie się wszyscy, którzy ją kochacie. Cieszcie się, wy, którzy byliście smutni, weselcie się i nasycajcie u źródła waszej pociechy.
Liturgia luterańska.
4. Niedziela Postu (Pasyjna) nosi nazwę Laetare również w liturgii luterańskiej. Hasłem tygodnia jest werset wyjęty z Ewangelii św. Jana:
Obowiązuje barwa liturgiczna fioletowa lub różowa. Psalmem tygodnia jest Psalm 84,6-13. Introitem są fragmenty wersetów Iz 66,10, Ps 84,6 i Ps 84,12. Graduale stanowi werset 19. Psalmu 94, antyfonę natomiast werset 11. Psalmu 84.

</doc>
<doc id="317998" url="https://pl.wikipedia.org/wiki?curid=317998" title="Żółty pas (karate tradycyjne)">
Żółty pas (karate tradycyjne)



</doc>
<doc id="318003" url="https://pl.wikipedia.org/wiki?curid=318003" title="Adam Adamczyk">
Adam Adamczyk

Adam Adamczyk (ur. 1 października 1950 w Warszawie) – polski judoka i trener judo, mistrz Europy, medalista mistrzostw świata, olimpijczyk.
Zawodnik startujący w dwóch kategoriach wagowych – 78 i 80 kg. Siedmiokrotny medalista mistrzostw Europy. Mistrz Europy w 1977, dwukrotny wicemistrz (1976, 1978) oraz czterokrotny brązowy medalista w latach: 1974), 1975), 1978 (w drużynie) i 1979). Z mistrzostw świata przywiózł jeden medal – brązowy w 1975.
Dwa razy startował na igrzyskach olimpijskich: Monachium 1972 i Montreal 1976 za każdym razem odpadając w drugiej rundzie.
Po zakończeniu kariery sportowej został trenerem na Bemowie w klubie Yawara (od stycznia 2011 roku).
Posiada stopień 8 dan.

</doc>
<doc id="318005" url="https://pl.wikipedia.org/wiki?curid=318005" title="Prezydenci miasta Katowice">
Prezydenci miasta Katowice

Włodarze Katowic na przestrzeni lat posiadali różne tytuły: 
Od uzyskania przez Katowice praw miejskich w 1865 roku miasto miało 23 burmistrzów/prezydentów, a pierwszy z nich, Louis Diebel, objął urząd 14 maja 1866, zostając burmistrzem miasta, które liczyło wówczas 4815 mieszkańców i obejmowało swym zasięgiem obszar zbliżony do dzisiejszego Śródmieścia Katowic. 
Ostatnim sołtysem wsi Katowice był Louis Troll (przedostatnim był Kazimierz Skiba, nazywany "ostatnim polskim sołtysem Katowic"). 
Obecnie (2017) gabinet prezydencki znajduje się w gmachu Urzędu Miasta Katowice przy ul. Młyńskiej 4. Obecnie urzędującym prezydentem miasta Katowice jest Marcin Krupa (od 2014).

</doc>
<doc id="318021" url="https://pl.wikipedia.org/wiki?curid=318021" title="Beyonce Knowles">
Beyonce Knowles



</doc>
<doc id="318029" url="https://pl.wikipedia.org/wiki?curid=318029" title="Miejskie Przedsiębiorstwo Komunikacyjne w Częstochowie">
Miejskie Przedsiębiorstwo Komunikacyjne w Częstochowie

Miejskie Przedsiębiorstwo Komunikacyjne w Częstochowie – przedsiębiorstwo, którego działalność koncentruje się na wykonywaniu autobusowego i tramwajowego transportu zbiorowego na terenie Częstochowy i sąsiednich gmin.
Tabor firmy składa się z 146 autobusów i 33 tramwajów. Istnieje od 1950 roku jako przedsiębiorstwo państwowe, od 1991 roku jako zakład budżetowy gminy Częstochowa, natomiast od 2001 roku jako jednoosobowa spółka gminy. Prezesem MPK jest Mariusz Sikora. MPK zatrudnia około 770 pracowników, w tym około 340 kierowców.
"Miejskie Przedsiębiorstwo Komunikacyjne w Częstochowie" zaczęło funkcjonować 1 marca 1950 roku. W roku 1991 z przedsiębiorstwa państwowego stało się zakładem budżetowym gminy i zmieniło nazwę na "Miejski Zakład Komunikacji (MZK)", a 1 kwietnia 2000 r., po przekształceniu w jednoosobową spółkę gminy z ograniczoną odpowiedzialnością (Spółka z o.o.), ponownie przyjęło nazwę "Miejskie Przedsiębiorstwo Komunikacyjne w Częstochowie". W październiku 2019 r. rada miasta wyraziła zgodę na przekształcenie przedsiębiorstwa w spółkę akcyjną.
Miasto Częstochowa powierzyło obsługę całej sieci komunikacji miejskiej MPK: do roku 2020 dla linii autobusowych i do 2024 r. dla tramwajowych.
Historia.
Początki.
W 1951 roku MPK otrzymało zajezdnię autobusową przy ul. Wilsona 44/54, w której znajdowało się 17 boksów garażowych i 13 kanałów rewizyjnych. Do 1955 roku zajezdnia była współużytkowana z Miejskim Przedsiębiorstwem Oczyszczania (MPO).
W 1991 roku z przedsiębiorstwa państwowego, decyzją uchwały Rady Miasta, MPK stała się zakładem budżetowym gminy jako Miejski Zakład Komunikacji. W 1995 roku liczba pasażerów wynosiła 114,4 mln, a w 1999 roku zmalała do 93,1 mln, co było spowodowane wzrostem liczby prywatnych samochodów. Jednocześnie zatrudnienie zostało ograniczone do 1025 pracowników.
W 1992 roku uruchomiono nowoczesną myjnię autobusową. Rok później kupiono 5 autobusów przegubowych Ikarus 435.05C. W 1994 roku ujednolicono tabor tramwajowy, wycofując z użytku przestarzałe modele. W 1995 roku zakupiono 13 kolejnych autobusów Ikarus 415.14A oraz 415.14E, a rok później gmina zakupiła i przekazała MZK 17 autobusów przegubowych Ikarus 280.70E i 12 autobusów niskopodłogowych Ikarus 412.08A. Ogółem przeznaczono na ten cel sumę 12,3 mln zł.
XXI wiek.
Z dniem 1 kwietnia, na podstawie "uchwały Rady Miasta nr 262/XXIII/2000 z dnia 28 marca 2000 roku", w stan likwidacji (bez zawieszania usług) postawiono "MIEJSKI ZAKŁAD KOMUNIKACJI". W jego miejsce utworzono jednoosobową spółkę gminy o nazwie "MIEJSKIE PRZEDSIĘBIORSTWO KOMUNIKACYJNE" w Częstochowie sp. z o.o., która z dniem 1 lipca 2000 roku przejęła cały majątek i załogę likwidowanego zakładu.
W roku 2000 zakupiono 7 autobusów niskopodłogowych MAN NL222, a rok później przybył kolejny taki sam autobus. Zmodernizowano 6 wagonów tramwajowych. W roku 2002 zakupiono 9 niskopodłogowych autobusów Solaris Urbino 12. W lipcu 2003 wprowadzono na trzy miesiące zasadę wpuszczania pasażerów pierwszymi drzwiami. Od 1 marca 2004 roku zasadę „pierwszych drzwi” wprowadzono na stałe. W grudniu 2004 roku zakupiono 6 używanych autobusów MAN NL202. W kwietniu 2005 roku zakupiono 4 używane autobusy przegubowe MAN NG 272.
Rozpoczęte zostały przygotowania do realizacji zakupu elektronicznego systemu sprzedaży biletów i systemu informowania pasażerów. Na realizację 75% wartości tej inwestycji firma wnioskowała o środki z funduszy strukturalnych Unii Europejskiej. Wniosek o dotację z Unii Europejskiej został odrzucony, z powodu błędów w dokumentach. Pod koniec roku 2005 MPK otrzymało od Urzędu Miasta 10,6 mln złotych, za które został wprowadzony bilet elektroniczny i zakupione nowe autobusy. W marcu 2006 roku MPK rozpisało 2 przetargi: na dostawę 18 nowych autobusów i bilet elektroniczny. W czerwcu 2006 roku podpisano umowę na zakup 18 autobusów marki Mercedes-Benz, a w listopadzie 2006 roku dotarło do przewoźnika 10 sztuk autobusów O530 Citaro i 8 sztuk O345G Conecto.
W sierpniu 2007 rozpisano przetarg na dostawę 10 fabrycznie nowych, niskopodłogowych, jednoczłonowych autobusów miejskich. Przetarg wygrała firma EvoBus Polska, która jako jedyna przystąpiła do przetargu i zaproponowała autobus Citaro II. Autobusy przyjechały do Częstochowy w pierwszych dniach marca 2008 roku. W maju 2009 roku rozpisano przetarg na dostawę 14 nowych autobusów niskopodłogowych – 8 sztuk autobusów 12-metrowych oraz 6 sztuk 18-metrowych. Jedynym oferentem była firma EvoBus Polska. Zaproponowana cena to niecałe 14 milionów 300 tysięcy złotych. Umowa na dostawę została podpisana 10 lipca 2009 roku. Firma EvoBus miała od tego dnia 135 dni na dostawę 14 Mercedesów Citaro. 6 listopada 2009 roku zostały zaprezentowane mieszkańcom nowe autobusy: 8 sztuk Mercedes-Benz Citaro oraz 6 sztuk Mercedes-Benz Citaro G.
Przejęcie organizacji transportu przez miasto.
Od 1 stycznia 2010 roku organizację komunikacji miejskiej od MPK przejął Urząd Miasta Częstochowy i powierzył ją swojej jednostce, Miejskiemu Zarządowi Dróg i Transportu.
23 lutego 2010 MPK zakupiło cztery kolejne autobusy, kilkunastoletnie Ikarusy 280 sprowadzone z Poznania. 10 marca 2010 roku ogłoszono przetarg na dostawę 10 sztuk nowych autobusów niskopodłogowych – 5 jednoczłonowych o długości 12 metrów oraz 5 przegubowych, 18-metrowych. 21 kwietnia 2010 wybrano ofertę Evobusa oferującego pojazdy Mercedesa w cenie około 10,5 mln zł i 6 maja podpisano umowę. Dzięki niższej cenie MPK zdecydowało się wydać zaoszczędzone, w stosunku do planowanej kwoty, pieniądze na zamówienie dodatkowego jedenastego autobusu.
Dostawy tramwajów Twist.
19 lipca 2010 ogłoszony został przetarg na 7 fabrycznie nowych wieloczłonowych, jednokierunkowych, niskopodłogowych składów tramwajowych, wyposażonych m.in. w klimatyzację i monitoring. Tramwaje będą przeznaczone do obsługi nowo powstającej linii na Błeszno, której budowa zakończy się w 2012 roku.
Wynik przetargu został ogłoszony 28 września 2010 roku. Zwyciężyła bydgoska PESA, a tramwaje mają być dostarczone do Częstochowy w okresie od kwietnia do listopada 2012 roku.
Od wyników przetargu odwały się przedsiębiorstwa Solaris i Newag-Koncar, ale Krajowa Izba Odwoławcza 21 października odrzuciła protesty. 17 grudnia 2010 roku w siedzibie MPK podpisano z PESĄ umowę na dostawę 7 nowych tramwajów niskopodłogowych z klimatyzacją i monitoringiem. Tramwaje zostały dostarczone w drugim i trzecim kwartale 2012 roku.
14 grudnia 2012 roku dotarło do Częstochowy 6 zakupionych w Warszawie kilkunastoletnich Ikarusów 280.70, co tłumaczono brakiem środków finansowych na zakup nowych pojazdów. W drugiej połowie sierpnia 2013 roku MPK zakupiło 5 autobusów MAN A78 wyprodukowanych w 2006 roku dla przewoźnika szwedzkiego, które trafiły do przewoźnika w 2014 roku. Jeszcze jesienią 2013 roku miało być zakupione kolejnych 5 autobusów używanych, ale w ostatnim dniu grudnia 2013 roku ogłoszono przetarg na 7 fabrycznie nowych autobusów krótkich, który w pierwszych dniach marca 2014 roku wygrał Solaris. 23 czerwca MPK podpisało natomiast umowę o dokupieniu trzech kolejnych pojazdów marki Solaris. Zakupu dokonano bez rozpisywania przetargu, w ramach rozszerzenia uprzedniego zamówienia. Pojazdy dotarły do zamawiającego 30 października.
Program GAZELA.
W kwietniu 2014 roku MPK Częstochowa zajęło pierwsze miejsce w konkursie Narodowego Funduszu Ochrony Środowiska i Gospodarki Wodnej na dotację do zakupu nisko emisyjnych autobusów. Dotacja w wysokości 66 mln zł ma pokryć 100% kosztów zakupu 40 hybrydowych autobusów napędzanych gazem CNG, w tym 25 jednoczłonowych i 15 przegubowych, w zamian za likwidację 48 starych autobusów.
Ostateczną umowę w tej sprawie między MPK i NFOŚiGW zawarto w połowie sierpnia 2014 roku, a przetarg na zakup autobusów został rozpisany 25 sierpnia. 14 listopada otwarto koperty w przetargu, wpłynęła jedna oferta, od firmy Lider Trading, producenta autobusów Solbus, o wartości 65,85 mln zł. Umowę podpisano oficjalnie 17 grudnia, a pierwsze pojazdy rozpoczęły regularne kursy z pasażerami 23 grudnia 2015 roku.
W 2015 roku rozpisano przetarg na zakup trzech autobusów solowych o klasycznym napędzie dieslowskim, w którym oferty złożyli Solaris i Lider Trading, producent autobusów marki Solbus. 24 lipca 2015 roku podpisano z Lider Trading umowę zakupu trzech pojazdów, przewidującą dostarczenie zamówienia przed końcem listopada tego samego roku.
W kwietniu 2016 r. rozpisano przetarg na zakup 40 kolejnych autobusów z napędem klasycznym, także i tym razem oferty złożyli producenci autobusów marek Solaris i Solbus, a zwycięzcą postępowania został Solaris. Na inwestycję MPK otrzymało 38 mln zł dotacji. W maju następnego roku rozpisano przetarg na 10 tramwajów z opcją na zakup 5 kolejnych.
Z powodu pożaru jednego z pojazdów hybrydowych 28 kwietnia 2017 r. wszystkie pojazdy tego typu wycofano z użytku do czasu planowanego na listopad 2017 r. zakończenia postępowania wyjaśniającego i późniejszej, ewentualnej naprawy. Wycofanie pojazdów wymusiło zatrzymanie we flocie pojazdów Ikarus, przeznaczonych pierwotnie do złomowania. Przeglądy wykazały, że wady pojazdów wymagały prac o dużym zakresie. MPK zdecydowało wówczas o zleceniu firmie Autosan eksperymentalnej przebudowy jednego egzemplarza, jednak koszt tej interwencji był wysoki i nie zdecydowano się na przebudowę pozostałych. W związku z tym NFOŚiGW w 2019 r. uznał, że warunki umowy nie zostały zrealizowane i wypowiedział umowę, żądając zwrotu dotacji wraz z odsetkami. MPK wniosło jednak o podjęcie rozmów w celu opracowania ugody i wniosło pozew do sądu w związku z wypowiedzeniem umowy. W wyniku rozmów w 2020 r. zawarto ugodę, zgodnie z którą MPK nie musiało zwracać dotacji w zamian za zobowiązanie do osiągnięcia efektu ekologicznego w inny sposób. Jednym z elementów umowy był wynajem 15 autobusów elektrycznych.
We wrześniu 2017 r. MPK Częstochowa wprowadziło możliwość doładowania biletu elektronicznego przez internet. Od 1 października MPK Częstochowa wprowadziło darmową komunikację dla uczniów szkół podstawowych i gimnazjów. Jesienią 2017 r. MPK kupiło dwa używane Mercedesy Citaro z 2007 roku zasilane są sprężonym gazem ziemnym oraz pojazdy marki Jelcz.
Dostawy tramwajów Twist II.
15 stycznia 2018 r. MPK Częstochowa podpisało umowę z Pesą na dostawę 10 nowych tramwajów Twist II z opcją na dodatkowe pięć oraz wyremontowanie torowiska. W lutym ogłoszono przetarg na dostawę 12 fabrycznie nowych autobusów niskopodłogowych z terminem dostawy do 15 października tego samego roku dzięki 9 mln zł unijnej dotacji. W przetargu jedyną ofertę złożył MAN i zdecydowano o wyborze jego oferty pomimo przekroczenia budżetu. Jednocześnie miesiąc później nabyto w Niemczech 7 kolejnych autobusów zasilanych CNG o długości 12 metrów (4 MAN-y Lion's City i 3 Mercedesy Citaro) oraz 2 pojazdy przegubowe (Solaris Urbino 18 i MAN NG313 Lion`s City G CNG). Zakupiono również przegubowego MAN'a NG363 Lion's City G z Warszawy. Wszystkie te używane pojazdy są z lat 2006–2007. 19 kwietnia 2018 roku MPK podpisało umowę z firmą MAN Truck &amp; Bus Polska na zakup 12 nowych pojazdów z silnikiem diesla – MAN Lion's City A37. W październiku 2018 r. zakończono remont zabytkowego tramwaju 4ND, który 14 października tego roku po raz pierwszy został włączony do eksploatacji jako doczepa do pojazdu typu 4N wykorzystywanego na linii zabytkowej. 10 października tego samego roku uruchomiono na stronie przewoźnika serwis umożliwiający śledzenie pojazdów w czasie rzeczywistym. W grudniu 2018 roku autobusy marki MAN dotarły do Częstochowy, jednak z miesięcznym opóźnieniem. Pierwsze 6 sztuk przyjechało 4 grudnia, natomiast kolejne 6 sztuk – 14 grudnia. Krótka prezentacja odbyła się w zajezdni MPK. Pod koniec 2018 roku MPK wypożyczyło 10 przegubowych Solarisów Urbino 18, które od 2019 roku stały się własnością MPK.
W październiku 2019 r. rada miasta przekazała przedsiębiorstwu w formie aportu linię tramwajową na Błeszno. 26 listopada MPK rozpisało przetarg na 15 autobusów elektrycznych klasy MAXI w formie najmu na siedem lat wraz z infrastrukturą do ładowania. W tym samym roku MPK nawiązało współpracę ze spółką Autosan, celem naprawy i przebudowy hybrydowych autobusów Solbus. 1 listopada część kursów linii nr 17 skierowano nową trasą przez ul. Przestrzenną, ale już 1 grudnia zostały one zlikwidowane i w zamian została uruchomiona nowa linia nr 37 w relacji Kawodrza Górna – Przestrzenna – Piastowska – Wolności – Aleje – Jana Pawła II – TESCO.
1 czerwca 2020 r. w zajezdni MPK został zaprezentowany pierwszy autobus hybrydowy zmodyfikowany przez spółkę AUTOSAN, który zaczął po testach normalną eksploatację. Sąd Okręgowy w Warszawie zatwierdził 5 sierpnia ugodę z między Narodowym Funduszem Ochrony Środowiska i Gospodarki Wodnej w Warszawie oraz MPK, dzięki której MPK nie będzie musiało zwracać dotacji na zakup autobusów hybrydowych. We wrześniu do miasta dotarł ostatni z dziesięciu tramwajów PESA Twist II. Pod koniec roku został rozpisany przetarg na przerobienie 24 wadliwych autobusów hybrydowych, a 5 maja 2021 r. podpisano umowę z Autosanem na wykonanie tego zadania.
Tabor.
MPK Częstochowa posiada w służbie liniowej pojazdy następujących typów:
Lista szefów.
Dyrektorzy
Prezesi zarządu

</doc>
<doc id="318030" url="https://pl.wikipedia.org/wiki?curid=318030" title="Donald Rumsfeld">
Donald Rumsfeld

Donald Henry Rumsfeld (ur. 9 lipca 1932 w Evanston, zm. 29 czerwca 2021 w Taos) – amerykański polityk, działacz Partii Republikańskiej, sekretarz obrony USA w gabinecie prezydenta George’a W. Busha w latach 2001–2006. Poprzednio również pełnił tę funkcję przez rok i dwa miesiące w administracji Geralda Forda.
Działalność.
Uważany był za jednego z najbardziej kontrowersyjnych polityków ówczesnej administracji, m.in. przez wzgląd na przygotowanie i przeprowadzenie interwencji w Iraku. Politycy Partii Demokratycznej i część przywódców europejskich krytykowała politykę Rumsfelda jako prowadzoną jednostronnie, sprzeczną z prawem międzynarodowym i destabilizującą sytuację na świecie. Znalazł on jednak również obrońców, powołujących się przede wszystkim na obronę demokracji i walkę z terroryzmem jako priorytety, które przyświecały administracji amerykańskiej w okresie jego urzędowania.
Interwencję w Iraku, za którą to on w dużym stopniu odpowiadał, poparły rządy m.in. Włoch, Hiszpanii, Wielkiej Brytanii, Japonii czy Polski. Te i inne państwa wysłały do Iraku swoje kontyngenty wojskowe. Działo się to jednak w większości przypadków w warunkach dużego sprzeciwu społecznego wobec takich działań.
Środowiska lewicowe w USA uważają go za osobę odpowiedzialną za sprawę torturowania jeńców w Iraku (nigdy nie udowodniono tego zarzutu). W kwietniu 2006 z obroną sekretarza wystąpił były prezydent Ford. Wydany w grudniu 2008 raport Senackiej Komisji Sił Zbrojnych wskazuje jednak Rumsfelda i jego najbliższych współpracowników za bezpośrednio odpowiedzialnych wydarzeniom w Abu-Ghraib i Guantánamo, pisząc iż bez ich zezwolenia nie byłoby to możliwe.
Co ciekawe Rumsfeld był zarówno najmłodszym, jak i najstarszym sekretarzem obrony. W czasie pierwszego urzędowania jako sekretarz obrony (1975–1977), podjął m.in. decyzję o likwidacji ówczesnego – opartego na pociskach rakietowych z głowicami jądrowymi – systemu antybalistycznego Safeguard, odpowiednik którego (system antybalistyczny Galosz) Związek Radziecki, a następnie Rosja utrzymuje w gotowości bojowej do dziś (według stanu na rok 2008).
Inną ciekawą kwestią jest fakt, że Rumsfeld zasiadał w radzie nadzorczej grupy ABB w latach 1990-2001, która w 2000 roku zawarła kontrakt z Koreą Północną o wartości 200 mln USD na zaprojektowanie reaktorów jądrowych i dostarczenie Korei Północnej komponentów do ich budowy. Natomiast w 2002 określił Koreę Północną jako część osi zła (państwa zbójeckie), państwo wspierające terroryzm oraz produkujące broń masowej zagłady.
28 stycznia 2009 specjalny sprawozdawca ONZ ds. stosowania tortur Manfred Nowak oznajmił w wywiadzie dla telewizji CNN, że dysponuje wystarczającymi dowodami, aby postawić Rumsfelda w stan oskarżenia o zbrodnie wojenne przed międzynarodowym trybunałem. Rumsfeld miał w USA co najmniej dwie sprawy za tortury i gwałty.
Przebieg kariery.
Rumsfeld był ponadto jednym z wpływowych polityków republikańskich, którzy zmusili do rezygnacji z ponownego kandydowania w 1976 wiceprezydenta Nelsona Rockefellera jako „zbyt liberalnego”.
W 2018 roku, w filmie "Vice" w reżyserii Adama McKaya, w postać Rumsfelda wcielił się Steve Carell.

</doc>
<doc id="318035" url="https://pl.wikipedia.org/wiki?curid=318035" title="Rumsfeld">
Rumsfeld



</doc>
<doc id="318037" url="https://pl.wikipedia.org/wiki?curid=318037" title="Alejo Carpentier">
Alejo Carpentier

Alejo Carpentier y Valmont (ur. 26 grudnia 1904 w Lozannie, zm. 24 kwietnia 1980 w Paryżu) – kubański pisarz, muzykolog i dziennikarz. Jeden z najsłynniejszych przedstawicieli realizmu magicznego – miał wielki wpływ na rozwój literatury iberoamerykańskiej.
Życiorys.
Urodził się 26 grudnia 1904. Jego matka była Rosjanką – profesorem lingwistyki, a ojciec francuskim architektem. Podczas wieloletniego pobytu we Francji rozpoczął studia muzykologiczne, a także zetknął się z przedstawicielami surrealizmu: André Bretonem, Paulem Éluardem, Louisem Aragonem, Jakiem Prévertem i Antoninem Artaudem. W 1920 powrócił na Kubę i zaczął pracę jako dziennikarz. Zafascynowany kulturą iberoamerykańską oraz kultami voodoo zaczął pisać powieści i opowiadania o takiej tematyce.
W 1927 za krytykę polityki prezydenta Kuby Gerardo Machado (rządzącego na Kubie w latach 1925–1933) został uwięziony. W tym samym roku uciekł z Kuby do Paryża, gdzie pozostał do 1939. W Paryżu zbliżył się do środowiska francuskich surrealistów: André Bretona, Paula Éluarda, Louisa Aragona, Antonina Artauda. Pisywał w dzienniku André Bretona "Révolution Surréaliste". Pracował również w paryskim radiu. W 1933 w Madrycie ukazała się jego powieść "Ecue-Yamba-O", będąca opisem życia czarnych mieszkańców Kuby.
W 1939 powrócił na Kubę. Pracował tu jako dziennikarz (wydawał pismo "Tiempo Nuevo"), był profesorem muzykologii w konserwatorium w Hawanie oraz dyrektorem hawańskiej rozgłośni radiowej.
W 1943 odwiedził Haiti, co miało duży wpływ na jego zainteresowania. Pod wpływem tej podróży napisał powieść "Królestwo z tego świata" ("El reino de este mundo"; pierwsze wydanie: 1949), opisującą okres panowania czarnoskórego cesarza Haiti Henri Christophe’a. W 1946 wydał "Muzykę na Kubie" ("La musica en Cuba") – historię muzyki kubańskiej.
W latach 1945–1959 przebywał w Wenezueli. Doświadczenia tego pobytu były inspiracją dla najsłynniejszej powieści Carpentiera "Podróż do źródeł czasu" ("Los pasos perdidos", wyd. 1953), która przyniosła mu światową sławę. Następne w kolejności powieści Carpentiera to: "Pościg" ("El acoso") oraz "Eksplozja w katedrze" ("El siglo de las luces") wydana w 1962 – opowiadająca o rewolucji francuskiej na Antylach.
W 1959, pod koniec rewolucji kubańskiej, powrócił na Kubę. Pisarz odgrywał dużą rolę w życiu kulturalnym komunistycznej Kuby, wykładał historię kultury na uniwersytecie w Hawanie oraz prowadził audycję radiową poświęconą kulturze. W 1970 został attaché kulturalnym Kuby w Paryżu oraz przedstawicielem Kuby w UNESCO.
W 1977 otrzymał Nagrodę Cervantesa, przyznawaną najlepszym pisarzom tworzącym w języku hiszpańskim.
Zmarł w Paryżu w 1980.
Alejo Carpentier jest uważany za prekursora realizmu magicznego – nurtu w literaturze latynoamerykańskiej, który zyskał wielką popularność. We wstępie do powieści "Królestwo z tego świata" sformułował teorię tzw. amerykańskiej rzeczywistości cudownej ("lo real maravilloso"), która jest utożsamiana z realizmem magicznym i późniejszą twórczością Garcii Márqueza, Asturiasa, Lezamy Limy i innych przedstawicieli tego nurtu.

</doc>
<doc id="318046" url="https://pl.wikipedia.org/wiki?curid=318046" title="Johann Adam Steinmetz">
Johann Adam Steinmetz

Johann Adam Steinmetz (ur. 24 września 1684 w Księginicach Wielkich, zm. 10 lipca 1762) – śląski teolog luterański, pedagog i pietysta.
Dzieciństwo i studia.
Steinmetz urodził się w księstwie brzeskim. Jego ojciec był pastorem. Zmarł, kiedy syn miał dwanaście lat. Matka-wdowa Anna Barbara przeniosła się wraz z synem do Brzegu, gdzie Johann Adam uczęszczał do gimnazjum. W wieku 20 lat rozpoczął studia na uniwersytecie w Lipsku. Podczas studiów przeżył osobiste nawrócenie. Jego ulubioną książką stały się rozważania Arndta „Vom wahren Christenthum”. Steinmetz miał zamiar pozostać we wszechnicy jako nauczyciel – swoich planów jednak nie zrealizował.
Okres ciepłowodzki.
Zapotrzebowanie na duchownych w księstwie brzeskim oraz konieczność materialnego zabezpieczenia matki sprawiły, że Steinmetz nie pozostał na uniwersytecie. Zatrudnił się najpierw w gimnazjum brzeskim, a później – od 1717 roku – był duchownym parafii w wiosce Ciepłowody. Mimo młodego wieku i niewielkiego doświadczenia w pracy kaznodziejskiej, zainicjował w wiosce ruch przebudzeniowy – nie tylko wygłaszał kazania, ale także organizował zgromadzenia modlitewne i godziny biblijne (spotkania parafian poświęcone wspólnej analizie tekstów biblijnych).
W jednym ze swoich kazań opowiadał o działającej na wybrzeżu malabarskim w południowych Indiach misji duńsko-hallskiej. Steinmetz nosił się z zamiarem opuszczenia swojej parafii i przyłączenia się do pracy wśród pogan w owej misji. Przypadkowymi słuchaczami tego kazania byli hrabia bogumiński "Wenzel Ludwig Henckel von Donnersmarck" oraz jego brat "Erdmann Heinrich". Obydwaj bracia byli pietystami, gorliwymi zwolennikami A. H. Franckego, w dodatku zajmowali się zarządzaniem Kościołem Jezusowym w Cieszynie. W owym czasie parafia cieszyńska zatrudniała czterech księży ewangelickich – Muthmann, Hentschela, Schmidta i Klocha. We wrześniu 1719 zmarł pastor Kloch i szlachta cieszyńska szukała nowego proboszcza. Bracia Henckelowie byli Steinmetzem zachwyceni i zaproponowali mu, by jego „polem misyjnym” stał się Kościół Jezusowy w Cieszynie.
Wkrótce nadeszła oficjalna wokacja od szlachty cieszyńskiej. Steinmetz wahał się, czy ją przyjąć. Pojechał do Cieszyna, by zobaczyć, jak sytuacja przedstawia się na miejscu. Ponieważ władał tylko językiem niemieckim, stwierdził, że trzeba będzie powołać jeszcze jednego pastora, który mógłby wygłaszać kazania w którymś z języków słowiańskich. Po powrocie do Ciepłowód zastał w domu anonimowy list z ostrzeżeniem przed ogromem trudności, które czekają na niego w Cieszynie. Jak się później okazało, autorami tego pisma byli pastor Hentschel i pastor Schmidt - ideologiczni adwersarze Steinmetza. Obaj byli zwolennikami tzw. "teologii ortodoksyjnej", skoncentrowanej na zagadnieniu prawowierności, w dużym stopniu pomijającej jednak praktykę życia chrześcijańskiego. Pastorzy Hentschel i Schmidt byli niewątpliwie niechętni pietyzmowi Steinmetza, a w dodatku ranił ich ambicję fakt, że na „pierwszego proboszcza” ma być powołany tak młody duchowny. Pismo nie odniosło jednak zamierzonego skutku. Pieczętując je, autorzy nieświadomie odcisnęli na nim inskrypcję zawierającą werset z Objawienia 2,10: „Nic się nie bój tego, co masz cierpieć”. Steinmetz dostrzegł w tym tekście wyraz woli Bożej i wbrew anonimowej sugestii przyjął wokację, obejmując tym samym stanowisko w Cieszynie. W dniu 9 kwietnia 1720 zatwierdził go w nowym urzędzie cesarz Karol VI.
Okres cieszyński.
W Cieszynie Steinmetz zamieszkał u pastora Jana Muthmanna, z którym dzielił przekonania i odbywał wspólne modlitwy. Duchownych połączyła serdeczna przyjaźń. Trzy lata po przybyciu Steinmetza do Cieszyna, Muthmann napisał o nim: "Jest to młody mężczyzna, (...), lecz jest niepospolicie obdarowany, dlatego nam go nasz najdobrotliwszy Zbawiciel przysłał. (...) Pan jest z nim – a skutkiem tego diabeł i szeregi piekielne przeciwko niemu. "
Pastorzy Steinmetz, Muthmann i Sassadius (który przyszedł do Cieszyna wkrótce po Steinmetzu) wraz z niektórymi nauczycielami i innymi osobami pielęgnowali w Cieszynie dzieło odnowy duchowej: oprócz kazań nauczali wiernych w tzw. konwentyklach, czyli w trakcie spotkań w mniejszych grupach gromadzących się w domach prywatnych lub w zakrystii, urządzali powtarzanie kazań i katechizację. Wiara ewangelików pogłębiała się, przybywali nowi wyznawcy (znany jest przypadek nawrócenia młodej Żydówki).
Wieść o prowadzonym przez Steinmetza i jego współpracowników zwiastowaniu Słowa Bożego szybko dotarła i na pobliskie Morawy, w rejon zamieszkany przez prześladowanych i ukrywających swoją wiarę luteran. Rozpoczął się czas, kiedy podejmowali oni wyprawy do Cieszyna i brali udział w nabożeństwach odprawianych przez tamtejszych duchownych. Dawid Schneider z Suchdola nad Odrą w swoim pamiętniku tak pisze: "W końcu dał Bóg jasną światłość w Cieszynie, w Kościele Łaski, gdzie Steinmetz kazawał. Tu otrzymywaliśmy Biblie... Kiedy zaś zbadaliśmy jakąś lukę w naszej wiedzy, tedy poszliśmy do Cieszyna, skąd przynieśliśmy sobie nowe posilenie i pokrzepienie. Gdy powróciliśmy do domu, to tam już wielu z nas czekało, by mieć dział w łasce, którą nam miły Bóg w swym Słowie darował. " Jednak niełatwo było pójść do Cieszyna. Hrabia Henckel napisał o tym później (1724) hrabiemu Zinzendorfowi: "Rozpoczęli zupełnie nowe życie i w zastępach przychodzili do Cieszyna. Kiedy ich zwierzchność to zbadała, zakazywała im najprzód po dobrym, później pod groźbą srogich kar Cieszyn odwiedzać. Lecz tych biednych ludzi... nie można było powstrzymać... chociaż wielu po powrocie z drogi wsadzono do strasznych więzień, byli bici i okropnie związani... " Schneider wspomina o Davidzie Nitschmannie, który był w więzieniu "sznurkami tak związany aż krew przesiękła". Represje nie zmniejszyły jednak determinacji ludzi szukających możliwości słuchania kazań cieszyńskich. Wspomniany już David Nitschmann, późniejszy biskup Braci Morawskich, tak z zachwytem wspominał o rozmowie duszpasterskiej, którą prowadził z Steinmetzem w grudniu 1722: "Kiedy z nim rozmawiałem, było moje serce bardzo zaspokojone objaśnieniem nauki o zasługach Zbawiciela, iż biedny grzesznik, taki, jaki jest, może doń przyjść, i będzie przyjęty. Moim braciom potem powiedziałem: »Co słyszałem i co odczułem, to nie potrafię słowami wyrazić, powinniście tam sami pójść i usłyszeć.« " Nasilające się prześladowania luteran na Morawach spowodowały ich exodus do Saksonii i powstanie na jej terenie wioski Herrnhut. Stąd wyłonił się jeden z największych ruchów misyjnych w historii chrześcijaństwa. Bracia z Herrnhut pracowali w Ameryce Północnej, Afryce Południowej, w Indiach i na innych miejscach. Bracia morawscy jednak nie zapomnieli, że do rozkwitu ich wspólnoty przyczynił się pastor Steinmetz. Hrabia Zinzendorf w swoim pamiętniku docenia go, pisząc, iż Steinmetz "włożył na szyję uczniów najwspanialsze jarzmo". W metryce zgonów gminy Braci Morawskich w Bethlehem (USA) jest napisane wprost, że Steinmetz był przywódcą "wielkiego przebudzenia na Morawach " (zapis z 5. 6. 1760).
Wielkie dzieło przebudzenia napotykało na prześladowanie tylko na Morawach; trudności odczuwali także pastorzy-pietyści w Cieszynie. Już w kwietniu 1721 katolicki komisarz biskup Mizia oskarżył ich o szerzenie nowych nauk. Rok później poborca podatkowy Battik i dziekan katolicki Schwider doprowadzili do wydania przez nadurząd we Wrocławiu dekretu, na mocy którego zakazano prywatnych konwektykli. Te jednak ciągle się odbywały (choć tylko w zakrystii, która zdaniem pietystów nie była miejscem prywatnym), więc w 1723 roku rozpoczęto proces prawny przeciwko pastorom pietystom. Dzięki energicznemu wstawiennictwu szlachty cieszyńskiej nadurząd wrocławski wkrótce jednak proces zakończył, uniewinniając oskarżonych. W poniekąd spokojniejszej dobie zawarł Steinmetz związek małżeński. W 1724 roku ożenił się ze szlachcianką "Anną Sydonią Bludowską" z Dolnych Bludowic. (Interesującym jest fakt, iż ślub pastora ze szlachcianką mógł się odbyć za cesarskim pozwoleniem, na które narzeczeni musieli czekać dosyć długo.) Niestety, pani Anna zmarła rok później, urodziwszy córeczkę. Ta zmarła zaś już w 1728 roku.
W 1725 r. ewangelicy ukończyli budowę nowego obiektu szkolnego. Uroczyste otwarcie nastąpiło 5 listopada, a szkołę nazwano „Szkołą Jezusową”. Steinmetz, który był jej inspektorem, osiągnął w jej prowadzeniu znakomite sukcesy. W połowie lat dwudziestych szkoła liczyła niemal 150 uczniów, a swe dzieci przysyłali tam nawet niektórzy katoliccy rodzice. Oprócz tego pietyści nadal pielęgnowali obyczaj konwentykli i sprowadzali do kraju zakazane książki.
Przeciwnicy pietystów nie pozostawali bierni. Wymogli na władzach wydanie reskryptu, na mocy którego pastorom zakazano zapraszać do kościoła obcych kaznodziei. Przygotowywano także wznowienie procesu przeciwko pietystom. Ich przeciwnicy zwrócili się do uniwersytetu w Witenberdze, by ocenił naukę i działalność pastorów-pietystów. Uniwersytet nie dał jasnej oceny, nie dysponował bowiem wystarczającą ilością informacji. Jeden z profesorów teologii w Witenberdze imieniem Gottlieb Wernsdorf opublikował jednak wkrótce dzieło podżegające przeciwko cieszyńskim pietystom.
W swojej obronie pietyści zwrócili się do uniwersytetu w Jenie i konsystorza w Dreźnie z prośbą o świadectwo prawowierności – które to świadectwo obie instytucje wydały. Mimo to w 1726 roku wznowiono przeciwko pietystom proces prawny. Toczył się on w niekorzystnym dla nich kierunku. Wstawiennictwo szlachty nie było w stanie przeważyć ataków ze strony „ortodoksyjnych” duchownych, szczególnie Hentschela. W 1728 roku Steinmetz został internowany w swoim domu. Na przestrzeni kilku lat konflikt tak się nasilił, że przeniósł się z wrocławskiego nadurzędu do Czeskiej nadwornej kancelarii w Wiedniu i w końcu przed oblicze samego cesarza. Ten położył mu kres swoim dekretem z 31 stycznia 1730, którym rozkazał wygnać Steinmetza i jego czterech przyjaciół z terenów będących pod jurysdykcją cesarską.
Okres bayreuthski i magdeburski.
Johann Adam Steinmetz przeniósł się do Bayreuth, do miasta Neustadt an der Aisch, gdzie dzięki pomocy hrabiego Zinzendorfa uzyskał miejsce superintendenta. (Trzeba nadmienić, że wkrótce jednak rozbieżność poglądów spowodowała oziębienie wzajemnych stosunków między Steinmetzem i Zinzendorfem. Zinzendorf jednak zawsze Steinmetza czcił i koniec ich przyjaźni określił w swoim pamiętniku jako "nieopisanie wielką" stratę.)
W 1732 roku Johann Adam Steinmetz przeniósł się do krainy magdeburskiej, gdzie został generalnym superintendentem i opatem w Bergen (Berg). W Bergen utworzył wzorową szkołę, czerpiąc niewątpliwie z doświadczeń cieszyńskich. Jednym z uczniów szkoły był poeta niemiecki Christoph Martin Wielandt, który zachował Steinmetza we wdzięcznej pamięci.
W okresie magdeburskim Steinmetz zaznajomił się z ruchem przebudzeniowym nurtu metodystycznego w Anglii i stał się jego sympatykiem. John Wesley w swoim kazaniu wygłoszonym 21 kwietnia 1777 wspomina, iż w 1742 roku przesłał Steinmetzowi list opisujący przebudzenie w Anglii i nazywa Steinmetza mężem "znanym w całej Rzeszy". Steinmetz również wiedział o wielkim przebudzeniu (Great Awakening) w Massachusetts, o którym jako pierwszy informował niemieckich pietystów, przetłumaczył także niektóre dzieła Jonathana Edwardsa i Philipa Doddridge'a. Był więc Steinmetz czynnikiem łączącym pietystów niemieckich i anglo-amerykańskich. Pisał także o misji zewnętrznej, zwłaszcza wśród Indian. Pozostawił szereg książek, zwłaszcza z zakresu teologii praktycznej.
Od roku 1757 z powodu problemów zdrowotnych Steinmetz wycofywał się ze swoich obowiązków w szkole i duszpasterstwie.

</doc>
<doc id="318048" url="https://pl.wikipedia.org/wiki?curid=318048" title="Bramka VoIP">
Bramka VoIP

Bramka VoIP - rodzaj urządzenia telekomunikacyjnego, którego głównym zadaniem jest umożliwienie wykonywania połączeń telefonicznych tradycyjnym aparatem telefonicznym POTS za pośrednictwem VoIP.
Bramka VoIP posiada co najmniej 2 złącza:
Bramka VoIP zamienia więc analogowy sygnał mowy oraz sygnały wybierania numeru telefonicznego na sygnały VoIP. Dzięki temu można korzystać z telefonii VoIP nie posiadając nawet komputera. Bramki mogą korzystać z różnych wersji protokołów VoIP jednak najczęściej jest to SIP oraz różnych kodeków.
Czasami bramki VoIP posiadają inne złącza:
Bramki VoIP poza usługą dzwonienia oferują czasami inne usługi dodatkowe:
Dzięki bramkom VoIP można korzystać ze znacznie tańszej telefonii VoIP za pośrednictwem tradycyjnego telefonu nie posiadając nawet komputera.

</doc>
<doc id="318049" url="https://pl.wikipedia.org/wiki?curid=318049" title="Hadar (gwiazda)">
Hadar (gwiazda)

 
Hadar ("Beta Centauri", "β Cen") – druga co do jasności gwiazda w gwiazdozbiorze Centaura, jedenasta co do jasności gwiazda nocnego nieba (obserwowana wielkość gwiazdowa: 0,61). Odległa od Słońca o około 390 lat świetlnych. Jej wielkość absolutna to −4,78m.
Nazwa.
Tradycyjna nazwa Hadar wywodzi się od arabskiego , „ziemia”. Nazwy Hadar i Wezen lub Wazn były dawniej niekonsekwentnie przypisywane gwiazdom Beta Centauri, Alfa Centauri i innym z gwiazdozbiorów Gołębia i Wielkiego Psa. Inna nazwa, Agena, wywodzi się od , „kolano” i odnosi do położenia w gwiazdozbiorze Centaura. Międzynarodowa Unia Astronomiczna zaleca użycie nazwy Hadar dla określenia tej gwiazdy.
Charakterystyka obserwacyjna.
Hadar to druga co do jasności gwiazda w gwiazdozbiorze Centaura i jedna z najjaśniejszych gwiazd nocnego nieba. Alfa i Beta Centauri są nazywane „wskaźnikami południa”, bo pomagają znaleźć na niebie pozbawiony jasnych gwiazd południowy biegun niebieski. Znajduje się on blisko punktu przecięcia prostej prostopadłej do linii łączącej te gwiazdy i linii będącej przedłużeniem dłuższej „poprzeczki” Krzyża Południa. Co więcej, biegun południowy znajduje się bardzo blisko połowy wyimaginowanego odcinka łączącego na niebie Hadar i Achernara, inną jasną gwiazdę południowego nieba.
Charakterystyka fizyczna.
Hadar jest gwiazdą potrójną.
Składnik A to ciasny układ spektroskopowo podwójny, składający się z dwóch gwiazd należących do typu widmowego B1 (zob. diagram Hertzsprunga-Russella), obiegających wspólny środek masy układu po mocno wydłużonych orbitach; jeden pełny obieg zajmuje im 357 dni. Temperatura tych gwiazd jest rzędu , ich promienie są równe około 9 promieni Słońca, a masa każdej z nich jest ok. 14,7 razy większa od słonecznej (według innej pracy, zakładającej odległość 352 lat świetlnych od układu, masy tych gwiazd wynoszą odpowiednio 10,7 ± 0,1 i 10,3 ± 0,1 . Jedna z tych gwiazd, a być może nawet obie, jest gwiazdą zmienną typu Beta Cephei. Są sklasyfikowane jako olbrzymy, ale prawdopodobnie są to wciąż gwiazdy ciągu głównego, które dopiero staną się czerwonymi olbrzymami; ich późniejszy los zależy od rzeczywistej masy, obecne oszacowania wskazują, że obie gwiazdy zakończą życie w eksplozji supernowej, lecz jeśli masy byłyby dostatecznie małe (bliżej 8 mas Słońca), mogą stać się masywnymi białymi karłami.
Wokół tego układu podwójnego w odległości co najmniej 120 au krąży składnik B, a obieg wokół centralnej pary zajmuje mu co najmniej 225 lat. Jest on gwiazdą typu widmowego B o wielkości gwiazdowej 3,95. Na niebie dzieli go od centralnej pary odległość 0,4 sekundy kątowej (pomiar z 2014 roku).
Z terenów Polski nie można obserwować tej gwiazdy, należy do obiektów widocznych jedynie z południowej półkuli.

</doc>
<doc id="318051" url="https://pl.wikipedia.org/wiki?curid=318051" title="Republika Buriacji">
Republika Buriacji



</doc>
<doc id="318053" url="https://pl.wikipedia.org/wiki?curid=318053" title="Acer">
Acer

Acer (IPA: ) – przedsiębiorstwo założone w 1976 r. na Tajwanie, oferujące sprzęt, oprogramowanie i usługi z sektora IT. Zajmuje się także badaniami, projektowaniem, marketingiem, sprzedażą i obsługą posprzedażową sprzętu komputerowego i urządzeń mobilnych. Oferta Acer kierowana jest do użytkowników indywidualnych, przedsiębiorstw oraz do sektora edukacji. Piąty co do wielkości producent komputerów osobistych na świecie (za Lenovo, HP i Dellem).
Acer to tajwańska korporacja produkująca i dostarczająca sprzęt komputerowy i elektroniczny. Głowna siedziba mieści się w Xizhi, w Nowym Tajpej na Tajwanie. Produkty marki Acer to laptopy, tablety, monitory, desktopy, projektory, smartfony, komputery All-in-One, akcesoria i oprogramowanie. Na początku XXI wieku Acer wprowadził nowy model biznesowy, zmieniając charakter działalności z wytwórcy na projektanta, marketera i dystrybutora produktów.
Historia.
1976: Startup.
Acer rozpoczął swoją działalność jako Multitech, założony przez Stana Shih i jego żonę Carolyn Yeh oraz grupę inwestorów. Kapitał początkowy tego startupu wynosił 25 000 dolarów, a biuro ustanowiono w Xinzhu na Tajwanie. Na początku zatrudniające 11 osób przedsiębiorstwo było dostawcą części elektronicznych, w tym mikroprocesorów, ale szybko rozwinęło się w kierunku producenta komputerów osobistych.
1987: Korporacja Acer.
Korporację Acer ustanowiono w 1987 roku. Jak inne lokalne firmy, Acer wykorzystał możliwości rozwoju firmy na Tajwanie, lokując tam swoją siedzibę. W latach 80. pozycja marki Acer stale wzrastała, bowiem budowała swoją reputację jako producent dla amerykańskich przedsiębiorstw komputerowych. Kontynuowano także promowanie własnej marki komputerów.
Stworzenie i rozwój własnej marki, będąc jednocześnie producentem i dostawcą dla innych firm, było przełomowe dla sukcesu marki, ale stan ten był trudny w utrzymaniu. Działalność firmy na obu polach była odmienna, co niosło za sobą potężne koszty organizacyjne.
1995: Client-server.
By rozwijać się na międzynarodową skalę, Acer zorganizował w 1995 r. własny sposób organizacji, „client-server”, w ramach którego firmę podzielono na 11 pół-zależnych jednostek biznesowych. Każda jednostka mogła kupować produkty od innej i w tym samym momencie sprzedawać je kolejnej. Pomysł zrodził się, by stworzyć styl zarządzania budowany na modelu networkingowym, czyli procesie wymiany informacji, zasobów i możliwości opartych na sieci wzajemnych kontaktów, a nie hierarchiczności.
Rozwiązanie to umożliwiło Acerowi dojście do wielu innowacyjnych rozwiązań. Struktury firmy i procesy w niej zachodzące były znacznie bardziej złożone, niż dotyczące zakontraktowanej produkcji dla firm zewnętrznych (produkcja ta nadal stanowiła 35% dochodów), a jej marże były znacznie niższe. Założyciel firmy, Stan Shih oparł rozwój marki o filozofię „Dragon dream”. Ten „Smoczy sen” objawił się jako decyzja o inwestycji w budowanie i rozwój marki, zamiast zwiększania krótkoterminowych wyników ekonomicznych.
2001: Wistron Corporation.
Pod koniec lat 90. marka własna Acer została osłabiona przez swój system podwykonawstwa. Acer dostarczał produkty swoim konkurentom w tym samym czasie, kiedy popularyzował własne. Ten oczywisty konflikt interesów poważnie ograniczał potencjał rozwoju marki. Kolejnym motorem zmian był poważny kryzys na rynku komputerowym z początku XXI w., który odbił się na całej branży. Na spotkaniu akcjonariuszy w 2001 roku zarząd Acera zaproponował oddzielenie produkcji dla zewnętrznych firm. Wprowadzony rok później podział przypieczętowało powstanie Wistron Corporation. Mimo że Wistron nadal tworzy większość urządzeń marki Acer, to podział umożliwia korzystanie przez Acer z usług firm zewnętrznych.
XXI wiek.
Rozwój marki na poszczególnych płaszczyznach jest stale dostrzegalny. Do 2011 roku Acer silnie koncentrował się na zdobywaniu udziałów rynkowych, by zdobyć jak najwyższy wolumen sprzedaży. Osiągnięcie zakładanego poziomu sprzedaży spowodowało zmianę polityki firmy. Obecnie celem Acer jest utrzymanie zdobytych udziałów rynkowych, a nie intensywne zwiększanie wolumenu sprzedaży.
Przedsiębiorstwo sprzedaje laptopy z zainstalowanym Linuxem.
Logo.
Od 1987 do 2001 roku spółka wykorzystała czerwono-niebieskie logo z diamentem po prawej stronie. Litery A i R były pisane wielką literą. 8 marca 2001 roku, wprowadzone zostało nowe logo, w którym Acer zaniechał wykorzystywania symbolu diamentu. Ówczesne logo zostało stworzone przez Landor Associates. Najnowszy logotyp, wprowadzony w 2011 roku, wykorzystuje inny krój czcionki z bardziej zaokrąglonymi narożnikami. Zmiany wprowadzono również w literze E, która nie odbiega już formatowaniem od pozostałych. Nowe logo wykorzystuje również inny odcień zieleni, który został nazwany „Acer Green”.
Przejęcia innych przedsiębiorstw.
W roku 1988 Acer przejmuje Counterpoint Computers.
W roku 1990 Acer przejmuje Altos Computer Systems.
W roku 1997 Acer nabywa Texas Instruments.
27 sierpnia 2007 roku Acer ogłosił plan przejęcia głównego rywala na amerykańskim rynku, Gateway Inc. za 710 mln dolarów. Ówczesny prezes Acer Inc., Jen-teng Wang, powiedział, że to przejęcie „uzupełnia globalny zasięg firmy Acer, wzmacniając obecność w USA”.
W styczniu 2008 roku Acer ogłosił, że nabył pakiet kontrolny 75% akcji Packard Bell.
W marcu 2008 roku firma Acer uzyskała E-TEN.
W roku 2009, firma Acer uzyskała 29,9% udziałów Olidata.
W sierpniu 2010, Acer i Founder Technology podpisały deklarację o wzajemnym porozumieniu w celu wzmocnienia ich długoterminowej współpracy gospodarczej w dziedzinie komputerów stacjonarnych.
W lipcu 2011 roku Acer Inc. kupiło iGware Inc. za 320 milionów USD, aby sprawdzić potencjał dochodowości rynku usług w chmurze. iGware tworzy oprogramowanie i narzędzia potrzebne do działania chmury na różnych urządzeniach.
Rozwiązania stosowane w urządzeniach Acer.
IGZO – kryształ powstały z połączenia 4 pierwiastków chemicznych: indu, galu, cynku i tlenu (nazwa to akronim ich symboli: In, Ga, Zn, O), z którego powstają tranzystory cienkowarstwowe, odpowiedzialne za pracę pikseli na ekranach LCD. W praktyce matryca IGZO wpływa na: zwiększenie sprawności transmisji światła, zmniejszenie mocy potrzebnej do podświetlenia ekranu i uzyskanie wyższej rozdzielczości ekranu z zachowaniem dotychczasowej mocy podświetlenia.
Produkty.
Komputery stacjonarne dla firm
Notebooki biznesowe
Chromebooki
Wyświetlacze komputerowe
Domowe komputery stacjonarne
Domowe notebooki
Rozwiązania dla sieci domowych
Smartfony
Netbooki
Nettopy
Projektory
Serwery i magazyny danych
Tablety
Telewizory
Inne (produkcji zaniechano)

</doc>
<doc id="318054" url="https://pl.wikipedia.org/wiki?curid=318054" title="Imadło chirurgiczne">
Imadło chirurgiczne

Imadło chirurgiczne (w żargonie medycznym igłotrzymacz) – narzędzie chirurgiczne, za pomocą którego chirurg trzyma igłę w trakcie zakładania szwów. Dodatkowo służy też do wiązania końcówek nici chirurgicznych, tzw. wiązanie szwów na narzędziu. Jest wiele typów imadeł. Składają się ze szczęk trzymających bezpośrednio igłę, przegubu (zawias) i uchwytu. 
Imadła posiadają różne kształty i rozmiary w zależności od rodzaju szytych tkanek i używanych nici chirurgicznych. Najpowszechniejsze w użyciu są imadła typu "Mathieu", "Hegara" (skonstruowane przez niemieckiego ginekologa Alfreda Hegara (1830–1914) i "Castroviejo", które używane są do zakładania bardzo delikatnych szwów, np. w chirurgii okulistycznej, neurochirurgii, czy podczas operacji bypassów aortalno-wieńcowych w kardiochirurgii.
Materiały do wytwarzania narzędzi chirurgicznych muszą być bardzo wysokiej jakości, ponieważ muszą przenosić i wytrzymywać duże siły działające na nie podczas czynności chirurgicznych. Imadła najczęściej wykonane są z elastycznej stali nierdzewnej. Stal ta nie ma odpowiedniej twardości i z tego powodu wprowadzono w obrębie szczęk wkładki z twardych materiałów. Twarde wkładki wykonane są najczęściej z węglika wolframu i dzięki temu są trwalsze, ponieważ lepiej znoszą siły ściskające potrzebne do utrzymania igły w ustalonej pozycji. Większość imadeł wyposażona jest w tzw. "zamki", które blokują zamknięcie imadła i ułatwiają manipulację igłą w miejscu wkłucia. Zewnętrzna część szczęk i ramion imadeł jest zaokrąglona, gładka żeby nie haczyła nici chirurgicznej np. podczas wiązania na imadle.
Funkcja.
W chirurgii szwy zakłada się za pomocą imadeł chirurgicznych. Wynika to z konieczności precyzyjnej kontroli położenia igły, po drugie z konieczności zakładania szwów w głębokich, trudno dostępnych obszarach jam ciała, a po trzecie z konieczności unikaniu ryzyka urazu dla chirurga. Zakłucie igłą rękawiczki chirurgicznej i jego ręki, może prowadzić do infekcji wirusami zapalenia wątroby, HIV i chorób bakteryjnych u chirurga i odwrotnie, uszkodzone rękawiczki chirurga mogą powodować infekcje ran u pacjenta. Cienkie, atraumatyczne igły mogą być uchwycone i prowadzone tylko za pomocą takiego instrumentu. Uchwyt igły ułatwia chirurgom zawiązywanie węzłów. Uchwyty igłowe wykonywane są w różnych rozmiarach w zależności od obszaru zastosowania, np. mikrochirurgii, mikrostomatologii czy periodontologii.

</doc>
<doc id="318055" url="https://pl.wikipedia.org/wiki?curid=318055" title="Kraj ałtajski">
Kraj ałtajski



</doc>
<doc id="318057" url="https://pl.wikipedia.org/wiki?curid=318057" title="William Proxmire">
William Proxmire

William Proxmire (ur. 11 listopada 1915 w Lake Forest, zm. 15 grudnia 2005 w Sykesville) – amerykański polityk, działacz Partii Demokratycznej, senator z Wisconsin.
Studiował na Uniwersytecie Harvarda i Uniwersytecie Yale. W czasie II wojny światowej służył w wywiadzie wojskowym. Po wojnie zajął się prowadzeniem prywatnych interesów, zaangażował się także w życie publiczne. W latach 1951-1952 zasiadał w zgromadzeniu stanowym Wisconsin. Trzykrotnie bez powodzenia ubiegał się o stanowisko gubernatora Wisconsin (1952, 1954, 1956).
W 1957 wygrał wybory uzupełniające o mandat senatora z Wisconsin po śmierci Josepha McCarthy’ego. Zasiadał w Senacie nieprzerwanie do stycznia 1989, wygrywając kolejne wybory w 1958, 1964, 1970, 1976 i 1982; w listopadzie 1988 nie ubiegał się o reelekcję (jego fotel w Senacie zajął Herb Kohl, również demokrata). W latach 1975–1981 i 1987–1989 pełnił funkcję przewodniczącego senackiej Komisji Bankowości, Mieszkalnictwa i Spraw Miejskich.
Zasłynął ufundowaniem Nagrody Złotego Runa (Golden Fleece Award), mającej piętnować marnotrawienie publicznych pieniędzy. Sam Proxmire znany był z prowadzenia skromnych kampanii wyborczych, zamykających się budżetem do 200 dolarów; nagroda jednak przyznawana była często nietrafnie, w ręce zespołów pracujących nad wartościowymi odkryciami naukowymi. Proxmire naraził się tym na liczne krytyczne opinie, a jeden z „nagrodzonych” oskarżył go nawet o zniesławienie; później Proxmire wielokrotnie przepraszał laureatów, m.in. SETI. Nagroda Złotego Runa była przyznawana w latach 1975–1988.
Znany był jako rzecznik ratyfikacji przez Stany Zjednoczone konwencji ONZ o zapobieganiu i karaniu zbrodni ludobójstwa; w latach 1967–1986 zabierał w tej sprawie głos w Kongresie ponad trzy tysiące razy. Senat USA ratyfikował konwencję 11 lutego 1986.
Po odejściu z Senatu osiadł w Waszyngtonie, gdzie mieszkał do końca życia; zmarł w wieku 90 lat, w ostatnich latach cierpiąc na chorobę Alzheimera. Był dwukrotnie żonaty; z pierwszą żoną Elsie Rockefeller (prawnuczką brata Johna D. Rockefellera) rozwiódł się w 1955, później poślubił Ellen Hodges Sawall. Miał czworo dzieci (po dwoje z każdego małżeństwa), wychowywał również dwoje dzieci z pierwszego małżeństwa Ellen Hodges.

</doc>
<doc id="318061" url="https://pl.wikipedia.org/wiki?curid=318061" title="Najstarszy">
Najstarszy

Najstarszy (ang. "Eldest") – druga część cyklu "Dziedzictwo" autorstwa Christophera Paoliniego, kontynuacja "Eragona". Książka została wydana w 2005 roku kiedy "Eragon" znalazła się na liście bestsellerów New York Timesa.
Książka opowiada o dalszych przygodach chłopca Eragona i jego smoczycy, Saphiry.
Fabuła.
Książka zaczyna się śmiercią Ajihada i porwaniem przez urgali Murtagha i Bliźniaków, którzy zostają uznani za zmarłych. Przywódcą Vardenów zostaje, wybrana przez Radę Starszych, Nasuada, której Jeździec oddaje hołd lenny. Eragon, Arya i Orik wyruszają do Du Weldenvarden, do elfów.
Tymczasem na Carvahall napadają wojownicy Galbatorixa i Ra'zaców. Katrina – narzeczona Rorana – zostaje porwana, a Roran postanawia wyruszyć do Nardy, by później wypłynąć do Surdy. Dostaje przydomek „Młotoręki”.
Eragon przyjmuje zaproszenie do klanu Hrothgara. W czasie wędrówki odwiedzają Tarnag, a Eragon poznaje religię i bogów krasnoludów w świątyni Celbedeil. Wreszcie dochodzą do Ellesméry, gdzie okazuje się, że Arya jest córką królowej Islanzadí. Eragon spotyka Smoczego Jeźdźca Oromisa, który razem ze swym smokiem Glaedrem uczy go i Saphirę m.in. pradawnej mowy, medytacji i magii.
Roran razem z mieszkańcami Carvahall idzie do Nardy, a stamtąd płynie do Teirmu, gdzie spotykają Jeoda, który pomaga im porwać statek i uciec nim do Surdy.
Nasuada poznaje Elvę, dziewczynkę, która, okazuje się, została „pobłogosławiona” przez Eragona, który źle sformułował słowa w pradawnej mowie każąc jej bronić osoby od złego. Ratuje Nasuadę, zaatakowaną przez Draila, należącego do Czarnej Ręki, czyli agentów szpiegujących dla Galbatorixa w Surdzie.
Eragon podczas zajęć u Oromisa stwarza fairth Aryi, co doprowadza ją do szału. Eragon przeprasza ją, ale w czasie trwania "Agaetí Blödhren", wyznaje jej miłość. Ona wyrusza do Surdy, a on, gdy dowiaduje się o nadciągającej bitwie, też tam podąża razem z Orikiem.
Eragon w Surdzie spotyka Nasuadę, Angelę z Solembumem, Elvę i Aryę. Do Vardenów przychodzą urgale, którzy chcą pomóc Vardenom. Rozpoczyna się bitwa. Do Surdy przybywają mieszkańcy Carvahall i krasnoludy. Armię Galbatorixa prowadzi Smoczy Jeździec, który okazuje się być Murtaghiem. Zabija on Hrothgara. Informuje Eragona, że obaj są synami Morzana, o czym mówi w Pradawnej Mowie (nie może kłamać). Następnie zabiera Zar'roca. Roran tymczasem zabija Bliźniaków. Murtagh oszczędza Eragona. Bitwa kończy się zwycięstwem Vardenów.
Informacje o wydaniu.
Knopf wydał „wersję deluxe” książki we wrześniu 2006 roku. Jest urozmaicona o historię Alagaësii, opisy postaci i nowe obrazki. Na końcu książki znajduje się pierwszy rozdział następnej części "Dziedzictwa", "Brisingr".

</doc>
<doc id="318064" url="https://pl.wikipedia.org/wiki?curid=318064" title="Konflikt serologiczny">
Konflikt serologiczny



</doc>
<doc id="318067" url="https://pl.wikipedia.org/wiki?curid=318067" title="Abbeville">
Abbeville



</doc>
<doc id="318070" url="https://pl.wikipedia.org/wiki?curid=318070" title="Paweł Staszek">
Paweł Staszek

Paweł Staszek (ur. 20 maja 1976 w Lublinie) – polski żużlowiec, wychowanek Motoru Lublin.
Licencję zdobył w 1993 r., w lidze zadebiutował 4 lipca 1993 r. w meczu z Unią Tarnów.

</doc>
<doc id="318071" url="https://pl.wikipedia.org/wiki?curid=318071" title="Maecht">
Maecht



</doc>
<doc id="318076" url="https://pl.wikipedia.org/wiki?curid=318076" title="Wybory parlamentarne w Iraku w 2005 roku">
Wybory parlamentarne w Iraku w 2005 roku



</doc>
<doc id="318090" url="https://pl.wikipedia.org/wiki?curid=318090" title="Powiat Müritz">
Powiat Müritz

Powiat Müritz (niem. "Landkreis Müritz") - dawny niemiecki powiat leżący w południowej części kraju związkowego Meklemburgia-Pomorze Przednie. Od północy graniczył z powiatem Demmin, od wschodu z powiatem Mecklenburg-Strelitz oraz miastem na prawach powiatu Neubrandenburg, od południa z brandenburskim powiatem Ostprignitz-Ruppin, od zachodu z powiatem Parchim, a od północnego zachodu z powiatem Güstrow.
Powiat powstał w 1994 roku z połączenia powiatów Röbel/Müritz i Waren oraz kilku gmin z powiatów Malchin i Neustrelitz.
W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Mecklenburgische Seenplatte.
Środowisko.
Nazwa powiatu pochodziła od nazwy znajdującego się tam największego śródlądowego jeziora Niemiec - Müritz. Na wschód od jeziora znajduje się fragment Parku Narodowego Müritz. W północnej części powiatu położone były parki: "Naturpark Nossentiner-Schwinzer Heide" i "Naturpark Mecklenburgische Schweiz und Kummerower See". Obecność tych obszarów chronionych sprawiała, że powiat miał najmniejszą liczbę mieszkańców i najniższą gęstość zaludnienia wśród powiatów Meklemburgii.
Podział administracyjny.
W skład powiatu Müritz wchodziły: 
Gmina:
Związki gmin:

</doc>
<doc id="318092" url="https://pl.wikipedia.org/wiki?curid=318092" title="Gubernatorzy Florydy">
Gubernatorzy Florydy

Chronologiczne zestawienie gubernatorów amerykańskiego stanu Floryda:

</doc>
<doc id="318096" url="https://pl.wikipedia.org/wiki?curid=318096" title="Abbeville (Alabama)">
Abbeville (Alabama)

Abbeville – miasto w Stanach Zjednoczonych, w stanie Alabama, siedziba administracyjna hrabstwa Henry.
W roku 2010 miasto zamieszkiwało 2688 osób, a gęstość zaludnienia wynosiła 66,5 osoby/km².

</doc>
<doc id="318100" url="https://pl.wikipedia.org/wiki?curid=318100" title="Teren górzysty">
Teren górzysty



</doc>
<doc id="318103" url="https://pl.wikipedia.org/wiki?curid=318103" title="Nanosekunda">
Nanosekunda

Nanosekunda (ns) – podwielokrotna jednostka czasu w układzie SI, równa jednej miliardowej sekundy:
W nanosekundach mierzy się m.in. czas dostępu do danych znajdujących się w pamięci RAM, który dla najstarszych pamięci DDR-SDRAM wynosi ok. 4 ns. W najnowszych układach GDDR5 stosowanych w kartach graficznych opóźnienie sięga 0,8 ns.
Nanosekunda jest odpowiednią jednostką czasu, pozwalającą charakteryzować współczesne cyfrowe układy elektroniczne. W czasie jednej nanosekundy (czyli miliardowej części sekundy) światło przebywa drogę prawie 30 cm, a żaden sygnał w obwodzie elektronicznym nie może poruszać się szybciej. Oznacza to, że żaden komputer o rozmiarach większych niż 1 m nie będzie zdolny do przesłania sygnału od jednego do drugiego swego krańca w czasie krótszym niż nanosekunda.

</doc>
<doc id="318105" url="https://pl.wikipedia.org/wiki?curid=318105" title="Norrland">
Norrland

Norrland (lub Norrlandia, fin. "Norlanti") to nazwa najbardziej na północ wysuniętej części Szwecji, jeden z czterech historycznych krajów Szwecji. Nie jest ona żadną administracyjnie wyróżnioną jednostką, jednak występuje powszechnie w codziennym języku. Ludzie z południowej części Szwecji określają często w ten sposób bliżej nieokreśloną "północną Szwecję". Jednak taka swoboda w określaniu jest często traktowana przez mieszkańców północy z dużą rezerwą, gdyż nie ma podobnego określenia na bliżej nieokreślone południowe rejony państwa.
Geografia.
Na Norrland składają się historyczne prowincje ("landskap") Gästrikland, Medelpad, Ångermanland, Hälsingland, Jämtland, Härjedalen, Västerbotten, Norrbotten oraz Lappland. Stanowią one około 59% powierzchni Szwecji. Obszary te są jednak, poza rejonami na wybrzeżu, bardzo rzadko zaludnione. Zaledwie 12% populacji Szwecji zamieszkuje ten historyczny kraj.
Norrland w znaczącej części pokryta jest lasami, które w XIX wieku stały się źródłem surowców dla przemysłu drzewnego i papierniczego. Prawie wszystkie rzeki Norrland są eksploatowane do napędzania elektrowni wodnych. Prawie cała szwedzka energia elektryczna pochodzenia wodnego jest produkowana właśnie tutaj - w wielu państwach energia tego pochodzenia stanowi mały ułamek całej produkcji, w Szwecji jest to 40%.
Na terenie Norrland znajdują się także kopalnie metali szlachetnych. W dawniejszych czasach władze w Sztokholmie w dużym stopniu traktowały Norrland jako kolonię z zasobami naturalnymi, które należy eksploatować. Dosyć dobrze nastawienie to ilustruje cytat: "Norrland to Indie w naszych własnych granicach, jeśli zrozumiemy, jak ten kraj wykorzystać." (szw. "I Norrland hava vi inom våra gränser ett Indien, blott vi förstå att bruka det") przypisywany Axelowi Oxenstierna. Jednocześnie obszary te w tamtym okresie były uważane za mało ważne i niecywilizowane, w wyniku czego oficjalne zapisy historyczne są ubogie w informacje o północnych państwa.
Historia.
Z historycznego punktu widzenia Norrland jest jednym z czterech historycznych krajów Szwecji. Zachodnia część tego kraju odpowiadała północnej połowie Szwecji i graniczyła na południu z Svealand, zaś wschodnia – północnej połowie Finlandii (będącej dawniej częścią Szwecji) i graniczyła tam na południu z Österland. Na terenie Svealand i Götaland granice ziem były bardzo istotne ze względu na ustrój prawniczy i administracyjny, jednak na terenie Norrland tak nie było. W związku z tym nazwa "Norrland" stopniowo stała się synonimem wszystkiego na północ od Svealand.
W związku ze zmianą statusu Finlandii granice Norrlandii uległy przesunięciu. W czasach, gdy słowo "Finlandia" oznaczało jedynie południowe ziemie obecnego kraju o tej nazwie, granica Norrland wiodła przez rzekę Oulujoki. Gdy Szwecja utraciła Finlandię na rzecz Rosji, sytuacja się zmieniła i granica została umieszczona na rzece Torne. Po zachodniej stronie Zatoki Botnickiej początkowo Norrlandią nazywano wszystko na północ od prowincji Uppland, później zaś wszystko na północ od dalszego Gästrikland. Zazwyczaj właśnie w ten sposób określa się Norrland obecnie, choć czasem podaje się dokładniejsze wskazanie, licząc ten kraj na północ od miasta Gävle, które jest najstarszym i najbardziej znaczącym miastem w Gästrikland. Nazwa ta została po raz pierwszy wymieniona w "Kronice Karla", która opisuje, jak Engelbrekt Engelbrektsson w roku 1433 wysłał list do Erika Puke, prosząc o wsparcie przy podbijaniu całej Norrland ("al norland vnte han honom wolla").

</doc>
<doc id="318108" url="https://pl.wikipedia.org/wiki?curid=318108" title="Droga krajowa nr 14 (Polska)">
Droga krajowa nr 14 (Polska)

Droga krajowa nr 14 – droga krajowa klasy GP przebiegająca z Łowicza do Pabianic. Jej trasa wiedzie w całości przez województwo łódzkie i głównie w kierunku południowo-zachodnim. Fragment drogi stanowi jedną z ważniejszych tras przelotowych w Łodzi. Głównym zadaniem drogi nr 14 jest połączenie miast aglomeracji łódzkiej i przyłączenie ich do dróg w kierunku Warszawy (A2), Poznania (A2), Gdańska (A1) i Wrocławia (S8).
W 2010 roku odcinek Łowicz — Stryków otrzymał dodatkowo oznakowanie drogi krajowej nr 2 i trasy europejskiej E30, które zostało zdjęte w czerwcu 2012, po oddaniu do użytku całego odcinka autostrady A2 "Łódź Północ" (Stryków) — "Konotopa" (Warszawa).
26 lipca 2010 rozpoczęto budowę obwodnicy Pabianic w ciągu drogi krajowej nr 14 o całkowitej długości 15,2 km. W ramach budowy został zbudowany odcinek drogi ekspresowej S14 o długości 9,6 km oraz łącznik od węzła "Pabianicka" na drodze ekspresowej S14 do starej trasy drogi krajowej 14 o długości 5,6 km, który w dokumentacji budowy jest określany jako "łącznik w korytarzu drogi krajowej nr 14 BIS".
19 maja 2012 otwarto łącznik między ul. Pabianicką w Łodzi (przy CH Port Łódź) i drogą ekspresową S14 (węzeł "Łódź Lublinek") oraz odcinek S14 między węzłem "Łódź Lublinek" i lokalną drogą w miejscowości Szynkielew III.
13 lipca 2012 oddano do użytku pozostały odcinek obwodnicy Pabianic - S14 na odcinku Szynkielew III — węzeł "Dobroń". W budowie jest odcinek między węzłem "Dobroń" a węzłem "Róża" (droga ekspresowa S8).
Od 2008 roku do 6 września 2012 droga krajowa nr 14 na wysokości Strykowa biegła dwoma śladami. W 2008 roku ze względu na dużą liczbę samochodów ciężarowych, które musiały przejechać przez Stryków, by dojechać od autostrady A2 (kończącej się wówczas węzłem z drogą nr 14) do drogi krajowej nr 2 w Łowiczu, zdecydowano się na dobudowę odcinka A2 do węzła Łódź Północ (wówczas nazywanego Stryków I), jednej z łącznic węzła oraz jednej jezdni A1 między węzłem Łódź Północ a drogą nr 14. Odcinek ten, kończący się tymczasowym węzłem z ruchem sterowanym sygnalizacją świetlną, oznakowano również jako droga nr 14. 6 września 2012, ze względu na dopuszczenie ruchu samochodów ciężarowych na autostradzie A2, węzeł ten został zamknięty, aby umożliwić przeprowadzenie robót związanych z budową autostrady A1 na odcinku Stryków-Kowal.
Od momentu otwarcia odcinka Stryków — Kowal autostrady A1 (13 listopada 2012), na odcinku od ronda w Sosnowcu koło Strykowa (zjazd z autostrady A2) do skrzyżowania z ul. Inflancką w Łodzi, śladem drogi krajowej nr 14 biegła również droga krajowa nr 1 oraz międzynarodowa trasa E75. W momencie otwarcia odcinka autostrady A1 "Łódź Północ" – "Tuszyn" dokonano zmiany przebiegu trasy nr 1 i E75.
W 2014 r. odcinek DK nr 14 na odcinku Łódź - Ksawerów - Pabianice - Dobroń – Walichnowy stracił swoją numerację, ze względu na ostatni otwarty (29 listopada) odcinek S8 między tymi miejscowościami. Tym samym całkowita długość drogi zmniejszyła się ze 165 km do 83,2 km.. Obecnie ten odcinek jest częścią drogi wojewódzkiej nr 482.
W ramach "Programu budowy 100 obwodnic na lata 2020-2030" planowana jest budowa zewnętrznej obwodnicy Łowicza w ciągu dróg nr 14, 70 i 92, mającej wyprowadzić ruch tranzytowy poza miasto. Początek prac planowany jest na 2026 rok.
Historia numeracji.
Na przestrzeni lat arteria posiadała różne oznaczenia i kategorie:
Droga ekspresowa S14.
Odcinek Łódź-Lublinek - Róża o długości 13,7 km ma parametry drogi ekspresowej i oznaczony jest jako S14.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na drodze krajowej nr 14 dopuszczalny był ruch pojazdów o nacisku pojedynczej osi do 10 ton na odcinkach:

</doc>
<doc id="318112" url="https://pl.wikipedia.org/wiki?curid=318112" title="Scottish Premier League">
Scottish Premier League

Scottish Premier League (SPL, obecnie Clydesdale Bank Premier League od nazwy sponsora rozgrywek) – najwyższa, zawodowa liga piłkarska w Szkocji w latach 1998–2013. W 2013 podjęto decyzję o połączeniu ze Scottish Football League i utworzeniu Scottish Professional Football League.
Liga ta zajmuje obecnie 17. pozycję w rankingu UEFA, według którego przydzielane są miejsca w europejskich pucharach (Liga Mistrzów i Liga Europy). W sumie 19 klubów konkurowało w SPL od jego inauguracji w sezonie 1998/99, ale tylko dwa z nich zdobyły tytuł mistrza: Celtic F.C. (osiem) i Rangers (siedem).
Powstanie ligi.
Przed 1998/99.
Zanim powstała SPL istniała Scottish Football League (SFL) podzielona na dwie ligi między którymi na koniec sezonu dochodziło do wymiany (awans-degradacja). Od połowy lat 70. SFL wydzieliła trzy klasy rozgrywkowe: Scottish Football League Premier Division – Premier Division (dawniej Division One), Scottish Football League First Division – First Division (dawniej Division Two) oraz nowo dodana Scottish Football League Second Division – Second Division. System ten wszedł w życie w sezonie 1975/76.
Taki podział funkcjonował aż do sezonu 1994/95, kiedy to wprowadzono nową klasę rozgrywkową: Scottish Football League Third Division – Third Division. Wszystkie cztery poziomy rozgrywek obejmowały po 10 klubów.
Początki SPL.
W dniu 8 września 1997 Premier Division postanowiła oddzielić się od SFL, biorąc przykład z podobnego podziału w Anglii w sezonie 1992/93. Decyzja ta została napędzana przez chęć generowania jak największych dochodów w przez czołowe kluby w Szkocji. Początkowo pieniądze sponsora zostały podzielone proporcjonalnie między wszystkie kluby zrzeszone we wszystkich 4 dywizjach, jednak po powstaniu Scottish Premier League, równy podział przestał obowiązywać.
Pierwotnie SPL zawierała 10 klubów, ale od sezonu 2000/01 rozszerzono ją do 12. Wzrost z 10 do 12 klubów był częścią umowy zawartej z SFL w celu otrzymania zgody na podział. Od tego czasu SPL niezmiennie funkcjonuje w takim samym układzie.
Sponsorzy.
Od marca 1999 sponsorem rozgrywek był Bank of Scotland. Umowa wygasła wraz z zakończeniem sezonu 2006/07. Nowym sponsorem został Clydesdale Bank. Czteroletnia umowa warta 8 milionów funtów weszła w życie w lipcu 2007.
Format rozgrywek.
Rozgrywki.
Obecnie w Scottish Premier League gra 12 klubów. Zespoły otrzymują trzy punkty za zwycięstwo i jeden punkt za remis. Nie przyznawane są punkty za porażkę. O klasyfikacji w tabeli decyduje całkowita liczba punktów, różnica bramkowa i bramki strzelone. Na koniec każdego sezonu klub z największą liczba punktów zostaje koronowany na mistrza. Jeśli liczba punktów jest równa, liczy się bilans bramkowy i gole strzelone.
W czasie sezonu, który zwykle trwa od sierpnia do maja, każdy klub gra z pozostałymi trzy razy – raz albo dwa razy u siebie i na wyjeździe lub odwrotnie. Po tej fazie rozgrywek, w której wszystkie kluby rozegrają 33 mecze, ligę dzieli się na „Grupę Mistrzowską” i „Grupę Spadkową”, z których każda liczy po 6 zespołów, przynależność do danej grupy determinuje pozycja w tabeli po 33 kolejkach, odpowiednio – drużyny z miejsc 1-6 i 7-12. Następnie każdy klub gra z każdym ze swojej grupy – 5 meczów, razem 38 spotkań w sezonie. Drużyny z „Grupy Spadkowej” nie mogą ukończyć sezonu na miejscu wyższym niż 7., nawet jeśli zdobyły więcej punktów. Taka sytuacja miała miejsce w sezonie 2005/06, kiedy to Inverness CT (7. lokata) zdobył więcej punktów od będącego na 4. pozycji Hibernianu.
Na początku każdego sezonu w szkockiej ekstraklasie „przewiduje” się prawdopodobne miejsca danego klubu, w celu opracowania idealnego terminarza rozgrywek, zapewniającego grę wszystkich klubów z innymi dwa razy u siebie i dwa razy na wyjeździe. Rozstawienie klubów jest oparte na wynikach z poprzednich lat. Jednakże jeżeli klub zakończy pierwszą fazę w innej grupie, niż przewidywano, jest możliwość, że dany zespół rozegra więcej meczów na wyjeździe, niż w domu lub na odwrót. Aby uniknąć sytuacji, w której nie wszystkie zespoły rozegrały po 19 domowych i wyjazdowych meczów, terminarz ostatnich 5 kolejek ustala się w taki sposób, że kluby mogą rozegrać w sezonie 3 mecze na jednym boisku i 1 mecz na drugim, zamiast równo – po 2.
Po zakończeniu sezonu ostatni, 12 zespół SPL zostaje przesunięty do S.F.L. First Division, a jego miejsce zajmuje zwycięzca tejże ligi, pod warunkiem że spełnia określone kryteria dotyczące stadionu.
Europejskie kwalifikacje.
Scottish Premier League jest obecnie sklasyfikowana na 13. miejscu rankingu UEFA, co oznacza, że dwa kluby kwalifikują się do rozgrywek Ligi Mistrzów (zwycięzca w 3. rundzie kwalifikacji dla mistrzów, wicemistrz także w 3. rundzie eliminacyjnej, ale dla „nie-mistrzów”), a dwa do Ligi Europejskiej (drużyny z miejsc 3-4). Zwycięzca Pucharu Szkocji również uzyskuje kwalifikację do Ligi Europejskiej.
Jeżeli zdobywca Pucharu Szkocji ma już zapewniony start w europejskich pucharach, miejsce zajmuje finalista pucharu, lub jeśli ten także ma już pewne miejsce w Europie – drużyna z 5. miejsca. Kluby mają też szansę zakwalifikować się do Ligi Europejskiej za pośrednictwem rankingu UEFA Fair Play.
Tak dobra pozycja Szkocji w rankingu to zasługa głównie drużyn z Glasgow, które dochodziły do finału Pucharu UEFA. W sezonie 2002/03 Celtic przegrał w Sewilli z FC Porto 2:3, a 5 lat później Rangers ulegli w Manchesterze Zenitowi St. Petersburg 0:2.
Równie ważne były awanse tych samych zespołów do fazy pucharowej Ligi Mistrzów – Rangers (jako pierwszy szkocki klub) w sezonie 2005/06 i Celtic w dwóch kolejnych sezonach.
Awanse i spadki.
W 2003 r. zasady promocji do SPL wywołały sporo kontrowersji, gdy po zakończeniu sezonu członkowie najwyższej klasy rozgrywkowej głosowali przeciw przyjęciu zwycięzcy Scottish First Division 2002/03 – Falkirk z powodu zbyt małego stadionu (wymagane było 10 000 miejsc, Falkirk miał niespełna 6 000), mimo iż ci mieli zgodę Airdrie United na rozgrywanie domowych meczów na ich stadionie spełniającym kryteria. Ostatecznie w lidze pozostał Motherwell
Ta sama sytuacja miała miejsce w 2004 r., ale po kilku głosowaniach i dyskusji, w tym groźbach sądowych, Inverness Caledonian Thistle został ostatecznie dopuszczony do gry w SPL pod warunkiem, że beniaminek będzie rozgrywał domowe spotkania na obiekcie Aberdeen – Pittodrie, oddalonemu od Inverness o ponad 160 km.
W 2005 r. kryterium wejścia do SPL została obniżona do 6 000, pozwalając tym samym, aby Inverness Caledonian Thistle mógł wrócić na swój stadion w sezonie 2005/06.
Krytyka.
Format ligi.
Początkowo nie było słychać żadnych głosów krytyki w odniesieniu do obecnego formatu SPL. Jednak w kwietniu 2007 r. obecny trener Dundee United, Craig Levein ostro skrytykował podział ligi na grupy, twierdząc, że powoduje to utratę dochodów dla klubów. Również menedżer Rangers – Walter Smith uznał format ligi za niesprawiedliwy i wezwał do stworzenia 18-zespołowej klasy rozgrywkowej, w której rozgrywano by 34 mecze. Władze SPL broniły format rozgrywek i jednocześnie oddaliły możliwość poszerzenia ligi ze względu na brak wystarczająco silnych klubów w SFL.
W marcu 2008 menedżer Kilmarnock, Jim Jefferies wezwał do reorganizacji ligi, argumentując faktem, iż granie czterech meczów z jednym przeciwnikiem w sezonie jest zbyt częste.
Jednakże wszystkie alternatywne możliwości są trudne do opracowania. W lidze 14-zespołowej, grając każdy z każdym trzy razy, format pasuje do schematu (wzrost z 38 gier na 39), ale może być niesprawiedliwy, jak na przykład w meczu derbowym Hibernian – Hearts jedna z drużyn będzie grać dwa razy na własnym boisku i tylko raz na wyjeździe.
W lidze 16-zespołowej, gra z każdym przeciwnikiem dwukrotnie spowodowałaby obniżenie z 38 do 30 meczów. Przez to wiele meczów na szczycie zostałoby zastąpione przez spotkania jednostronne – większych klubów z mniejszymi. W rezultacie, dla czołowych klubów oznaczałoby to straty finansowe.
Liga z 18 drużynami (34 mecze) lub 20 (38, jak obecnie) spowodowałaby jeszcze większy spadek poziomu i prestiżu rozgrywek, a także widzów na trybunach i finansach.
Dominacja Old Firm.
Jednym z głównych obszarów krytyki w SPL jest dominacja dwóch klubów z Glasgow (Old Firm) – Rangers i Celticu. Tylko w sezonie 2005-06 obie drużyny nie zajęły dwóch pierwszych miejsc w tabeli, kiedy to Hearts zostali wicemistrzem rozdzielając Celtic i Rangers. Chociaż jest to podobna sytuacja do innych lig europejskich, problem ten istnieje prawie od początku szkockiej piłki nożnej. Oba kluby są pod każdym względem znacznie wyżej od pozostałych 10 klubów, w wyniku czego Old Firm mają największe przychody, a więc najwięcej pieniędzy na zawodników. Zespoły z Glasgow otrzymują również znaczące kwoty z regularnego uczestnictwa w europejskich pucharach.
Jednakże pomimo tego, że otrzymują więcej środków finansowych niż inne szkockie kluby, Old Firm nadal mają trudności w konkurowaniu z dużymi klubami z innych lig w zakresie opłat i transferów, ze względu na niskie dochody od telewizji. Dlatego w ostatnich latach powtarza się perspektywa dołączenia Starych Firm do Premiership lub Ligi Atlantyckiej, która miałaby zrzeszać kluby z lig holenderskiej, portugalskiej, belgijskiej, norweskiej, szwedzkiej i duńskiej. Podczas, gdy większość uważa, że odłączenie Old Firm od SPL byłoby szkodliwe dla szkockiego futbolu, niektórzy, jak Craig Levein, twierdzą, że byłoby to korzystne, ze względu na większą rywalizację w SPL. Mimo wszystko, zarówno FIFA, jak i UEFA jednogłośnie wykluczyły możliwość przeniesienia Rangers i Celticu do innych lig.
Zimowa przerwa.
Kolejną kontrowersyjną kwestią w SPL była decyzja o zlikwidowaniu przerwy zimowej po sezonie 2000/01, co zmusza kluby do gry w przez cały styczeń i często powoduje przekładanie meczów i uszkodzenie boisk z powodu niekorzystnych warunków atmosferycznych, jak również powoduje zmeczęnie wśród zawodników. Były menedżer Celticu – Martin O’Neill, a także Walter Smith zdecydowanie są za przywróceniem przerwy w rozgrywkach.
Jednakże SPL konsekwentnie podkreśla, że przerwa zimowa nie złagodzi problemów pogodowych. Odwołane mecze mają miejsce w każdym miejscu w Szkocji od listopada do kwietnia i miesięczna przerwa spowodowałaby tylko większe natężenie meczów w sezonie, co powodowałoby granie wielu meczów w środku tygodnia, czego konsekwencją byłoby mniejsze zapełnienie trybun.
Kibice.
Mimo ogólnie dobrego zachowania kibiców, w ostatnim czasie pojawiły się problemy. Na przykład rasistowskie okrzyki skierowane do Jamesa McCarthy’ego z Hamilton Academical, czy Aidena McGeady'ego spowodowane wyborem drużyn narodowych, w których występują (Irlandia). Dziennikarz The Herald, Doug Gillon, sugeruje, że chodzi o „sekciarską nietolerancję, która dzieli szkockie społeczeństwo i jest zakorzeniona w anty-irlandzkim rasizmie”.
Także szeroko opisywane jest śpiewanie przez kibiców Rangers, chociażby na meczach Old Firm Derby, piosenki „Famine Song”, która dotyczy klęski głodu w Irlandii w XIX wieku. Najwięcej emocji wzbudza wers „Głód się skończył, dlaczego nie wróciliście do domu?”, wyrażąjący olbrzymią niechęć do Irlandczyków.
Innym przejawem nieodpowiedniego zachowania kibiców w Szkocji jest publiczne popieranie terrorystycznej organizacji IRA (Irish Republican Army) przez kibiców Celticu.
Zawodnicy.
Kluby Scottish Premier League mają niemal całkowitą swobodę przy podpisywaniu kontraktów z zawodnikami. Nie ma limitów indywidualnego wynagrodzenia, wielkości składu, ograniczeń wiekowych, czy narodowości. Bez problemów można zakontraktować piłkarza z Unii Europejskiej, a gracze spoza UE są w stanie uzyskać brytyjskie pozwolenie na pracę.
Jedynym ograniczeniem jest „Zasada Under-21”. Ta zasada stanowi, że każdy klub musi mieć minimum 3 zawodników w wieku poniżej 21 lat w swojej meczowej osiemnastce. Opinie na temat tego przepiosu są podzielone. Walter Smith, Gus McPherson i Jim Jefferies wyrazili do niego dezaprobatę. Z kolei były menedżer Hibernian, John Collins stwierdził, że jest to bardzo korzystne dla szkockiego futbolu.
Finanse.
Kryzys finansowy.
Poważne trudności finansowe rozpoczęły się w 2002 r., kiedy główny sponsor telewizyjny, Sky Sports wycofał się z transmitowania meczów SPL, w momencie gdy władze ligi odrzuciły ofertę brytyjskiej stacji opiewającej na 45 mln funtów. W wyniku tej decyzji po zakończeniu sezonu 2001/02 suma długów klubów SPL wynosiła ok. 123 mln funtów. Motherwell stał się pierwszym klubem, w którym tymczasową władzę przejęła administracja SPL. Spowodowane to było zadłużeniem sięgającym 11 mln. Kolejnym klubem, który spotkał los podobny do Motherwell było Dundee F.C. w 2003 roku – zadłużenie klubu wynosiło 20 mln, a klub był zmuszony zwolnić 25 pracowników.
Kolejnymi klubami z duzymi problemami było Livingston i Dunfermline Athletic w 2004 roku. Także w tym roku prezes Rangers – David Murray ogłosił plan redukcji zadłużenia poprzez wprowadzenie prawa poboru. W opublikowanym w 2003 r. raporcie pięć klubów SPL – Dundee, Dunfermline, Hearts, Hibernian i Livingston zostały uznane za „technicznie niewypłacalne”.
Poprawa finansowa.
Po redukcji kosztów działania, kluby SPL zaczęły wykazywać oznaki poprawy. Motherwell, Dundee i Livingston przestały być pod władzą administracji, a raport z 2006 r. ujawnił pierwszy od 10 lat zysk w wysokości 2,8 mln funtów.
W 2007 r., mimo ogólnej straty, sześć klubów – Falkirk, Hibernian, Inverness CT, Kilmarnock, Motherwell i Rangers – zakończyły rok na plusie. W sprawozdaniu tym podkreślono jednak coraz bardziej niepewną sytuację Hearts.
Pomimo niedawnej poprawy sytuacji finansowej klubów SPL, Gretna stała się czwartym klubem SPL, w którym wprowadzono administrację (w marcu 2008) po tym jak ich główny sponsor Mileson Brooks wycofał swoje wsparcie finansowe z powodu złego stanu zdrowia. W czerwcu 2008 r. Gretna została zlikwidowana i usunięta ze struktur szkockiego futbolu.
Kryzys finansowy 2007-09.
Z powodu światowego kryzysu gospodarczego kluby SPL mogą być w najbliższym czasie poważnie naruszone. Zmniejszenie wpływów od kibiców, sponsorów będzie negatywnie wpływać na wydatki klubu i zadłużenie.
Transmisje w mediach.
Telewizja.
Pomiędzy sezonem 1998/99 a 2001/02 wyłączność praw do transmisji telewizyjych miała stacja Sky Sports. Po tym jak ta stacja wycofała się po odrzuceniu przez SPL ich nowej oferty nastały dyskusje, w celu znalezienia nowego sponsora.
Od sezonu 2002-03 przez dwa lata głównym sponsorem telewizyjnym był BBC Scotland.
Po wygasnięciu umowy nowym sponsorem została irlandzka stacja – Setanta Sports. Podpisali oni czteroletnią umowę z SPL w wysokości 54 mln. Latem 2008 umowa została przedłużona o kolejne 4 lata. Wartość – 125 mln.
Z powodu kryzysu gospodarczego w czerwcu 2009 r. Setanta ogłosiła swoją upadłość, wcześniej tracąc prawa do SPL, w wyniku nie zapłacenia w terminie raty w wysokości 3 mln.
Od sezonu 2009/10 przez trzy kolejne (z opcją przedłużenia o 2) prawa do transmisji meczów SPL mają Sky Sports i ESPN. Wspólna oferta obu stacji, opiewająca na kwotę 65 mln funtów była jedyną jaka wpłynęła do władz szkockiej ligi. Każda ze stacji pokaże na żywo po 30 meczów w sezonie.
Radio.
Prawa do transmisji meczów SPL w radiu posiada BBC Radio Scotland. Mecze Old Firm nadawane są także w BBC Radio 5 Live i 102,5 Clyde 1.
Kluby.
W sezonie 2013/14.
Lista klubów, które biorą udział w rozgrywkach w sezonie 2013/14.
Byłe.
Lista klubów, które uczestniczyły w rozgrywkach SPL, a obecnie grają w niższych ligach lub zostały zlikwidowane.
St. Mirren jest jedynym zespołem, który dwukrotnie awansował do SPL, natomiast Dunfermline Athletic – jedynym, który dwukrotnie był degradowany.
Tabela wszech czasów SPL.
Tabela wszech czasów obejmuje wszystkie mecze od inauguracji rozgrywek (sezon 1998/99) do końca sezonu 2008/09 włącznie.
1 Gretna miała odjęte 10 punktów z powodu problemów finansowych i pomocy administracji SPL.
Pogrubionym drukiem zaznaczono aktualnie grające zespoły.
Najlepsi strzelcy.
Trzynastu zawodników zdobyło 50 lub więcej bramek w SPL. Były gracz Celticu Henrik Larsson zdobył najwięcej goli w SPL od inauguracyjnego sezonu 1998/99 – 158. Napastnik Rangers, Kris Boyd jest obecnie najskuteczniejszem, aktualnie grającym zawodnikiem SPL z 164 bramkami.
Menedżerowie SPL.
Lista menedżerów aktualnie prowadzących kluby SPL. Chronologia ustalona na podstawie daty podpisania kontraktu.

</doc>
<doc id="318114" url="https://pl.wikipedia.org/wiki?curid=318114" title="Planowane loty międzyplanetarne">
Planowane loty międzyplanetarne



</doc>
<doc id="318120" url="https://pl.wikipedia.org/wiki?curid=318120" title="Związek przynależności">
Związek przynależności

Związek przynależności – relacja podrzędności między dwoma wyrazami: członem podstawowym, którym jest czasownik, a wyrazem określającym, który jest nieodmienny. Żaden z wyrazów nie przyjmuje odpowiedniej formy (jak to się dzieje w związku zgody oraz związku rządu), dlatego też związek przynależności jest poniekąd trzecią drogą: łączy wyrazy nieuzgadnialne pod względem składniowym, lecz posiadające sens logiczny w połączeniu. Są to prawie zawsze określenia czasownika.
Pytania pomocne w ustalaniu związku przynależności to pytania odpowiednie dla przysłówków i okoliczników: "jak?, kiedy?, gdzie?, którędy?, skąd?, dokąd?, w jakim celu?" itp.

</doc>
<doc id="318125" url="https://pl.wikipedia.org/wiki?curid=318125" title="Piroksen">
Piroksen



</doc>
<doc id="318127" url="https://pl.wikipedia.org/wiki?curid=318127" title="Nordöstersiökustartilleriflygspaningssimulatoranlägeningsmaterielunderhallsupptoljningssystemdiskussioninläggförberedelsearbeten">
Nordöstersiökustartilleriflygspaningssimulatoranlägeningsmaterielunderhallsupptoljningssystemdiskussioninläggförberedelsearbeten



</doc>
<doc id="318128" url="https://pl.wikipedia.org/wiki?curid=318128" title="DK14">
DK14



</doc>
<doc id="318138" url="https://pl.wikipedia.org/wiki?curid=318138" title="LeBron James">
LeBron James

LeBron James (ur. 30 grudnia 1984 w Akron, Ohio) – amerykański koszykarz grający w Los Angeles Lakers w NBA. Najlepszy strzelec w historii NBA. Jego nominalna pozycja to niski skrzydłowy, lecz warunki fizyczne Jamesa (dynamika, waga) oraz jego wyjątkowy przegląd pola sprawiają, że trudno jest przyporządkować mu pozycję według tradycyjnych kryteriów, gdyż w praktyce może on pełnić zarówno rolę rozgrywającego, jak i silnego skrzydłowego. Otrzymał nagrodę najbardziej wartościowego gracza (MVP) ligi w sezonach 2008/2009, 2009/2010, 2011/2012, 2012/2013 oraz MVP finałów – 2012, 2013, 2016 i 2020.
Kariera.
Rozgłos jako przyszła gwiazda ligi zawodowej zyskał już grając w drużynie licealnej St. Vincent – St. Mary High School. Jego idolem z dzieciństwa był Michael Jordan, czemu dawał wyraz nosząc na swojej koszulce w liceum oraz w drużynie Cleveland Cavaliers numer 23. W 2003 wystąpił w meczu gwiazd amerykańskich szkół średnich – McDonald’s All-American. W wieku 18 lat został wybrany z pierwszym numerem w drafcie w 2003 przez Cleveland Cavaliers. Przed swoim pierwszym występem w NBA James podpisał kontrakt reklamowy z firmą Nike wart 90 milionów dolarów, będący największym kontraktem zawiązanym z nową gwiazdą.
Po pierwszym sezonie otrzymał nagrodę dla najlepszego debiutanta, a w następnych sezonach tytuły MVP meczu gwiazd (dwukrotnie: 2006, 2008) oraz najważniejszą nagrodę indywidualną – NBA MVP w 2009, 2010, 2012 oraz w 2013. W 2006 oraz od 2008 do 2017 wybierany do pierwszej piątki ligi. W 2008 został królem strzelców NBA. Corocznie od 2005 wybierany do spotkań gwiazd NBA. Doprowadził Cleveland Cavaliers do play-offów w latach 2006-2010. W 2007 prowadzona przez niego drużyna awansowała do finałów konferencji pierwszy raz od 1992, a następnie do finału ligi – pierwszy raz w historii klubu.
W sezonie 2005/2006 zajął drugie miejsce w głosowaniu na MVP rozgrywek zasadniczych.
W sezonie 2007/2008 LeBron doprowadził Cavaliers do play-off, gdzie pokonali w pierwszej rundzie 4:2 Washington Wizards, a w półfinale ulegli Boston Celtics 4:3, mimo rewelacyjnej gry Jamesa (w szóstym meczu w Cleveland i siódmym spotkaniu w Bostonie LeBron zdobył razem 77 pkt, podczas gdy jego partnerzy z drużyny zanotowali w sumie 84 pkt).
James był członkiem Reprezentacji USA w koszykówce, która wygrała brązowy medal w 2004, w Atenach, a w 2008 zdobyła złoty medal na Igrzyskach Olimpijskich w Pekinie i Igrzyskach Olimpijskich w Londynie w 2012.
W sezonie 2008/2009 zajął drugie miejsce w głosowaniu na obrońcę roku NBA.
Miami Heat (2010–2014).
Przed sezonem 2010/11, opuszczając drużynę z Cleveland, w której grał od początku kariery, podpisał czteroletni kontrakt z Miami Heat, tworząc gwiazdorski tercet wraz z Chrisem Boshem oraz Dwyane’em Wade’em.
W rozegranym w LA meczu gwiazd sezonu 2010/2011 zaliczył triple-double, jako drugi w historii uczestnik All-Star Game (pierwszym był Michael Jordan).
W sezonie 2011/12 zdobył z Miami Heat mistrzostwo NBA oraz MVP finałów. Powtórzył ten wyczyn w sezonie 2012/2013, kiedy jego Heat pokonali w siedmiu meczach San Antonio Spurs. W finałach James dwukrotnie zaliczył triple-double.
16 stycznia 2013 został najmłodszym w historii NBA zawodnikiem, który przekroczył granicę 20 000 zdobytych punktów. Wyprzedził w ten sposób Kobe Bryanta. Dwudziestotysięczny punkt zdobył w meczu przeciwko Golden State Warriors. Miał wtedy 28 lat i 17 dni. Na koniec sezonu zajął drugie miejsce w głosowaniu na obrońcę roku NBA.
W sezonie 2013/2014 zajął drugie miejsce w głosowaniu na MVP sezonu.
Powrót do Cleveland (2014–2018).
12 lipca 2014 James powrócił do Cavaliers, podpisując z tą drużyną kontrakt, który według ESPN został zawarty na dwa lata i jest wart 42 miliony dolarów.
20 czerwca 2016 James zdobył swoje trzecie mistrzostwo i pierwsze z Cleveland Cavaliers. W siedmiu meczach Cavaliers wygrali 4-3 z Golden State Warriors. Cavaliers wygrali mistrzostwo podnosząc się ze stanu 1-3, wcześniej żadna drużyna w historii finałów nie wygrała mistrzostwa gdy przegrywała 1-3 po czterech spotkaniach. LeBron do trzeciego mistrzostwa dołożył trzeci tytuł MVP finałów NBA.
W czasie sezonu 2016/2017 wyprzedził Hakeema Olajuwona, Elvina Hayesa, Mosesa Malone'a i Shaquille’a O’Neala na liście najlepszych strzelców w historii NBA. Zajmuje obecnie piąte miejsce z dorobkiem 31 720 punktów. W maju 2017 wyprzedził Michaela Jordana i został liderem w kategorii punktów zdobytych w playoffs. Po raz siódmy z rzędu a ósmy w karierze awansował do finałów NBA, trzeci raz z rzędu stając naprzeciwko Golden State Warriors. Został pierwszym zawodnikiem w historii finałów, który notował triple-double w finałowej serii. Mimo świetnych statystyk indywidualnych (33,6 punktu, 12 zbiórek i 10 asyst) musiał uznać wyższość rywala z Oakland, przegrywając serię 1-4. Podczas meczu numer 4 uzyskał dziewiąte w karierze triple-double i wyprzedził Magica Johnsona na liście zawodników z największą ilością triple-doubles w finałach NBA.
W sezonie 2017/2018 zajął drugie miejsce w głosowaniu na MVP sezonu zasadniczego.
24 stycznia 2018 w meczu przeciwko San Antonio Spurs został najmłodszym (33 lata i 25 dni) w historii NBA, który przekroczył granice 30000 punktów w karierze, pobijając rekord Kobe Bryanta (34 lata i 104 dni). Jest pierwszym w historii i jak na razie jedynym zawodnikiem NBA, który osiągnął 30000 punktów, 7000 asyst i 7000 zbiórek w karierze.
31 maja 2018 w finałowym meczu przeciwko Golden State Warriors zdobył 51 punktów, 8 asyst oraz 8 zbiórek. Cleveland Cavaliers przegrali ten mecz (pierwszy mecz finałów play-off), jak i 3 kolejne i przegrali finał 0-4.
Los Angeles Lakers (2018–).
29 czerwca 2018 James odrzucił opcję zawodnika o wartości 35,6 milionów dolarów w swojej umowie z Cleveland Cavaliers i został wolnym agentem. 2 lipca 2018 uzgodnił warunki maksymalnego, 4-letniego kontraktu o wartości 154 milionów dolarów z Los Angeles Lakers.
25 grudnia 2018 podczas meczu z Golden State Warriors doznał kontuzji pachwiny, przez którą opuścił 17 kolejnych meczów. Był to pierwszy tak poważny uraz w całej jego koszykarskiej karierze.
2019–2020: czwarte mistrzostwo NBA.
25 stycznia 2020 w meczu przeciwko Philadelphia 76ers awansował – wyprzedzając Kobego Bryanta – na trzecie miejsce wśród koszykarzy z największą liczbą punktów w karierze w historii NBA. Na koniec sezonu 2019/2020 zajął drugie miejsce w głosowaniu na MVP sezonu.
12 października 2020 zanotował 28 punktów, 14 zbiórek i 10 asyst i poprowadził Los Angeles Lakers do 17. mistrzostwa NBA pokonując w finałach Miami Heat 4-2. Było to jego czwarte mistrzostwo NBA, tym samym został trzecim w historii zawodnikiem, który zdobył tytuł mistrzowski z trzema różnymi drużynami NBA (poprzednio Robert Horry, John Salley). Wybrany po raz czwarty MVP finałów stał się jedynym zawodnikiem w historii, który zdobył to wyróżnienie z trzema różnymi zespołami.
2020–2021.
30 grudnia 2020 w spotkaniu Los Angeles Lakers - San Antonio Spurs (121:107) zdobywając 26 punktów (ponadto 5 zbiórek i 8 asyst) osiągnął minimum 10 punktów po raz 1000. z rzędu w meczu sezonu zasadniczego. Został pierwszym i jedynym koszykarzem w historii NBA, któremu ta sztuka się udała. Swoją serię rozpoczął 6 stycznia 2007 roku. Drugi w tej statystyce Michael Jordan uczynił to w 866 spotkaniach z rzędu, trzeci Kareem Abdul-Jabbar rozegrał takich meczów 787.
20 marca 2021 w trakcie meczu przeciwko Atlanta Hawks zderzył się z Solomonem Hillem i doznał kontuzji prawej kostki, przez co opuścił 20 kolejnych meczów. Do gry powrócił 30 kwietnia w meczu przeciwko Sacramento Kings, podczas którego zanotował 16 punktów, 8 zbiórek, 7 asyst i 2 przechwyty.
W dniu 21 listopada 2021 r. podczas meczu Detroit Pistons - Los Angeles Lakers przy stanie 78:66 dla gospodarzy doszło do starcia pomiędzy LeBronem Jamesem a zawodnikiem Detroit Isaiah Stewartem, w wyniku czego obaj zawodnicy zostali usunięci z boiska (drugie wyrzucenie Jamesa w karierze). 22 listopada władze NBA ogłosiły kary: dla LeBrona Jamesa – kara 1 meczu zawieszenia plus kara pieniężna w wysokości 284 tys. dolarów; natomiast dla Isaiah Stewarta – 2 mecze zawieszenia plus 45 tys. dolarów. Było to pierwsze zawieszenie LeBrona od początku jego gry w NBA.
Życie prywatne.
14 września 2013 w San Diego w Kalifornii James poślubił Savannah Brinson.
Statystyki.
Na podstawie Basketball-Reference.com 
"Stan na koniec sezonu zasadniczego 2021/22"

</doc>
<doc id="318139" url="https://pl.wikipedia.org/wiki?curid=318139" title="Lebron James">
Lebron James



</doc>
<doc id="318140" url="https://pl.wikipedia.org/wiki?curid=318140" title="LeBron">
LeBron



</doc>
<doc id="318141" url="https://pl.wikipedia.org/wiki?curid=318141" title="Plainfield (New Jersey)">
Plainfield (New Jersey)

Plainfield – miasto w hrabstwie Union w stanie New Jersey w Stanach Zjednoczonych.
W mieście rozwinął się przemysł maszynowy oraz elektrotechniczny.
Historia.
Plainfield oryginalnie był częścią miasta Elizabeth i miejscowości Westfield. 4 marca 1847 roku miejscowość staje się oficjalnie wioską, a 2 kwietnia 1869 nabywa praw miejskich. Wcześniej od 1684 osadę zamieszkiwali kwakrzy.
Miasto od początku było uważane za przedmieścia Nowego Jorku. Wraz z okolicznymi miejscowościami miasto stało się centrum przemysłu poligraficznego, chemicznego, odzieżowego, później elektronicznego i wytwórni części samochodowych. W części Plainfield posiada zabudowę z XVIII wieku.
Jednym z budynków z tego okresu to „Friends’ meetinghouse” (dom spotkań przyjaciół) 1788 i wcześniejszy, „Martine house” 1717, jak również Nathaniel Drake House (ciemny dom Nathaniel’a) 1746. Z tego ostatniego generał George Washington's obserwował ruchy wojsk Angielskich po przeciwnej stronie rzeki Hudson.
W 1967 miasto było świadkiem rozruchów na tle rasowym. Bunt czarnych był związany z dużo większymi rozruchami w mieście Newark w tym samym czasie.

</doc>
<doc id="318148" url="https://pl.wikipedia.org/wiki?curid=318148" title="Kiki">
Kiki

Miejscowości w Polsce: 

</doc>
<doc id="318151" url="https://pl.wikipedia.org/wiki?curid=318151" title="ACER">
ACER



</doc>
<doc id="318154" url="https://pl.wikipedia.org/wiki?curid=318154" title="Fundacja (cykl)">
Fundacja (cykl)

Fundacja (ang. "Foundation") – siedmiotomowy cykl powieściowy z gatunku science fiction, autorstwa Isaaca Asimova.
Cykl opowiada o zmierzchu i rozkładzie gigantycznego tworu politycznego – Imperium Galaktycznego, obejmującego zasięgiem swojej władzy obszar całej Galaktyki, w tym 25 milionów zamieszkanych światów. "Fundacja" jest studium wielkich procesów historycznych oraz takich zjawisk, jak władza i manipulacja ludźmi oraz historią, ukazanym w szacie SF.
Wraz z jego trylogią "Imperium Galaktyczne", tetralogią "Roboty" i dwoma tomami opowiadań o nich, "Fundacja" tworzy 16-tomową "Historię przyszłości". Oprócz siedmiu powieści napisanych przez Asimova "Fundację" uzupełniają również tomy napisane przez innych autorów: Gregory’ego Benforda, Grega Beara oraz Davida Brina.
Cykl.
Tomy cyklu w kolejności chronologicznej (plus uzupełnienia innych autorów):
Inne powieści i opowiadania w świecie "Fundacji":
Geneza.
Na pierwsze trzy powieści złożyła się seria ośmiu opowiadań opublikowanych w Astounding Magazine między majem 1942 a styczniem 1950.
Początkowa wersja historii była dokładnie wzorowana na "Zmierzchu i upadku cesarstwa rzymskiego" Edwarda Gibbona i bardzo wiele z tego założenia zostało. Asimov pisze w esejach, iż nie mógł traktować swego rozpadającego się Imperium Galaktycznego tylko jak przerośniętego antycznego Rzymu, więc dla dodania oryginalnego i "futurystycznego" pierwiastka wymyślił naukę zwaną psychohistorią, która pozwalała na przewidzenie przyszłości za pomocą równań matematycznych, o ile posiadało się odpowiednie ku temu dane.
Nagrody.
Pierwsze trzy tomy, wydane w latach 1951–1953 zdobyły w 1966 raz w historii przyznaną nagrodę Hugo za „Najlepszą serię wszech czasów”.
Wpływ.
"Fundacja" zainspirowała w pewnym stopniu m.in. twórcę "Gwiezdnych wojen" – George’a Lucasa.
Elon Musk twierdzi, że cykl "Fundacja" stanowią ogromną inspirację dla jego życia. W prywatnym samochodzie Muska Tesla Roadster, który rakieta Falcon Heavy podczas lotu testowego w styczniu 2018 wyniosła w przestrzeń kosmiczną, znajdowała się m.in. kopia trylogii Asimowa na dysku optycznym 5D.
Adaptacje.
W 2018 Apple ogłosiło, że tworzy serial telewizyjny na bazie serii. W marcu 2020 ogłoszono wstrzymanie produkcji serialu ze względu na wybuch pandemii COVID-19. 
24 września 2021 roku na platformie Apple TV+ odbyła się premiera pierwszego sezonu serii. Kolejne odcinki w luźny sposób nawiązują do literackiego pierwowzoru.

</doc>
<doc id="318157" url="https://pl.wikipedia.org/wiki?curid=318157" title="Asheville">
Asheville

Asheville – miasto w Stanach Zjednoczonych, w zachodniej części stanu Karolina Północna u podnóża Appalachów; siedziba hrabstwa Buncombe.
Dane ogólne.
Obecnie miasto jest ośrodkiem przemysłu włókienniczego, papierniczego oraz drzewnego. Węzeł kolejowy i drogowy. Asheville jest ośrodkiem uzdrowiskowym i turystycznym. Znajduje się tu port lotniczy Asheville.
Największa atrakcją turystyczną miasta jest Biltmore Estate, wspaniała rezydencja, którą pod koniec XIX wieku wybudował amerykański magnat przemysłowy George W. Vanderbilt.

</doc>
<doc id="318176" url="https://pl.wikipedia.org/wiki?curid=318176" title="Bertel Thorvaldsen">
Bertel Thorvaldsen

Bertel Thorvaldsen (ur. 19 listopada 1770 w Kopenhadze, zm. 24 marca 1844 tamże) – duński rzeźbiarz islandzkiego pochodzenia, jeden z czołowych przedstawicieli klasycyzmu, twórca m.in. pomnika Mikołaja Kopernika i pomnika księcia Józefa Poniatowskiego w Warszawie.
Rodzina i młodość.
Urodził się w Kopenhadze w 1770 roku (niektóre dane podają 1768). Jego ojcem był Islandczyk Gottskálk Þorvaldsson, który za chlebem przywędrował do stolicy Danii, gdzie rzeźbił galiony na dzioby ówczesnych drewnianych statków. Jego matka natomiast była Dunką, pochodzącą z Jutlandii, gdzie posiadała gospodarstwo.
Tradycyjnie według islandzkich obyczajów powinien się on nazywać Gottskaldsson, jednak w Kopenhadze nie było tego zwyczaju i nazwano go po duńsku. Dzieciństwo i młodość Thorvaldsen spędził właśnie w Danii, chociaż często uważa się go za rzeźbiarza islandzkiego.
Nauka i wykształcenie.
Kiedy Bertel skończył jedenaście lat, matka która zauważyła u niego talent do rysowania, zapisała go w tajemnicy przed mężem do Akademii Sztuk Pięknych w Kopenhadze. Tam młody artysta wykazał się wielkim talentem. Jego prace zdobywały liczne nagrody, a on sam medale np. "Odpoczywającego Amora" lub "Priama z Achillesem". Jedyną osobą, której sukcesy Bertela nie cieszyły był jego ojciec, który chciał, aby syn w przyszłości objął po nim schedę w warsztacie. Bertel wykorzystał pracę u ojca, jako swoistego rodzaju praktyki. W 1797 roku zdobył złoty medal za relief pod tytułem "Piotr uzdrawiający paralityka", dzięki czemu został zauważony na uczelni. Wówczas Christian Ditlev Frederick, hrabia Reventlow załatwił młodemu rzeźbiarzowi trzyletnie stypendium w Rzymie. Było ono jednak niewystarczające i Bertel musiał się mocno postarać, aby sam wyjazd do Włoch mógł się odbyć. Dotarł on do Ostii po ośmiu miesiącach tułaczki i przymusowej kwarantannie na Malcie.
Pobyt we Włoszech.
Trudne początki w Rzymie.
Thorvaldsen bardzo powoli przyzwyczajał się do włoskiego środowiska, a sztukę antyku, którą tak bardzo był zafascynowany poznał lepiej dzięki twórczości niemieckiego artysty działającego w Rzymie – Asmusa Jakoba Carstensa. Bertel poznał też innych artystów, przybyłych ze Skandynawii. Utrzymywał kontakty z architektem Zoeegą, pisarką Brun oraz malarzem z Niemiec Kochem. Fundusze, jakie Bertel przeznaczył na podróż i życie we Włoszech, szybko się kurczyły i młody artysta rozpoczął starania w poszukiwaniu pracy. Wśród wykonywanych prac były też takie, do których nie będzie chciał się w przyszłości przyznać, jak domalowywanie sztafażu do pejzaży Anglika Johna Wiliama Wallisa. Zajmował się też kopiowaniem antycznych posągów i rzymskich głów portretowych, które później sprzedawał. Wśród prac, którymi może się pochwalić, ma między innymi stworzonego w 1799 roku "Bachusa", "Ariadnę" oraz "Jazona", którego wykonał pod wpływem twórczości poznanego na początku pobytu w Rzymie Carstensa w 1801 roku. W późniejszych latach wykonał on wiele rzeźb figuralnych o temacie mitologicznym jak "Amor", "Psyche", "Apollo", a także zajął się reliefem typu płaskiego. W latach 1803-1805 powstało "Uwodzenie Bryzeidy" – relief, do którego zainspirowała go Iliada, a w 1806 "Chrzest Chrystusa". Należy jednak w tym momencie zwrócić uwagę na pewną charakterystyczną tendencję. Ponieważ w ówczesnych latach, istniała moda na takiego typu dekoracyjne statuty i okazałe pomniki grobowe, rozpowszechniona wśród arystokracji i ludzi wyższych sfer, to zamówienia napływały wręcz lawinowo do znanych rzeźbiarzy. Sami nie byliby oni w stanie stworzyć aż tylu dzieł. Naturalne było, że artyście-rzeźbiarzowi towarzyszyli współpomocnicy. Rzeźbiarz ograniczał się jedynie do sporządzenia glinianych bądź gipsowych modeli. Potencjalny klient wybierał sobie jeden, a potem na jego podstawie rzeźbiarze o mniejszej renomie wykonywali zamówienie. Jedno z dzieł Thorvaldensa, Adonis na zlecenie arcyksięcia Bawarii, zostało odkute przez samego mistrza. Swoich pomocników Thorvaldsen zatrudniał wówczas, kiedy pozwalały mu na to środki pieniężne, a co za tym idzie sława. Pierwszego przyjął w 1808 roku, kiedy stał się jednym z najsłynniejszych rzeźbiarzy Rzymu i Europy, będąc przy tym członkiem Akademii Świętego Łukasza.
Okres zamożności.
Na początku wieku XIX, Thorvaldsena można określić, sam zresztą też się tak określa, jako zwolennika sztuki greckiej, który kieruje się miękkim stylem Praksytelesa. Dowodem na to może być posąg "Adonisa" – mitycznego kochanka Afrodyty, a także wykonane w późniejszym czasie posągi "Triumfującego Amora", "Hebe", "Siedzącego pastuszka". W latach 1809-1811 Thorvaldsen stworzył "Marsa z Amorem dźwigającym miecz", na zapowiedzianą (nie doszła do skutku) wizytę cesarza Napoleona w Rzymie. Cały czas trzyma się zasad ducha sztuki greckiej, więc wszystkie prace skłaniają się ku swobodzie i hellenizmowi. Kiedy w 1811 roku pracował przy konserwacji rzeźb w świątyni Achajów na Eginie, zetknął się z reliktami prapoczątkowej sztuki greckiej. To wydarzenie zainspirowało go do stworzenia posągu "Nadziei" jako hołd złożony jutrzence sztuki greckiej.
Pobyt w Europie.
Prace w Kopenhadze.
W roku 1819 Thorvaldsen wyruszył do Kopenhagi, gdzie został zaproszony w celu wykonania rzeźb dla tamtejszego kościoła Panny Marii. W ciągu roku wykonał całe powierzone mu zadanie i dodatkowo kilka biustów portretowych rodziny królewskiej.
Prace w Polsce.
W 1820 roku, w czasie powrotu do Włoch, przejeżdżał przez Berlin, Drezno i Warszawę, gdzie podpisał kontrakt na wykonanie pomnika polskiego bohatera narodowego, księcia Józefa Poniatowskiego. Dodatkowo wykonał kilka innych zleceń, między innymi popiersie cara Aleksandra I oraz na zlecenie prezesa Towarzystwa Przyjaciół Nauk Stanisława Staszica monument Mikołaja Kopernika.
W 1829 model monumentu Poniatowskiego został wystawiony na widok publiczny. Praca spotkała się z krytyką, gdyż artysta idący przedstawił polskiego bohatera jako półnagiego rzymskiego wodza, podczas gdy spodziewano się ujrzeć odzianego w zbroję walecznego żołnierza. Dodatkowo Thorvaldsen wykonał jeszcze szkic projektu pomnika Stanisława Małachowskiego dla kościoła Św. Krzyża w Warszawie oraz kilkanaście pozycji, wśród których wymienić warto popiersie pianistki Marii Szymanowskiej, wykonane przez polskiego ucznia Thorvaldsena Jakuba Tatarkiewicza. W Warszawie znajdowała się kamienica przy ul. Marszałkowskiej 101 tzw. willa Marconiego, której elewacje zdobiły medaliony z płaskorzeźbą "Noc""." W Łańcucie znajduje się popiersie Artura Potockiego, w Poznaniu rzeźba "Ganymeda z orłem", a w Krakowie na Wawelu w Kaplicy Potockich nagrobek Artura Potockiego. Przedstawia on posąg "Chrystusa błogosławiącego". Jest to replika słynnego posągu z kopenhaskiego kościoła NMP. Identyczna kopia rzeźby Chrystusa znajduje się w Bydgoszczy przed kościołem Chrystusa Zbawiciela. We Lwowie w kaplicy św. Dominika kościoła dominikańskiego znajduje się nagrobek Józefy Borkowskiej dłuta Thorvaldsena. Stworzył płaskorzeźbę nagrobną dzieci księżny Ponińskiej (1842) w kaplicy pałacowej w Czerwonogrodzie (obwód tarnopolski), obecnie w Lwowskiej Galerii Sztuki.
Ponowny pobyt w Rzymie.
Pod koniec 1820 roku Thorvaldsen powrócił do Rzymu, gdzie wziął się za wykonywanie zleceń dla kościoła Marii Panny w Kopenhadze. Wśród rzeźb, które wykonał osobiście, znajduje się posąg "Chrystusa i Świętego Pawła", resztę wykonali pracownicy, między innymi Bienaime, który później kierował grupą pomocników artysty. W 1823 roku na zlecenie kardynała Consalviego, Thorvaldsen rozpoczął pracę nad grobowcem dla papieża Piusa VII, jednak z powodu rzymskich protestantów, prace nad nią trwały aż osiem lat. W ich trakcie otrzymał prestiżowe zamówienie na pomnik konny elektora Maksymiliana I Bawarskiego. Było to dzieło przełomowe, ponieważ dotychczas wszystkie Thorvaldsena nawiązywały do epoki greckiej. Jednak z latami gusta ludzi się zmieniały i nastąpiła zmiana w kierunkach sztuki. Dał o sobie znać romantyzm. Gdyby Thorvaldsen wybrał drogę konserwatyzmu i nie podążał za duchem czasu, mogłoby to oznaczać, że pomimo europejskiej sławy pójdzie w zapomnienie jako żywa legenda. W efekcie w 1831 roku powstał monument o żywych rysach, odziany w strój z czasów wojny trzydziestoletniej. Dzieło to spowodowało, że Thorvaldsena można nazwać człowiekiem na przełomie epok.
Powrót i starość w Danii.
2 listopada 1838 roku Thorvaldsen powrócił do Danii, gdzie ustalił z rządem przyszłość swoich prac i dzieł. Miejscowa potentatka, baronowa Christina Stampe zapewniła mu lokum i możliwość pracy w swojej posiadłości Nysö. Tam też Thorvalsen spędził ostatnie dni swojego życia. Projektował tam w technice reliefu płaskiego oraz tworzył posągi, a wśród nich najsłynniejszy – króla Christiana IV dla katedry w Roskilde w 1840 roku, "Herkulesa" dla rezydencji królewskiej pałacu w Christiansborgu w 1843 oraz autostatuę, który wyrzeźbił w stylu prapoczątków sztuki greckiej, podobnie jak 30 lat temu "Nadzieję". Stworzył ok. 80 pomników, 130 popiersi i 240 rzeźb. Zmarł w 1844 roku. 4 lata po jego śmierci otwarto pierwsze muzeum w Danii – Muzeum Thorvaldsena w Kopenhadze.
Wybrane dzieła.
Thorvaldsen pozostawił po sobie około 90 rzeźb, blisko 300 płaskorzeźb i przeszło 150 popiersi.
Niektóre z jego prac to:

</doc>
<doc id="318178" url="https://pl.wikipedia.org/wiki?curid=318178" title="Abraham Fraenkel">
Abraham Fraenkel

Adolf Abraham Halevi Fraenkel, znany jako Abraham Fraenkel (ur. 17 lutego 1891 w Monachium, zm. 15 października 1965 w Jerozolimie) – niemiecko-izraelski matematyk, profesor Uniwersytetu Hebrajskiego w Jerozolimie. Laureat Nagrody Izraela (1956).
Tematem pierwszej matematycznej pracy Fraenkla była teoria pierścieni, jednak najbardziej znany jest jego wkład w aksjomatyzację teorii mnogości.
Życiorys.
Studiował matematykę na Uniwersytecie Ludwika i Maksymiliana w Monachium, Uniwersytecie Fryderyka Wilhelma w Berlinie, Uniwersytecie w Marburgu i Uniwersytecie Wrocławskim. Po uzyskaniu dyplomu wykładał w Marburgu od 1916 roku; tytuł profesora otrzymał w 1922.
W roku 1928 Fraenkel opuścił Marburg. Po roku nauczania na Uniwersytecie Chrystiana Albrechta w Kilonii przeprowadził się do Jerozolimy – cztery lata po założeniu Uniwersytetu Hebrajskiego – gdzie poświęcił się do końca swojej karierze. Został pierwszym dziekanem Wydziału Matematyki, był także przez pewien czas był rektorem.

</doc>
<doc id="318180" url="https://pl.wikipedia.org/wiki?curid=318180" title="Grzegorz Bolesław Lato">
Grzegorz Bolesław Lato



</doc>
<doc id="318181" url="https://pl.wikipedia.org/wiki?curid=318181" title="Księga Amosa">
Księga Amosa

Księga Amosa, (hebr. עמוס "Amos") – jedna z ksiąg prorockich Starego Testamentu, powstała około roku 765 p.n.e.
Autor.
Amos przed powołaniem go przez Boga Jahwe na proroka zajmował się hodowlą owiec i nacinaniem fig na sykomorach. Został powołany aby prorokował nie tylko ojczystej Judzie, lecz głównie północnemu Królestwu Izraela. Pochodził z judzkiej miejscowości Tekoa, położonej około 15 kilometrów na południe od Jerozolimy. Rozpoczął działalność prorocką za dni króla Jeroboama II, syna Joasza króla Izraela. Imię Amos znaczy "będący brzemieniem" lub "niosący brzemię".
Treść księgi Amosa.
Na początku Amos przystępuje do zapowiadania "ognistych" wyroków Bożych przeciwko wrogim narodom otaczającym Izraelitów. Dotyczą one Syryjczyków, Filistynów, Tyryjczyków, Edomitów, Ammonitów i Moabitów.
W tej części Amos zapowiada wyroki przeciwko królestwu Judy i królestwu Izraela, gdyż ich mieszkańcy zgrzeszyli odrzucając prawo Boże. Sami Izraelici nakłaniali wzbudzonych przez Boga nazirejczyków do łamania ich ślubów, a prorokom zabraniali prorokować.
Za pomocą dobitnych przykładów Amos wykazuje, iż to sam Bóg pobudził go do prorokowania. I czyni to zwłaszcza przeciwko miłującym luksusy łupieżcom, którzy mieszkają w Samarii. Bóg przypomina w jaki sposób karał i korygował naród izraelski. Amos intonuje tu proroczą pieśń żałobną nad Izraelem, lecz Bóg wzywa ich by Go szukali i pozostali przy życiu.
Bóg już nie przyjmuje żadnego usprawiedliwiania, zapowiada zburzenie sanktuariów Izraela i że powstanie z mieczem przeciwko domowi Jeroboama II. Tymczasem Amacjasz, kapłan z Betel posyła do Jeroboama wiadomość, iż Amos uknuł przeciw niemu spisek, nakazuje iść Amosowi do Judy i tam prorokować. Amos wyjaśnia, że wszystko to czyni z pełnomocnictwa Bożego i zapowiada, że na Amacjasza i jego dom spadnie nieszczęście.
W tej końcowej części Amos potępia Izraelitów za uciskanie ubogich i przysięga, iż będą musieli lamentować z powodu swoich niegodziwych uczynków. Zapowiada, iż wyrok Boży sięgnie ich choćby ukryli się w Szeolu lub wstąpili do niebios. Grzesznicy z jego ludu poginą od miecza. I na koniec zapowiada wspaniałą obietnicę dla powracających z wygnania, mówi o trwałych błogosławieństwach, które ześle Bóg.
Kanoniczność księgi Amosa.
Argumentem za autentycznością księgi Amosa jest to, że Szczepan sparafrazował trzy zaczerpnięte z niej wersety o czym czytamy w Dziejach Apostolskich 7:42,43, oraz to że powoływał się na nią Jakub, co zanotowano w Dziejach Apostolskich 15:15–18 (Amosa 5:25–27; 9:11,12).

</doc>
<doc id="318187" url="https://pl.wikipedia.org/wiki?curid=318187" title="Mohammed Ibrahim Egal">
Mohammed Ibrahim Egal

Mohammed Ibrahim Egal (som. Maxamed Xaaji Ibraahim Cigaal, arab. محمد الحاج ابراهيم ايغال; ur. 15 sierpnia 1928 w Codweyne, zm. 3 maja 2002 w Pretorii) – prezydent Somalilandu od 16 maja 1993 do śmierci.
W 1956 wstąpił do Somalijskiej Ligi Narodowej, w 1958 został jej sekretarzem generalnym. Podczas krótkiej niepodległości Somalilandu w 1960 był jego premierem. W zjednoczonej Somalii sprawował funkcje ministra obrony (1960–1961) i edukacji (1961–1962). W późniejszym okresie wstąpił do Ligi Młodzieży Somalii, w 1967 został premierem i ministrem spraw zagranicznych. W 1969 jego rząd został obalony przez pucz gen. Mohammeda Siada Barre, a on sam uwięziony do 1975. W 1976 przez krótki czas (lipiec – październik) był ambasadorem w Indiach, następnie ponownie został aresztowany. Zwolniony w 1982, został przewodniczącym Izby Handlu, Przemysłu i Rolnictwa Somalii. W 1993, po dymisji Abdurahmana Ahmeda Alego Tura, objął urząd prezydenta Somalilandu, który dwa lata wcześniej odłączył się od pogrążonej w wojnie domowej Somalii. Niepodległość kraju nie została uznana przez społeczność międzynarodową, co nie przeszkodziło Egalowi i jego rządowi utrzymać w Somalilandzie – w przeciwieństwie do reszty Somalii – względnego spokoju i stabilności.

</doc>
<doc id="318189" url="https://pl.wikipedia.org/wiki?curid=318189" title="Cinnamomum camphora">
Cinnamomum camphora



</doc>
<doc id="318207" url="https://pl.wikipedia.org/wiki?curid=318207" title="Saone-et-Loire">
Saone-et-Loire



</doc>
<doc id="318208" url="https://pl.wikipedia.org/wiki?curid=318208" title="Eurostar">
Eurostar

Eurostar – przewoźnik kolejowy obsługujący połączenia dużych prędkości pomiędzy Wielką Brytanią, Francją, Belgią i Holandią.
Eurostar obsługuje głównie połączenia St Pancras International – Bruksela Midi/Zuid i St Pancras International – Paryż Gare du Nord (stacje pośrednie dla wybranych połączeń: Lille-Europe, Ashford International, Calais-Fréthun, Ebbsfleet International).
Eurostar obsługuje również połączenia St Pancras International – Marne La Valée (raz dziennie) i weekendowe połączenia sezonowe z dworca Londyn St. Pancras do Bourg-Saint-Maurice (zimą) i Awinionu (latem).
Pociągi pokonują kanał La Manche, korzystając z Eurotunelu. Poza tym tunelem pociągi korzystają na znacznej części trasy z linii dużych prędkości LGV Nord, LGV 1 i High Speed 1, osiągając prędkość do 300 km/h. W tunelu poruszają się one maksymalnie 160 km/h (oznacza to średnią prędkość ~ 202 km/h na trasie Londyn – Paryż).
Pierwsze komercyjne kursy pociągów Eurostar miały miejsce w październiku 1994 r. Od tej pory Eurostar zdołał zdominować rynek przewozów na trasie Londyn – Paryż (podróż zajmuje obecnie 2 godziny i 15 minut) oraz Londyn – Bruksela (godzina i 51 minut). Aktualny rekord na trasie Londyn – Paryż wynosi 2 godziny 3 minuty i 39 sekund.
Tabor Eurostaru składa się z 27 elektrycznych zespołów trakcyjnych typu British Rail Class 373/SNCB 3100/SNCF TGV 373000.

</doc>
<doc id="318209" url="https://pl.wikipedia.org/wiki?curid=318209" title="Montceaux-les-Provins">
Montceaux-les-Provins



</doc>
<doc id="318211" url="https://pl.wikipedia.org/wiki?curid=318211" title="Bussy-les-Poix">
Bussy-les-Poix



</doc>
<doc id="318212" url="https://pl.wikipedia.org/wiki?curid=318212" title="Amneville">
Amneville



</doc>
<doc id="318215" url="https://pl.wikipedia.org/wiki?curid=318215" title="Maizieres-sur-Amance">
Maizieres-sur-Amance



</doc>
<doc id="318235" url="https://pl.wikipedia.org/wiki?curid=318235" title="Lewocza">
Lewocza

Lewocza (słow. "Levoča", węg. "Lőcse", niem. "Leutschau", łac. "Leutsovia") – miasto powiatowe we wschodniej Słowacji, w kraju preszowskim, w historycznym regionie Spisz.
Miasto leży na wysokości 570 m n.p.m. w Kotlinie Hornadzkiej, u południowych podnóży Gór Lewockich, nad rzeczką "Levočsky potok". Liczba mieszkańców miasta wynosi 14 830 osób (spis ludności z 21 maja 2011), powierzchnia miasta – 114,767 km². Dzieli się na dzielnice:
Lewocza leży przy głównej słowackiej drodze krajowej nr 18 (D1, międzynarodowej E50), między Popradem a Preszowem. W Lewoczy kończy się odnoga linii kolejowej z Koszyc i Preszowa do Popradu, odbijająca od tej linii w Spiskiej Nowej Wsi.
W mieście rozwinął się przemysł włókienniczy oraz drzewny.
Historia.
Ślady osadnictwa w okolicach miasta pochodzą z epoki kamienia. Już w XI w. w okolicy dzisiejszej Bramy Koszyckiej, istniał murowany romański kościółek pw. Świętego Ducha. Pierwsze – słowiańskie – osady w miejscu dzisiejszej Lewoczy powstały jeszcze przed XII w. co wiadomo stąd, że już wtedy handlowały z Krakowem, miastami Hanzy i Wenecją. W połowie XII w. król węgierski Gejza II osiedlił w tym rejonie osadników niemieckich, głównie z Saksonii. Osady te uległy niemal zupełnemu zniszczeniu wskutek najazdów mongolskich w latach 1241–1242: "Po pierwszym napadzie Tatarów (1241), jak podaje spiski kronikarz, Sasi spiscy, którzy schronili się przed nimi wraz z żupanem spiskim Jordanem na górę Hledońską (ob. Letanovce), opuścili r. 1245 to schronienie dla braku wody i (…) nad pot. Lewockim, w miejscu gdzie dawniej na wzgórzu dąbrowa się rozpościerała, założyli osadę Lewoczą dziś zwaną". W ramach rekolonizacji prowadzonej głównie przez rodziny Berzeviczych, Mariassych i Görgöyów, ziemie spiskie odżywają znów dzięki napływowi Sasów. Na terenie Lewoczy niemieccy koloniści założyli trwałą osadę, o której pierwsza pisemna wzmianka pochodzi z dokumentu wydanego przez króla Belę IV w 1249 r.
W 1271 r. Lewocza stała się głównym ośrodkiem specjalnej jednostki administracyjnej – Związku Sasów Spiskich (późniejszej Prowincji XXIV Miast Spiskich), grupującej kolonie niemieckich górników na Spiszu. Jednak miasto szybko wycofało się z tego związku, by już w 1317 stać się uprzywilejowanym wolnym miastem królewskim. Od 1321 miastu służyło prawo składu, udzielone przez króla Karola Roberta: zagraniczni kupcy musieli obowiązkowo zatrzymywać się w mieście, oferując swe towary przez 15 dni, przy czym mogli dokonywać tylko sprzedaży hurtowej – handel detaliczny zarezerwowany był tylko dla kupców miejscowych. W 1402 r. król Zygmunt Luksemburski zwolnił kupców lewockich z obowiązku składu w innych miastach w całych Węgrzech, a w 1411 r. rozszerzył lewockie prawo składu również na kupców węgierskich z innych miast. W 1419 r. zostali lewoccy kupcy zwolnieni od płacenia cła na granicach państwa – tzw. trzycatku. Wszystko to otworzyło dla lewoczan ogromne możliwości w zakresie handlu, nie tylko na Węgrzech, ale i za granicą. Tutejsi kupcy byli głównie pośrednikami w handlu pomiędzy Polską a Węgrami i krajami bałkańskimi. Do Polski wozili miedź, żelazo, antymon i inne metale, skóry, wino, suszone owoce, drogie materiały i wschodnie przyprawy. Z Polski importowali sól, ołów, sukno, płótno, chmiel czy solone ryby.
Jednocześnie rozwijało się miejscowe rzemiosło. Pracowali tu liczni kowale, płatnerze, nożownicy, złotnicy, kamieniarze, ale także rzeźnicy, szewcy, kożusznicy itd. Działały dobrze zorganizowane cechy. Pod koniec XIV w. Lewocza stała się członkiem związku pięciu wschodniosłowackich wolnych miast królewskich – Pentapolitany.
Szybki wzrost znaczenia i bogactwa miasta był skutkiem jego położenia na ważnym szlaku handlowym – na węgierskiej "Via Magna", prowadzącej znad Cisy przez Szarysz i Spisz do Krakowa, nieopodal miejsca, gdzie łączyła się z nią „Wielka Droga Gemerska”, wiodąca z górniczego Gemeru. W 1494 właśnie Lewoczę wybrali na miejsce spotkania jagiellońscy władcy Polski, Litwy, Czech i Węgier. W ciągu XV w. miasto stało się bogatym ośrodkiem handlowym i utrzymało tę "prosperity" w ciągu XVI w., mimo katastrofalnych pożarów w 1550 i 1599. Po tym pierwszym cesarz Ferdynand Habsburg uwolnił miasto na 10 lat od wszelkich podatków i ciężarów.
Miasto dorobiło się wielu kościołów, trzech aptek, szkoły i drukarni (od 1624 r.). W XVI w. działało tu ponad 40 cechów rzemieślniczych. Kupcy i bogaci rzemieślnicy, tworzący patrycjat miejski, posiadali wystawne domy przy rynku i sąsiednich ulicach. Drobniejsi handlarze i rzemieślnicy, czeladnicy, rolnicy zamieszkiwali w domkach zgrupowanych w południowej i północnej części miasta. W sumie w 1555 r. w Lewoczy było 536 domów i ok. 3500 mieszkańców, dzięki czemu uchodziła ona za duże miasto. Jego zróżnicowanie społeczne było znaczne. W 1542 r. czwartą część całego opodatkowanego majątku posiadali dwaj obywatele miasta. Dalsza połowa całości należała do 25 mieszczan. Ostatnią ćwiercią majętności dzieliła się reszta, tj. 96% mieszkańców, płacących podatki. Pozostałe 4/5 stanowili członkowie rodzin, służba, biedota miejska itd. Szlachty w Lewoczy nie było, bo zgodnie ze statusem miasta nie mogła ona posiadać w nim nieruchomości.
Dobrobytu miasta nie podkopały najazdy husyckie w XV wieku, ponad stuletni (1435–1558) konflikt z pobliskim Kieżmarkiem o prawo składu, w którym musiał interweniować sam król Ferdynand I Habsburg, ani nawet najazd turecki i wywołane nim zubożenie Węgier. Uległy jednak zmianie trasy szlaków handlowych – "Via Magna" straciła na znaczeniu. W epoce powstań antyhabsburskich w XVII i początkach XVIII w., gdy przez miasto wielokrotnie przewalały się najróżniejsze oddziały wojsk, obciążające je kontrybucjami i rekwizycjami, rozpoczął się okres stagnacji w procesie jego rozwoju. Szczególnie dolegliwe było długotrwałe oblężenie miasta przez wojska cesarskie w 1710 r., w końcowym okresie powstania Franciszka Rakoczego, oraz szalejąca w następnym roku zaraza. Tym niemniej i w tym okresie przez Lewoczę przechodziła znaczna część handlu między Węgrami a Polską. W drugiej połowie XVII w. w tutejszej drukarni Brewerów, założonej w 1625 r., wychodzi już połowa wszystkich książek drukowanych na obszarze dzisiejszej Słowacji.
W tym też czasie anonimowy autor "Węgierskiego Simplicissimusa" tak pisał o Lewoczy: "Jest to dość duże miasto, sławne z dorocznych targów we wrześniu, kiedy przywozi się tu wiele winogron. Często zjawia się z sześćdziesiąt do stu chłopa z Górnych Węgier z szafranem na sprzedaż, który w tej okolicy jest niedrogi. Mieszkańcami są Niemcy i Słowacy wyznania luterańskiego." (...) "Miastem rządzi prawo niemieckie, przeto magistrat chodzi na ratusz i do kościoła w niemieckich płaszczach, trzewikach i kapeluszach. Okoliczne słowackie wsie przynoszą na targ wszelkie dobra. Jarmark odwiedzają też Grecy z Turcji przywożąc tam wiele pięknych, dobrych tureckich towarów." (...) "Do Kieżmarku stąd dwie mile drogi. Góry Karpackie widać z ulic i z okien".
Dopiero w drugiej połowie XVII w. w mieście zaczyna się osiedlać bogata szlachta – jako pierwszemu miasto pozwoliło kupić dom Janowi Mariassy’emu w 1654 r. Jako wolne miasto królewskie Lewocza nigdy nie podlegała ziemskiej jednostce administracyjnej – żupie spiskiej. Dopiero w końcu XVII w. ta instytucja zakupiła w mieście jeden dom mieszczański na własny użytek. Miasto staje się centrum żupy spiskiej, która tu odbywa swe kongregacje, a na początku XIX w. buduje tu swą reprezentacyjną siedzibę. Z czasem Lewocza zmienia się w miasto szkół i urzędów.
W XVI i XVII w. Lewocza była najważniejszym ośrodkiem ewangelicyzmu na ziemiach słowackich, jednak za czasów habsburskich doszło do niemal całkowitej rekatolicyzacji Lewoczy i całego Spisza. Miasto, które początkowo miało charakter czysto niemiecki, po wiekach uległo slawizacji do tego stopnia, że w latach czterdziestych XIX w. powstał tu ważny ośrodek narodowego ruchu słowackiego. Zostało tu m.in. założone znane później liceum ewangelickie, do którego przeszło w 1844 r. (na znak protestu po usunięciu Ľudovíta Štúra ze stanowiska w Bratysławie) trzynastu jego bratysławskich uczniów z Janem Franciscim na czele. Powstała wówczas pieśń "Nad Tatrou sa blýska", która została później przyjęta jako hymn państwowy Słowacji (do dnia dzisiejszego). Pierwsze wykonanie pieśni miało miejsce podczas wiecu właśnie w murach lewockiego liceum. Wyszło stąd wielu pisarzy i poetów z pokolenia szturowców, jak np. Ján Botto, Janko Čajak, Pavol Dobšinský, Mikuláš Dohnány czy Peter Kellner – Hostinský. Ze szkołą tą, środowiskiem szturowców i Lewoczą w ogóle związanych było i wcześniej i później jeszcze wiele innych postaci, znaczących dla dziejów Słowacji i jej kultury narodowej, jak Peter Michal Bohúň, Ján Chalupka, Ján Kalinčiak, Janko Kráľ, Ľudovít Kubáni, Albert Škarvan, Vavro Šrobár i inni.
Przeprowadzona w 1871 r. linia Kolei Koszycko-Bogumińskiej ominęła Lewoczę, co wówczas zmniejszyło znaczenie miasta i tempo jego rozwoju. Nie powstał tu żaden poważniejszy zakład przemysłowy. Boczną linię kolejową ze Spiskiej Nowej Wsi doprowadzono tu dopiero w 1892 r. Paradoksalnie, z dzisiejszego punktu widzenia, Lewocza dzięki temu zyskała, ponieważ został zachowany nietknięty zespół urbanistyczny starego miasta. W latach 1884-1891 Lewocza była siedzibą (drugą z kolei po Kieżmarku) Węgierskiego Towarzystwa Karpackiego. W 1910 miasto liczyło 7,5 tys. mieszkańców, z czego: 3,1 tys. Słowaków, 2,4 tys. Węgrów, 1,4 tys. Niemców, 0,2 tys. Rusinów i 0,2 tys. Rumunów. Do 1923 Lewocza była ośrodkiem administracyjnym komitatu (żupy) spiskiego.
Z XX-wiecznej historii należy wspomnieć bunt miejscowego garnizonu wojskowego przeciwko udziałowi Słowacji w hitlerowskiej napaści na Polskę we wrześniu 1939 r. Pod koniec II wojny światowej większość lewockich (i w ogóle spiskich) Niemców uciekła na zachód przed Armią Czerwoną, która zajęła miasto 21 stycznia 1945.
W 1949 r. Lewocza przestała być siedzibą sądu wojewódzkiego, a w 1960 r. nawet siedzibą powiatu. Przez następne trzy dziesięciolecia była sennym miasteczkiem, odwiedzanym jedynie przez miłośników jej zabytków. Zmiany nastąpiły dopiero w ostatnim dziesięcioleciu XX w., kiedy zabytki te zaczęły być właściwie promowane, a całe miasto – remontowane i przygotowywane do pełnienia funkcji ważnego ośrodka turystycznego. W 1998 odbyło się tu spotkanie prezydentów 11 państw środkowej Europy. W 2009 roku zabytki Lewoczy zostały wpisane na listę światowego dziedzictwa UNESCO jako rozszerzenie wpisu, obejmującego m.in. Zamek Spiski.
Zabytki.
Lewocza obfituje w zabytki. W całości jest zachowane jej stare miasto na planie nieregularnego owalu, otoczone murami obronnymi. Zwraca uwagę dobrze zachowana siatka ulic z wielkim, prostokątnym rynkiem o stosunku długości boków 3:1 – jednym z większych w tej części Europy (dziś główny Plac Mistrza Pawła, słow. "Námestie Majstra Pavla"). Najcenniejsze zabytki miasta przedstawiono poniżej.
Na wzgórzu, 2 km na północ od centrum Lewoczy, znajduje się sanktuarium maryjne "Mariánska hora" – najpopularniejszy cel pielgrzymek słowackich katolików. 3 lipca 1995 Jan Paweł II celebrował tam mszę dla 650 tysięcy wiernych.

</doc>
<doc id="318242" url="https://pl.wikipedia.org/wiki?curid=318242" title="Praksja">
Praksja

Praksja (z gr. "práksis" - czynność, działanie) — termin stosowany w psychologii i medycynie, określający zdolność wykonywania ruchów celowych. 
W biologii praksja to zdolność kory mózgowej do sterowania wykonywaniem złożonych czynności zamierzonych — zdolność do planowania — np. ubieranie się.

</doc>
<doc id="318244" url="https://pl.wikipedia.org/wiki?curid=318244" title="Rahway (New Jersey)">
Rahway (New Jersey)

 Rahway – miasto w hrabstwie Union w stanie New Jersey w Stanach Zjednoczonych.
Historia.
Rahway i otaczające miasto ziemia należały do Indian ze szczepu Lenni Lenape. Miasto zostało nazwane od lokalnego przywódcy Indian o nazwie Rahwack. Osadnicy z Europy założyli osadę w tym miejscu w roku 1664 poprzez zakup ziemi od Indian. Anglicy zakupili ziemie u ujścia rzeki Raritan, dzisiejsza część hrabstwa Union, hrabstwa Somerset, hrabstwa Middlesex, Morris i hrabstwa Essex. Rahway nie była miejscowością zbyt aktywną w czasie rewolucji amerykańskiej, ponieważ w pobliżu znajdowały się większe ośrodki kolonistów jak Staten Island, Elizabeth, Perth Amboy. Jednak w styczniu 1777 roku rebelianci pokonują siły brytyjskie w bitwie o Spanktown (okolica Rahway), zabijając ok. 100 brytyjskich żołnierzy. Abraham Clark, sygnatariusz Deklaracji Niepodległości Stanów Zjednoczonych, jest pochowany na cmentarzu w Rahway. Po uzyskaniu niepodległości w mieście istniała narodowa mennica monet, tam też zaprezentowano inskrypcję „E Pluribus Unum" („Z wielości, jedność") – (zobacz: Wielka Pieczęć Stanów Zjednoczonych). Również w Rahway zapoczątkowała swą działalność poczta amerykańska 1791 (w tym roku istniało oprócz Rahway, jeszcze pięć innych urzędów pocztowych we wszystkich stanach). Miasto rozwijało się wraz z linią kolejową Nowy Jork a Filadelfią. Bliskość spławnej rzeki Rahway również przyczyniła się do rozwoju miasta. W mieście rosła emigracja z Anglii, Irlandii i Niemiec. W roku 1858 Rahway nabywa praw miejskich. Miasto staje się siedzibą wielu kompanii: Regina Music, Box Company, Wheatena, Mershon Bros i Merck &amp; Co., Inc. Po drugiej wojnie większość fabryk w mieście zostaje zamknięta, wyjątek to Merck &amp; Co., kompania ta ma fabrykę w Rahway od 1903 roku. Od 1990 miasto odżywa, powstają nowe restauracje, galerie sztuki, nowe budynki mieszkalne, teatr, nowa stacja kolejowa. Miasto (obecnie 2005) ma najniższy podatek od nieruchomości w hrabstwie Union.

</doc>
<doc id="318246" url="https://pl.wikipedia.org/wiki?curid=318246" title="Rahway">
Rahway



</doc>
<doc id="318248" url="https://pl.wikipedia.org/wiki?curid=318248" title="Wojna dziewięcioletnia">
Wojna dziewięcioletnia



</doc>
<doc id="318249" url="https://pl.wikipedia.org/wiki?curid=318249" title="Prądnica prądu przemiennego">
Prądnica prądu przemiennego

Prądnica prądu przemiennego "(generator prądu przemiennego)" to maszyna elektryczna przetwarzająca energię mechaniczną, pobieraną z zewnętrznego urządzenia napędzającego prądnicę, na energię elektryczną w postaci przemiennego prądu. Do tego celu wykorzystuje się zjawisko indukowania siły elektromotorycznej w wyniku ruchu przewodnika w polu magnetycznym. Prądnice prądu przemiennego dzielą się (ze względu na różnice w konstrukcji) na prądnice asynchroniczne i synchroniczne, oraz (ze względu na liczbę faz) na prądnice jednofazowe i wielofazowe. Prądnica prądu przemiennego stanowi odwrócenie silnika elektrycznego. W przypadku silnika energia elektryczna jest zmieniana na pracę mechaniczną. W prądnicy natomiast praca zostaje zmieniona na energię elektryczną. Prądnica składa się z części nieruchomej zwanej stojanem i ruchomej zwanej wirnikiem.
Autorem patentu na prądnicę prądu przemiennego jest serbski wynalazca Nikola Tesla. Jednak Michał Doliwo-Dobrowolski zbudował taką prądnicę kilka miesięcy wcześniej.
Prądnice synchroniczne.
Prądnice te składają się ze stojana, który stanowi zewnętrzną, statyczną część maszyny. Na obwodzie stojana umieszczone są uzwojenia (cewki), w których indukuje się napięcie przemienne, pod wpływem którego płynie prąd przemienny. Wytwarzany prąd może być jedno- lub wielofazowy (najczęściej trójfazowy) - zależy to od liczby uzwojeń. Natomiast wewnątrz stojana znajduje się wirnik wykonany w postaci rdzenia magnetycznego, który stanowi dynamiczny element maszyny. Wirnik jest osadzony na wale, który w przypadku pracy prądnicowej połączony jest z urządzeniem napędzającym. Na wirniku umieszczony jest magnes trwały lub tzw. cewka wzbudzająca, przez którą płynie prąd stały doprowadzany z zewnętrznego źródła. Prąd ten wytwarza stałe pole magnetyczne w wirniku, stanowiącym elektromagnes. Obrót wirnika (a więc i pola magnetycznego) powoduje zmianę strumienia pola magnetycznego przenikającego przez uzwojenie stojana i na zasadzie zjawiska indukcji elektromagnetycznej powoduje indukowanie się napięcia przemiennego w uzwojeniach stojana. Pod jego wpływem w uzwojeniach płynie prąd przemienny o przebiegu sinusoidalnym. Dla uzyskania odpowiedniej częstotliwości napięcia, wirnik musi obracać się z odpowiednią prędkością. W celu regulacji napięcia zmienia się natężenie prądu wzbudzającego. Nazwa prądnicy synchronicznej wynika z synchronizmu prędkości obrotowej wirnika i pola magnetycznego maszyny. Pole magneśnicy i twornika wiruje w tym samym kierunku i z taką samą prędkością.
Niemal wszystkie urządzenia wytwarzające prąd przemienny są prądnicami synchronicznymi, przykładowo: generatory w elektrowniach, alternatory w samochodach.
Prądnica synchroniczna prądu przemiennego może być używana jako silnik synchroniczny.
Zobacz też: Generator synchroniczny
Prądnice asynchroniczne.
Prądnice asynchroniczne, podobnie jak prądnice synchroniczne, składają się z dwóch zasadniczych elementów: stojana i wirnika. Na wewnętrznym obwodzie stojana umieszczone są uzwojenia (cewki), w których w wyniku działania zjawiska indukcji elektromagnetycznej pojawia się siła elektromotoryczna. W zależności od liczby uzwojeń wytwarzany prąd jest jedno- lub wielofazowy. Wirnik jest rdzeniem magnetycznym na obwodzie którego przymocowane są uzwojenia, w których płynie prąd wzbudzający pole magnetyczne. Obracanie się wirnika powoduje wirowanie wytworzonego pola magnetycznego, a jego zmienność względem uzwojeń stojana powoduje indukowanie się napięcia w jego przewodach. Maszyny asynchroniczne są rzadko stosowane jako prądnice ze względu na trudność w ich sterowaniu. W maszynach klatkowych polega ona na tym, że jedyny dostęp do maszyny jaki mamy to napięcie i częstotliwość, nie ma natomiast dostępu do wirnika. Z kolei w maszynach pierścieniowych jest dostęp do wirnika za pośrednictwem pierścieni ślizgowych, jednak sterowanie parametrami maszyny nie jest proste - nadal występują problemy, ponieważ prądnica taka jest bardzo czuła na zmiany obciążenia w sieci. Spowodowane to jest brakiem zasilania wirnika stałym prądem magnesującym (tak jak to się dzieje w prądnicach synchronicznych), a prąd magnesujący w prądnicach asynchronicznych powstaje na skutek indukcji magnetycznej (prądnica jest odbiornikiem mocy biernej indukcyjnej) zależnej m.in. od prędkości obrotowej. Efektem jest niestabilność napięcia na zaciskach maszyny. Dla utrzymania stałości napięcia trzeba odpowiednio szybko regulować prędkością obrotową wirnika. Należy w tym celu dodatkowo zainstalować układ sterowania tym parametrem, który bardzo szybko reaguje na wszelkie zmiany obciążenia w sieci. Układy takie, składające się z mikroprocesorów i falowników sterowanych, znajdują się jeszcze w fazie badań i udoskonaleń.
Silnik elektryczny asynchroniczny podłączony do sieci prądu przemiennego obracający się z prędkością obrotową większą od prędkości synchronicznej (gdy na przykład dźwig opuszcza ciężar) pracuje jako prądnica asynchroniczna i przykładowo w urządzeniach dźwigowych oddaje prąd do sieci z której był zasilany, jednocześnie hamując mechanizm.

</doc>
<doc id="318254" url="https://pl.wikipedia.org/wiki?curid=318254" title="Dolar nowozelandzki">
Dolar nowozelandzki

Dolar nowozelandzki – oficjalna waluta Nowej Zelandii oraz państw stowarzyszonych z NZ: Niue, i Wysp Cooka, a także terytoriów zależnych od Nowej Zelandii: Tokelau i antarktycznej dependencji Rossa, do której Nowa Zelandia rości pretensje (zawieszone na czas obowiązywania Traktatu Antarktycznego) i brytyjskiej kolonii Pitcairn. Wprowadzony 10 czerwca 1967, nowozelandzki dolar dzieli się na 100 centów i zastąpił w obiegu nowozelandzkiego funta, który dzielił się na 20 szylingów i 240 pensów. Skrót waluty: NZD. Normalnie używa się oznaczenia $, ale gdy konieczne jest uniknięcie możliwości pomyłki, używane jest oznaczenie NZ$ lub potoczna nazwa „kiwi”.
Monety.
Pierwotnie (w 1967 r.) wprowadzono do obiegu 6 monet o nominałach 1, 2, 5, 10, 20 i 50 ¢. Monety o nominałach 1 i 2 ¢ zostały wycofane z obiegu 30 kwietnia 1990. 11 lutego 1991 wprowadzono do obiegu monety o nominałach 1 i 2 $. W listopadzie 2004 nowozelandzki bank centralny ogłosił konsultacje w sprawie wycofania z obiegu monet o nominale 5 ¢, decyzja o wycofaniu została podjęta w marcu 2005. Wraz z wycofaniem z obiegu monet 5 ¢ zostaną wprowadzone nowe, mniejsze monety o nominałach 10, 20 i 50 ¢: nowe monety pojawiły się w obiegu 31 lipca 2006, obecne monety centowe zostały wycofane z obiegu 31 października 2006, ale zachowały swoją wartość nominalną i będą mogły być wymieniane przez nieograniczony czas w siedzibie "Reserve Bank of New Zealand".
Na awersie monet umieszczany jest profil królowej Elżbiety II. Dotychczas używane były trzy wzory profilu królowej: młoda do 1985 r.,
starsza w koronie w latach 1986-1998 i najstarsza od 1999 r. do teraz.
W listopadzie 1990 r., dla uczczenia 150. rocznicy europejskiego osadnictwa na Nowej Zelandii, wprowadzono do obiegu nową monetę o nominale 20 centów. Na rewersie tej monety w miejsce poprzednio widniejącego tam kiwi umieszczono maoryską rzeźbioną figurę, zwaną w języku maoryskim "pukaki". Wzór ten został zachowany na monecie 20-centowej po 2006 r.
Monety o nominale 10 centów z 1967 i 1969 r. miały na rewersie dodatkowo napis „one shilling”. Od 1970 r. zrezygnowano z niego.
Banknoty.
Oryginalnie wprowadzono do obiegu 6 banknotów o nominałach 1, 2, 5, 10, 20 i 100 $. W tym czasie nie istniał banknot 50 $, został on wprowadzony do obiegu dopiero w 1983 r. 16 kwietnia 1993 wycofano z obiegu banknoty o nominałach 1 i 2 $. Od 1999 r. banknoty drukowane są na podłożu polimerowym.
Dodatkowe informacje.
Nowa Zelandia długo przygotowywała się do wymiany pieniędzy (od 1959 r.), częścią procesu konsultacji był wybór nazwy nowego pieniądza. Jedną z najdziwniejszych propozycji był "zeal" (od nazwy kraju, ale mający też znaczenie w ang. „zapał, gorliwość”).
Mimo wycofania z obiegu monet 1-, 2- i 5-centowych, ceny nie muszą być wielokrotnością 10 centów. W przypadku płacenia gotówką sumę praktycznie zawsze zaokrągla się do najbliższej całkowitej wielokrotności 10 centów (1, 2, 3 i 4 ¢ do zera, a 6, 7, 8 i 9 ¢ do 10 ¢), polityka zaokrąglania cen kończących się na 5 ¢ nie jest jednolita, w szczególności kontrowersyjną decyzję podjęła nowozelandzka poczta, która zdecydowała się na zaokrąglanie w górę swoich cen, w tym cen krajowych znaczków pocztowych kosztujących 45 ¢, co faktycznie oznaczało, że płacący gotówką płacą za list krajowy zwykły o 5 ¢ więcej (obecnie opłata została podniesiona do 50 ¢). Płacący innymi środkami (czekiem, kartą płatniczą, przelewem itp.) zawsze płacą dokładną sumę, bez zaokrąglania.
Do wymiany pieniądza w 1967 r. nowozelandzkie funty były również walutą Samoa Zachodniego (obecnie Samoa), będącego do 1962 r. terytorium zależnym od Nowej Zelandii. Wymiana pieniądza była okazją do wprowadzenia własnej, samoańskiej waluty.
Stare pieniądze oparte na funcie zostały wycofane w 1967 r., ale niektóre monety można było przez wiele lat spotkać w obiegu. Były to monety o nominale 6 pensów (równowartość 5 ¢) i 1 florena, czyli 2 szylingów (równowartość 20 ¢), miały one identyczne wymiary i masę, jak ich dziesiętne odpowiedniki. Przed 2006 rokiem w obiegu pojawiały się też prawie identyczne monety australijskie i singapurskie o niskich nominałach.

</doc>
<doc id="318261" url="https://pl.wikipedia.org/wiki?curid=318261" title="JUnit">
JUnit

JUnit – narzędzie służące do tworzenia powtarzalnych testów jednostkowych oprogramowania pisanego w języku Java.
Cechy JUnit:
W JUnit 3 testy są wykrywane za pomocą mechanizmu refleksji:
 public class HelloWorld extends TestCase
 public void testMultiplication()
 // Testing if 2*2=4:
 assertEquals ("Multiplication", 4, 2*2);
W JUnicie 4 używane są do tego adnotacje (wprowadzone w Javie 1.5):
 public class HelloWorld
 @Test public void testMultiplication()
 // Testing if 2*2=4:
 assertEquals ("Multiplication", 4, 2*2);

</doc>
<doc id="318266" url="https://pl.wikipedia.org/wiki?curid=318266" title="Echosystem">
Echosystem

Echosystem – album muzyczny grupy Hey, wydany 21 listopada 2005 przez wytwórnię Sony BMG Music Entertainment Poland. Pełny tytuł brzmi: "Theory &amp; General Theses of the Concept of Echosystem".
Album uzyskał status platynowej płyty i został nagrodzony „Fryderykiem” za najlepszą płytę rock za 2005 rok.

</doc>
<doc id="318267" url="https://pl.wikipedia.org/wiki?curid=318267" title="Ryksza">
Ryksza



</doc>
<doc id="318269" url="https://pl.wikipedia.org/wiki?curid=318269" title="Samotna w wielkim mieście">
Samotna w wielkim mieście

Samotna w wielkim mieście – siódma płyta Kasi Kowalskiej wydana 13 września 2004 roku.
6 grudnia 2004 roku została wydana świąteczna edycja albumu, wzbogacona o piosenkę "Magia tych Świąt", którą Kasia wykonała po raz pierwszy na charytatywnym koncercie "Święta, święta", z którego dochód przeznaczony był na pomoc Polskiej Akcji Humanitarnej. Na dołączonym singlu, prócz wspomnianego utworu, znalazł się jeszcze m.in. film z pobytu Kasi w Tokio.
23 marca 2005 r. album uzyskał status złotej płyty.
Lista utworów.
CD 2 (dołączona do reedycji albumu):
Teledyski.
Źródło.
Twórcy.
Źródło.

</doc>
<doc id="318272" url="https://pl.wikipedia.org/wiki?curid=318272" title="Prowadź mnie">
Prowadź mnie

Prowadź mnie jest singlem Kasi Kowalskiej promującym album "Samotna w wielkim mieście" wydanym w 2004 roku nakładem wytwórni Universal Music Polska.
Muzykę do utworu napisał Zdzisław Zioło, a słowa Kasia Kowalska.
Piosenka była jednym z utworów przewodnich filmu Ryszarda Zatorskiego "Tylko mnie kochaj" z roku 2006.

</doc>
<doc id="318282" url="https://pl.wikipedia.org/wiki?curid=318282" title="Antidotum (album Kasi Kowalskiej)">
Antidotum (album Kasi Kowalskiej)

Antidotum – szósta płyta w dyskografii Kasi Kowalskiej, produkcji muzycznej Michała Grymuzy, wydana w 2002 roku przez Universal Music Polska.
Płyta zawiera szereg mocnych, rockowych utworów z silnie wyeksponowaną gitarą i rytmicznymi, melodyjnymi refrenami.
20 listopada 2002 roku album uzyskał status złotej płyty, a 25 czerwca 2003 roku – platynowej.
Realizacja albumu.
Proces przygotowania do rejestracji płyty był podzielony na trzy etapy. Najpierw zarejestrowano demonstracyjne wersje utworów i z kilkudziesięciu pozycji Michał Grymuza wraz z Kasią Kowalską wytypowali 10 najlepszych, które weszły na płytę. W drugim etapie Michał Grymuza przygotował wstępne aranżacje w swoim domowym studiu z wykorzystaniem systemu Pro Tools, ułożył w nim schematy partii bębnów oraz nagrał pilotażowe wersje gitar. Utwory w takiej wersji trafiły do studia Woobie Doobie Studio. Dokonano tam aranżacji, nagrano gitary, klawisze i zaprogramowano syntetyczną perkusję.
Perkusja.
Na perkusji grał Michał Dąbrówka. Wykorzystano zestaw Yamaha Maple Custom z blachami Paiste. Tomy i werble były strojone do tonacji poszczególnych utworów. Perkusja została zarejestrowana w studio Winicjusza Chrósta w Sulejówku. Do nagrania bębna basowego wykorzystano jednocześnie dwa mikrofony: AKG D12 umieszczony w bębnie oraz Shure Beta 52 umieszczony w odległości ok. 35 cm przed bębnem i dodatkowo przykryty wykładziną tak, by zbierał jak najmniej przesłuchów z reszty zestawu perkusyjnego. Do nagrania tomów użyto mikrofonów Sennheiser MD421, do werbli - Shure SM57, do hihatu - AKG C4000B, a jako overhead zastosowano AKG C451.
Gitara basowa.
Partie basowe wykonał Wojciech Pilichowski, korzystając z gitary basowej Ibanez i wzmacniacza Ashdown. Sygnał był rejestrowany liniowo przez kompresor Drawmer 1960 oraz poprzez mikrofony Neumann U87 i Shure SM57 przystawione do głośnika wzmacniacza. W kilku utworach użyto przesteru do gitary basowej. W piosence "Pieprz i sól" żywy bas został podparty syntetycznym subbasem z syntezatora Minimoog.
Gitary.
Partie gitarowe wykonał Michał Grymuza, korzystając z szeregu gitar elektrycznych – Fender Stratocaster Deluxe Plus, Fender Flame, G&amp;L ASAT Classic, Rickenbacker 360 i gitar akustycznych – Takamine oraz Stars Sitar oraz wzmacniaczy Marshall JCM 800, Vox AC30 oraz VHT z kolumną Engl. Do rejestracji wykorzystano mikrofony Shure SM57 ustawiony przed głośnikiem oraz Neumann U87 jako mikrofon ambientowy. W kilku utworach użyto dodatkowo procesorów POD Pro i Filter Pro firmy Line6.
Instrumenty klawiszowe.
Większość partii instrumentów klawiszowych wykonał Wojciech Olszak. Do generowania barw wykorzystano głównie syntezatory analogowe – Roland Juno 106 (z połowy lat 80.), MiniMoog z 1972 roku oraz Yamaha DX7 z 1983 roku. Większość syntetycznych bębnów powstała przy użyciu analogowych automatów Roland TR808, TR909, TR 606, Korg KR55 oraz sekwencera Akai MPC3000. W nagraniu piosenki "Nie jestem najlepsza?" zastosowano dwa wokodery: Korg VC10, przez który przepuszczono rytm zaprogramowany na automacie MPC3000 oraz Roland VP330 wykorzystany do chórków. W utworze "Pieprz i sól" użyto pianina Fender Rhodes, przepuszczając jego sygnał przez piec Vox AC30. W procesie rejestracji wykorzystano lampowy kompresor Drawmer 1960, który ocieplał brzmienie.
W kilku utworach pojawiają się skrecze, które nagrał Funky Filon, używając dwóch gramofonów Technics 1200 i miksera Vestax. Sygnał przechodził przez kompresor Drawmer 1960, a w charakterze przetwornika A/C wykorzystano procesor TC Electronic Finalizer Plus, w którym dodatkowo włączony był kompresor wielopasmowy i trzypasmowa bramka szumów. Tego samego procesora użyto w nagraniu "Daj wierzyć", w którym Marcin Nowakowski zagrał na Akai EWI (Electric Wind Instrument) z użyciem modułu Akai EWI3020m.
Wokal.
Do nagrania wokalu użyto lampowego mikrofonu Brauner VM1, przedwzmacniacza Manley VoxBox i przetwornika Apogee AD8000. W przedwzmacniaczu ustawiono drobną korekcję, kompresję i de-essing. W systemie Pro Tools rejestrowano możliwie jak najdłuższe fragmenty wokalu, potem najlepsze z nich były montowane w jedną całość. Ten sam zestawu sprzętu został wykorzystany przy nagrywaniu chórków, które śpiewali Michał Grymuza, Sebastian Piekarek i Krysia Grygorcewicz.
Miks.
Przy miksie wykorzystano wiele zewnętrznych procesorów (m.in. Lexicon 480) oraz pluginów TDM. Do kreowania obrazu dźwiękowego wykorzystano także analogowy magnetofon wielośladowy TASCAM i analogową konsoletę Soundtracs Jade. Ostatecznie stereofoniczny miks został zgrany na taśmę analogową Quantegy 499 Grand Master Gold.
Mastering.
Masteringiem płyty zajął się Grzegorz Piwkowski. Sesja została zgrana z systemu Pro Tools na taśmę DAT w rozdzielczości 16 bitów. Do obróbki sygnału zastosowano procesor TC Electronic M5000 (kompresja pasmowa i korekcja), lampowy procesor psychoakustyczny SPL TubeVitalizer, przetwornik Apogee PSX100 i procesor dynamiki Lexicon Digital Limiter/Compresor Classic. Do odsłuchu posłużyły kolumny Tannoy System z głośnikami 15-calowymi i słuchawki Grado 325.
Przygotowano dodatkowo wersje utworów przeznaczone do emisji w stacjach radiowych, różniące się od wersji płytowych długością, sposobem kompresji i korekcji.
Lista utworów.
Opracowano na podstawie materiału źródłowego.
Teledyski.
Źródło.
Twórcy.
Źródło.

</doc>
<doc id="318294" url="https://pl.wikipedia.org/wiki?curid=318294" title="Hōjō (sporty walki)">
Hōjō (sporty walki)

Hōjō - pierwsze z pięciu kata kenjutsu stylu Kashima Shinden Jikishinkage-ryū. Było to pierwsze "kata", którego uczono adeptów stylu, a w niektórych grupach - jedyne. Obaj ćwiczący ("shidachi" i "uchidachi") zwykle korzystają z drewnianych mieczy (bokken), choć prawdziwe miecze ("shinken") również mogły być użyte.
Kata hōjō składa się z czterech części, odpowiadających porom roku (w kolejności wykonywania: Wiosna, Lato, Jesień, Zima). Każda pora roku zawiera od 6 do 8 "waza" (ruchów). Przed każdą z części wykonuje się "Kamihan'en", a po każdej porze roku "Shimohan'en".
Każda część ma odpowiadające jej tempo, odzwierciedlające charakterystykę danej pory roku. Ruchy w ramach Wiosny są wykonywane płynnie i szybko, z towarzyszeniem głośnych kiai. Ruchy Lata są gwałtowne i wyraziste. Tempo Jesieni jest zróżnicowane, co symbolizuje zmianę. Kończąca "kata" Zima to ruchy wolne, lecz pewne. Różnice te są podkreślane przez pracę nóg w każdej z części.
Kata hōjō jest niekiedy nauczana w "dojo" aikido związanych z shihanem Masatomi Ikedą.

</doc>
<doc id="318300" url="https://pl.wikipedia.org/wiki?curid=318300" title="Awraham Melammed">
Awraham Melammed

Awraham Melammed, Abraham Melamed (ur. 7 października 1921 na Litwie, zm. 12 grudnia 2005) – izraelski historyk filozofii, polityk, deputowany do Knesetu.
Walczył na froncie wojny izraelsko-arabskiej w 1948 (tzw. wojny o niepodległość). Studiował prawo i ekonomię na Uniwersytecie w Tel Awiwie, w 1978 na tej uczelni uzyskał doktorat nauk historycznych. Specjalizował się w filozofii żydowskiej okresu średniowiecza i Odrodzenia oraz historii żydowskiej myśli politycznej. Był profesorem historii i filozofii na Uniwersytecie w Hajfie, dyrektorem Centrum Badań Kultury Żydowskiej tej uczelni. Ogłosił m.in.: "The Black in Jewish Culture: A History of the Order", "The Philosopher-King in Medieval and Renaissance Jewish Political Thought", "On the Shoulders of Giants".
W życiu politycznym był członkiem Narodowej Partii Religijnej (Mafdal), jednym z liderów jej frakcji Mifne. Był deputowanym do Knesetu czterech kadencji w latach 1969-1984 (wybierany w 1969, 1973, 1977 i 1981), brał udział m.in. w pracach parlamentarnych komisji finansów oraz kontroli państwowej.

</doc>
<doc id="318303" url="https://pl.wikipedia.org/wiki?curid=318303" title="Levoca">
Levoca



</doc>
<doc id="318304" url="https://pl.wikipedia.org/wiki?curid=318304" title="Levocza">
Levocza



</doc>
<doc id="318308" url="https://pl.wikipedia.org/wiki?curid=318308" title="Ding Junhui">
Ding Junhui

Ding Junhui (; ur. 1 kwietnia 1987, w Yixing, w prowincji Jiangsu), zawodowy snookerzysta chiński, obecnie mieszkający w Wielkiej Brytanii. Wicemistrz świata z 2016 roku. Plasuje się na 8 miejscu pod względem zdobytych breaków stupunktowych w profesjonalnych turniejach, ma ich łącznie 616.
Kariera.
Ding rozpoczął grać w snookera w wieku 9 lat, kiedy to z nudów dołączył do gry ze swoim ojcem i jego kolegami. Ćwiczył 8 godzin dziennie, aby w roku 2003 zostać najwyżej notowanym zawodnikiem snookera w Chinach. W 2002 zdobył mistrzostwo świata amatorów w kategorii do lat 21.
W marcu 2005 uczcił swoje 18. urodziny awansem do finału turnieju rankingowego China Open w Pekinie, pokonując po drodze kilku zawodników z pierwszej szesnastki światowego rankingu: Petera Ebdona, Marco Fu i Kena Doherty. W finale pokonał wielokrotnego mistrza świata Stephena Hendry’ego 9:5. Było to jego pierwsze w karierze zwycięstwo w turnieju rankingowym.
W grudniu 2005 awansował do finału turnieju UK Championship w Yorku, pokonując po drodze m.in. Joe Perry’ego, Paula Huntera i Jimmy’ego White’a; 18 grudnia pokonał w finale Steve’a Davisa 10:6.
W sierpniu 2006 pokonał w finale Northern Ireland Trophy Ronnie O’Sullivana 9:6.
14 stycznia 2007 roku zdobył breaka maksymalnego podczas turnieju Masters. W tym samym turnieju udało mu się dojść do finału, gdzie 21 stycznia 2007 zmierzył się z powracającym do życiowej formy Ronnie O’Sullivanem. Przegrał 3:10, oddając wszystkie frejmy wieczornej sesji (sesję popołudniową przegrał 3:5). Przy stanie 3:9 Chińczyk miał zamiar poddać mecz; podszedł z wyciągniętą ręką do sędziego Jana Verhaasa, jednak zdążył rozdzielić ich O’Sullivan, który złapał Chińczyka i wyprowadził z hali. Nakłonił go do dalszej gry i Ding wrócił na następnego, jednak ostatniego już frejma. Spotkanie kończył ze łzami w oczach – spowodowanymi niemożnością podjęcia równorzędnej walki z Anglikiem. Po meczu został pocieszony przez O’Sullivana i swoich fanów; pośpiesznie odebrał nagrodę za maksymalnego breaka, po czym szybko opuścił Wembley Arena.
W październiku 2008 w finale World Series of Snooker w Warszawie zwyciężył z Kenem Dohertym 6:4.
Po dwóch słabszych sezonach powrócił do zwycięskiej formy w sezonie 2009/2010, kiedy to dotarł do finału Grand Prix, gdzie przegrał z Neilem Robertsonem 4:9. W kolejnym turnieju, UK Championship, przerwał trzyletnie pasmo bez końcowego sukcesu, pokonując w decydującym meczu Johna Higginsa 10:8.
Sezon 2013/2014 był wyjątkowo udany dla Dinga, wygrał 5 turniejów rankingowych i wspiął się na drugie miejsce na liście rankingowej. Mimo to, w następnym sezonie grał bardzo słabo, osiągając jedynie trzy półfinały.
W 2016 roku Ding Junhui został pierwszym Azjatą, który dotarł do finału mistrzostw świata. Został w nim pokonany 18-14 przez Marka Selby’ego. To jednak Ding wbił ostatnią 86 „setkę” turnieju tym samym wyrównując rekord z poprzedniego roku.

</doc>
<doc id="318312" url="https://pl.wikipedia.org/wiki?curid=318312" title="Luis Ocaña">
Luis Ocaña

Jesús Luis Ocaña Pernía (ur. 9 czerwca 1945 w Priego, Hiszpania - zm. 19 maja 1994 w Nogaro, Francja) - hiszpański zawodowy kolarz szosowy, brązowy medalista szosowych mistrzostw świata i zwycięzca Tour de France.
Kariera.
Urodził się w hiszpańskiej miejscowości Priego, lecz dorastał we Francji, określano go więc mianem "Hiszpana z Mont Marsant". Jego talent odkrył były kolarz i zwycięzca Tour de France - Antonin Magne. Ocaña stał się sławny dzięki swojemu zwycięstwu w Tourze w 1973 roku, jak również przez swojego pecha w tym samym wyścigu dwa lata wcześniej. Prowadził wtedy w klasyfikacji generalnej z przewagą ponad ośmiu minut nad Belgiem Eddym Merckxem, ale na 14. etapie z Revel do Luchon doznał ciężkiego upadku i musiał wycofać się z wyścigu. W 1972 roku również miał pecha i w Pirenejach ponownie upadł z powodu deszczu i silnego wiatru. Łącznie wygrał dziewięć etapów TdF, ale z wyjątkiem 1973 roku już nigdy nie znalazł się w czołowej dziesiątce. Kilkakrotnie startował także w Vuelta a España, wygrywając sześć etapów oraz klasyfikację górską w 1969 roku. W klasyfikacji generalnej był między innymi pierwszy w 1970 roku, drugi w latach 1969, 1973 i 1976 oraz trzeci w 1971 roku. Wygrał też między innymi Vuelta al País Vasco w latach 1971 i 1973 oraz Volta Ciclista a Catalunya w 1971 roku. W 1968 roku zajął 34. miejsce w Giro d'Italia. 
Ponadto na rozgrywanych w 1973 roku mistrzostwach świata w Barcelonie zdobył brązowy medal w wyścigu ze startu wspólnego. W zawodach tych przegrał jedynie z Włochem Felice Gimondi i Freddym Maertensem z Belgii. Był to jedyny medal wywalczony przez niego na międzynarodowej imprezie tej rangi. 
W 1977 roku zakończył karierę. W międzyczasie w wielu wyścigach pełnił funkcję dyrektora sportowego. W 1994 roku, na krótko przed startem Touru, Luis Ocaña postrzelił się w swoim domu w Nogaro, w południowej Francji. Najprawdopodobniej cierpiał na depresję) wywołaną problemami finansowymi i wykryciem u niego wirusa żółtaczki typu C oraz raka. Zmarł tydzień później w szpitalu w Mont-de-Marsan.

</doc>
<doc id="318314" url="https://pl.wikipedia.org/wiki?curid=318314" title="Luis Ocana">
Luis Ocana



</doc>
<doc id="318315" url="https://pl.wikipedia.org/wiki?curid=318315" title="Iomega ZIP">
Iomega ZIP



</doc>
<doc id="318316" url="https://pl.wikipedia.org/wiki?curid=318316" title="Maria Peszek">
Maria Peszek

Maria Teresa Peszek (ur. 9 września 1973 we Wrocławiu) – polska aktorka, piosenkarka i autorka tekstów piosenek.
Zadebiutowała w 1993 roku jako aktorka filmowa i teatralna. Występowała m.in. na scenie Teatru Juliusza Słowackiego w Krakowie, Teatru Studio i Teatru Narodowego w Warszawie. Ma na swoim koncie szereg kreacji filmowych, telewizyjnych i teatralnych, a także liczne role w spektaklach Teatru Telewizji.
W 2005 roku rozpoczęła karierę muzyczną, tworząc widowisko muzyczne i płytę "Miasto mania". Trzy lata później nagrała album "Maria Awaria". Obie płyty zostały bardzo pozytywnie przyjęte przez krytyków i publiczność, czyniąc z Peszek jedną z najpopularniejszych artystek polskiej sceny alternatywnej. W 2012 roku wydała trzeci album studyjny pt. "Jezus Maria Peszek", który był kolejnym sukcesem zarówno artystycznym, jak i komercyjnym. Jej twórczość muzyczna charakteryzuje się kontrowersyjnymi tekstami i występami.
Dzieciństwo i edukacja.
Pochodzi z rodziny o tradycjach teatralnych – jej brat Błażej i ojciec Jan są aktorami. Sama jako aktorka zadebiutowała już w 1984 roku w serialu "Rozalka Olaboga", gdzie wcieliła się w postać Aldzi Klos. Miała wówczas dziesięć lat. W tym samym roku pojawiła się na deskach krakowskiego Teatru Juliusza Słowackiego w spektaklu "Wesele" w reżyserii Mikołaja Grabowskiego.
W 1992 roku ukończyła I Liceum Ogólnokształcące im. Bartłomieja Nowodworskiego w Krakowie. W roku 1996 ukończyła krakowską Państwową Wyższą Szkołę Teatralną. Odbyła kursy śpiewu u sopranistki Elżbiety Towarnickiej, a następnie – u Elżbiety Zapendowskiej.
Kariera.
1993–2004: Kariera aktorska.
Jako aktorka zagrała ponownie w 1993 roku role teatralne i epizodycznie w filmie "Lista Schindlera". 6 stycznia 1995 pojawiła się na scenie Teatru Juliusza Słowackiego w Krakowie w adaptacji sztuki Brunona Schulza "Sanatorium pod Klepsydrą". Zagrała tam poczwórną rolę, a za scenariusz i reżyserię tego spektaklu odpowiedzialny był jej ojciec. Po zakończeniu studiów w 1996 roku wyjechała do Warszawy i zagrała w filmie "Nocne graffiti" Macieja Dutkiewicza. Związała się z Teatrem Studio w Warszawie. Tam wystąpiła w sztuce "Don Juan" Jerzego Grzegorzewskiego, z którym współpracowała także przy kolejnych spektaklach Teatru Narodowego – "Noc listopadowa" według Stanisława Wyspiańskiego (1997) i "Ślub" według Witolda Gombrowicza (1998). Kolejna sztuka, "Kubuś P." z 1999 roku, nie zdobyła szczególnie dobrych opinii, lecz rola Marii Peszek została odebrana bardzo pozytywnie. W tym samym roku otrzymała nagrodę promocyjną im. Kazimierza Krzanowskiego na festiwalu Kontrapunkt za rolę w sztuce "Bam".
W 2000 roku na 21. Przeglądzie Piosenki Aktorskiej we Wrocławiu otrzymała nagrodę publiczności. Wykonywała wówczas piosenkę „Jestem wiatrem, jestem burzą”. W tym samym roku wzięła udział w spektaklach "Ogień w głowie" Piotra Łazarkiewicza i "Miłość na Madagaskarze" Zbigniewa Brzozy. W latach 2000–2001 związana była z serialem "Miasteczko". Zagrała też w filmie "Wiedźmin" oraz w jego serialowej wersji. W roku 2002 na sopockim festiwalu Dwa Teatry otrzymała nagrodę za rolę w spektaklu "Ożenek" w reżyserii Jerzego Stuhra. W 2002 roku wzięła udział w filmie "Julia wraca do domu" Agnieszki Holland i pracowała nad dubbingiem do polskiej wersji serialu anime "Mistrzowie kaijudo". Pojawiła się w spektaklu "Sytuacje rodzinne" Piotra Łazarkiewicza i programie teatralnym "Muzyka ze słowami" Piotra Cieplaka. W 2003 roku zagrała w dwóch sztukach Zbigniewa Brzozy: "Mewa" i "Bal pod Orłem". Wystąpiła także w filmie "Ubu Król" (reż. Piotr Szulkin). W 2004 roku zdobyła drugą już nagrodę na festiwalu Dwa Teatry, tym razem za kreację w sztuce "Martwa królewna".
Od 2005: Kariera muzyczna.
2005–07: "Miasto mania".
W październiku 2005 nakładem wytwórni Kayax (której założycielką jest Kayah) ukazał się debiutancki album muzyczny Marii Peszek zatytułowany "Miasto mania". Płyta została nagrana we współpracy z Wojciechem Waglewskim oraz jego synami – Fiszem i Emade. Była to zarazem ścieżka dźwiękowa multimedialnego przedstawienia pod tym samym tytułem, do którego scenariusz i większość tekstów napisała sama Maria Peszek. Artystka wyreżyserowała także to widowisko. Album osiągnął duży sukces, docierając do 6. miejsca na polskiej liście sprzedaży OLiS, a wysoka sprzedaż przyniosła mu status platynowej płyty.
Na początku 2006 roku płyta "Miasto mania" została wyróżniona Fryderykiem za „produkcję muzyczną roku”, a sama wokalistka otrzymała nagrodę w kategorii „nowa twarz fonografii”. Na Festiwalu Polskich Wideoklipów Yach Film jesienią 2006 nagrodzone zostały teledyski do dwóch pierwszych singli artystki: „Moje miasto” w kategorii „plastyczna aranżacja przestrzeni” oraz „Nie mam czasu na seks” za reżyserię i zdjęcia. W tym samym roku ukazał się kolejny singel, „Miły mój” oraz minialbum "Mania siku", składający się z nagrań koncertowych i nowych utworów.
W styczniu 2007 został wydany singel i teledysk „W deszczu maleńkich żółtych kwiatów” zespołu Myslovitz, z gościnnym udziałem Marii Peszek. Artystka pojawiła się też w utworze „Hemoglobina” projektu L.U.C. &amp; Rahim. Latem wystąpiła na koncercie TOPtrendy, zajmując siódmą lokatę w rankingu artystów, którzy w poprzednim roku sprzedali najwięcej płyt. Wykonała utwór „Piejo kury piejo” Grzegorza z Ciechowa i wiązankę kilku polskich przebojów.
2008–11: "Maria Awaria".
19 września 2008 roku ukazała się druga płyta długogrająca Marii Peszek zatytułowana "Maria Awaria". Był to album koncepcyjny, na którym artystka poruszyła temat seksu i cielesności. Płyta wzbudziła wiele kontrowersji, szczególnie wśród konserwatywnych środowisk prawicowych. Tabloid "Fakt" z oburzeniem skrytykował piosenkarkę za odniesienia do seksu i „drwinę z polskiego tańca ludowego” (kujawiaka). "Nasz Dziennik" określił muzykę z albumu jako „obsceniczną i wulgarną”, a samą piosenkarkę potępił za „gardzenie tradycyjnymi wartościami”. Skandal wywołał też udział Peszek w programie "Kuba Wojewódzki". Ze względu na przepełnione erotyką treści padające w rozmowie, telewizja TVN przesunęła godzinę emisji odcinka. Płyta "Maria Awaria" zebrała w większości przychylne opinie i spotkała się z sukcesem komercyjnym, docierając do pierwszego miejsca na liście sprzedaży w Polsce. W niecały tydzień od premiery album uzyskał status złotej płyty a już 17 października pokrył się platyną.
W grudniu 2008 Peszek rozpoczęła prowadzenie własnej audycji radiowej "Radio Maria" w rozgłośni Roxy FM. Program zawierał dyskusje z gośćmi, rozmowy ze słuchaczami oraz, jak powiedziała sama artystka, „utwory dobierane emocjami, a nie konwencjami, modą, trendami”. 13 stycznia 2009 Maria Peszek została laureatką nagrody Paszport „Polityki” za album "Maria Awaria" w kategorii „muzyka popularna”. Była także nominowana do plebiscytu Polka Roku, organizowanego przez "Gazetę Wyborczą". W kwietniu artystka zdobyła dwa Fryderyki w kategoriach „autor roku” oraz „album muzyki alternatywnej”. Latem wystąpiła na festiwalu TOPtrendy, jako druga na liście polskich wykonawców, którzy w poprzednim roku sprzedali najwięcej płyt. Zaprezentowała wówczas nowy singel, „Muchomory”. Album ostatecznie osiągnął nakład 55 tysięcy egzemplarzy.
W maju 2010 aktorka wzięła udział w rozbieranej fotosesji w albumie fotograficznym "Pierwsi w Polsce", który powstał w ramach kampanii antynowotworowej. Jesienią pojawiła się w reklamie banku Inteligo. W 2011 powstał film "Pauza" w reżyserii Dominiki Podczaskiej-Tchórzewskiej, z narracją Marii Seweryn, będący oficjalnym pożegnaniem z erą "Marii Awarii". W tym samym roku Peszek nagrała piosenkę „Znajdziesz mnie znowu” do filmu "Z miłości" Anny Jadowskiej.
2012–15: "Jezus Maria Peszek".
We wrześniu 2012 roku udzieliła wywiadu tygodnikowi "Polityka", w którym wyznała, że przez dłuższy czas chorowała na neurastenię. Wyznanie to zostało opacznie odebrane przez polskie społeczeństwo i sprowokowało ataki w stronę piosenkarki. W październiku, nakładem Mystic Production, wydała trzeci album pt. "Jezus Maria Peszek", na którym poruszyła temat zmagania się z chorobą, a także religijności, polskości, patriotyzmu czy tradycyjnych ról społecznych. Utwór „Pan nie jest moim pasterzem” był wyraźną manifestacją jej ateizmu, który zadeklarowała również na łamach „Tygodnika Powszechnego”. Premierę albumu poprzedził singel „Padam”, a następnie wydano teledysk „Ludzie psy”. Płyta spotkała się z pozytywnym odbiorem publiczności, debiutując na 1. miejscu listy sprzedaży w Polsce i utrzymując się na szczycie przez cztery tygodnie z rzędu. Nieco ponad miesiąc po premierze uzyskała certyfikat platynowej. Album zebrał także bardzo pozytywne recenzje. Część krytyków uznała go za najlepsze wydawnictwo w dorobku Peszek, a przez niektórych został nawet obwołany jednym z najlepszych polskich albumów ostatnich lat.
W maju 2013 Peszek została Kobietą Dekady "Glamour". W czerwcu, dzięki wysokiej sprzedaży płyty "Jezus Maria Peszek", po raz kolejny wystąpiła na festiwalu TOPtrendy, wykonując „Ludzie psy” oraz dwa kolejne single: „Sorry Polsko” i „Pan nie jest moim pasterzem”. W tym samym roku odrzuciła propozycję wzięcia udziału w trzeciej edycji programu "The Voice of Poland" na stanowisku trenera, a w grudniu zakończono nadawanie jej autorskiej audycji "Radio Maria". Album "Jezus Maria Peszek" promowała długa trasa koncertowa, w ramach której Peszek, poza Polską, występowała w Irlandii, Anglii i Czechach. W lutym 2014 wydała koncertowy album "JEZUS is aLIVE", a 4 października 2015 roku zagrała ostatni koncert promujący album "Jezus Maria Peszek".
Od 2016: "Karabin" i "Ave Maria".
Jej kolejny album, zatytułowany "Karabin", ukazał się 26 lutego 2016 nakładem wytwórni Warner Music Poland. Płytę poprzedził singel „Polska A B C i D”, który cieszył się popularnością i został jej pierwszym numerem 1 na Liście przebojów Trójki. W tym samym roku nakręcono też teledyski „Samotny tata”, z gościnnym udziałem Eryka Lubosa, oraz „Ej Maria”, sfilmowany w Kijowie. Płyta "Karabin" spotkała się z mieszanym odbiorem krytyków, choć szybko uzyskała status złotej. Trasa koncertowa promująca krążek ponownie objęła występy w Polsce i za granicą. W 2017 roku wydała singel „Ophelia” promujący spektakl "Hamlet" w reżyserii jej brata Błażeja Peszka, wystawiany w Teatrze im. Juliusza Osterwy w Gorzowie Wielkopolskim. W 2019 pojawiła się gościnnie w tytułowym utworze z płyty "Całkiem nowy człowiek" Pata Jacoba. Na początku 2020 roku wyruszyła w trasę koncertową Sorry Polsko Super Tour.
Premiera piątej studyjnej płyty Marii Peszek, zatytułowanej "Ave Maria", odbyła się 10 września 2021. Pierwszym singlem zostało nagranie „Virunga”, dedykowane polskiej społeczności LGBT, a jako następne single wydano utwór tytułowy i „J*bię to wszystko”. Tematycznie płyta poruszała m.in. takie tematy jak prawa kobiet i mniejszości seksualnych, a także molestowania seksualnego w Kościele katolickim w kolejnym singlu „Barbarka”. Płyta otrzymała głównie pozytywne recenzje i zadebiutowała na 1. miejscu listy OLiS.
Życie prywatne.
Peszek jest w związku ze swoim partnerem Edwardem od 1992 roku. Jest ateistką. Peszek wyraziła poparcie dla polityka Roberta Biedronia.

</doc>
<doc id="318327" url="https://pl.wikipedia.org/wiki?curid=318327" title="Goya (nagroda filmowa)">
Goya (nagroda filmowa)

Goya – hiszpańska narodowa nagroda filmowa, przyznawana przez Hiszpańską Akademię Sztuki Filmowej jako "Premios Goya".
Kategorie.
Pierwsza ceremonia wręczenia nagród odbyła się 16 marca 1987 w Teatrze Lope de Vega, w Madrycie. Przyznano wtedy nagrody w 15 kategoriach. Obecnie przyznawana jest w 28:
Rekordziści.
Aktorzy i aktorki.
Lista najczęściej nagradzanych aktorów i aktorek (od dwóch nagród wzwyż). Brane pod uwagę są wszystkie kategorie aktorskie (role główne, drugoplanowe, debiutanckie).

</doc>
<doc id="318338" url="https://pl.wikipedia.org/wiki?curid=318338" title="Konfirmacja">
Konfirmacja

Konfirmacja (pol.: "konfirmacja", niem., szw.: "Konfirmation", z łac. "confirmatio", potwierdzenie) – w kościołach ewangelickich uroczysty obrzęd wyznania swojej wiary i ślubowania wierności Kościołowi; nie ma ona charakteru sakramentu. Obrzęd pod tą nazwą występuje także w Kościele Jezusa Chrystusa Świętych w Dniach Ostatnich, polegający na nałożeniu na ochrzczonych rąk duchownego w celu przekazania daru Ducha Świętego.
Konfirmacja na świecie.
W niektórych krajach protestanckich, jak Dania, Norwegia i Szwecja, bierzmowanie zostało zniesione po wprowadzeniu Reformacji, ale już po 200–300 latach (Dania/Norwegia: 1736, Szwecja 1686 i 1811) ponownie wprowadzone jako akt potwierdzenia wiary wyznanej na chrzcie i przynależności do Kościoła poprzez przyjęcie pierwszej komunii i złożenie wyznania wiary po uprzedniej paroletniej nauce religii zakończonej egzaminem, m.in. po tzw. obozie dla konfirmantów. Za odpowiedni wiek do przyjęcia komunii uznano 12–15 lat, a więc okres przejściowy między dzieciństwem i wiekiem dorosłym. Aktu konfirmacji dokonuje ordynowany duchowny poprzez położenie rąk na głowie konfirmanta i udzielenie błogosławieństwa. W Niemczech, Danii i Norwegii konfirmacja jest uroczyście świętowana poprzez wielkie przyjęcie dla rodziny, w Szwecji, skądinąd dość obojętnej religijnie, ok. 40% młodzieży przechodzi szkolenie w obozach dla konfirmantów. W Niemczech konfirmacja, początkowo odrzucona przez Marcina Lutra, została wprowadzona w XVIII wieku pod wpływem pietyzmu, który kładł nacisk na osobiste wyznanie wiary. W Szwajcarii konfirmacja udzielana jest w 16. roku życia. W większości krajów protestanckich konfirmacja ma miejsce w dniu Niedzieli Palmowej lub pierwszej niedzieli po Wielkanocy. W Polsce konfirmacja udzielana jest w wieku ok. 15 lat.
W NRD konfirmacja była energicznie zwalczana przez władze państwowe, które na jej miejsce wprowadziły „Ślubowanie młodzieży” (niem. "Jugendweihe"), reżyserowane przez szkoły i komunistyczny związek młodzieży FDJ.
Po zjednoczeniu Niemiec "Jugendweihe" na parę lat zniknęła, by się na nowo pojawić ok. 1995 r. jako prywatna uroczystość dla osób niewierzących, ale w niektórych wschodnich krajach związkowych jest zabroniona. W tych landach RFN, gdzie lokalne Kościoły Ewangelickie wprowadziły nieistniejącą dawniej komunię dla dzieci, konfirmacja straciła na znaczeniu.
Kościoły rzymskokatolicki i prawosławny nie uznają ważności konfirmacji protestanckiej, a więc konwertyci na wyznanie rzymskokatolickie bądź prawosławne muszą przyjąć sakrament bierzmowania.

</doc>
<doc id="318347" url="https://pl.wikipedia.org/wiki?curid=318347" title="Wojny włoskie">
Wojny włoskie

Wojny włoskie – seria konfliktów zbrojnych toczonych w latach 1494–1559, z udziałem Francji, Hiszpanii, niemieckiego rodu Habsburgów, Państwa Kościelnego, Wenecji, Florencji, Neapolu, Mediolanu i licznych drobnych państewek włoskich; czasem w wojny te angażowały się również inne państwa – Anglia, Szkocja, Szwajcaria czy nawet Imperium Osmańskie.
Bezpośrednią przyczyną ich wybuchu były francuskie roszczenia do sukcesji w Królestwie Neapolu i Księstwie Mediolanu. Andrzej Wyczański stwierdził, że można wyróżnić dwie fazy wojen włoskich: w pierwszej, trwającej od roku 1494 do 1516, celem wojen było podporządkowanie sobie przez zachodnioeuropejskie mocarstwa całości lub części Półwyspu Apenińskiego. W drugiej fazie, trwającej od roku 1521 do 1559, Włochy były już tylko jednym z teatrów działań wojennych, a przyczyną wojen była przede wszystkim rywalizacja o hegemonię w zachodniej Europie, tocząca się między Habsburgami, którzy za panowania Karola V skupili w swych rękach trony Hiszpanii, Neapolu, Sycylii, Niderlandów i Austrii oraz koronę cesarską Świętego Cesarstwa Rzymskiego, a Francją, okrążoną teraz przez posiadłości habsburskie. Największym ze starć jest bitwa pod Pawią w 1525, w Lombardii, w której to wojska Karola V pokonały armię francuską, biorąc do niewoli króla Francji Franciszka I. Ten jednak łamiąc późniejszy (kapitulancki) traktat pokojowy, wymknął się Hiszpanom z rąk. Wojny włoskie zakończono ze względu na bankructwo Hiszpanii oraz początek wstrząsów religijnych we Francji (hugenoci), pokojem w Cateau-Cambrésis w Niderlandach. Znaczącym elementem tych wojen są często się zmieniające koalicje, które zawierali często niedawni wrogowie przeciw niedawnym sojusznikom.
1494–1498: Wojna o Neapol.
Przebieg.
Wojny włoskie zainicjowała wyprawa króla Francji Karola VIII do Włoch z lat 1494–1495, mająca za cel podbój Królestwa Neapolu. W XV wieku roszczenia do tego królestwa wysuwali Walezjusze z linii Anjou-Valois i w roku 1435 udało im się nawet je opanować, jednak w 1442 roku wyparł ich stamtąd król Aragonii Alfons V. Gdy dynastia Anjou-Valois wygasła w 1481 roku, ich roszczenia do Neapolu przejęła korona francuska, jednak król Ludwik XI nie podnosił roszczeń do tego terytorium, a dopiero jego syn i następca Karol VIII, który zdecydował się zbrojnie upomnieć o dziedzictwo andegaweńskie, gdy tylko przejął ster rządów we Francji. Plany wojen we Włoszech były też popierane przez szerokie rzesze arystokracji i szlachty francuskiej, liczące na możliwość wzbogacenia się wielkimi łupami i zdobycia sławy wojennej, zaś rozbite na wiele skłóconych państewek Włochy wydawały się potencjalnie łatwą zdobyczą. Także regent Księstwa Mediolanu, Ludwik Sforza, zachęcał Karola VIII do inwazji, bojąc się zawartego przeciwko niemu sojuszu Królestwa Neapolu z Florencją, i liczył, że dzięki Francuzom uda mu się zniszczyć swoich wrogów i zapewnić sobie supremację w Italii. Papież Aleksander VI, skonfliktowany z królem Neapolu Ferdynandem I o Anguillarę, Cervetri i kilka innych twierdz położonych w pobliżu Rzymu (które znalazły się w posiadaniu zaprzyjaźnionego z Piotrem II Medyceuszem Virginio Orsiniego, jednego z dowódców armii neapolitańskiej), w kwietniu 1493 roku zawarł sojusz z Mediolanem i Republiką Wenecką; początkowo aprobował też plan Ludovica Sforzy wezwania Karola VIII do Włoch. Ferdynand I poszedł jednak na kompromis z papieżem, zmuszając Virginio Orsiniego, by ten zapłacił Aleksandrowi za pozostawienie go w posiadaniu spornych zamków, oraz wydając Sancię, nieślubną córkę Alfonsa, syna Ferdynanda I i następcy tronu neapolitańskiego, za nieślubnego syna papieża, Jofré Borgię, i nadając Jofré księstwo Squillace; w zamian papież odwołał przysłane mu oddziały mediolańskie i weneckie, a także zawarł sojusz z Ferdynandem. Ferdynand I zmarł 25 stycznia 1494 roku; tron po nim objął jego syn Alfons, który wkrótce po wstąpieniu na tron odnowił sojusz z Aleksandrem VI. Niedługo potem do Rzymu przybyli wysłannicy Karola VIII, próbując uzyskać od papieża inwestyturę na Królestwo Neapolu dla króla Francji. Papież stwierdził, że jako senior Królestwa Neapolu to on powinien rozstrzygnąć, kto ma większe prawa do jego tronu i że Karol powinien zostawić tę kwestię jego osądowi; przestrzegł też Karola przed wszczynaniem wojny w celu dochodzenia swych praw do Neapolu.
Pierwsze oddziały francuskie przekroczyły Alpy w maju 1494 roku; działania wojenne rozpoczęły się już latem. Spodziewając się, że Francuzi uderzą na Neapol przez wschodnią część Półwyspu Apenińskiego, nowy król Neapolu Alfons II zdecydował się wysłać naprzeciw nim wojska pod dowództwem swego syna Ferdynanda. W połowie lipca dotarły one do Romanii, jednak okazały się zbyt słabe, by zagrozić Księstwu Mediolanu. Alfons wysłał też na północ swą flotę, by zagroziła podporządkowanej Mediolanowi Genui. W lipcu 1494 roku flota ta bezskutecznie podejmowała próby wysadzenia desantu na wybrzeżu liguryjskim, jednak po niepowodzeniu odpłynęła do Livorno, by pod koniec sierpnia powrócić na wody liguryjskie. Tym razem udało się jej wysadzić 4.000 żołnierzy na wybrzeżu i 5 września zająć Rapallo, jednak 8 września flota francuska zmusiła neapolitańską do odwrotu, a wojska neapolitańskie wysadzone w Rapallo zostały rozbite przez Francuzów i znajdujących się na ich służbie Szwajcarów.
Nieco wcześniej, pod koniec sierpnia 1494 roku, główne siły francuskie, liczące ponad 30 tysięcy żołnierzy pod dowództwem samego Karola VIII, przekroczyły Alpy i przez księstwo Sabaudii oraz należące do księcia Orleanu Ludwika Asti wkroczyły do Księstwa Mediolanu. Dopiero w drugiej połowie października Francuzi ruszyli dalej na południe, na Toskanię; tymczasem Ludovico Sforza, wykorzystując śmierć prawowitego władcy Mediolanu Gian Galeazzo, sam przyjął tytuł książęcy. Z kolei wojska neapolitańskie w Romanii, po zdobyciu przez operujące na tym terenie wojska francusko-mediolańskie Mordano, pod koniec października wycofały się do Ceseny, skąd miesiąc później rozpoczęły dalszy odwrót na południe.
Główne siły francuskie przekroczyły Apeniny i zaatakowały terytorium Florencji; choć rozpoczęte przez nie oblężenie Sarzany nie przynosiło rezultatów, przerażony atakiem Francuzów na swój kraj Piero di Lorenzo de’ Medici zgodził się na rokowania z Karolem VIII i wkrótce przyjął wszystkie warunki przeciwnika; w myśl podpisanego porozumienia zgodził się przepuścić Francuzów przez tereny florenckie, zapłacić im 200 tysięcy florenów okupu oraz oddać im twierdze w Sarzanie, Pietrasancie, Pizie i Livorno. Ta kapitulacja władcy Florencji rozjuszyła jednak lud florencki, który na początku listopada obalił Medyceusza i przywrócił republikę. Nie powstrzymało to marszu wojsk francuskich; Karol VIII, po przejściu przez Lukkę i Pizę (która, korzystając z osłony wojsk francuskich, ogłosiła niepodległość) wkroczył do Florencji 17 listopada 1494. Tu raz jeszcze musiał negocjować traktat z władzami florenckimi, gdyż nowa republika odrzuciła zawarte przez Medyceusza porozumienie z Francją. Ostatecznie Karol VIII zgodził się zmniejszyć wysokość okupu, jaki miała mu zapłacić Florencja, oraz obiecał, że zwróci zajęte twierdze, gdy tylko uda mu się podbić Neapol.
Pod koniec listopada Francuzi opuścili Florencję i przez Sienę ruszyli na Rzym. Papież Aleksander VI początkowo próbował stawiać opór Francuzom; nie mógł jednak liczyć na poparcie ludu rzymskiego czy potężnych stronnictw rzymskich, a sytuację pogarszały jeszcze jego niezdecydowane działania. Dowódcy papiescy Prospero i Fabrizio Colonna przeszli na stronę Francuzów i zajęli Ostię; Francuzi zajęli Civitavecchię; wreszcie też papieża zdradziła część Orsinich, ofiarowując Karolowi VIII swoją twierdzę Bracciano. Aleksander VI w obliczu tych niepowodzeń zdecydował się zaprzestać oporu i 31 grudnia 1494 wpuścił wojska Karola VIII do Rzymu. Część antypapieskiej opozycji, m.in. towarzyszący królowi Francji kardynał Giuliano della Rovere, proponowała Karolowi VIII, by korzystając z okazji zwołał sobór, który usunąłby Aleksandra VI z tronu; Walezjusz nie zdecydował się jednak na ten krok i zadowolił się zawarciem z papieżem układu, na mocy którego zyskał prawo przemarszu przez terytorium Państwa Kościelnego, twierdzę Civitavecchię i dwóch zakładników, w tym papieskiego syna Cezara (który zresztą wkrótce uciekł do Spoleto).
Pod koniec stycznia 1495 Karol VIII opuścił Rzym i ruszył dalej ku Neapolowi. Wojska francuskie przekroczyły granicę Królestwa Neapolu i wkroczyły do Abruzji, gdzie zajęły L’Aquilę. Alfons II, przerażony inwazją, abdykował na rzecz swego syna Ferdynanda (panującego jako Ferdynand II) i uciekł z kraju. Nowemu królowi nie udało się jednak zorganizować obrony kraju. Francuzi po kilkugodzinnym bombardowaniu artyleryjskim zdobyli Monte San Giovanni, po czym ruszyli przeciw broniącym linii rzeki Liri Neapolitańczykom; ci jednak wycofali się ku Capui, umożliwiając Francuzom zdobycie Gaety. Ferdynand II musiał opuścić swe wojsko, by uśmierzyć niepokoje w Neapolu; pod jego nieobecność dowodzić wojskami neapolitańskimi miał Gian Giacomo Trivulzio. Ten jednak nawiązał rokowania z Karolem VIII i przeszedł na jego stronę, poddając mu Capuę i otwierając drogę na Neapol. Ferdynand II uciekł na Ischię, a 22 lutego 1495 Karol VIII wkroczył do Neapolu. Zamki Castel Nuovo i Castel dell'Ovo pozostawały jeszcze wówczas w rękach wojsk neapolitańskich, lecz i ich załogi do końca marca poddały się. W Neapolu Karol VIII koronował się na króla Neapolu, a także cesarza Bizancjum, do którego to tytułu – od upadku Konstantynopola w 1453 niemającego już realnego znaczenia – odkupił prawa od Andreasa Paleologa, bratanka cesarza Konstantyna XI; zaczął też planować krucjatę przeciwko Turkom w celu odbudowy Cesarstwa Bizantyjskiego pod swoim berłem.
Tymczasem błyskawiczne postępy wojsk francuskich przeraziły państewka włoskie, w tym dotychczas neutralną Wenecję, a nawet sprzymierzonego z Francuzami Ludovica Sforzę (ten ostatni miał dodatkowo za złe Francuzom, że nie zgodzili się oddać mu Sarzany i Pietrasanty); zdali sobie sprawę, że sukces Karola VIII może oznaczać francuską dominację we Włoszech i zagrożenie niepodległości wszystkich państewek włoskich. Także władcy mocarstw Zachodniej Europy – król Hiszpanii Ferdynand Aragoński i król rzymski Maksymilian I Habsburg – nie chcieli patrzeć bezczynnie na wzrost potęgi Francji. Ferdynand Aragoński wysłał na należącą do Hiszpanii Sycylię wojsko i flotę pod dowództwem Gonzalo Fernándeza de Córdoby, a Republika Wenecka zaczęła się zbroić, oficjalnie przeciwko Turkom. 31 marca 1495 doszło wreszcie do zawarcia antyfrancuskiej Ligi w Wenecji z udziałem papieża, Mediolanu, Republiki Weneckiej, Maksymiliana Habsburga i Hiszpanii. Z ważniejszych państw włoskich tylko Florencja nie przystąpiła do Ligi. Nad wojskami francuskimi w Neapolu zawisła groźba odcięcia od Francji.
Na szczęście dla Karola VIII pozostający w Asti książę Orleanu Ludwik szybko otrzymał posiłki z Francji, dzięki czemu mógł nie tylko bronić Asti przed wojskami Ligi, ale nawet w czerwcu 1495 wkroczyć na terytorium mediolańskie i zdobyć Novarę (tylko miasto – twierdza padła dopiero w lipcu); wiązał tym samym siły Ligi, głównie mediolańskie, i dawał Karolowi VIII czas na wycofanie się na północ. Karol VIII opuścił Neapol pod koniec maja, zostawiając zresztą w Królestwie Neapolu część wojsk do walki z Ferdynandem II, który wylądował w Kalabrii z wojskami hiszpańskimi, w celu odbicia swego państwa. Przechodząc przez Rzym (skąd na wiadomość o zbliżaniu się Francuzów uciekł do Orvieto Aleksander VI), Sienę i Pizę, król Francji dotarł do północnych Włoch. Tu rozdzielił swe siły, wysyłając część wojsk do operacji przeciwko występującej przeciw Francuzom Genui. Inny jego oddział zajął i złupił Pontremoli, otwierając głównej armii drogę ku Asti. Dalszą drogę zastąpiły jednak Francuzom wojska Ligi. 6 lipca 1495 pod Fornovo di Taro liczące ok. 10 tysięcy żołnierzy siły francuskie starły się z 3-krotnie liczniejszą armią Ligi. Włosi nie potrafili jednak wyzyskać swej przewagi liczebnej i duża część ich wojsk nie weszła do walki; choć udało im się zagarnąć większość francuskich taborów (z ogromnymi łupami zdobytymi przez Francuzów podczas kampanii), nie udało im się zniszczyć czy unieruchomić armii francuskiej. Dzięki temu Karol VIII po bitwie mógł kontynuować swój marsz na północ i w połowie lipca dotrzeć wreszcie do Asti.
Tu monarcha francuski dowiedział się, jak poważna jest sytuacja jego wojsk w północnych Włoszech. Jeszcze przed bitwą pod Fornovo niewielka flota francuska przewożąca łupy z Neapolu została rozbita pod Rapallo przez flotę genueńską; kampania przeciwko Genui zakończyła się fiaskiem; wreszcie Novara była oblegana przez główne siły mediolańskie, do których po bitwie pod Fornovo dołączyła reszta armii Ligi. Karol nie zdecydował się ruszyć Novarze na pomoc, uznając, że nie ma na to wystarczających sił; zaciągał Szwajcarów, by wzmocnić swoją armię, równocześnie jednak nawiązał rokowania pokojowe z Ligą. Pod koniec września na honorowych warunkach opuścił Novarę jej francuski garnizon; wkrótce potem jednak do obozu francuskiego przybyło ok. 20 tysięcy szwajcarskich najemników. Obie strony nie były już zainteresowane przedłużaniem działań wojennych; w październiku Karol VIII zawarł pokój z Mediolanem w Vercelli, po czym ze swą armią powrócił do Francji.
Działania wojenne zostały przerwane na północy Włoch, lecz wciąż trwały w Królestwie Neapolu. Pod koniec czerwca 1495 Francuzi (przy pomocy szwajcarskich najemników) pokonali tam wojska hiszpańsko-neapolitańskie w bitwie pod Seminarą. Nie poprawiło to jednak znacząco ich sytuacji na tym teatrze działań wojennych; na początku lipca Ferdynand II przy pomocy swej floty i dzięki wsparciu mieszkańców miasta opanował miasto Neapol. Francuski wicekról Neapolu, Gilbert de Burbon-Montpensier, wycofał swe wojska do zamków neapolitańskich; po kilkumiesięcznym oblężeniu wraz z częścią wojsk opuścił jednak Neapol i uciekł do Salerno. Do lutego 1496 francuskie garnizony zamków Castel Nuovo i Castel dell'Ovo poddały się Ferdynandowi II. Siły neapolitańskie i hiszpańskie stopniowo ograniczały obszar kontrolowany przez Francuzów. W lipcu 1496 główne siły francuskie w Królestwie Neapolu skapitulowały w Atelli; wkrótce potem zmarł król Neapolu Ferdynand II, a władzę w królestwie przejął jego wuj, panujący jako Fryderyk IV. Już za jego panowania padł ostatni francuski punkt oporu w jego królestwie – Gaeta (19 listopada 1496). W marcu 1497 hiszpańskie wojska Córdoby pomogły papieżowi Aleksandrowi VI odzyskać Ostię.
W 1496 działania wojenne toczyły się też na pograniczu francusko-hiszpańskim w Pirenejach. Hiszpanie organizowali wypady na Langwedocję, pustosząc tereny od granicy aż do Carcassonne i Narbonne. W odwecie Francuzi zaatakowali hiszpański Roussillon, zdobywając twierdzę Salses; jednak w październiku 1496 rozejm przerwał działania wojenne w Pirenejach. Ostateczny pokój między Francją a Hiszpanią zawarto jednak dopiero po śmierci Karola VIII, 5 sierpnia 1498.
Wojna przyniosła tylko niewielkie zmiany terytorialne w Italii; Wenecja w zamian za pomoc dla Ferdynanda II zajęła kilka portów w Apulii, sąsiedzi Florencji wykorzystując jej słabość odebrali jej kilka twierdz, a Piza ogłosiła niepodległość, co stało się przyczyną jej wieloletniej wojny z Florencją. Francji wyprawa włoska Karola VIII przyniosła tylko straty; nie zniechęciło to jednak króla francuskiego, który wkrótce zaczął planować nową wyprawę do Włoch. Przygotowując się do niej zawarł w 1496 porozumienie z kantonami szwajcarskimi, a w 1497 rozpoczął w tej sprawie negocjacje z Hiszpanią, licząc, że uda mu się podbić Neapol w porozumieniu z nią. Nagła śmierć Karola VIII w 1498 przerwała te plany. Wcześniej jednak przerażone groźbą nowej inwazji państwa włoskie próbowały porozumiewać się z Maksymilianem Habsburgiem, wzywając go do przybycia do Włoch i odebrania Francuzom Asti. Jesienią 1496 Maksymilian wkroczył nawet na czele niewielkiej armii do Włoch; zaatakował terytorium wciąż sprzyjającej Francji Florencji, oblegając Livorno. Jednak flota francuska dostarczała zaopatrzenie dla Livorno, a deszcze i zimno pogarszały sytuację oblegających; ostatecznie Maksymilian rozpoczął odwrót i w grudniu dotarł ze swą armią do mediolańskiej Pawii, po czym wycofał się za Alpy.
1499–1504: Wojna o Mediolan i Neapol.
Przebieg.
Karol VIII nie zostawił męskiego potomka, więc tron Francji objął jego daleki kuzyn – książę Orleanu Ludwik, panujący odtąd jako Ludwik XII. Nowy monarcha odziedziczył po swym poprzedniku roszczenia do Neapolu, wkrótce jednak podniósł też własne roszczenia do innego terytorium włoskiego: Księstwa Mediolanu. Ludwik był wnukiem Walentyny z Viscontich, córki księcia Mediolanu Gian Galeazzo Viscontiego; Walezjusze z linii orleańskiej twierdzili, że po wymarciu panującej w Mediolanie dynastii Viscontich w 1447 to oni odziedziczyli prawa do księstwa i z tego tytułu wysuwali do niego roszczenia. Do tego dochodziło jeszcze świeże wspomnienie zdrady Ludovica Sforzy podczas wojny włoskiej Karola VIII; gdy więc Ludwik mógł już dysponować całą potęgą militarną Francji, niezwłocznie zwrócił się przeciwko Sforzy.
Przygotowując się do wojny, Ludwik XII starał się zapewnić sobie jak najkorzystniejszą sytuację międzynarodową. Zawarł traktaty z Anglią, Hiszpanią i władcą Niderlandów Filipem, zabezpieczając się od ich ataku; porozumiał się z kantonami szwajcarskimi, zapewniając sobie możliwość zaciągu najemników; wreszcie przeciągnął też na swą stronę Republikę Wenecką i papieża. Republice obiecał Cremonę i ziemie mediolańskie na wschód od rzeki Addy, Aleksandrowi VI – małżeństwo Cezara Borgii z Charlottą d’Albert, siostrą króla Nawarry Jana III, przyznanie Cezarowi księstwa Valentinois w Delfinacie oraz pomoc wojsk francuskich w podporządkowaniu władzy papieskiej licznych państewek w Romanii, formalnie będących pod zwierzchnictwem papieża, lecz w praktyce niemal zupełnie niezależnych. Papież w zamian nie tylko poparł plany wojenne Ludwika XII, ale dodatkowo unieważnił jego małżeństwo z Joanną de Valois, dzięki czemu król Francji mógł ożenić się z księżną Bretanii Anną.
Ludovico Sforza wiosną i latem 1499 starał się przygotować swój kraj do obrony przed wrogim najazdem; próbował też zapewnić sobie pomoc wojskową Maksymiliana Habsburga, ten jednak był zbyt zaangażowany w wojnę ze Szwajcarami by wesprzeć księcia Mediolanu. Król Neapolu również nie był w stanie pomóc Ludovicowi; zdesperowany Sforza posunął się aż do wezwania na pomoc Turków. Bajazyd II w 1499 rozpoczął nawet wojnę z Wenecją; wojna ta trwała do 1503 i przyniosła Turcji zdobycze terytorialne kosztem Republiki, nie poprawiła jednak sytuacji księcia Mediolanu. W lipcu 1499 wojska francuskie przekroczyły Alpy, a na początku sierpnia skoncentrowały się wokół Asti. Pod dowództwem Gian Giacomo Trivulzia Francuzi ruszyli na zachód, zajęli Valenzę i Tortonę, a 25 sierpnia podeszli pod Alessandrię. Broniący miasta Galeazzo San Severino musiał stawić czoła przeważającemu liczebnie przeciwnikowi, nie będąc pewnym wierności swych żołnierzy; po kilku dniach uciekł, zostawiając swe wojska na pastwę Francuzów. Ci, zająwszy Alessandrię, ruszyli dalej na wschód. Gdy na dodatek dowodzący wojskami mediolańskimi broniącymi wschodniej granicy Księstwa przed Wenecjanami markiz Mantui Franciszek II Gonzaga zaproponował Ludwikowi XII swoje usługi, dalsza obrona Mediolanu stała się niemożliwa. 2 września Ludovico Sforza opuścił Mediolan i uciekł do Tyrolu. Zostawił jedynie garnizon w zamku mediolańskim pod dowództwem Bernardina da Corte; ten jednak wkrótce zdradził, sprzedając zamek Francuzom. Ostatecznie Francuzi obsadzili cały obszar Księstwa Mediolanu na zachód od Addy, zaś tereny na wschód od tej rzeki zajęła Wenecja; zwierzchnictwo króla Francji uznała też Genua. 6 października 1499 Ludwik XII odbył triumfalny wjazd do Mediolanu.
Król Francji spędził w Mediolanie miesiąc; na początku listopada 1499 wyruszył z powrotem do Francji, zabierając ze sobą pierworodnego syna Gian Galeazza Sforzy, Francesco, oraz pozostawiając Gian Giacomo Trivulzio jako głównodowodzącego wojskami francuskimi w Mediolanie. Część wojsk Ludwika XII, zgodnie z umową z Aleksandrem VI, ruszyła teraz do Romanii, by pomóc Cezarowi Borgii złamać opór tamtejszych państewek. Przy pomocy króla Francji papież planował wykroić w Romanii państwo dla swojego syna, które mogłoby stać się podstawą potęgi rodu Borgiów. Siły Cezara i Francuzów jeszcze pod koniec 1499 zdobyły Imolę, a 12 stycznia 1500 – Forlì. Cezar planował teraz atak na Pesaro, lecz wspomagające go wojska francuskie opuściły jego obóz i ruszyły ku Lombardii, zmuszając Borgię do chwilowego przerwania kampanii.
Powodem wymarszu Francuzów na północ było niespodziewanie zagrożenie dla ich panowania w Księstwie Mediolanu. Ludność Księstwa szybko zraziła się do najeźdźców, którzy utrudniali rozwój handlu i nakładali wysokie podatki dla utrzymania armii okupacyjnej, która z kolei bez skrupułów grabiła ludność cywilną. Niezadowolenie swych byłych poddanych postanowił wykorzystać Ludovico Sforza, decydując się na próbę odbicia swego księstwa. Tym razem uzyskał pomoc Maksymiliana Habsburga, który zakończył już wojnę ze Szwajcarami; Sforza zaciągnął też dużą liczbę najemników szwajcarskich. Ostatecznie, z armią 20 tys. żołnierzy, Sforza uderzył na Księstwo w styczniu 1500. Gdy do tego na terenach księstwa, na wieść o zbliżaniu się Ludovica, zaczęły wybuchać powstania przeciwko Francuzom, ci zostali zmuszeni do odwrotu. 3 lutego 1500 Trivulzio ewakuował Mediolan, zostawiając tylko załogę w zamku mediolańskim; 2 dni później do miasta wkroczył sam Ludovico Sforza. Nie udało mu się jednak uniemożliwić wojskom Trivulzia wycofania się do Novary i Mortary, ani połączenia się tam z wojskami francuskimi idącymi z Romanii; niepowodzeniem zakończyły się też próby odbicia z rąk Francuzów zamku mediolańskiego. Ludovico ruszył więc ze swą armią na zachód; przez Pawię dotarł do Vigevano, które zdobył, po czym obległ Francuzów w Novarze; ta poddała mu się pod koniec marca. Jednak w Mortarze Francuzi stopniowo przygotowywali się do kontrataku; wkrótce dotarły do nich posiłki z Francji, a na początku kwietnia także najemnicy szwajcarscy. Wtedy Francuzi zdecydowali się ruszyć przeciwko wojskom mediolańskim. Sforza wzywał na pomoc Franciszka Gonzagę, który powrócił na jego służby – ten jednak, przewidując rychły koniec księcia Mediolanu i nie chcąc narazić się na gniew Francji i Wenecjan, ograniczył się do wysłania mu na pomoc małego oddziału wojska. 8 kwietnia 1500 Ludovico zdecydował się stoczyć bitwę z wojskami francuskimi pod Novarą; gdy jednak Szwajcarzy na jego służbie odmówili walki z rodakami walczącymi po stronie Francuzów, dalszy opór stał się niemożliwy. 10 kwietnia Sforza został wzięty do niewoli; wkrótce potem został przewieziony do zamku w Loches, gdzie zmarł w 1508. Władza Ludwika XII w Księstwie Mediolanu została przywrócona. Szwajcarzy, jako zapłatę za pomoc w pokonaniu Sforzy, w 1500 zajęli Bellinzonę.
Teraz, gdy francuskie rządy w Księstwie Mediolanu nie były zagrożone, Ludwik XII mógł zacząć planować podbój Królestwa Neapolu. Powrócił do idei ataku na ten kraj w porozumieniu z Hiszpanią i w listopadzie 1500 zawarł z Ferdynandem Aragońskim traktat w Grenadzie, przewidujący podział Neapolu; południową część kraju, z Apulią i Kalabrią, zająć miał Ferdynand Aragoński, północną, z Kampanią, Abruzją i samym miastem Neapol, zagarnąć miał Ludwik XII. Król Francji uzyskał też wsparcie Aleksandra VI; król Neapolu Fryderyk daremnie starał się przeciągnąć papieża na swą stronę, grożąc nawet wezwaniem Turków na pomoc – dał tylko najeźdźcom propagandowy pretekst do ataku na swoje królestwo. Nie znając treści traktatu z Grenady, Fryderyk liczył, że przybyłe na Sycylię wojska hiszpańskie pod dowództwem Gonzalo Fernándeza de Córdoby pomogą mu odeprzeć francuski najazd; Ferdynand Aragoński nie wyprowadzał go z błędu. W maju 1501 wojska francuskie skoncentrowały się w Księstwie Mediolanu, po czym ruszyły na południe, docierając w lipcu do Capui. Neapolitańczycy próbowali tu organizować obronę, lecz Francuzom szybko udało się złamać ich opór i zdobyć miasto. Hiszpanie wylądowali w Kalabrii; Fryderyk, myśląc, że przybywają mu z odsieczą sam wpuścił ich do twierdz. Gdy zorientował się, że Francja i Hiszpania sprzymierzyły się przeciwko niemu, dalsza obrona królestwa była już niemożliwa. 2 sierpnia Fryderyk uciekł na Ischię; 2 dni później Francuzi obsadzili zamki w Neapolu. Na południu Córdoba nie napotykając większego oporu zajął przypadającą Ferdynandowi Aragońskiemu część Królestwa Neapolu. Jedynie Tarent stawił zaciekły opór Hiszpanom; padł dopiero w marcu 1502. Król Fryderyk ostatecznie zdecydował się na porozumienie z Ludwikiem XII, zrzekając się na jego korzyść korony neapolitańskiej i udając się na wygnanie do Francji.
Bardzo szybko jednak między Francją a Hiszpanią zaczęły wybuchać spory o dokładny podział Królestwa Neapolu. Traktat w Grenadzie wprost przydzielał niektóre części Królestwa poszczególnym najeźdźcom, lecz nie wspominał o przynależności innych prowincji, jak Basilicata czy Capitanata. Szczególnie kwestia przynależności tej ostatniej okazała się trudna do rozwiązania; miała ona silne powiązania gospodarcze z kontrolowaną przez Francuzów Abruzją, a z drugiej strony Hiszpanie uważali ją za część przynależnej im Apulii. Spory graniczne narastały i w lipcu 1502 doprowadziły do wybuchu otwartej wojny między Francją a Hiszpanią. W pierwszej fazie wojny Francuzi, wzmocnieni świeżo przybyłymi posiłkami, zyskali przewagę nad dowodzonymi przez Córdobę Hiszpanami; jeszcze latem zdobyli Cerignolę i Canosę. Córdoba wycofał się do Barletty, utrzymując też Tarent; na jego szczęście, dowódcy francuscy nie potrafili wykorzystać okazji do zniszczenia słabszego przeciwnika. Wprawdzie idące na odsiecz Córdobie wojska hiszpańskie pod koniec 1502 zostały pokonane przez Francuzów w bitwie pod Terranovą w Kalabrii, lecz na początku 1503 flota hiszpańska zaskoczyła słabszą flotę francuską w porcie Otranto, zmuszając Francuzów do zatopienia statków, aby nie wpadły w ręce wroga; sukces ten zapewnił dostawy zaopatrzenia do Barletty drogą morską. Córdoba, wykorzystując bierność Francuzów, prowadził częste wypady przeciwko nim; w lutym 1503 podczas jednego z takich wypadów udało mu się nawet zająć Ruvo. W marcu do Reggio przybyły posiłki z Hiszpanii, wiążąc część sił francuskich w Kalabrii; w kwietniu do Barletty przybyli żołnierze z Niemiec przysłani na pomoc przez Maksymiliana Habsburga. Pod koniec kwietnia Córdoba mógł się już zdecydować na większą ofensywę; ze swą armią opuścił Barlettę i zajął Cerignolę. Francuzi pod dowództwem księcia de Nemours ruszyli mu naprzeciw. 28 kwietnia 1503 doszło do bitwy pod Cerignolą; atak Francuzów i walczących po ich stronie Szwajcarów na hiszpańskie umocnienia zakończył się ich całkowitą klęską, w toku bitwy zginął sam de Nemours. Ponieważ wcześniej, 21 kwietnia 1503 r, inna armia francuska poniosła klęskę pod Seminarą w Kalabrii, Córdoba mógł teraz ruszyć wprost na Neapol; wkroczył do niego w połowie maja. Francuzi utrzymali w stolicy królestwa tylko zamki, które zresztą dzięki działaniom hiszpańskiego inżyniera Pedro Navarro wkrótce również wpadły w ręce Córdoby; włoski kondotier na służbie hiszpańskiej, Prospero Colonna, zajął Abruzję. Francuzom udało się jednak utrzymać Gaetę, a nawet drogą morską wysłać do niej posiłki z Genui; dalej na południe francuskie oddziały ocalałe z bitwy pod Cerignolą trzymały Venosę.
Po utracie Neapolu Ludwik XII wysłał przeciwko Hiszpanom trzy nowe armie; dwie z nich zajęły pozycje na granicy z Hiszpanią w Pirenejach. Jedna z nich, pod dowództwem Alaina d’Albret, miała uderzyć w zachodnich Pirenejach na hiszpańską Fuenterrabíę. Ferdynand Aragoński zapewnił sobie jednak przyjazne stosunki z synem Alaina d’Albreta, królem Nawarry Janem III, którego posiadłości sąsiadowały z planowaną trasą marszu wojsk d’Albreta; w rezultacie ten ostatni w ogóle nie zaatakował terytorium hiszpańskiego. Druga armia zaatakowała we wrześniu Roussillon, oblegając Salses 16 września. Francuzom nie udało się jednak zdobyć twierdzy, a co gorsza dla nich w październiku wojska hiszpańskie pod dowództwem samego Ferdynanda Aragońskiego ruszyły jej na odsiecz. Gdy 19 października Ferdynand dotarł do Perpignan, Francuzi rozpoczęli odwrót; Ferdynand wkroczył za nimi na terytorium Francji, obsadzając kilka pogranicznych miejscowości i docierając pod Narbonne, po czym zawrócił z łupami, porzucając zajęte miasta.
Trzecia armia, dowodzona przez Ludwika de la Trémoille, wzmocniona kontyngentami Florencji, Ferrary, Bolonii i Mantui, w sierpniu ruszyła na południe Włoch w celu odbicia Neapolu. Papież Aleksander VI i Cezar Borgia starali się w tym okresie lawirować między walczącymi mocarstwami; ich działania przerwała śmierć papieża 18 sierpnia. Wojska francuskie zamiast na Neapol ruszyły teraz w pobliże Rzymu, zatrzymując się dopiero w Nepi; ich obecność miała wywrzeć wpływ na kardynałów, aby na nowego papieża wybrali kandydata francuskiego – kardynała d’Amboise. Także Córdoba wysłał część wojsk pod dowództwem Mendozy i Fabrizio Colonnów w pobliże Rzymu, by obserwowali ruchy Francuzów. Poddani takiej presji kardynałowie zdecydowali się na rozwiązanie tymczasowe, wybierając starego i schorowanego Francesco Todeschini-Piccolominiego. Zdawano sobie sprawę, że nie będzie to długi pontyfikat; w istocie Piccolomini, jako Pius III, był papieżem tylko przez miesiąc. Po jego wyborze wojska francuskie – pod dowództwem będącego znów na służbie Ludwika XII markiza Mantui Franciszka Gonzagi, zastępującego chorego Trémoille – ruszyły dalej na południe. Dzięki temu po śmierci Piusa III kardynałowie zyskali większą swobodę na następnym konklawe; tym razem wybrali kardynała Giuliano della Rovere, który przybrał imię Juliusza II.
Gdy wojska francuskie pozostawały w pobliżu Rzymu, Hiszpanie pod dowództwem Córdoby oblegali Gaetę; jednak poniesione straty i bezskuteczność oblężenia zmusiły ich ostatecznie do wycofania się do odległego o kilka kilometrów Castellone (dziś część Formii). Z początku Córdoba przygotowywał się do powrotu pod Gaetę, gdy jednak dowiedział się, że po wyborze Piusa III Francuzi przekroczyli Tyber i ruszyli na południe, 6 października opuścił ze swą armią Castellone i wycofał się na łatwiejszą do obrony linię rzeki Garigliano. Francuzi początkowo maszerowali na południe wzdłuż Via Latina, lecz wkrótce natrafili tu na wojska Córdoby, kontrolujące San Germano, Aquino i Roccaseccę; francuski atak na Roccaseccę został odparty, a nieustanny deszcz i problemy ze zdobyciem żywności utrudniały dalszy marsz. Franciszek Gonzaga postanowił więc zmienić trasę marszu i wzdłuż prawego brzegu rzeki Garigliano ruszył ku Via Appia. Na początku listopada Francuzi podjęli próbę przekroczenia Garigliano, zostali jednak odparci przez wojska hiszpańskie; obie armie zajęły teraz pozycje po przeciwnych stronach rzeki, pozostając na nich przez prawie 2 miesiące. Obu armiom brakowało żywności i pieniędzy, musiały też zmagać się z deszczem i zimnem. O ile jednak Córdobie udawało się utrzymać dyscyplinę w swej armii, o tyle nie udawało się to markizowi Mantui i pomagającemu mu markizowi Saluzzo; nie cieszyli się oni szacunkiem wśród podległych im oficerów i żołnierzy francuskich. Francuzi zaczęli się też rozpraszać w poszukiwaniu żywności. Córdoba wykorzystał to rozprężenie; w ostatnich dniach grudnia przygotowywał swą armię do bitwy i 29 grudnia przekroczył Garigliano, atakując niczego niespodziewających się Francuzów. Bitwa pod Garigliano zakończyła się całkowitą klęską wojsk francuskich; ich niedobitki wycofały się do Gaety, gdzie skapitulowały 1 stycznia 1504. Wówczas garnizon Venosy pod dowództwem Ludwika d'Ars, nie mogąc już liczyć na odsiecz, porzucił tę twierdzę i przedostał się do Francji. Ferdynand Aragoński, będący teraz panem całego Królestwa Neapolu (nie licząc kilku portów nad Morzem Adriatyckim, które od czasów najazdu Karola VIII zajmowała Wenecja), mianował Córdobę pierwszym wicekrólem Neapolu; przyznał mu też honorowy tytuł "El Gran Capitán" – „Wielkiego Kapitana”.
Te klęski skłoniły Ludwika XII do zaprzestania działań wojennych; na początku 1504 król Francji zawarł w Lyonie rozejm z Ferdynandem Aragońskim, na mocy którego Hiszpania zatrzymywała Królestwo Neapolu, a Francja – Księstwo Mediolanu (nie zrzekając się zresztą praw do Neapolu). Relacje między Francją a Hiszpanią poprawiły się w 1505 r, gdy Ferdynand Aragoński, po śmierci swej żony, królowej Kastylii Izabeli I, ożenił się z kuzynką Ludwika XII, Germaine de Foix. Król Francji przelał wówczas swe prawa do Królestwa Neapolu na Germaine, uznając je za jej posag. Ferdynand Aragoński w zamian zobowiązał się zwrócić Królestwo Neapolu Francji, gdyby jego małżeństwo z Germaine okazało się bezdzietne; nie miał jednak zamiaru dotrzymywać tego przyrzeczenia. W czerwcu 1507 obaj monarchowie spotkali się nawet w Savonie.
W cieniu tej wojny dokonał się upadek Cezara Borgii. Od jesieni 1500 wznowił on działania wojenne, rozbudowując własne państwo w Romanii i Marche. Szybko zajął Pesaro, Rimini i Faenzę, następnie także Piombino, Camerino, księstwo Urbino i Senigallię; wciąż walcząca z Florencją Piza oddała mu się pod opiekę. Borgia zaczął teraz planować rozprawę z Bolonią i Florencją; jednak śmierć Aleksandra VI, pozbawiając go wsparcia z Rzymu, przerwała te plany. Co gorsza, kardynał Giuliano della Rovere był zaciekłym wrogiem Borgiów i po zostaniu papieżem błyskawicznie zwrócił się przeciwko Cezarowi. Borgia szybko stracił wszystkie swe posiadłości; niektóre, jak Imola czy Forli, zostały włączone bezpośrednio do posiadłości papieskich, inne, jak Pesaro, Piombino czy księstwo Urbino, zwrócono ich dawnym władcom. Korzystając z okazji do Romanii wkroczyły wojska Wenecji, zajmując Rimini i Faenzę. W połączeniu z zajmowaną już od dziesięcioleci Rawenną dawało to Republice Weneckiej silną pozycję w Romanii; zarazem jednak ściągało na nią nieuchronny konflikt z Juliuszem II.
Wojny we Włoszech w latach 1504–1508.
Po wyparciu Francuzów z Królestwa Neapolu na kilka lat między zachodnioeuropejskimi mocarstwami zapanował pokój. We Włoszech nie było w tym czasie wojen na wielką skalę, doszło jednak do kilku mniejszych konfliktów zbrojnych. Ciągle trwała jeszcze wojna walczącej o swą niepodległość Pizy z próbującą odzyskać kontrolę nad tym miastem Florencją. W czasie jej trwania włoski kondotier Bartolomeo d'Alviano, wówczas na służbie hiszpańskiej, zaatakował terytorium Florencji, próbując nie tylko pomóc Pizie, ale i przywrócić władzę Medyceuszy we Florencji; jednak 17 sierpnia 1505 wojska florenckie dowodzone przez Ercole Bentivoglio i Antonio Giacominiego zadały mu klęskę w bitwie pod San Vincenzo. Ostatecznie wojska florenckie zdobyły Pizę w 1509 roku.
Działania wojenne prowadził też papież Juliusz II. Ten zaciekły wróg Aleksandra VI i całego rodu Borgiów, w dużym stopniu kontynuował jego politykę podporządkowywania władzy papieskiej quasi-niezależnych państewek na obszarze Państwa Kościelnego. Po zlikwidowaniu państwa Cezara Borgii zaczął przygotowywać się do rozprawy z Perugią i Bolonią. Udało mu się nawet pozyskać do współpracy Ludwika XII, choć Bolonia dotąd była pod protekcją króla Francji; papież dokonał tego, obiecując współpracownikowi Ludwika, kardynałowi d’Amboise, że mianuje jego krewnych kardynałami. W sierpniu papież na czele swych wojsk opuścił Rzym i ruszył na rządzoną przez Baglionów Perugię; Baglionowie nie próbowali nawet stawiać oporu i 13 września otworzyli przed papieżem bramy miasta. Uporządkowawszy sprawy miasta, Juliusz II ruszył dalej na północ, w celu zdobycia Bolonii, po drodze (7 października) ekskomunikując rządzącego nią Giovanniego Bentivoglio. Bentivoglio liczył początkowo na pomoc króla Francji; gdy jednak dowiedział się, że ten sprzymierzył się z papieżem i wysłał wojska, by pomóc mu w zdobyciu Bolonii, nie mógł się dłużej bronić. Uciekł więc z miasta i poddał się Francuzom, zaś Bolonia otworzyła bramy przed wojskami Juliusza II.
Podporządkowawszy sobie Perugię i Bolonię, Juliusz II mógł skupić się na przygotowaniach do wojny z Wenecją. Papież pragnął podporządkować swej władzy całą Romanię, a to wymagało odebrania Wenecjanom ich posiadłości na tym terenie – Faenzy, Rimini, Rawenny i Cervii. Jego żądania zwrotu tych miast zostały odrzucone przez wenecki Senat, co skłoniło papieża do rozpoczęcia przygotowań do wojny z Wenecją. Juliusz II był jednak za słaby, by samotnie rozpoczynać wojnę z Republiką Św. Marka; stąd w tym okresie dyplomacja papieska pracowała nad utworzeniem skierowanej przeciw Republice koalicji z udziałem zachodnioeuropejskich mocarstw.
Wojna Ligi z Cambrai przeciwko Wenecji (1508–1510).
Przebieg.
Okazję do zbrojnej rozprawy z Wenecją dał papieżowi konflikt Republiki z Maksymilianem Habsburgiem. Maksymilian, dotąd noszący jedynie tytuł króla rzymskiego, w 1507 rozpoczął przygotowania do wyprawy na czele swych wojsk do Rzymu, gdzie mógłby zostać koronowany na cesarza Świętego Cesarstwa Rzymskiego. Dotarcie do Rzymu wymagało jednak przejścia przez terytoria weneckie, a władze Republiki odmówiły wojskom Maksymiliana prawa do przemarszu przez swoje ziemie. Dla Habsburga, któremu marzyło się poszerzenie dostępu do Adriatyku oraz odebranie Wenecji ziem, które kiedyś wchodziły w skład Cesarstwa, ta odmowa była doskonałym pretekstem do wojny. W lutym 1508 Maksymilian, przybrawszy tytuł „wybranego cesarza rzymskiego”, zaatakował terytorium Wenecji. Jednak wojna nie potoczyła się po myśli Habsburga; Francja (na razie) nie wystąpiła przeciw swemu weneckiemu sojusznikowi, a wojska cesarskie zostały wyparte poza granice Republiki. Co gorsza dla Maksymiliana, wojska weneckie, dowodzone przez Bartolomeo d'Alviano (który zdążył przejść ze służby hiszpańskiej na wenecką) przeszły do kontrofensywy, zdobywając – wchodzące w skład dziedzicznych posiadłości Maksymiliana – Pordenone, Gorycję i Triest. Pokonany Maksymilian w czerwcu 1508 zawarł trzyletni rozejm z Wenecją, pozostawiając w jej władaniu miasta zajęte w toku wojny; cesarz został tym samym odcięty od Adriatyku.
Francja próbowała wykorzystać tę okazję i włączyć do rozejmu swojego sojusznika, a zarazem zaciętego wroga Maksymiliana – księcia Geldrii Karola; jednak Wenecja nie poparła tej propozycji. To doprowadziło do ochłodzenia stosunków francusko-weneckich i przychylniej nastawiło Ludwika XII do papieskich propozycji antyweneckiego sojuszu. W istocie nie chodziło tylko o jeden dyplomatyczny afront; rosnąca potęga Wenecji, której dotychczasowe wojny we Włoszech przyniosły zdobycze terytorialne w Apulii, Lombardii, Romanii i na granicy z Austrią, budziła niepokój i zazdrość innych państw. Maksymilian I i Juliusz II mieli przy tym roszczenia terytorialne do Wenecji; także Ferdynand Aragoński chciał odebrać Republice kontrolowane przez nią porty w Apulii. Ludwik XII zaś zaczynał mieć nadzieję, że zdobycze terytorialne kosztem Wenecji zrekompensują mu utratę Neapolu. Ostatecznie, po długich negocjacjach, 10 grudnia 1508 reprezentanci Ludwika XII i Maksymiliana I zawiązali w mieście Cambrai ligę przeciwko Wenecji; później do ligi przystąpił także Ferdynand Aragoński, Sabaudia, Ferrara i Mantua. Celem Ligi był rozbiór weneckich posiadłości we Włoszech. Ferdynand Aragoński miał zająć zajmowane przez Wenecjan porty w Apulii; Maksymilian Habsburg miał odzyskać ziemie utracone w 1508, a do tego zająć obszary wchodzące kiedyś w skład Cesarstwa – Friuli, Padwę, Weronę, Vicenzę i Treviso; wreszcie Ludwik XII miał zająć te obszary Księstwa Mediolanu, które w 1499 opanowała Wenecja, a do tego jeszcze Brescię, Cremę i Bergamo.
Republika Wenecka przygotowywała się do odparcia ataku, jednocześnie prowadząc negocjacje z Juliuszem II, starając się nie dopuścić do jego przystąpienia do Ligi z Cambrai. Jednak papież był już zdecydowany zaatakować Wenecję; w marcu 1509 formalnie przystąpił do Ligi. 7 kwietnia Francja wypowiedziała wojnę Republice; 27 kwietnia Juliusz II obłożył Wenecję ekskomuniką i przystąpił do wojny; książę Urbino Francesco Maria della Rovere, bratanek Juliusza II, na czele wojsk papieskich wkroczył do Romanii. Ferdynand Aragoński i Maksymilian I na razie jeszcze nie włączyli się do wojny.
W tej sytuacji rozstrzygnięcie nastąpiło w Lombardii. Pierwsze oddziały francuskie przekroczyły Addę w połowie kwietnia, zajmując sprzyjające Francji miasto Treviglio. Francuzi byli jednak jeszcze za słabi na większą ofensywę, a wkrótce nad Addę przybyły główne siły weneckie, dowodzone przez Bartolomeo d'Alviano i Niccolò di Pitigliano. Weneccy dowódcy nie byli jednak zgodni go do tego, jak należy prowadzić wojnę; d’Alviano chciał przekroczyć Addę i zaatakować Francuzów w Księstwie Mediolanu; ostrożniejszy Pitigliano chciał ograniczyć się do utrzymania linii Addy i odbicia z rąk Francuzów Treviglio. Jego zdanie przeważyło; na początku maja wojska weneckie odzyskały Treviglio, po czym spustoszyły i spaliły miasto, by ukarać je za zdradę. Gdy Wenecjanie byli zajęci pod Treviglio, główne siły francuskie, dowodzone przez samego Ludwika XII, przekroczyły Addę pod Cassano. Dowódcy weneccy związani byli rozkazami Senatu Republiki, wedle których mieli unikać walnej bitwy; Francuzi, wykorzystując ich bierność, zdobyli Rivoltę. Następnie wojska Ludwika XII ruszyły ku Pandino, z zamiarem odcięcia Wenecjan od Cremy i Cremony; planu tego nie udało im się zrealizować, gdyż również Wenecjanie ruszyli na południe. Jednak 14 maja koło Agnadello oddziały francuskie natknęły się na tylną straż armii weneckiej, dowodzoną przez Bartolomeo d'Alviano. Ten, zajmując dogodną do obrony pozycję na wzgórzach, odparł pierwsze ataki Francuzów, wzywając jednocześnie na pomoc Niccolò di Pitigliano. Ten jednak postanowił trzymać się instrukcji Senatu i unikać bitwy; kontynuował więc marsz, zostawiając d'Alviano na pastwę losu; tymczasem wenecka straż tylna po odparciu pierwszych ataków musiała się zmierzyć z głównymi siłami francuskimi, które włączyły się do walki. Bitwa ze znacznie silniejszym przeciwnikiem zakończyła się całkowitą klęską Wenecjan; sam d'Alviano dostał się do niewoli. Co gorsza, choć Pitigliano uniknął starcia z Francuzami i mógł się w spokoju wycofać, wieści o klęsce pod Agnadello dotarły do jego żołnierzy i spowodowały u nich upadek morale; wkrótce też większa ich część zdezerterowała.
Teraz Francuzi mogli już bez przeszkód zagarniać kontrolowane przez Wenecjan miasta. Szybko opanowali tereny na zachód od rzeki Mincio; w ich ręce wpadła Cremona, Bergamo, Brescia i Crema. Wenecjanie ewakuowali swe niemożliwe już do utrzymania posiadłości w Romanii, które przejął papież. Po bitwie pod Agnadello uaktywnili się też sojusznicy Francji i Juliusza II; Ferdynand Aragoński zajął kontrolowane przez Wenecjan porty w Apulii, Maksymilian I – ziemie utracone w czasie wojny z Wenecją z 1508, Mantua – Lonato, a książę Ferrary Alfons opanował Polesine (teren odpowiadający dzisiejszej Prowincji Rovigo). Wycofując się na wschód z resztką armii, Pitigliano zostawił na pastwę losu Padwę, Vicenzę i Weronę; gdy do tych miast przybyli wysłannicy Maksymiliana I, zgodziły się one uznać zwierzchność cesarza.
Tymczasem Wenecjanie stopniowo odbudowali swą armię lądową; równocześnie zaś podjęli próby rozbicia Ligi, poprzez podpisanie odrębnego traktatu pokojowego z papieżem. Zaproponowali więc Juliuszowi II formalne przekazanie spornych miast w Romanii. Jednak papież uznał weneckie propozycje pokojowe, w połączeniu z ewakuacją Romanii, za oznaki słabości Republiki. W związku z tym zaczął stawiać dodatkowe warunki: żądał już nie tylko miast w Romanii, ale i swobody handlu i żeglugi na Adriatyku (który Wenecja uważała za „swoje” wewnętrzne morze) oraz przywilejów dla Kościoła na obszarze Republiki. Na to Wenecja na razie nie chciała się zgodzić i wojnę kontynuowano.
Tymczasem na obszarach Republiki Weneckiej zajętych przez Ludwika XII i Maksymiliana I zaczynało narastać niezadowolenie z powodu obecności wojsk okupacyjnych i uniemożliwiania przez nie handlu z Wenecją, z którą te obszary miały silne powiązania gospodarcze. Maksymilian, zdając sobie sprawę, że jego nowe nabytki w Veneto są zagrożone, w czerwcu zaczął koncentrować swą armię w Tyrolu; jednak koncentracja jego wojsk przebiegała powoli, co wykorzystali Wenecjanie. Latem, wystawiwszy nową armię lądową, przeszli do ofensywy i 17 lipca zdobyli Padwę. Na początku sierpnia Wenecjanie odnieśli kolejny sukces: markiz Mantui Franciszek Gonzaga, który przez przypadek zapuścił się wówczas na terytorium kontrolowane przez wojska Republiki, dosłał się do weneckiej niewoli. Również w sierpniu Maksymilian I zgromadził wreszcie silną armię, z którą wkroczył do Veneto i, połączywszy się z posiłkami wysłanymi przez Ludwika XII i Juliusza II, ruszył ku Padwie. Wenecki garnizon miasta, dowodzony przez pragnącego zrehabilitować się za swe działania pod Agnadello Niccolò di Pitigliano, wytrzymał jednak oblężenie; na początku października wojska Ligi wycofały się spod murów miasta. Wojska weneckie, wyzyskując ten sukces, zaatakowały i zdobyły Vicenzę; z ważniejszych miast w Veneto jedynie Werona pozostawała jeszcze w rękach Maksymiliana I. Wenecjanie odzyskali też Friuli i Polesine. Flota wenecka, chcąc zaatakować samą Ferrarę, wpłynęła na wody Padu; tu jednak 22 grudnia wojska księcia Ferrary przy użyciu artylerii zniszczyły flotę wenecką pod Polesellą. Po tym zwycięstwie książę Ferrary raz jeszcze zajął Polesine; Wenecjanie zaś skupili się na obronie świeżo odzyskanych miast w Veneto, ewakuując nawet Friuli.
Na początku 1510 dyplomacji weneckiej wreszcie udało się wyłączyć z Ligi z Cambrai Juliusza II. Papież zdawał sobie sprawę z tego, jak niebezpieczny dla niezawisłości państw włoskich może być wzrost potęgi Ludwika XII i Maksymiliana I, zwłaszcza jeśli nastąpiłby kosztem osłabienia Republiki. Zdecydował się więc zakończyć wojnę z Wenecją i zwrócić przeciwko jej wrogom; przyszło mu to tym łatwiej, że w toku negocjacji Wenecjanie wreszcie zgodzili się nie tylko na przekazanie mu upragnionych miast w Romanii, ale i na przyznanie poddanym papieskim swobody handlu i żeglugi na Adriatyku oraz zagwarantowanie przywilejów Kościoła na obszarze Republiki. Uzyskawszy wszystko to, czego żądał, Juliusz II zawarł pokój z Wenecją 24 lutego 1510. Przy okazji uroczyście zdjął z Republiki ekskomunikę, a nawet pozwolił werbować do weneckiej armii papieskich poddanych; nakazał też wszystkim uczestnikom Ligi z Cambrai, by przerwali działania wojenne. Państwo Kościelne na razie nie opowiedziało się otwarcie po stronie Wenecji; Republika ciągle jeszcze walczyła z Ludwikiem XII, Maksymilianem I i Alfonsem d’Este. Jednak pokój między papieżem a Wenecją zapoczątkował ciąg wydarzeń, które doprowadziły do likwidacji Ligi z Cambrai i powstania koalicji skierowanej przeciw Ludwikowi XII.
Wojna przeciwko Francji (1510–1514).
Przebieg.
Gdy Juliusz II nakazał członkom Ligi z Cambrai zakończyć wojnę z Wenecją, książę Ferrary Alfons, pragnący za wszelką cenę zatrzymać Polesine (utracone przez jego ojca Ercole d’Este w wyniku wojny z Wenecją z lat 1482–1484), wprost oświadczył, że mimo papieskiego nakazu będzie kontynuował wojnę z Republiką. Taka deklaracja w jego wypadku miała szczególne znaczenie, formalnie był bowiem lennikiem papieża. Juliusz II, od dawna wrogi d'Estom, a przy tym pragnący zagarnąć należące do nich saliny w Comacchio, zyskiwał teraz doskonały pretekst do rozprawy z nimi; ponieważ jednak książę Ferrary był sprzymierzony z Ludwikiem XII, atak na niego nieuchronnie doprowadziłby do konfrontacji z Francją. Stąd papieska dyplomacja pracowała nad wciągnięciem do nowej koalicji Hiszpanii, Anglii i cesarza. Jednak Maksymilian nie chciał zrezygnować z miast w Veneto, a Ferdynand Aragoński, choć uzyskał od papieża inwestyturę na Królestwo Neapolu, nie chciał jeszcze otwarcie opowiedzieć się przeciwko Ludwikowi XII. Dyplomacja Juliusza II odniosła za to sukces w Szwajcarii. Sojusz Francji z Konfederacją, zapewniający Ludwikowi XII możliwość werbowania najemników szwajcarskich wygasł w 1509 r, a król Francji nie doprowadził do jego odnowienia; Szwajcarzy zaś, których kraj miał silne powiązania gospodarcze z Księstwem Mediolanu, zaczynali niechętnie patrzyć na francuskie rządy na tym terenie. Dzięki temu na Sejmie Związkowym w 1510 reprezentującemu interesy Juliusza II biskupowi Sion Maciejowi Schinerowi udało się doprowadzić do zawarcia sojuszu obronnego między Konfederacją a Państwem Kościelnym.
Wojska francuskie, cesarskie i hiszpańskie kontynuowały tymczasem działania wojenne przeciwko Wenecji; w maju 1510 wojska francuskie i cesarskie zdobyły Vicenzę, w której dokonały rzezi ludności cywilnej, oraz Legnago. Te sukcesy Ligi skłoniły Republikę do przyjęcia wysuwanej przez Juliusza II propozycji zawarcia sojuszu; Wenecja przy wsparciu papieża mogła myśleć o przejściu do ofensywy, zwłaszcza, że do tego Juliusz II zaciągnął najemników szwajcarskich, którzy mieli zaatakować zajmowany przez Francuzów Mediolan, a następnie połączyć się z wojskami papieskimi w Ferrarze. W sierpniu Juliusz II ekskomunikował Alfonsa d’Este i wysłał przeciwko niemu wojska pod dowództwem księcia Urbino, które zdobyły należącą do Alfonsa Modenę; w tym samym miesiącu wojska weneckie raz jeszcze przeszły do ofensywy w Veneto, zdobywając Vicenzę. Niepowodzeniem zakończył się natomiast atak floty weneckiej na okupowaną przez Francuzów Genuę; nie powiodła się też wojskom Republiki próba zdobycia Werony. Juliusz II, aby być bliżej teatru działań wojennych, przybył do Bolonii. Szwajcarzy wkroczyli do Księstwa Mediolanu; prowadzili jednak działania wojenne bardzo powoli, docierając jedynie na obszar pomiędzy jeziorami Como i Maggiore. Ostatecznie Francuzom udało się przekupić szwajcarskich najemników, którzy we wrześniu, nic nie zdziaławszy, wrócili do domów. Zawód sprawił też papieżowi markiz Mantui. Franciszek Gonzaga, który odzyskał wolność w lipcu 1510 r, we wrześniu przyjął funkcję naczelnego wodza armii wenecko-papieskiej; jednak po cichu dalej sprzyjał Francuzom i nie dołączył do wojsk, którymi miał dowodzić, tłumacząc się chorobą. Duży wpływ na taką jego postawę miała jego żona, Izabela, siostra księcia Ferrary Alfonsa; Izabela poszła nawet jeszcze dalej, w tajemnicy porozumiewając się z Francuzami i zezwalając im na przemarsz do Ferrary przez posiadłości mantuańskie.
Po odejściu Szwajcarów, gdy Księstwo Mediolanu nie było zagrożone, francuski dowódca Charles d’Amboise de Chaumont mógł zaatakować tereny Państwa Kościelnego; wykorzystując fakt, że część sił papieskich znajdowała się w Modenie, ruszył ku słabo bronionej Bolonii, gdzie przebywał unieruchomiony przez chorobę Juliusz II. Papieżowi groziło dostanie się do francuskiej niewoli; na szczęście dla niego, jego dyplomatom udało się nawiązać rokowania z Chaumontem i przeciągać je do czasu, gdy z odsieczą przybyły wojska weneckie. Chaumont wycofał się spod Bolonii; Francuzom udało się jednak wejść na terytorium Księstwa Ferrary, wzmacniając tym samym jego obronę. Wyzdrowiawszy, Juliusz II wysłał wojska w celu zdobycia Concordii i Mirandoli, strategicznych punktów na drodze do Ferrary. Oblężenie Mirandoli przeciągało się jednak; zirytowany tym papież osobiście przejął dowodzenie i w styczniu 1511 zdobył to miasto. Po tym sukcesie wrócił do Bolonii, a następnie do Imoli; w Bolonii pozostawił jako swego legata niepopularnego kardynała Alidosi. Jego rządy w tym mieście przyczyniły się do narastania wrogości do rządów papieskich.
Tymczasem w lutym 1511 zmarł Chaumont; na stanowisku dowódcy zastąpił go Gian Giacomo Trivulzio. Nowy dowódca wojsk francuskich odbił Mirandolę i Concordię z rąk papieskich, po czym wkroczył do Państwa Kościelnego; w maju niespodziewanie zaatakował bronioną przez słabą załogę Bolonię, z której już wcześniej uciekł kardynał Alidosi, i zdobył ją, przywracając w niej rządy sprzyjających Francji Bentivogliów. Sukces odniósł też książę Alfons d’Este, który odzyskał Modenę. Kardynał Alidosi został zabity przez księcia Urbino; Juliusz II z zagrożonej francuską inwazją Romanii powrócił do Rzymu.
Tymczasem Ludwik XII, nie poprzestawał na działaniach wojennych we Włoszech, ale zaczął też dążyć do obalenia Juliusza II. We wrześniu 1510, wykorzystując tradycyjnie silny wpływ króla na duchowieństwo we Francji, zwołał synod do Tours; zebrani tu francuscy duchowni uznali, że król ma prawo prowadzić wojnę z papieżem w obronie własnej i swoich sojuszników, a także zaproponowali zwołanie soboru powszechnego. Ludwik XII liczył, że sobór ten zdecyduje o pozbawieniu władzy Juliusza II i powołaniu w jego miejsce nowego papieża; poparty przez Maksymiliana I, rozpoczął w tym celu intensywną akcję propagandową na terenie Włoch. W istocie we wrześniu 1511 zebrał się popierany przez króla Francji i cesarza sobór w kontrolowanej przez sprzyjającą Ludwikowi XII Florencję Pizie; jednak brała w nim udział tylko niewielka grupa przeciwnych Juliuszowi II kardynałów i francuskich duchownych. Wkrótce zresztą uczestnicy tego soboru przenieśli obrady dalej na północ, do kontrolowanego przez Francuzów Mediolanu. Juliusz II ostatecznie pozbawił znaczenia sobór w Pizie, zwołując konkurencyjny Sobór laterański V w 1512. Zemścił się też na Florencji, udostępniającej soborowi z Pizy miejsce do obrad, nakładając na Florencję i Pizę interdykt.
W 1511 r, wkrótce po zajęciu Bolonii przez Francuzów, paradoksalnie poprawiła się sytuacja międzynarodowa papieża i Wenecji. Inne mocarstwa zachodnioeuropejskie, zaniepokojone postępami francuskimi w północnych Włoszech, doszły do przekonania, że nawet połączone siły Republiki Weneckiej i Juliusza II mogą nie wystarczyć do powstrzymania Ludwika XII. Zwłaszcza Ferdynand Aragoński obawiał się, że po podporządkowaniu sobie północnych i środkowych Włoch, król Francji może zechcieć upomnieć się o Królestwo Neapolu. Także król Anglii, Henryk VIII, niepokoił się sukcesami Francuzów; liczył przy tym, że uda mu się wykorzystać zaangażowanie Francuzów we Włoszech, by odzyskać choć część angielskich posiadłości na kontynencie europejskim utraconych w wyniku wojny stuletniej. Król Hiszpanii już od 1510 stopniowo przerzucał swoje poparcie na stronę papieża i Wenecji. Pod koniec 1510 r, nie zrywając jeszcze oficjalnie sojuszu z Ludwikiem XII i z cesarzem, odwołał swoje wojska walczące w północnych Włoszech u boku wojsk francuskich i cesarskich przeciwko Wenecji; oficjalnie tłumaczył to tym, że wojska te były mu potrzebne do obrony Królestwa Neapolu przed Turkami. Następnie oddał papieżowi do dyspozycji oddział hiszpański w sile 300 kopii; Ludwikowi XII i Maksymilianowi oświadczył, że był do tego zobowiązany jako wasal papieża z tytułu władania Królestwem Neapolu, oraz że wojska te mają być użyte tylko do obrony Państwa Kościelnego. W czerwcu 1511 Ferdynand zaproponował papieżowi utworzenie ligi mającej powstrzymać postępy wojsk Ludwika XII. Negocjacje w tej sprawie trwały kilka miesięcy i zakończyły się utworzeniem w październiku 1511 Świętej Ligi z udziałem papieża, Hiszpanii i Wenecji. Liga miała za cel ochronę Kościoła i walkę z „barbarzyńcami” ("fuori i barbari"), przez co w praktyce rozumiano całkowite wyparcie Francuzów z Włoch. W listopadzie do Ligi dołączył też Henryk VIII, obiecując, że rozpocznie działania wojenne przeciwko Francji od wiosny następnego roku. Dyplomacja państw Ligi pracowała też nad rozbiciem sojuszu łączącego Ludwika XII z Maksymilianem I.
Uzyskawszy wsparcie ze strony Hiszpanii, a do tego raz jeszcze zaciągnąwszy szwajcarskich najemników, Juliusz II mógł zimą 1511 raz jeszcze przejść do ataku. Szwajcarzy w listopadzie raz jeszcze wkroczyli do Księstwa Mediolanu; równocześnie siły papieskie zagroziły Bolonii i Parmie. Na szczęście dla Francuzów nie doszło jednak do połączenia wojsk szwajcarskich z papieskimi i weneckimi; Szwajcarzy bez wsparcia sojuszników nie byli w stanie oblegać Mediolanu i jeszcze przed końcem roku wycofali się z Lombardii. Mimo tego na początku 1512 sytuacja międzynarodowa Francji była trudna. Ludwik XII próbował przeciągnąć na swą stronę Szwajcarów; uznał jednak, że warunki, jakie stawiają, są niemożliwe do spełnienia. W kwietniu 1512 Święta Liga odniosła kolejny sukces dyplomatyczny – chwiejny Maksymilian I Habsburg wreszcie zawarł rozejm z papieżem i Wenecją. Teraz Liga mogła zwrócić wszystkie swe siły przeciwko Francji, która pozostała – nie licząc kilku słabych państewek włoskich – praktycznie bez sojuszników.
Na początku roku 1512 wojska Ligi odnosiły sukcesy. W styczniu Wenecjanie odbili wreszcie z rąk Francuzów Bergamo i Brescię (jedynie zamek w Brescii pozostał w rękach Francuzów); wojska papieskie i hiszpańskie zagrażały Bolonii i Ferrarze. Na szczęście dla Francuzów nowy dowódca ich wojsk we Włoszech, Gaston de Foix książę de Nemours (siostrzeniec Ludwika XII), okazały się zdolniejszy i bardziej energiczny od swoich poprzedników na tym stanowisku. Z powodzeniem odpierał ataki wojsk Ligi na Bolonię; gdy dowiedział się o upadku Brescii, zebrał wszystkich żołnierzy, którzy nie byli niezbędni do obrony Bolonii, i przez tereny mantuańskie ruszył na północ. W lutym pokonał armię wenecką pod dowództwem Giampaolo Baglioniego pod Isola della Scala, a następnie obległ Brescię, złamał opór broniących jej Wenecjan i zdobył miasto. Brescia została następnie spustoszona przez wojska francuskie; mieszkańcy Bergamo, aby uniknąć podobnego losu, otworzyli bramy miasta przed Francuzami. Po tym sukcesie Gaston de Foix wrócił do Romanii. Zdawał sobie jednak sprawę, że czas działa na niekorzyść Francji; latem Francja mogła zostać zaatakowana przez Anglików i Hiszpanów, a walczący po stronie francuskiej najemnicy niemieccy, po wycofaniu się cesarza z wojny, mogli powrócić do domów. De Foix zdecydował się więc rozstrzygnąć losy wojny we Włoszech w jednej decydującej bitwie; wojska hiszpańskie pod dowództwem wicekróla Neapolu Ramóna de Cardony unikały jednak walnej bitwy. Na początku kwietnia de Foix, wsparty wojskami księcia Ferrary, przystąpił do oblężenia Rawenny; de Cardona, nie chcąc dopuścić do utraty tak ważnego miasta, ruszył naprzeciw Francuzom i 10 kwietnia założył dobrze ufortyfikowany obóz na prawym brzegu rzeki Ronco, kilka kilometrów od pozycji wojsk francuskich. Jednak w nocy Francuzi wybudowali most na rzece Ronco; rankiem 11 kwietnia wojska francuskie przeszły po tym moście rzekę, po czym zaatakowały obóz wojsk papieskich i hiszpańskich. Tego samego dnia doszło do bitwy, w której znakomite zwycięstwo odnieśli Francuzi; jednak po bitwie, w czasie pościgu za wycofującą się w porządku piechotą hiszpańską, zginął Gaston de Foix.
Francuskie zwycięstwo pod Rawenną początkowo przeraziło papieża i Ferdynanda Aragońskiego; ten ostatni wahał się nawet, czy nie wysłać do Włoch de Córdobę, przed kilku laty odwołanego z Neapolu i od tej pory pozostającego w królewskiej niełasce. Jednak na szczęście dla Ligi następca Gastona de Foix, Jacques de Chabannes de La Palice, nie miał talentu militarnego poprzednika; nie potrafił też wykorzystać wywalczonego przez poprzednika zwycięstwa, ograniczając się tylko do zajęcia i złupienia Rawenny. Francuzi kontrolowali teraz większą część Romanii; był to jednak tylko chwilowy sukces.
Szwajcarski Sejm Związkowy w kwietniu 1512 zdecydował o wsparciu Świętej Ligi. Juliuszowi II udało się nie dopuścić do zerwania rozejmu między Wenecją a cesarzem; co więcej, wkrótce cesarz przystąpił do Ligi Świętej. Maksymilian zezwolił Szwajcarom na przemarsz do Włoch przez terytorium będącego w jego posiadaniu Tyrolu; w czerwcu poszedł jeszcze dalej, rozkazując najemnikom niemieckim służącym w armii francuskiej, by natychmiast powrócili do domów. Tymczasem siły francuskie we Włoszech malały; część oddziałów odesłano do Francji, dla obrony przez atakiem ze strony Anglików i Hiszpanów.
W maju 1512 Szwajcarzy po raz kolejny wkroczyli do Włoch; tym razem jednak w Villafrance w pobliżu Werony połączyli się z nimi Wenecjanie. Do Romanii wkroczyły raz jeszcze wojska papieskie i hiszpańskie, szybko odbijając z rąk francuskich Rimini, Cesenę i Rawennę. Bentivogliowie uciekli z Bolonii, która wróciła pod rządy papieskie. La Palice liczył jeszcze, że, jak w poprzednich latach, sprzymierzeni nie skoordynują swoich działań, dzięki czemu uda się odeprzeć ich atak; tym razem jednak ich wrogowie nie przerywali natarcia. Na domiar złego armię francuską, słuchając rozkazu Maksymiliana I, opuściło 4000 niemieckich landsknechtów. W tej sytuacji La Palice wycofał się z Cremony do Pawii; w połowie czerwca pod Pawię przybyły wojska Ligi, co kilka dni później zmusiło La Palice’a do wycofania się dalej na zachód. Gian Giacomo Trivulzio ewakuował miasto Mediolan; główne siły francuskie wycofały się za Alpy, tracąc nawet Asti – dziedziczną posiadłość książąt orleańskich, od wstąpienia Ludwika XII na tron Francji przejętą przez koronę francuską. Wojska papieskie obsadziły Modenę, Reggio, Parmę i Piacenzę; większa część Księstwa Mediolanu znalazła się w rękach Szwajcarów. Pod koniec czerwca 1512 Francuzi kontrolowali we Włoszech już tylko Brescię, Cremę, Legnago, Peschierę, zamki w Mediolanie i Cremonie oraz latarnię morską i Castelletto w Genui. Antypapieski sobór, który zaczynał swe obrady w Pizie, przeniósł się za Alpy, do Lyonu, gdzie już jednak nie podjął znaczącej działalności. Książę Ferrary Alfons I podjął próbę pojednania się z papieżem: przybył do Rzymu, gdzie 9 lipca stanął przed papieżem. Uzyskał uroczyste przebaczenie i zdjęcie ekskomuniki; Juliusz II domagał się jednak, by książę odstąpił mu nie tylko Modenę, ale i samą Ferrarę, w zamian za co otrzymałby zdobyte na Francuzach Asti. Alfons nie chciał się na to zgodzić i uciekł z Rzymu, po czym schronił się w należącej do sprzyjających mu Colonnów twierdzy Marino.
W 1512 przeciwnicy Francji odnieśli też sukces na pograniczu francusko-hiszpańskim w Pirenejach. Henryk VIII planował wspólnie z Ferdynandem Aragońskim dokonać inwazji na Gujennę, dawną posiadłość angielską na kontynencie; na początku czerwca do Gipuzkoi przypłynęły statki przewożące wojska angielskie pod dowództwem Thomasa Grey, drugiego markiza Dorset, które miały połączyć się z armią Ferdynanda Aragońskiego i uderzyć na Francję. Ferdynand Aragoński miał jednak w rzeczywistości inne plany – przygotowywał się do podboju Królestwa Nawarry. Państwo to do tej pory pozostawało neutralne, jednak Ferdynand obawiał się, że Nawarra – ze względu na jej silne powiązania z Francją – może się opowiedzieć po stronie Ludwika XII, co ułatwiłoby temu ostatniemu atak na Hiszpanię; równocześnie zaś posiadanie Nawarry zapewniłoby Hiszpanii łatwą do obrony granicę z Francją na linii Pirenejów. Zażądał więc od władców Nawarry – Jana III i Katarzyny de Foix – by umożliwili jego wojskom przemarsz przez terytorium ich królestwa, a także by oddali mu na czas wojny sześć najważniejszych twierdz na obszarze Nawarry – jako gwarancję, że do końca wojny nie zwrócą się przeciw Hiszpanii. Jan i Katarzyna uznali jednak, że będzie to wstęp do zagarnięcia ich królestwa przez Ferdynanda; w połowie lipca zawarli więc sojusz z Ludwikiem XII. Ferdynand, tłumacząc Anglikom, że bez uprzedniego opanowania Nawarry atak na Gujennę będzie niemożliwy, wydał dowodzącemu wojskami hiszpańskimi księciu Alby Fadrique Álvarezowi de Toledo (dziadkowi słynnego Fernando Álvareza de Toledo) rozkaz zaatakowania Nawarry. Książę Alba przekroczył granicę Królestwa Nawarry 21 lipca; już 24 lipca wkroczył do Pampeluny, opuszczonej przez parę królewską Nawarry. Francuzi nie pomogli swym nowym sprzymierzeńcom – obawiali się bowiem, że jeśli ruszą im na pomoc, pozostający w Gipuzkoi Anglicy wykorzystają okazję i zaatakują Bayonne. Wykorzystując to, książę Alba szybko opanował wszystkie posiadłości władców Nawarry leżące na południe od Pirenejów. Jednak Anglikom nie podobało się, że tkwią bezczynnie pod Pirenejami, jedynie osłaniając działania Hiszpanów w Królestwie Nawarry; w wojsku angielskim upadała dyscyplina i rozprzestrzeniały się choroby. Kiedy więc książę Alba przekroczył Pireneje w celu podbicia tej części Królestwa Nawarry, która leżała na północ od tych gór, i wezwał Dorseta, by pomógł mu w dokończeniu podboju, ten odmówił; ostatecznie angielscy dowódcy, nie czekając na rozkazy pozostającego w Anglii Henryka VIII, załadowali wojska na statki i wrócili do swego kraju. Teraz Francuzi mogli ruszyć przeciwko księciu Alby, który szybko wycofał się z powrotem za Pireneje. Francuzi, wzmocnieni przybyłymi z Włoch wojskami La Palice’a, ruszyli za nimi, chcąc przywrócić władzę Jana III w jego królestwie, i oblegli bronioną przez księcia Alby Pampelunę; jednak szturmy, jakie przypuścili pod koniec listopada, zostały odparte przez obrońców miasta, a gdy po kilku tygodniach oblężenia do Francuzów dotarła wiadomość o nadchodzącej hiszpańskiej odsieczy, wycofali się za Pireneje.
We Włoszech wojska państw wchodzących w skład Ligi Świętej oblegały ostatnie twierdze pozostające w rękach Francuzów i dzieliły między siebie łupy. W sierpniu 1512 w Mantui doszło do spotkania reprezentantów państw Ligi; głównym celem spotkania była konieczność podjęcia decyzji o losie Księstwa Mediolanu. Maksymilian I i Ferdynand Aragoński chcieli, by Księstwo otrzymał ich wnuk Karol, władca Niderlandów i Franche-Comté; ostro sprzeciwili się temu jednak: Juliusz II i Szwajcarzy. Ponieważ ci ostatni kontrowali Księstwo, ich zdanie przeważyło – i tron mediolański otrzymał Maksymilian Sforza, syn Ludovica Sforzy. Sforza przez cały okres swego panowania w Mediolanie był całkowicie zależny od szwajcarskich najemników, którzy wynieśli go na tron; w dowód wdzięczności oddał nawet kantonom Szwajcarskim we władanie Valtellinę, obszar dzisiejszego kantonu Ticino, Domodossolę z przyległościami (Val d’Ossola) i Gravedonę. Papież zatrzymał Parmę i Piacenzę; Genua odzyskała niepodległość. Liga postanowiła teraz rozprawić się z jednym z ostatnich bastionów francuskich wpływów na Półwyspie Apenińskim, a zarazem dawnym gospodarzem znienawidzonego przez Juliusza II soboru w Pizie – Republiką Florencji. Atak na Florencję miał przeprowadzić hiszpański wicekról Neapolu, Ramón de Cardona; ruszył więc z Romanii do Toskanii, docierając wkrótce do Barberino na północ od Florencji. Wtedy przedstawił władzom Republiki swoje żądania: miały odsunąć od władzy gonfaloniera Piera Soderiniego oraz zezwolić na powrót Medyceuszy do Florencji jako zwykłych obywateli. Florentyńczycy nie chcieli jednak przystać na pozbawienie władzy Soderiniego. W odpowiedzi de Cardona zaatakował Prato; miasto padło 30 sierpnia, a wojska hiszpańskie brutalnie je splądrowały. Upadek tego miasta złamał opór Republiki Florenckiej – Soderini uciekł z Florencji, a do miasta powrócili Medyceusze; władzę przejął Giuliano di Lorenzo de’ Medici.
Pojedyncze punkty oporu Francuzów we Włoszech były stopniowo likwidowane. W czasie, gdy Hiszpanie przywracali władzę Medyceuszy we Florencji, dalej na północ wojska Ligi zdobyły genueńskie Castelletto; Francuzi jednak trzymali jeszcze latarnię morską w Genui, a także zamki w Mediolanie i Cremonie. Tymczasem narastał spór między Republiką Wenecką a pozostałymi państwami wchodzącymi w skład Ligi Świętej. Wenecjanie chcieli odzyskać część Księstwa Mediolanu na wschód od Addy, którą zajęli w 1499 r, jednak kontrolujący Księstwo Szwajcarzy stwierdzili, że te tereny należą się Maksymilianowi Sforzy. Cesarz wciąż miał z Wenecją podpisany jedynie rozejm i nie chciał zrzec się pretensji do Friuli i miast w Veneto, czy tym bardziej zwrócić Republice miasta na tych terenach będące aktualnie w jego posiadaniu (cały czas pod jego kontrolą pozostawała Werona, a do tego w 1512 francuskie garnizony w Legnago i Peschierze poddały się nie Wenecjanom, lecz wysłannikowi Maksymiliana I); w dodatku Juliusz II (któremu zależało na tym, by cesarz, dawniej popierający sobór w Pizie, teraz uznał Sobór Laterański) popierał cesarza w tym sporze. Wreszcie w listopadzie 1512 wojska hiszpańskie wyparły Francuzów z Brescii. Wenecjanie, którzy w tym samym czasie wyparli Francuzów z Cremy, zażądali przekazania im Brescii, jako należącej do nich przed wojną; Hiszpanie jednak odmówili, pozostawiając w mieście swój garnizon. Republika Wenecka poczuła się znów zagrożona, co skłoniło ją do rozpoczęcia rokowań z Ludwikiem XII.
Pierwsze miesiące 1513 przyniosły poprawę sytuacji międzynarodowej Francji. W lutym, w czasie przygotowań do podboju Księstwa Ferrary, zmarł papież Juliusz II. W marcu konklawe wyniosło na tron papieski Giovanniego di Lorenzo de’ Medici, brata rządzącego we Florencji Giuliano de’ Medici; Giovanni przyjął imię Leona X. 23 marca Republika Wenecka zawarła w Blois sojusz z Francją; z kolei 1 kwietnia Ludwik XII zawarł rozejm z Ferdynandem Aragońskim, za cenę pozostawienia we władaniu hiszpańskim obszarów Królestwa Nawarry na południe od Pirenejów. Zdobywszy sojusznika we Włoszech i zabezpieczywszy się od strony Pirenejów, Ludwik XII mógł raz jeszcze podjąć próbę opanowania Mediolanu. Wiosną silna armia francuska (wsparta kontyngentami niemieckich landsknechtów, którzy mimo sprzeciwu cesarza przeszli na służbę francuską) pod dowództwem Ludwika de la Trémoille i Gian Giacomo Trivulzia, zaatakowała Księstwo Mediolanu; równocześnie od wschodu Księstwo zaatakowali Wenecjanie. Hiszpańskie wojska Ramóna de Cardony stały bezczynnie w Piacenzy, nie pomagając Sforzy; książę Mediolanu nie mógł nawet liczyć na wierność własnych poddanych, niechętnych szwajcarskim najemnikom, którzy faktycznie władali Księstwem. Stąd Francuzi błyskawicznie opanowali większą część Księstwa, z samym Mediolanem, a także podporządkowali sobie Genuę. Na wschodzie Wenecjanie dotarli do Cremony, opanowując też Brescię (tylko miasto – zamek udało się utrzymać wojskom de Cardony), Peschierę i Legnago; nie udało im się natomiast odzyskać Werony. W Księstwie Mediolanu pod koniec maja w rękach Szwajcarów pozostawały już tylko Novara i Como. Na początku czerwca główne siły francuskie, dowodzone przez samego Ludwika de la Trémoille, przystąpiły do oblężenia Novary; jednak na odsiecz miastu przybyła nowa armia szwajcarska. 6 czerwca, jeszcze przed świtem, zaatakowała ona Francuzów; wywiązała się bitwa, w której całkowite zwycięstwo odnieśli Szwajcarzy. Francuzi ponieśli tak ciężkie straty, że zmuszeni zostali nie tylko odstąpić od oblężenia Novary, ale w ogóle wycofać się za Alpy. Maksymilian Sforza powrócił do Mediolanu; musiał jednak zapłacić kantonom szwajcarskim za pomoc cesją kolejnych terytoriów – m.in. Cuvio i Luino – oraz zaakceptować faktyczne rządy najemników szwajcarskich w Mediolanie. Na początku września Szwajcarzy wkroczyli do Burgundii, 8 września docierając do Dijon i oblegając to miasto. Broniący stolicy Burgundii Ludwik de la Trémoille musiał rozpocząć rokowania ze Szwajcarami i po kilku dniach zawarł z nimi porozumienie; w zamian za wysoki okup i zrzeczenie się przez Francję praw do Mediolanu i Asti Szwajcarzy zgodzili się wycofać z Burgundii. Biorąc zakładników, Szwajcarzy zwinęli oblężenie i wrócili do domów; Ludwik XII wykorzystał to i odmówił ratyfikacji traktatu z Dijon.
W maju, gdy Francuzi walczyli jeszcze w Lombardii, w Calais zaczęły lądować wojska angielskie; 30 czerwca do miasta przybył też sam król Henryk VIII. Jeszcze przed jego przybyciem Anglicy wkroczyli do Francji i 22 czerwca oblegli Thérouanne; jednak na początku sierpnia, gdy Henryk dołączył do swej armii, miasto ciągle jeszcze się broniło. Jednak 16 sierpnia Anglicy odnieśli zwycięstwo nad idącą na odsiecz miastu armią francuską w bitwie pod Guinegatte (dzisiejsze Enguinegatte); 23 sierpnia Thérouanne skapitulowało. Henryk VIII nie mógł sobie jednak pozwolić na pozostawienie w mieście dużego garnizonu; wkrótce więc porzucił miasto, uprzednio burząc jego fortyfikacje, i ze swą armią wkroczył do habsburskich Niderlandów, gdzie obległ francuską enklawę Tournai. Wprawdzie w sierpniu król Szkocji Jakub IV, aby odciążyć sprzymierzonego z nim Ludwika XII, zaatakował Anglię, lecz 9 września pozostające na wyspie wojska angielskie zadały Szkotom klęskę w bitwie pod Flodden Field; w bitwie zginął sam Jakub IV, a Szkocja wycofała się z wojny. Francuzi zdecydowali się unikać walnej bitwy z Anglikami; Tournai, nie doczekawszy się odsieczy, kapitulowało pod koniec września. Upadek tego miasta zakończył działania wojenne w Niderlandach w 1513 W październiku Henryk VIII, Maksymilian I i przedstawiciele Ferdynanda Aragońskiego podpisali w Lille traktat, zobowiązujący trzech monarchów do wspólnego kontynuowania wojny z Francją; wkrótce potem Henryk VIII powrócił do Anglii.
We Włoszech, po wycofaniu się Francuzów z Księstwa Mediolanu, uaktywnił się Ramón de Cardona, występując przeciwko Republice Weneckiej; także Maksymilian I wysłał swe wojska do Włoch w celu walki z Republiką. Wojska hiszpańskie i cesarskie zajęły Brescię, Bergamo, Peschierę, Legnago, Este i Monselice; ich niepowodzeniem zakończyło się natomiast oblężenie Padwy. Cardona wkroczył więc w głąb terytorium weneckiego, pod koniec września docierając do Mestre. Jego artyleria ostrzelała nawet wyspę San Secondo na Lagunie Weneckiej; bez silnej floty nie był jednak w stanie zagrozić stolicy Republiki i rozpoczął odwrót. Wojska weneckie, dowodzone przez Bartolomeo d'Alviano, ruszyły za nim. 7 października w pobliżu Vicenzy doszło do bitwy między wojskami weneckimi a hiszpańskimi, znanej jako bitwa pod Schio, La Motta lub Creazzo; zwycięstwo w tej bitwie odnieśli Hiszpanie. Nie byli oni jednak w stanie wyzyskać tego zwycięstwa – Wenecjanie nadal nie zamierzali zawierać pokoju na warunkach Ligi. W Lombardii pod koniec 1513 skapitulowały francuskie załogi zamków w Mediolanie i Cremonie; we Włoszech Francuzi kontrolowali teraz już tylko latarnię morską w Genui.
W roku 1514 nie prowadzono działań wojennych na wielką skalę. Wenecjanie walczyli z wojskami hiszpańskimi, cesarskimi i mediolańskimi w Veneto i Friuli, lecz żadna ze stron konfliktu nie odniosła decydującego zwycięstwa. Wenecjanom udało się odzyskać Bergamo, Rovigo i Legnago; wojska hiszpańskie i mediolańskie szybko jednak odbiły Bergamo. W Ligurii Francuzi broniący się w latarni morskiej w Genui poddali się. Nad kanałem La Manche niewielki oddział francuski wylądował w Anglii, gdzie spalił rybacką wioskę Brighthelmstone (dzisiejsze miasto Brighton); Anglicy w odwecie przeprowadzili podobny wypad na wybrzeże Normandii. Ludwik XII aktywnie działał natomiast na polu dyplomacji. Jeszcze w 1513 poprawił swe relacje z papieżem Leonem X, uznając Sobór Laterański. Na początku 1514 odnowił rozejm z Ferdynandem Aragońskim; wkrótce potem do tego rozejmu przyłączył się cesarz Maksymilian I. Henryk VIII, przygotowujący się do nowej inwazji na Francję, uznał, że cesarz i król Hiszpanii, którzy wcześniej obiecywali mu kontynuowanie wojny z Francją, oszukali go. Rozpoczął więc rokowania z Ludwikiem XII; w sierpniu 1514 zawarł nie tylko pokój, ale i sojusz z królem Francji, jednocześnie wydając za niego swą siostrę Marię. Ludwik XII musiał jednak w zamian zrzec się na korzyść Henryka VIII miasta Tournai. W nowej sytuacji król Francji zaczął przygotowywać kolejną wyprawę na Mediolan; zmarł jednak przed zakończeniem przygotowań, 1 stycznia 1515.
1515 Wojna o Mediolan.
Przebieg.
W 1515 roku nastąpiła zmiana na tronie francuskim, na którym zasiadł Franciszek I. Nie zmienił on kierunku polityki swojego poprzednika i kontynuował ekspansję na terenie Włoch. Sprzymierzony z Wenecją, pobił wojska Świętej Ligi pod Marigano (1515) i zajął Mediolan. Co prawda cesarz Maksymilian I próbował jeszcze odbić księstwo, jednak nie odniósł sukcesu i w 1517 roku zawarł rozejm w Cambrai. Także inne państwa zadecydowały się podpisać ugody. Już w 1516 roku, Szwajcarzy podpisali traktat we Fryburgu, a Hiszpanie, po objęciu tronu przez Karola Habsburga w Noyon.
Dalsze walki (1521–1529).
Franciszek I Walezjusz i Karol V Habsburg.
Nowy etap wojen włoskich rozpoczął się gdy Karol Habsburg, wnuk cesarza Maksymiliana I, został kolejno po swoich rodzicach (Filipie Pięknym i Joannie Szalonej) władcą Niderlandów i Franche-Comte (1515) oraz królem Hiszpanii (1516). Następnie po śmierci Maksymiliana I, został wybrany na króla rzymsko-niemieckiego w 1519, otaczając tym samym Francję z każdej strony. Franciszek I dostrzegając to niebezpieczeństwo zaatakował Hiszpanię w 1521, a następnie rozpoczął ofensywę w samej Italii. Mimo początkowych zwycięstw Franciszek uległ w bitwie pod La Bicocca w 1522 co zmusiło go do wycofania się za Alpy. W roku następnym król Francji przeprowadził kolejną ofensywę, która skończyła się dla niego jeszcze gorzej. W 1525 pod Pawią rozegrała się jedna z największych i najkrwawszych bitew XVI wieku. Wojska Francuskie straciły w niej prawie 12 tysięcy żołnierzy, a Franciszek Walezjusz dostał się do niewoli Karola V. W Madrycie zmuszono go do podpisania traktatu pokojowego w którym zrzekał się pretensji do posiadłości włoskich i Burgundii. Po podpisaniu traktatu uwolniono go w 1526 roku z niewoli, po czym zaraz Franciszek stwierdził, że nie będzie przestrzegał traktatu podpisanego pod przymusem.
Walki w latach 1526–1529 oraz Sacco di Roma.
W 1526 roku Franciszek I zawarł przymierze z byłymi sojusznikami Karola, przerażonymi wzrostem jego potęgi. Do utworzonej przez Francję Ligi Świętej przyłączył się doża wenecki, papież Klemens VII oraz władcy Mediolanu i Florencji. Karol V zareagował błyskawicznie. Już w 1527 roku zdobył i splądrował doszczętnie Rzym. Walki trwały do 1529, kiedy obie wyczerpane strony zawarły pokój. Pokój w Cambrai z 1529 roku był łagodniejszy dla Franciszka, mimo że musiał się zrzec pretensji do Włoch udało mu się zachować Burgundię. Karol V w roku następnym został koronowany przez Klemensa VII na cesarza rzymsko niemieckiego.

</doc>
<doc id="318350" url="https://pl.wikipedia.org/wiki?curid=318350" title="Śląska Grupa Bluesowa">
Śląska Grupa Bluesowa

Śląska Grupa Bluesowa – polska grupa muzyczna wykonująca blues. Muzycy (Skrzek, Winder, Giercuszkiewicz i Kawalec) grali ze sobą od 1972 roku pod nazwą Apogeum a od roku 1983 (Kawalec, Giercuszkiewicz i Winder) Bezdomne Psy. Zespół ten nagrywał i koncertował z Janem "Kyksem" Skrzekiem podczas całej jego solowej kariery. Po śmierci basisty Jerzego "Kawy" Kawalca w 2003 roku zespół zakończył działalność. W tym samym roku Skrzek, Giercuszkiewicz i Winder zaprosili do współpracy wieloletniego przyjaciela Mirosława Rzepę, zakładając Śląską Grupę Bluesową. Przez okres dwóch lat z zespołem współpracował doświadczony śląski muzyk, basista Jacek Gazda . Muzycy występujący w grupie współpracowali m.in. z: SBB, Krzak, Dżem, Cree, Bezdomne Psy, Kwadrat, Apogeum, czy też wykonawcami: Józefem Skrzekiem, Tadeusz Nalepa, Ireneuszem Dudkiem, Ryszardem Skibińskim, Ryszardem Riedelem, Zbigniewem Hołdysem, Martyną Jakubowicz i Elżbietą Mielczarek i wielu innymi. Po śmierci Jana "Kyksa" Skrzeka (zmarł 29.01.2015 w Katowicach) zespół kontynuował działalność zapraszając okazjonalnie przyjaciół muzyków (Agnieszka Łapka, Krzysztof Głuch, Michał Kielak, Adam Kulisz i inni.) Zespół od lat jest uznawany za głównego przedstawiciela śląskiego bluesa. 
27 lipca 2020 po ciężkiej chorobie zmarł Michał "Gier" Giercuszkiewicz perkusista zespołu. Ta śmierć skonsolidowała muzyków i zespół zaczął znacząco koncertować. Obecny skład zespołu to: Agnieszka Łapka - śpiew, Krzysztof Głuch - fortepian. Michał Kielak - harmonijki, Mirek Rzepa - gitara basowa, Maksymilian Ziobro - perkusja i Leszek Winder - gitara. W 2022 roku ukazała się nowa płyta a muzycy zespołu zostali znacząco wyróżnieni w ankiecie Blues Top kwartalnika Twój Blues. 
Przypisy.
Kontakt i informacje o zespole: https://www.facebook.com/SGBsilesia/

</doc>
<doc id="318353" url="https://pl.wikipedia.org/wiki?curid=318353" title="Identyfikacja (informatyka)">
Identyfikacja (informatyka)



</doc>
<doc id="318355" url="https://pl.wikipedia.org/wiki?curid=318355" title="Saint-Cezaire-sur-Siagne">
Saint-Cezaire-sur-Siagne



</doc>
<doc id="318357" url="https://pl.wikipedia.org/wiki?curid=318357" title="Chaze-sur-Argos">
Chaze-sur-Argos



</doc>
<doc id="318360" url="https://pl.wikipedia.org/wiki?curid=318360" title="Łukasz Fabiański">
Łukasz Fabiański

 (ur. 18 kwietnia 1985 w Kostrzynie nad Odrą) – polski piłkarz, występujący na pozycji bramkarza w angielskim klubie West Ham United.
W latach 2006–2021 reprezentant Polski. Uczestnik Mistrzostw Świata 2006, 2018 i Mistrzostw Europy 2008, 2016, 2020. 
W sezonie 2005/2006 zdobył mistrzostwo Polski z Legią Warszawa. W 2007 trafił do Arsenalu, gdzie w ciągu siedmiu sezonów występował w rozgrywkach Premier League oraz debiutował w Lidze Mistrzów UEFA. W sezonie 2013/2014 zdobył z klubem Puchar Anglii, będąc podstawowym bramkarzem podczas meczu finałowego na Wembley. W 2014 po wygaśnięciu kontraktu dołączył do walijskiego klubu Swansea City, gdzie w ciągu czterech lat rozegrał 150 spotkań i dwukrotnie wybierany był najlepszym piłkarzem klubu. W 2018 dołączył do West Hamu United i w tym samym roku został wybrany najlepszym piłkarzem klubu. W 2021 został wybrany najlepszym bramkarzem Londynu, a w sezonie 2021/2022 wystąpił z drużyną w fazie grupowej Ligi Europy UEFA.
Piłkarz roku w plebiscycie Piłki Nożnej w 2018. Dwukrotnie wybrany najlepszym bramkarzem Ekstraklasy (2006, 2007), laureat Złotych Butów w plebiscycie redakcji Sportu w 2006.
Kariera klubowa.
Początki kariery.
Łukasz Fabiański urodził się w Kostrzynie nad Odrą, a wychowywał się w Słubicach, skąd pochodzi jego rodzina. Swoją karierę piłkarską rozpoczął w 1999 w juniorskiej drużynie Polonii Słubice. Następnie, w wieku 15 lat dołączył do MSP Szamotuły. W trakcie swojej kariery grał następnie w drużynach Lubuszanina Drezdenko, Sparty Brodnica oraz Mieszka Gniezno.
W 2004 ukończył I Liceum Ogólnokształcące im. ks. Piotra Skargi w Szamotułach. W tym samym roku podpisał pierwszy zawodowy kontrakt z Lechem Poznań i odbył staż w Arsenalu. Ostatecznie odrzucił ofertę kontraktu w Londynie i wrócił do Polski. W drużynie Lecha Fabiański był zawodnikiem rezerwowym, zagrał jedynie w meczu Pucharu Polski przeciwko Arce Gdynia.
Legia Warszawa.
W przerwie zimowej przeszedł do Legii Warszawa, mieszkał na warszawskiej Białołęce. W Ekstraklasie zadebiutował 24 lipca 2005, kiedy to wystąpił w spotkaniu z Arką Gdynia. Po odejściu Artura Boruca do Celticu został pierwszym bramkarzem warszawskiej drużyny. W sezonie 2005/2006 wystąpił we wszystkich meczach swojej ekipy (w sezonie 2005/2006 wystąpił w każdej minucie wszystkich 30 meczów ligowych jego drużyny). W tym sezonie został również mistrzem Polski oraz otrzymał piłkarskiego Oscara w kategorii najlepszy bramkarz. Ten drugi sukces powtórzył również rok później.
Arsenal.
26 maja 2007 przeszedł do Arsenalu za 4 mln 350 tys. euro. W nowej drużynie zadebiutował 25 września 2007 w wygranym 2:0 spotkaniu Pucharu Ligi z Newcastle United W Premier League pierwszy występ zaliczył 28 kwietnia 2008 w meczu z Derby County, zakończony zwycięstwem "Kanonierów" 6:2. Debiutancki sezon w Arsenalu zakończył z trzema występami ligowymi oraz pięcioma pucharowymi.
5 listopada 2008 zaliczył pierwszy występ w Lidze Mistrzów, kiedy to zagrał w zremisowanym 0:0 spotkaniu z tureckim Fenerbahçe SK. Polak występował przez pełne 90 minut. Drugi mecz w Lidze Mistrzów rozegrał 7 kwietnia 2009 z Villarrealem CF zmieniając w 30. minucie Manuela Almunię.
Sezon 2010/2011 rozpoczął jako bramkarz rezerwowy. 21 września 2010 pierwszy raz w sezonie wystąpił w oficjalnym meczu w Pucharze Ligi Angielskiej na White Hart Lane przeciwko Tottenhamowi Hotspur Arsenal wygrał mecz 4:1 w dogrywce, ale na Fabiańskiego spadła fala krytyki za bramkę Robbiego Keane’a. Po meczu sam przyznał, że powinien był obronić ten strzał. Tydzień później rozegrał drugi mecz w sezonie – w Lidze Mistrzów przeciwko FK Partizanowi. Zagrał dobre spotkanie i obronił karnego w ostatnich minutach spotkania. Trener Arsenalu, Arsène Wenger, wyznał, że wreszcie widzimy zawodnika, którego on od dawna widział na treningach.
Od tamtej pory Łukasz Fabiański był pierwszym bramkarzem Arsenalu. Utrzymał czyste konto w meczu przeciwko Manchesterowi City zostając wybrany przez kibiców Arsenalu bohaterem meczu. Wenger wyznał, że Fabiański może pozostać bramkarzem numer jeden na stałe. Utrzymał czyste konto w meczu z Wolverhampton Wanderers, a następnie z Evertonem, gdzie został mianowany bohaterem meczu przez Sky Sports. Po tym spotkaniu Arsène Wenger powiedział, że Fabiański może zostać jednym z najlepszych bramkarzy Premier League. Doznał kontuzji po meczu przeciwko Manchesterowi City 5 stycznia 2011. Uraz wyeliminował go z gry do końca sezonu. W bramce zastąpił go Wojciech Szczęsny.
Łukasz Fabiański powrócił po kontuzji w meczu przeciwko 1. FC Köln. Wszedł z ławki rezerwowych w 69. minucie. Następnie rozegrał połowę spotkania z New York Red Bulls w ramach Emirates Cup oraz połowę meczu z SL Benfiką. Sezon rozpoczął jednak jako bramkarz rezerwowy. Wystąpił w spotkaniach o Puchar Ligi oraz w kończącym fazę grupową Ligi Mistrzów meczu z Olympiakosem SFP, w którym nabawił się kolejnej kontuzji. Po raz kolejny zagrał podczas meczu Pucharu Anglii 18 lutego z Sunderlandem przegranym przez jego zespół 0:2.
Pierwszy występ w sezonie 2012/2013 miał miejsce w czasie ćwierćfinałowego rewanżu w Lidze Mistrzów z Bayernem Monachium w dniu 13 marca 2013. W meczu tym Łukasz Fabiański zachował czyste konto, a Arsenal wygrał 2:0. Rozegrał także kilka meczów ligowych zastępując w bramce Wojciecha Szczęsnego, lecz znów nabawił się kontuzji, która wykluczyła go z gry.
Sezon 2013/2014 po raz kolejny rozpoczął jako rezerwowy. Występował jedynie w meczach Pucharu Ligi oraz Pucharu Anglii. 10 lutego ogłosił, że po sezonie odejdzie z Arsenalu. 19 lutego w meczu Ligi Mistrzów z Bayernem Monachium pojawił się na boisku na skutek czerwonej kartki dla Wojciecha Szczęsnego. 12 kwietnia w półfinałowym meczu Pucharu Anglii z Wigan Athletic obronił dwa rzuty karne, a Arsenal awansował do finału. 17 maja 2014 po finałowym meczu z Hull City, zdobył z klubem Puchar Anglii.
Swansea City.
1 lipca 2014, po wygaśnięciu kontraktu z Arsenalem, Fabiański został zawodnikiem walijskiego Swansea City Otrzymał bluzę z numerem „1”. W nowym klubie zadebiutował 16 sierpnia 2014 w rozgrywanym na Old Trafford meczu 1. kolejki Premier League przeciwko Manchesterowi United wygranym przez Swansea 2:1. 11 maja 2015 zachował czyste konto, a także został wybrany najlepszym zawodnikiem wygranego 1:0 meczu z Arsenalem, który był jego pierwszym powrotem na Emirates Stadium. W sezonie 2014/2015 zagrał w 37 ligowych meczach, trzynastokrotnie zachowując czyste konto. Pod koniec sezonu brytyjski magazyn „Four Four Two” wybrał Fabiańskiego najlepszym bramkarzem sezonu w Premier League, a klub uznał Polaka m.in. najlepszym zawodnikiem walijskiego klubu. 6 lipca 2015 podpisał nowy, czteroletni kontrakt z klubem, obowiązujący do 30 czerwca 2019. W sezonie 2017/2018 wystąpił we wszystkich 38 ligowych meczach Swansea i jako trzeci bramkarz z pięciu najlepszych lig w Europie obronił łącznie 136 strzałów na bramkę, w tym trzy rzuty karne, a po jego zakończeniu kibice wybrali go najlepszym piłkarzem sezonu. Mimo tego, drużyna zajęła 18. miejsce w tabeli i spadła z Premier League.
West Ham United.
20 czerwca 2018 podpisał trzyletni kontrakt z angielskim klubem West Ham United. W drużynie "Młotów" zadebiutował 12 sierpnia 2018 w meczu 1. kolejki Premier League przeciwko Liverpoolowi, przegrywając na Anfield 0:4.
Kariera reprezentacyjna.
Występował w reprezentacjach Polski różnych kategorii wiekowych, w tym w drużynie młodzieżowej U-21. W grudniu 2005 wystąpił w meczu kadry „B” prowadzonej przez Edwarda Klejndinsta ze Szkocją, a swój debiut w reprezentacji Polski zaliczył w meczu z Arabią Saudyjską rozegranym 28 marca 2006 jako reprezentant nr 793. W reprezentacji Polski rozegrał 35 meczów.
15 maja 2006 został powołany do kadry narodowej na Mistrzostwa Świata w Piłce Nożnej 2006, jednak jako jeden z niewielu nie zagrał na nich ani minuty.
21 listopada 2007 rozegrał swój pierwszy mecz o punkty w reprezentacji – w zremisowanym 2:2 meczu z Serbią.
W maju 2012 został powołany do szerokiej kadry na Euro 2012, jednak opuścił zgrupowanie z powodu kontuzji barku wykluczającej go z gry. Jego miejsce w reprezentacji zajął Grzegorz Sandomierski.
W 2014, w jesiennych meczach eliminacji Mistrzostw Europy 2016 wraz z Arturem Borucem pełnił rolę rezerwowego bramkarza Reprezentacji Polski. 18 listopada zagrał 45 minut w zremisowanym meczu towarzyskim ze Szwajcarią, puszczając w nim jedną bramkę. 29 marca 2015 został pierwszym bramkarzem w eliminacyjnym meczu z Irlandią. Mecz zakończył się wynikiem 1:1 po golach Sławomira Peszki i Shane’a Longa.
30 maja 2016 został powołany przez selekcjonera Adama Nawałkę do kadry Polski na Mistrzostwa Europy 2016. Na turnieju pełnił funkcję drugiego bramkarza, jednak z powodu kontuzji Wojciecha Szczęsnego wystąpił w zremisowanym 0:0, drugim meczu fazy grupowej przeciwko reprezentacji Niemiec. Był to debiut Fabiańskiego na wielkim turnieju. Z powodu wspomnianego urazu Szczęsnego, rozegrał w bramce reprezentacji także wszystkie następne mecze Polski na Euro 2016 i dotarł z drużyną do ćwierćfinału, gdzie Polska odpadła przegrywając konkurs rzutów karnych z Portugalią.
Następnie, występując w siedmiu meczach eliminacyjnych, był jednym z liderów drużyny, która z pierwszego miejsca w grupie awansowała na Mistrzostwa Świata 2018.
W czerwcu 2018 Fabiański został powołany przez selekcjonera Adama Nawałkę do składu na Mistrzostwa Świata 2018. Był jedynym zawodnikiem z kadry Polski na MŚ 2006 powołanym na turniej w Rosji. Na turnieju wystąpił w wygranym 1:0, ostatnim meczu fazy grupowej z Japonią, broniąc wszystkie trzy strzały przeciwników, natomiast Polska zajmując ostatnie miejsce w grupie odpadła z dalszej rywalizacji.
8 sierpnia 2021 ogłosił zakończenie reprezentacyjnej kariery. Ostatni mecz w kadrze rozegrał 9 października 2021 przeciwko San Marino. Boisko opuścił w 57. minucie, liczbowo równej z liczbą rozegranych przez niego spotkań w kadrze narodowej.
Życie prywatne.
Jego ojciec jest taksówkarzem, a matka – emerytowaną celniczką. Ma młodszego brata Arkadiusza (ur. 1992), który także był bramkarzem.
16 czerwca 2013 poślubił Annę Grygier. Ślub odbył się w Szamotułach. Mają syna Jana (ur. 23 grudnia 2015).
20 marca 2018 został odznaczony tytułem honorowego obywatela Słubic.

</doc>
<doc id="318363" url="https://pl.wikipedia.org/wiki?curid=318363" title="Subdomena">
Subdomena

Subdomena – adres internetowy, który przynależy do domeny głównej lub domeny wyższego poziomu
System DNS zezwala maksymalnie na 127 poziomów zagnieżdżenia, 63 znaki na etykietę jednego poziomu z ograniczeniem długości całego adresu do 255 znaków.
Przykładowo adresy "wikipedia.strona.pl" oraz "informatyka.strona.pl" przynależą do domeny głównej "strona.pl" i są jej subdomenami. Strona "strona.pl" jest także subdomeną domeny najwyższego poziomu (TLD) o nazwie "pl". Także często stosowany przedrostek "www" jest w rzeczywistości subdomeną i np. "www.adres.pl" oraz "adres.pl" mogą wskazywać na 2 różne strony internetowe.
Zastosowania.
Subdomeny stosuje się najczęściej do rozgraniczenia różnych części serwisu, czy różnych serwerów danej witryny. Na przykład często główna strona danej firmy znajduje się pod adresem "firma.pl", jej forum – "forum.firma.pl", a sklep – "sklep.firma.pl". W drugim przypadku – rozgraniczenia serwerów – spotykamy się np. z wieloma bazami danych czy serwerami plików o innych przedrostkach (np. "mysql1.strona.pl", "mysql2.strona.pl")

</doc>
<doc id="318364" url="https://pl.wikipedia.org/wiki?curid=318364" title="Wacław Świeciński">
Wacław Świeciński

Wacław Jan Świeciński ps. „Brzeski”, „Dzięcioł”, „Ksawery”, „Stwosz”, „Tarzan”, „Tol”, „Tuwar” (ur. w Kijowie, zm. 1 czerwca 1978 w Warszawie) – podpułkownik dyplomowany artylerii Wojska Polskiego i pułkownik Narodowych Sił Zbrojnych, członek Konfederacji Zbrojnej, Związku Walki Zbrojnej-Armii Krajowej.
Życiorys.
Urodził się w rodzinie Jana i Marii z Krzyżanowskich. W latach 1907–1914 uczył się w Korpusie Kadetów w Kijowie, gdzie uzyskał maturę. Po wybuchu I wojny światowej ukończył Konstantynowską Szkołę Podchorążych Artylerii w Piotrogrodzie. Następnie od maja 1915 r. do listopada 1917 r. walczył w armii rosyjskiej jako oficer ogniowy i dowódca baterii 100 Brygady Artylerii Polowej. Wskutek kontuzji otrzymał urlop i wstąpił na Wydział Architektury Politechniki Kijowskiej.
Od 19 lutego 1919 r. był członkiem Polskiej Organizacji Wojskowej jako oficer do zleceń specjalnych Komendy Naczelnej. Potem jako dowódca batalionu uczestniczył w akcji niepodległościowej na Wołyniu. Jesienią 1919 r. przedostał się do Warszawy i podjął studia na Politechnice Warszawskiej, ale po kilku tygodniach wstąpił ochotniczo do Wojska Polskiego.
Zweryfikowany w stopniu kapitana, objął 20 października 1919 r. stanowisko dowódcy baterii w 12 pułku artylerii ciężkiej, a 26 października 1920 r. – dowódcy dywizjonu w 14 pułku artylerii polowej. Uczestniczył wówczas w walkach z bolszewikami na froncie wołyńskim i litewsko-białoruskim.
Po zakończeniu wojny polsko-rosyjskiej pozostał w wojsku. Dowodził dywizjonem w 14 pułku artylerii polowej. W 1923 r. pełnił obowiązki dowódcy II dywizjonu 7 pułku artylerii ciężkiej w Poznaniu. 13 października 1923 r. został przydzielony do Wyższej Szkoły Wojennej w Warszawie, w charakterze słuchacza Kursu Normalnego 1923–1925. Z dniem 3 października 1925 r., po ukończeniu kursu i uzyskaniu tytułu oficera Sztabu Generalnego, został przeniesiony do kadry oficerów artylerii przy Departamencie III Ministerstwa Spraw Wojskowych z równoczesnym przeniesieniem służbowym do Oddziału IV Sztabu Generalnego na okres 6 miesięcy. Następnie został skierowany do Dowództwa Okręgu Korpusu Nr VII w Poznaniu, jako kierownik referatu wyszkolenia. 3 maja 1926 r. został mianowany majorem ze starszeństwem z dniem 1 lipca 1925 r. i 21. lokatą w korpusie oficerów artylerii. 7 grudnia 1926 r. został przeniesiony do 20 pułku artylerii polowej w Prużanie na stanowisko dowódcy III dywizjonu. 26 kwietnia 1928 . został przeniesiony macierzyście do kadry oficerów artylerii z równoczesnym przydziałem do dowództwa 20 Dywizji Piechoty w Słonimiu na stanowisko oficera sztabu. 18 czerwca 1930 r. otrzymał przeniesienie do dowództwa 18 Dywizji Piechoty w Łomży na stanowisko szefa sztabu. Z dniem 2 kwietnia 1932 r. skierowany został na pięciomiesięczny II kurs doskonalący oficerów artylerii w Szkole Strzelania Artylerii w Toruniu. Z dniem 20 września 1933 r. został przeniesiony do 18 pułku artylerii lekkiej w Ostrowi Mazowieckiej na stanowisko zastępcy dowódcy pułku. W 1937 r. został przeniesiony do 30 pułku artylerii lekkiej w Brześciu na stanowisko zastępcy dowódcy pułku. W wyniku zatargu z dowódcą Okręgu Korpusu Nr IX, gen. Franciszkiem Kleebergiem, został przeniesiony do jego dyspozycji. Z dniem 30 czerwca 1939 przeniesiony w stan spoczynku.
Po wybuchu wojny obronnej 1939 r. nie dostał przydziału wojskowego. 8 września zgromadził grupę żołnierzy z rozbitych oddziałów, z którymi dołączył do Grupy Operacyjnej Kawalerii gen. Andersa i został oficerem do zleceń. Uczestniczył w walkach z Niemcami i Sowietami do 24 września, kiedy to przebił się z grupą żołnierzy przez pierścień okrążenia i wrócił do Warszawy.
Po klęsce Francji włączył się do konspiracji. W czerwcu 1940 r. wstąpił do Związku Czynu Zbrojnego, w którym od 26 sierpnia tego roku objął funkcję oficera sztabowego. Po powstaniu Konfederacji Zbrojnej, wojskowego pionu Konfederacji Narodu, został w niej szefem Oddziału III Operacyjno-Szkoleniowego Sztabu Głównego, którym kierował płk dypl. Tadeusz Kurcyusz ps. „Fiszer”. Po podporządkowaniu się KZ Związkowi Walki Zbrojnej był organizatorem i kierownikiem sekcji artylerii i biura studiów artyleryjskich w pionie operacyjnym KG ZWZ. Został wyróżniony przez Komendanta Głównego AK gen. Stefana Roweckiego i skierowany w maju 1942 r. na stanowisko szefa sztabu i zastępcy komendanta Okręgu Kieleckiego AK. Od 1 marca 1943 r. sprawował funkcję szefa Kedywu w sztabie Okręgu. 3 czerwca tego roku został wezwany do KG AK, od którego otrzymał zadanie objęcia funkcji organizatora akcji czynnej na Wołyniu w związku z planowaną akcją „Burza”. W październiku 1943 r. wystąpił z wnioskiem o zwolnienie do rezerwy.
Jednocześnie jeszcze latem 1943 r. nawiązał kontakt z Komendantem Głównym NSZ płk. dypl. T. Kurcyuszem. 1 listopada 1943 r., uzyskawszy półroczny urlop w AK, wstąpił do Narodowych Sił Zbrojnych i został zastępcą Komendanta Głównego i szefem sztabu KG NSZ. Koncentrował się przede wszystkim na pracach koncepcyjno-organizacyjnych, problemach walki bieżącej i akcji scaleniowej z AK. 20 grudnia 1943 r. mianowano go pułkownikiem NSZ. Po scaleniu NSZ z AK był przewidziany na nowego Komendanta Głównego NSZ i zarazem pełnomocnika dowódcy AK ds. scalenia. W rezultacie 20 kwietnia 1944 r. na spotkaniu z płk. dypl. T. Kurcyuszem zrezygnował z dotychczasowych stanowisk. Ukonstytuowana w tym czasie Rada Polityczna NSZ (reprezentująca część nie scaloną z AK) wydała dwa antydatowane rozkazy sygnowane przez płk. dypl. T. Kurcyusza, które informowały o zwolnieniu ppłk. dypl./płk NSZ W. Świecińskiego i mianowaniu mjr./ppłk. NSZ Stanisława Nakoniecznikowa-Klukowskiego ps. „Kmicic” p.o. Komendanta Głównego NSZ. Od W. Świecińskiego, który przybył na posiedzenie NSZ (nie scalonego), zażądano bezwarunkowej rezygnacji ze stanowiska. Ostatecznie nowy Komendant Główny NSZ rozkazem z 6 maja 1944 r. przywrócił W. Świecińskiego na stanowisko szefa sztabu, ale już w połowie tego miesiąca urlopował go, a na początku czerwca mianował z kolei inspektorem trzech Okręgów (IV, VII, XIV). 24 lipca 1944 r. Rada Polityczna NSZ powołała na stanowisko Komendanta Głównego NSZ gen. Tadeusza Jastrzębskiego ps. „Powała”, który tego samego dnia wyznaczył W. Świecińskiego swoim zastępcą i pełnomocnikiem na teren okupacji sowieckiej. 29 lipca Świeciński przedostał się na warszawską Pragę, skąd koordynował działalność czterech Okręgów (białostockiego, siedleckiego, lwowskiego i lubelskiego). Po upadku Powstania Warszawskiego przekazał żołnierzom tych Okręgów rozkazy, aby unikali poboru do Wojska Polskiego i przechodzili do drugiej konspiracji, a najbardziej zagrożeni ewakuowali się na Zachód. W końcu października 1944 r. przeniósł się do Lublina, gdzie próbował zorganizować Komendę Ziem Wschodnich NSZ, opierając się na komendach Okręgu i miasta Lublina.
4 stycznia 1945 r. został aresztowany przez UB pod fałszywym nazwiskiem Wacław Perz i umieszczony w więzieniu na Zamku w Lublinie, razem ze swoim ojcem i żoną Barbarą. Przesłuchiwany przez NKWD i UB początkowo nie został rozpoznany. Po stwierdzeniu kim naprawdę jest, przewieziono go do centralnego więzienia przy ul. Rakowieckiej w Warszawie. 6 lipca 1945 r. został oskarżony m.in. o najcięższe zbrodnie przeciwko państwu i „dążenie do obalenia demokratycznego ustroju”. Wojskowy Sąd Okręgowy w Warszawie skazał go 18 lipca na karę śmierci oraz utratę praw publicznych i obywatelskich na zawsze. Jednakże 27 lipca został ułaskawiony (mimo negatywnej opinii sądowej) przez dowódcę Warszawskiego Okręgu Wojskowego, gen. Włodzimierza Nałęcz-Gembickiego, który zamienił mu karę śmierci na 10 lat więzienia. Dzięki amnestii z 22 lipca 1947 r. karę skrócono do 5 lat, które spędził w więzieniach we Wronkach i Warszawie.
Wyszedł na wolność 27 lipca 1950 r. i zamieszkał w Radości, a później w Warszawie. Poddany ścisłemu nadzorowi ze strony UB, pozbawiony praw emerytalnych, pracował jako referent, a następnie kierownik działu w Przedsiębiorstwie Budownictwa Huty „Warszawa”. W 1961 r. przeszedł na rentę. Zmarł 1 czerwca 1978 r. w Warszawie.

</doc>
<doc id="318366" url="https://pl.wikipedia.org/wiki?curid=318366" title="Transmisja głosu w sieci GSM">
Transmisja głosu w sieci GSM

Transmisja głosu w sieci GSM odbywa się na przyznanych na czas rozmowy (przez Kontroler Stacji Bazowych) częstotliwości i szczelinie czasowej (ang. "time slot"). W zależności od zastosowanych metod kodowania (Half Rate, Full Rate, Enhanced Full Rate lub Adaptive Multi Rate mode) telefon może do nadawania danych zająć całą lub pół szczeliny czasowej (dwa razy więcej rozmów na jednej częstotliwości kosztem pogorszenia jakości). To, które z rozwiązań wybierze, zależy od Kontrolera Stacji Bazowych, który podejmie decyzję na podstawie zajętości sieci w komórce (ang. "cell") w której znajduje się abonent.
Szczegóły związane z transmisją.
Przesyłanie głosu jest wykonywane przez telefon komórkowy w następujących etapach:
Poszczególne etapy przedstawione są poniżej dla transmisji w trybie Full Rate Mode.
Konwersja z postaci analogowej do postaci cyfrowej.
Jedna z podstawowych funkcji telefonu pracującego w standardzie GSM jest konwersja sygnału analogowego do postaci cyfrowej.
Próbkowanie.
Za pomocą próbkowania telefon komórkowy mierzy wartości analogowego sygnału z częstotliwością 8 kHz.
Kwantowanie.
W procesie kwantowania każdej próbce przyporządkowana jest wartość liczbowa. W tym celu amplituda sygnału mierzonego w czasie próbkowania jest dzielona na 8192 odcinki, i każda próbka znajdując się w jednym z nich jest związana z odpowiadającą mu liczbą (0-8191).
Kodowanie.
W tym etapie, liczby otrzymane na podstawie kwantowania są kodowane jako 13 bitowe (2^13 = 8192) liczby w zapisie zero jedynkowym.
Segmentacja i kodowanie mowy.
Gdyby zebrane za pomocą próbkowania i segmentacji dane przesyłać bezpośrednio z komórki do stacji bazowej, trzeba by to robić z szybkością 13 [bit] * 8000 [1/s] = 104 Kb /s
Jest to wartość nie do zaakceptowania, stosuje się więc pewne uproszczenie. Ludzki organ mowy składający się z krtani, strun głosowych, zębów, języka i nosa można opisać pewnymi parametrami. Okazuje się, że w ciągu 20 ms zmieniają się one niewiele. Na potrzeby przesyłania głosu w GSM założono bez większej straty dla jakości przekazu,
że się nie zmieniają w ogóle.
Próbkowany i skwantowany sygnał dzieli się na odcinki o długości 20 ms, a następnie takie odcinki kompresuje się
zamieniając zakodowany w tym czasie sygnał na 260 bitów opisujących wydawanie dźwięku przez człowieka.
To daje 260 [bit] * 50 [1/s] = 13 Kb/s
Kodowanie kanałowe.
Kodowanie kanałowe jest procedurą, która przetwarza segment bitów z zakodowaną rozmową, dodając redundantną informację i bity służące do korekcji błędów. Dzięki temu zmniejsza się współczynnik błędu (BER).
W GSM, segment 260 bitów (odpowiadający 20 ms zakodowanej rozmowy) jest przetwarzany za pomocą następującego algorytmu:
Dzięki redundancji i bitom parzystości będzie umożliwiona korekcja błędów po otrzymaniu tego segmentu danych.
Przeplot.
Gdy jakiś fragment transmitowanych danych zaginie podczas transmisji, rozmowa odpowiadająca temu fragmentowi w ogóle nie dotrze do adresata. Aby temu zapobiec, bity z zakodowaną rozmową zostają przemieszane tak, aby utrata fragmentu transmisji, spowodowała utratę bitów należących do różnych fragmentów rozmowy i w konsekwencji co najwyżej pogorszenie jej jakości, co może być jeszcze naprawione za pomocą korekcji błędów.
Pierwszy etap (przeplot bitowy).
456 bitów (które są zakodowane za pomocą procedury Channel Coding) odpowiadające 20 ms rozmowy, są dzielone na 8 bloków po 57 bitów i przemieszane tak jak na rysunku poniżej.
W normalnej ramce wysyłanej w jednej szczelinie czasowej mieszczą się dwa takie bloki. W takiej sytuacji jeśli cala ramka jest zagubiona podczas transmisji, BER=25% (2/8).
Drugi etap (przeplot blokowy).
Aby dodatkowo zmniejszyć współczynnik błędu zamiast wysyłania w jednej ramce dwóch kolejnych 57-bitowych bloków,
wysyła się w niej dwa bloki z różnych segmentów danych odpowiadających innym 20 ms fragmentom rozmowy.
Wiąże się to z opóźnieniem w Systemie, ale w zamian zmniejsza się współczynnik błędu.
Jeśli podczas transmisji zaginie ramka, tylko jeden blok z 20 ms zostanie utracony, więc BER=12.5% (1/8).
Ciphering/Encryption.
Ten etap jest związany z zakodowaniem ramki w taki sposób, aby była ona możliwa do odkodowania tylko przez uprawnionego odbiorcę informacji. W GSM do tego celu jest używany algorytm A5, nie dodaje on
dodatkowych bitów do ramki.
Formatowanie ramek.
Tak jak zostało to przedstawione powyżej jedna ramka danych zawiera dwa 57 bitowe bloki, razem 114 bitów. Dodatkowo
do ramki dołączone jest 26 bitów (tzw. "sekwencja treningowa"), dwa bity flagi i 6 bitów dopełnienia. Tak uformowana ramka zawiera 148 bitów.
Modulacja i transmisja.
Uformowana ramka może być przesłana w jednej szczelinie czasowej (ang. time slot) na przyznanej
przez Kontroler Stacji Bazowych częstotliwości. Odstęp pomiędzy częstotliwościami wynosi 200 KHz
i w tym paśmie musi zmieścić się transmisja. Jedna ramka to 148 bitów, szczelina czasowa ma długość odpowiadającą czasowi przesyłania 156,25 bita. Ten dodatkowy czas przesłania 8.25 bita jest nazywany "guard period" i jest zabezpieczeniem, przed "nadpisaniem" rozmowy w sąsiedniej szczelinie czasowej. Każda szczelina czasowa to 0.577 ms. W ośmiu kolejnych szczelinach czasowych jest 8 różnych rozmów, więc w tym czasie (8*0.577 ms) telefon prześle 33.8 Kb/s (156.25 [bit]/ (0.577[ms]*8)).
Ponieważ na jednej częstotliwości kodowanych jest 8 rozmów, daje to transfer 270,9 Kb/s (8*33.8 Kb/s). Aby zmieścić tę ilość bitów w 200 KHz paśmie stosowana jest modulacja GMSK (ze współczynnikiem BT = 0.3).

</doc>
<doc id="318372" url="https://pl.wikipedia.org/wiki?curid=318372" title="Gazeta Średzka">
Gazeta Średzka

Gazeta Średzka - tygodnik lokalny, ukazujący się od 1995 roku na terenie powiatu średzkiego (wcześniej rejonu średzkiego), obejmującego zasięgiem pięć gmin: Środa Wielkopolska, Dominowo, Krzykosy, Nowe Miasto nad Wartą i Zaniemyśl.
Objętość pisma wynosi 32–40 stron. Nakład ponad 3700 egzemplarzy.
Historia.
Tygodnik ukazuje się od 1995. Redaktorem naczelnym „Gazety Średzkiej” jest od początku jej założenia Zbigniew Król, a jego zastępcą – Jarosław Krzeminski. Od 1995 roku „Gazeta Średzka” tygodnik ukazuje się w każdy czwartek. Redakcja mieści w Środzie Wielkopolskiej. Wydawcą jest spółka Wydawnictwo „Gazeta Średzka” sp. z o.o. z siedzibą w Kórniku. Tematyka pisma obejmuje wydarzenia społeczne, polityczne, gospodarcze, naukowe, kulturalne oraz sportowe powiatu średzkiego.
Sulisław.
Od samego początku „Gazeta Średzka” corocznie przyznawała nagrody (do 2018 roku) – Sulisławy – dla Średzianina Roku i za Wydarzenie Roku. Nagroda nosi imię Sulisława na pamiątkę pierwszego historycznego burmistrza Środy.
Dziennikarze „Gazety Średzkiej”.
Zespół redakcyjny:
Stali współpracownicy:
Tymczasowi współpracownicy:

</doc>
<doc id="318376" url="https://pl.wikipedia.org/wiki?curid=318376" title="Foreign Exchange Station">
Foreign Exchange Station

FXS (ang. Foreign Exchange Station) to nazwa interfejsu telefonicznego stosowanego w telefonach analogowych (PSTN).
FXS instalowane są w centralach miejskich i do niego podłączane są urządzenia abonenta (telefony, faksy) za pomocą linii telefonicznej. FXS spełnia następujące zadania:
FXS występuje także w innych urządzeniach, do których podłączamy aparat telefoniczny np. w centralach PBX do podłączania linii wewnętrznych. Do FXS za pomocą linii telefonicznej podłączamy tylko urządzenia wyposażone w interfejs FXO. Urządzenia połączone ze sobą za pomocą dwóch interfejsów FXS nie będą ze sobą współpracować.

</doc>
<doc id="318386" url="https://pl.wikipedia.org/wiki?curid=318386" title="Foreign Exchange Office">
Foreign Exchange Office

FXO (ang. Foreign Exchange Office) to nazwa interfejsu telefonicznego stosowanego w telefonach analogowych (PSTN).
W interfejsy FXO wyposażone są aparaty telefoniczne i za jego pomocą urządzenie podłaczamy do centrali miejskiej. FXO spełnia następujące zadania:
FXO występuje także w innych urządzeniach podłączanych do linii telefonicznej np. w centralach PBX do podłączania linii miejskich lub w faksach. Do FXO za pomocą linii telefonicznej podłączamy tylko urządzenia wyposażone w interfejs FXS. Urządzenia połączone ze sobą za pomocą dwóch interfejsów FXO nie będą ze sobą współpracować.

</doc>
<doc id="318390" url="https://pl.wikipedia.org/wiki?curid=318390" title="Celebes Południowo-Wschodni">
Celebes Południowo-Wschodni

Celebes Południowo-Wschodni () – prowincja w Indonezji na wyspie Celebes. 
Powierzchnia 38 068 km²; 2,6 mln mieszkańców (2020); stolica: Kendari.
Obejmuje większość południowo-wschodniego półwyspu Celebes oraz leżące przy nim wyspy, m.in. Wowoni, Buton, Muna, Kabaena i wyspy Tukangbesi. Na północy znajdują się Góry Tanggeasinua oraz Góry Mekongga. 
Gospodarka prowincji opiera się na rolnictwie, w którym główną rolę odgrywa produkcja ryżu, trzciny cukrowej, kawy, manioku oraz innych produktów leśnych. Występuje także przemysł, jednak nie jest on dobrze rozwinięty. Głównymi ośrodkami miejskimi poza Kendari są: Bau-Bau, Kolaka oraz Raha.

</doc>
<doc id="318395" url="https://pl.wikipedia.org/wiki?curid=318395" title="Gambit królewski">
Gambit królewski

Gambit królewski – otwarcie szachowe powstające po posunięciach:
Była to główna broń XIX-wiecznych szachistów, kiedy to powszechnie był uważany za jedną z najsilniejszych odpowiedzi na 1. ... e5. Obecnie jest uważany za debiut bardzo dla białych ryzykowny. Białe ofiarowują pionka, by wywrzeć nacisk na centrum, a w niektórych wariantach wykorzystują półotwartą linię f do zorganizowania ataku na pole f7 (które jest najsłabszym punktem w obozie czarnych).
Obecnie za ostatniego rycerza gambitu królewskiego uważany jest Aleksandr Moroziewicz, który jako jedyny szachista należący do światowej czołówki podejmuje czasami ryzyko związane z 1.e4 e5 2.f4. Mimo to gambit królewski, gwarantujący ciekawą grę od samego początku partii i umożliwiający zastawianie pułapek na przeciwnika cieszy się wciąż popularnością na poziomie amatorskim. W Polsce corocznie odbywa się w Radomiu turniej szachów szybkich "Królewski Gambit Radomia", którego uczestnicy rozgrywają wyłącznie partie w tym starym otwarciu.
Warianty.
Gambit skoczka.
Czarne mają do wyboru kilka kontynuacji: 3...g5, 3...Sf6, 3...d5, 3...Ge7, 3...h6
Obrona klasyczna.
najstarsza znana kontynuacja:
Białe dysponują tutaj kilkoma równorzędnymi kontynuacjami jak 4.Gc4; 4.h4; 4.Sc3; 4.d4
Gambit Kieseritzky'ego.
Czarne mają do wyboru kontynuacje: 5...Sf6, 5...Gg7, 5...d5, 5...d6, 5...Sc6, 5...He7, 5...Ge7, 5...h5.
Wariant z szybkim d5.
Czarne dążą do jak najszybszego rozwoju własnych figur.
Kontrgambit Falkbeera.
Za cenę piona czarne chcą wyprzedzić białe w rozwoju figur i opanować centrum.
Nieprzyjęty gambit królewski.
Czarne nie zwracają uwagi na ofiarowanego im piona, który na polu f4 przeszkadza własnemu czarnopolowemu gońcowi.
Gambit Villemsona.
Czarne chcą natychmiastowo wykorzystać osłabienie królewskiego skrzydła białych.
Gambit Masona.
Czarne chcą natychmiastowo wykorzystać osłabienie królewskiego skrzydła białych.

</doc>
<doc id="318397" url="https://pl.wikipedia.org/wiki?curid=318397" title="Murszenie">
Murszenie

Murszenie - proces biochemiczny polegający na przetwarzaniu materii organicznej, zachodzący w torfach i wywołany ich osuszaniem (naturalne lub melioracyjne). Proces zachodzi również w niektórych glebach semihydrogenicznych, w których występują wahania poziomu wód gruntowych.
Decydującą rolę w przemianach fizycznych i chemicznych zachodzących w masie torfowej odgrywa tlen. Końcowym etapem murszenia jest rozpad masy torfowej i zanik pierwotnej struktury torfu (głównie włóknistej).
Proces murszenia polega m.in. na humifikacji torfu przy stopniowej jego mineralizacji co jest przyczyną powstawania murszu, którego jakość powiązana jest z jakością torfu i warunków, w których zachodzą przemiany (najlepszy powstaje podczas umiarkowanego i powolnego osuszania torfowiska niskiego przy współudziale składników mineralnych np. pyłowych lub ilastych).
Następnie duża część torfu przekształca się w próchnicę tworzącą połączenia organiczno-mineralne. Połączenia te mają korzystny wpływ na powstawanie gleb murszowych lub murszowatych.
Gdy wystąpi zbyt gwałtowny proces odwodnienia i torf zostanie przesuszony to końcowym etapem murszenia będzie przewaga mineralizacji nad humifikacją oraz zwęglenie i rozdrobnienie substancji organicznej.
Proces murszenia ma charakter nieodwracalny.

</doc>
<doc id="318405" url="https://pl.wikipedia.org/wiki?curid=318405" title="Premium Internet">
Premium Internet

Premium Internet S.A. – polski operator telekomunikacyjny, świadczący od 1998 roku usługi na międzynarodowym rynku operatorskim – obsługując połączenia (VoIP oraz PSTN) na terenie Europy Wschodniej i Centralnej. Operator obsługuje w Polsce prefiks "1077" pozwalający na wyprowadzanie i terminację połączeń międzymiastowych, międzynarodowych oraz do sieci mobilnych. Spółka została przejęta przez firmę Netia S.A.

</doc>
<doc id="318410" url="https://pl.wikipedia.org/wiki?curid=318410" title="Sławomira Łozińska">
Sławomira Łozińska

Sławomira Maria Łozińska (ur. 8 kwietnia 1953 w Warszawie) – polska aktorka teatralna i filmowa, w latach 2003–2005 członkini Krajowej Rady Radiofonii i Telewizji.
Życiorys.
Uczęszczała do XXVIII Liceum Ogólnokształcącego im. Jana Kochanowskiego w Warszawie, w latach 1971–1975 studiowała na Wydziale Aktorskim Państwowej Wyższej Szkoły Teatralnej im. Aleksandra Zelwerowicza w Warszawie, uzyskując tytuł zawodowy magistra sztuki. Ukończyła również podyplomowe studium menedżerów kultury przy Szkole Głównej Handlowej.
W latach 1973–1986 i 1988–1990 była aktorką Teatru Narodowego w Warszawie. Ponadto występowała w warszawskim Teatrze Nowym (1990–1994) i Teatrze Adekwatnym (1993–1994). Od 1997 kierowała Działem Organizacji Pracy Artystycznej Teatru Narodowego. Współpracowała z Telewizją Polską jako jedna z redaktorów i prowadzących program "Kawa czy herbata?" (1994–1995). W latach 1996–1999 pełniła funkcję wiceprezesa zarządu głównego Związku Artystów Scen Polskich.
W maju 2003 została powołana przez prezydenta Aleksandra Kwaśniewskiego w skład Krajowej Rady Radiofonii i Telewizji, w której zasiadała do grudnia 2005. W 2006 powróciła do Teatru Narodowego, a w 2008 objęła stanowisko dyrektora naczelnego Teatru Ateneum.
Jej dorobek artystyczny objął kilkadziesiąt ról teatralnych, filmowych i telewizyjnych, w tym w Teatrze Polskiego Radia i Teatrze Telewizji. Wystąpiła m.in. w serialach "Daleko od szosy" i "W labiryncie". Epizodyczne role zaliczyła w serialach "Klan" i "Złotopolscy", w 2007 dołączyła do obsady produkcji "Barwy szczęścia".
Była żoną pianisty Janusza Olejniczaka.

</doc>
<doc id="318411" url="https://pl.wikipedia.org/wiki?curid=318411" title="A-10 Thunderbolt II">
A-10 Thunderbolt II



</doc>
<doc id="318414" url="https://pl.wikipedia.org/wiki?curid=318414" title="Kendari">
Kendari

Kendari – miasto w Indonezji na wyspie Celebes nad morzem Banda; ośrodek administracyjny prowincji Celebes Południowo-Wschodni; powierzchnia 295,89 km²; 235 tys. mieszkańców (2005).
Ośrodek drobnego przemysłu i rzemiosła ludowego (gł. wyroby z miejscowych gatunków drewna). W mieście znajduje się uniwersytet ("Universitas Halu Oleo", zał. 1981).
W czasie II wojny światowej ważna baza morska i lotnicza, zajęta przez Japończyków 24 stycznia 1942 r.

</doc>
<doc id="318415" url="https://pl.wikipedia.org/wiki?curid=318415" title="Telefon VoIP">
Telefon VoIP

Telefon VoIP - typ aparatu telefonicznego, który w przeciwieństwie do tradycyjnych aparatów PSTN lub ISDN nie jest podłączany do sieci telefonicznej, lecz do sieci komputerowej, a połączenia są realizowane za pomocą technologii VoIP.
Tego typu urządzenie umożliwia prowadzenie znacznie tańszych rozmów, czasami nawet darmowych w ramach jednego operatora. Wygląda on jak zwykły aparat telefoniczny wyposażony w słuchawkę, klawiaturę, a czasami też wyświetlacz, jednak nie posiada on wyjścia do analogowej linii telefonicznej lub ISDN, lecz wyjście do Internetu, najczęściej jako gniazdo RJ-45 w standardzie Ethernet. Urządzenie to umożliwia prowadzenie rozmowy VoIP nawet użytkownikowi, który nie jest wyposażony w komputer. Komputer jest potrzebny jedynie do skonfigurowania telefonu.
Telefon VoIP wykorzystuje najczęściej protokół SIP lub inny tego typu oraz odpowiedni kodek.
Uwaga: Czasami telefony tego typu mylone są z telefonami USB, które w rzeczywistości są jedynie odpowiednikiem karty dźwiękowej ze słuchawką, mikrofonu i kilkunastu przycisków klawiatury. Telefony tego typu nie potrafią przekazać rozmowy bez udziału komputera i podłączane są do komputera za pomocą złącza USB.

</doc>
<doc id="318417" url="https://pl.wikipedia.org/wiki?curid=318417" title="UNPROFOR">
UNPROFOR

UNPROFOR (ang. "United Nations Protection Force" – "Siły Ochronne Organizacji Narodów Zjednoczonych") – misja pokojowa na terenie byłej Jugosławii, powołana na mocy rezolucji 743 (1992) z dnia 21 lutego 1992 Rady Bezpieczeństwa ONZ.
Misja UNPROFOR rozpoczęła się w lutym 1992, zakończona została 31 marca 1995 (misja została przekształcona w trzy samodzielne misje: UNPREDEP, UNCRO i UNPROFOR II).
Celem misji było powstrzymanie eskalacji konfliktu, który rozpoczął się w 1991 po rozpadzie byłej Jugosławii.
W marcu 1995 siły UNPROFOR-u składały się z:
Z 38 państw:
Argentyna, Bangladesz, Belgia, Brazylia, Czechy, Dania, Egipt, Finlandia, Francja, Ghana, Hiszpania, Holandia, Indonezja, Irlandia, Jordania, Kanada, Kenia, Kolumbia, Litwa, Malezja, Nepal, Nigeria, Norwegia, Nowa Zelandia, Pakistan, Polska, Portugalia, Rosja, Słowacja, Szwajcaria, Szwecja, Tunezja, Turcja, Ukraina, Stany Zjednoczone, Wenezuela, Wielka Brytania, Włochy.
Straty ludzkie wyniosły 167 osób.
Kontyngenty wojskowe.
Struktura organizacyjna UNPROFOR w marcu 1995 r., w trakcie transformacji w trzy odrębne misje pod jednym dowództwem (UNPF):
W literaturze występuje też innych sposób nazewnictwa batalionów: np. Dutchbat zamiast DUTCHBATT.

</doc>
<doc id="318418" url="https://pl.wikipedia.org/wiki?curid=318418" title="Wittenberg">
Wittenberg

Polska.
Dawne nazwy miejscowości:

</doc>
<doc id="318419" url="https://pl.wikipedia.org/wiki?curid=318419" title="Marie Céleste">
Marie Céleste



</doc>
<doc id="318420" url="https://pl.wikipedia.org/wiki?curid=318420" title="Marie Celeste">
Marie Celeste



</doc>
<doc id="318426" url="https://pl.wikipedia.org/wiki?curid=318426" title="Twente">
Twente

Twente (dawniej "Twenthe") jest nieoficjalnym administracyjnym regionem we wschodniej Holandii, obejmującym najbardziej zurbanizowaną, wschodnią część prowincji Overijssel.
Przybliżone, umowne granice regionu stanowią:
Powstanie i rozwój miasta.
Trzy największe miasta Twente to Almelo, Enschede oraz Hengelo, które rozwinęły się w XIX wieku. Największym impulsem do tego rozwoju był rozkwit przemysłu tekstylnego, a rozwój kolei żelaznych w tym samym czasie wzmocnił dominującą rolę miast w regionie Twente. W Hengelo dominował przemysł maszynowy. Choć przemysł tekstylny odgrywał dominującą rolę w historii rozwoju gospodarczego regionu, jego dzisiejszy wpływ na lokalną gospodarkę jest minimalny.
Region Twente posiada własne lotnisko, Enschede Airport Twente. W połowie drogi pomiędzy Enschede i Hengelo znajduje się Uniwersytet w Twente, słynący z wysokiego poziomu nauk technicznych.
Krajobraz.
Poza miastami, Twente jest regionem z ważnymi rezerwatami przyrody, takimi jak Lutterzand czy meandry rzeki Dinkel. Twente jest podzielone z północy na południe pasmem wzgórz. Jego najwyższym wzniesieniem jest Tankenberg koło miejscowości Oldenzaal. Koło Ootmarsum znajdują się malowniczo położone miasteczka, np. Tubbergen.
Folklor.
Wiele tradycyjnych zwyczajów, takich jak granie na rogu w środku zimy (midwinterhoorn) czy ogniska wielkanocne zachowało się w Twente. Hymn Twente Twents Volklied wychwala te zwyczaje, przemysł tekstylny oraz lokalną społeczność. W Oldenzaal, który tak jak całe północne Twente jest katolickie, obchodzi się bardzo głośno karnawał.
Dialekt.
Lokalny język twents, będący dialektem dolnosaksońskiego, wraz z fryzyjskim oraz limburgskim jest jednym z trzech języków regionalnych Holandii. Twents jest używany w całym regionie, jednak jego dialekty różnią się dość wyraźnie nawet pomiędzy sąsiednimi miejscowościami.
Miejscowości.
Osiem miejscowości w Twente posiada prawa miejskie: Almelo, Diepenheim, Delden, Enschede, Goor, Oldenzaal, Ootmarsum, oraz Rijssen.
Pozostałe miejscowości w Twente to: Albergen, Almelo, Beuningen, Boekelo, Borne, Bornerbroek, Breklenkamp, Buurse, Daarle, Delden, De Lutte, Den Ham, Denekamp, Deurningen, Diepenheim, Enschede, Enter, Fleringen, Glanerbrug, Goor, Haaksbergen, Hellendoorn--Hengelo, Lattrop, Lonneker, Losser, Mander, Markelo, Nijverdal--Oldenzaal, Ootmarsum, Overdinkel, Rijssen, Rossum, Saasveld, Tilligte, Tubbergen, Twekkelo, Usselo, Vasse, Vriezenveen, Vroomshoop, Weerselo, Wierden, Zenderen.

</doc>
<doc id="318427" url="https://pl.wikipedia.org/wiki?curid=318427" title="Bau-Bau">
Bau-Bau

Bau-Bau – miasto w Indonezji na wyspie Buton nad morzem Flores w prowincji Celebes Południowo-Wschodni; powierzchnia 306 km²; 152 tys. mieszkańców (2015).
Główny port morski prowincji (wywóz ryb, kopry, kawy, tytoniu, cukru). 
19 lutego 2005 nawiedzone przez trzęsienie ziemi o sile 6,9 w skali Richtera.

</doc>
<doc id="318430" url="https://pl.wikipedia.org/wiki?curid=318430" title="Spyker (marka samochodów)">
Spyker (marka samochodów)

Spyker – holenderski producent samochodów, utworzony przez braci Jacobusa i Hendrika-Jana Spijkerów.
Historia.
Firma powstała w 1880 i początkowo zajmowała się wyrobem powozów. W 1898 wyprodukowano pierwszy samochód pod marką Spijker. Miał on drewniane nadwozie i silnik z samochodu produkowanego przez zakłady Carla Benza. W tym samym roku bracia Spijker, dla uczczenia zbliżającej się koronacji, wyprodukowali samochód dla następczyni tronu Wilhelminy. Samochód ten jest do dziś używany przez holenderski dwór królewski. Był to zwrotny punkt w historii firmy. Bracia w celu zdobycia rynków zagranicznych zmienili nazwę na Spyker i całkowicie poświęcili się produkcji samochodów. Pierwotnie siedziba firmy znajdowała się w Hilversum, a w 1886 została przeniesiona w okolice Amsterdamu.
Współpracując z zatrudnionym w fabryce braci Spijkerów w Trompenburgu belgijskim inżynierem Josephem Valentinem Laviolette’em z końcem 1902 rozpoczęli prace na modelem Spyker 60/80 HP. Premiera tego modelu odbyła się w grudniu 1903 roku na Salonie Samochodowym w Paryżu. Był to pierwszy samochód z napędem na cztery koła i sześciocylindrowym silnikiem. Silnik miał pojemność 8686 cm³ i moc 50 KM, a wszystkie koła napędzał za pomocą trzyprzekładniowej skrzyni biegów wyposażonej dodatkowo w nadbieg. Dzięki temu kierowca miał do dyspozycji w sumie 6 przełożeń do jazdy do przodu. Samochód produkowany był z myślą o rajdach sportowych, a jego prędkość maksymalna wynosiła 75 km/h. Ten sam model wytwarzany był również z silnikiem o mocy 40 KM.
W 1907 model 14/18 HP zajął drugie miejsce w wyścigu Pekin-Paryż.
W czasie I wojny światowej recesja na rynku luksusowych samochodów zmusiła firmę do dywersyfikacji produkcji. W tym czasie rozpoczęto produkcję silników lotniczych.
Najbardziej znanym późniejszym modelem był Spyker C4, do którego silnik zaprojektował Wilhelm Maybach. W 1921 C4 ustanowił rekord przejeżdżając w ciągu 36 dni 30 tys. km.
W 1925 firma Spyker wstrzymała produkcję samochodów, a rok później zbankrutowała.
Od lat 90. XX wieku do jej tradycji nawiązuje inna holenderska firma Spyker Cars, produkująca luksusowe samochody sportowe.

</doc>
<doc id="318432" url="https://pl.wikipedia.org/wiki?curid=318432" title="Julián Marías Aguilera">
Julián Marías Aguilera

Julián Marías Aguilera (ur. 17 czerwca 1914 w Valladolid, zm. 15 grudnia 2005 w Madrycie) – hiszpański filozof katolicki.
Życiorys.
Mieszkał w Madrycie od 1919. W latach 1931-1936 studiował nauki filozoficzne. Naukę przerwał wybuch wojny domowej, w której Marías Aguilera wziął udział po stronie republikańskiej. Po zwycięstwie zwolenników generała Franco był w 1939 przez kilka miesięcy więziony. Po zwolnieniu powrócił do studiów filozoficznych; opracował wówczas podręcznik historii filozofii "Historia de la Filosofía", opublikowany po raz pierwszy w 1941 i później wielokrotnie wznawiany. W 1942 przedstawił rozprawę doktorską, nie został jednak do obrony dopuszczony ze względu na zawarte w pracy krytyczne zdania w stosunku do reżimu Franco.
W 1948 ze swoim dawnym profesorem José Ortegą y Gassetem powołał do życia Instituto de Humanidades de Madrid; objął kierownictwo tej instytucji po śmierci Ortegi y Gasseta w 1955. W 1949 obronił doktorat na podstawie tej samej pracy, którą odrzucono siedem lat wcześniej ("La Metafísica del conocimiento en Gratry"); odsunięty od możliwości pracy wykładowcy w Hiszpanii, gościnnie wykładał na uczelniach amerykańskich. Utrzymywał się również z publikacji filozoficznych.
W 1964 został powołany na członka Królewskiej Akademii Języka Hiszpańskiego. Po śmierci Franco odebrał nominację króla Juana Carlosa na senatora, mandat pełnił w latach 1977-1979. W 1980 otrzymał również nominację profesorską. W 1982 Jan Paweł II powołał go, jako pierwszego Hiszpana, w skład Międzynarodowej Papieskiej Rady Kultury. W 1986 Marías Aguilera otrzymał Nagrodę Księcia Asturii w dziedzinie nauk humanistycznych.
Był od 1941 żonaty z Dolores Franco Manero, pisarką i nauczycielką. Miał pięciu synów, m.in. Javiera (ur. 1951), pisarza.
Jako filozof kontynuował szkołę filozoficzną Ortegi y Gasseta, był przedstawicielem tzw. racjowitalizmu. 
Najważniejsze prace:

</doc>
<doc id="318437" url="https://pl.wikipedia.org/wiki?curid=318437" title="Józef Siemek">
Józef Siemek

Józef Antoni Siemek, ps. „Baca” (ur. 15 marca 1913 w Nowym Sączu, zm. 1 lipca 1983 w Warszawie) – dziennikarz polski, działacz państwowy, prezes Głównego Urzędu Kontroli Prasy, Publikacji i Widowisk, poseł do Krajowej Rady Narodowej i na Sejm Ustawodawczy.
Życiorys.
Odbył studia polonistyczne na Wydziale Filozofii Uniwersytetu Jagiellońskiego, uzyskując dyplom magistra w 1936. Działał w tym okresie w Organizacji Młodzieży Towarzystwa Uniwersytetu Robotniczego, Bratniej Pomocy, Legionie Młodych, Związku Niezależnej Młodzieży Socjalistycznej. W latach 1938–1939 pracował jako nauczyciel-praktykant w Państwowym Liceum i Gimnazjum w Nowogródku. W czasie II wojny światowej utrzymywał się z pracy kelnera w Pleszewie, potem był m.in. urzędnikiem Rady Głównej Opiekuńczej w Kielcach i Skarżysku-Kamiennej, robotnikiem w Krakowie, magazynierem. Rozpoczął pracę dziennikarską, redagując pismo konspiracyjne w województwie krakowskim „Racławice”. Działał w organizacji Żegota i Chłopskiej Organizacji Wolności Racławice. Na przełomie 1943/1944 więziony na Montelupich (krakowskie więzienie Gestapo).
Po wojnie znalazł się na Dolnym Śląsku, gdzie był sekretarzem Wojewódzkiego Komitetu Polskiej Partii Socjalistycznej, a także zastępcą redaktora naczelnego „Wrocławskiego Kuriera Ilustrowanego”. W latach 1946–1947 pełnił mandat poselski w Krajowej Radzie Narodowej, w latach 1947–1952 w Sejmie Ustawodawczym. W 1948 został członkiem PZPR.
W 1949 przeniósł się do Warszawy; podjął pracę w wydawnictwie „Książka i Wiedza” jako kierownik Działu Aktualności Politycznych. W listopadzie 1950 został powołany na stanowisko dyrektora Funduszu Kościelnego i zastępcy dyrektora Urzędu do Spraw Wyznań.
W latach 1955–1956 (formalnie do 1957) był redaktorem naczelnym „Gazety Poznańskiej”, utracił stanowisko po wydarzeniach października 1956. Po powrocie do Warszawy był sekretarzem redakcji „Życia Partii”. W listopadzie 1957 został zastępcą kierownika Biura Prasy przy Komitecie Centralnym PZPR; był zastępcą członka Komitetu Centralnego. Od września 1965 do lutego 1973 pełnił funkcję prezesa Głównego Urzędu Kontroli Prasy, Publikacji i Widowisk (szefa cenzury państwowej).
Po przejściu na emeryturę (1973) był dziennikarzem ekonomicznym w „Książce i Wiedzy” na pół etatu. W latach 1963–1982 należał do Stowarzyszenia Dziennikarzy Polskich. Opublikował m.in. książkę "Śladami klątwy".
Mieszkał w Warszawie. Żonaty z Kazimierą Siemek (1916-1983). Pochowany na cmentarzu Powązki Wojskowe w Warszawie (kwatera C39-1-5).
Odznaczenia.
Posiadał również liczne odznaki lokalne i sportowe, a także czechosłowacką odznakę dziennikarską im. Juliusa Fučika.

</doc>
<doc id="318441" url="https://pl.wikipedia.org/wiki?curid=318441" title="Konstal 4N">
Konstal 4N

Konstal 4N – typ tramwaju wytwarzanego w latach 1956–1962 w zakładach Konstal w Chorzowie i w Fabryce Wagonów Świdnica. Wersja wąskotorowa 5N produkowana była w latach 1957–1962. Wersje doczepne (wagony bez silnika) oznaczane są 4ND lub 5ND.
Konstrukcja.
4N to dwukierunkowy, dwustronny, jednoczłonowy wagon silnikowy, wyposażony w czworo dwuskrzydłowych, odsuwanych drzwi.
Tramwaj 4N jest rozwojową wersją typu N. W stosunku do poprzednika wprowadzono dwuskrzydłowe drzwi, wydłużono pudło wagonu w dół, zakrywając częściowo podwozie i stopnie wejściowe, zmieniono układ siedzeń i wprowadzono nowe rozwiązania układu hamulcowego.
Wersje.
Wersja normalnotorowa produkowana była w dwóch odmianach różniących się układem hamulcowym oraz szczegółami budowy. Wersja 4N wyprodukowana została w zakładach Konstal w latach 1956–1957 w liczbie 90 sztuk. Wersja 4N1 z hamulcami tarczowymi i nową ostojnicą produkowana była w latach 1957–1962 (335 sztuk).
Opracowano także jednokierunkową wersję (jedno stanowisko motorniczego, drzwi z jednej strony) z przeznaczeniem dla Warszawy. Ostatecznie jeden tramwaj oznaczony jako 4NJ został wyprodukowany w roku 1957. Eksploatowane wagony były przerabiane na jednokierunkowe, jednak wykonywano to w zakładach komunikacyjnych.
Produkcję normalnotorowych wagonów doczepnych 4ND prowadzono w Konstalu w roku 1957 i wyprodukowano 80 sztuk. 386 sztuk wagonów w wersji 4ND1 zostało wyprodukowanych w latach 1958–1961.
Wersja wąskotorowa wagonu silnikowego 5N produkowana była w Konstalu w roku 1957 w liczbie 39 sztuk. Kolejną wersję 5N1 wytwarzano w latach 1958–1962 w liczbie 419 egzemplarzy.
Wąskotorowe wagony doczepne 5ND produkowano w roku 1957 w Fabryce Wagonów Świdnica w Świdnicy w liczbie 40 sztuk, a wersja 5ND1 wytwarzana była w Konstalu w roku 1958 (36 sztuk) i w Świdnicy w latach 1958–1961 (419 sztuk).
Eksploatacja.
Tramwaje normalnotorowe typu 4N eksploatowane były przez większość polskich miast posiadających wówczas komunikację tramwajową (Częstochowa, Gdańsk, GOP, Gorzów Wielkopolski, Kraków, Poznań, Szczecin, Warszawa, Wrocław), zaś wersja wąskotorowa 5N używana była w Bielsku-Białej, Bydgoszczy, Elblągu, Grudziądzu, Inowrocławiu, Jeleniej Górze, Legnicy, Łodzi i sąsiadujących miejscowościach, Olsztynie, Toruniu i Wałbrzychu. Jedyny egzemplarz 4NJ eksploatowany był w Warszawie, a potem w Szczecinie, po latach powrócił do Warszawy, otrzymał ponownie numer 838 i jest eksploatowany okazjonalnie jako obiekt zabytkowy. Przez cały okres eksploatacji tramwaje te poddawane były różnym ulepszeniom i modernizacjom (np. elektryczne otwieranie drzwi poprzez montaż silników od wiertarek, drzwi harmonijkowe). Zamiany obejmowały także modyfikacje układu jezdnego wagonu, polegające na przykład na zmianie usprężynowania pudła od wózka z wkładek z tworzywa sztucznego na sprężyny stalowe.
Obecnie wagony 4N używane są w charakterze wozów technicznych, a część miast podjęła się remontów tych wagonów i obecnie zasilają one zbiory taboru historycznego.

</doc>
<doc id="318443" url="https://pl.wikipedia.org/wiki?curid=318443" title="Rosa miodowa">
Rosa miodowa



</doc>
<doc id="318449" url="https://pl.wikipedia.org/wiki?curid=318449" title="Kropka kwantowa">
Kropka kwantowa

Kropka kwantowa – niewielki obszar przestrzeni ograniczony w trzech wymiarach barierami potencjału, nazywany tak, gdy wewnątrz uwięziona jest cząstka o długości fali porównywalnej z rozmiarami kropki. Oznacza to, że opis zachowania cząstki musi być przeprowadzony z użyciem mechaniki kwantowej.
Ograniczenie ruchu cząstki w trzech wymiarach oznacza kwantyzację w każdym z poszczególnych kierunków. Prowadzi to do sytuacji, gdy cząstka może znajdować się jedynie w pewnych stanach kwantowych, określonych równaniem Schrödingera. Tylko dobrze określone, dyskretne poziomy energetyczne mogą być zajęte przez cząstkę. Z tego powodu kropki kwantowe nazywa się czasem sztucznymi atomami.
Badania.
Na początku lat siedemdziesiątych, prawie równocześnie w IBM oraz AT&amp;T Bell Laboratories, wykonano pierwsze studnie kwantowe – struktury o liczbie wymiarów ograniczonej do dwóch. Ograniczenie ruchu nośników prądu w jednym kierunku w sposób naturalny powstaje w układzie, będącym tzw. heterostrukturą półprzewodnikową, składającą się z bardzo cienkiej warstwy (o grubości mniejszej niż długość fali materii typowego elektronu) półprzewodnika o małej wzbronionej przerwie energetycznej (obszar studni kwantowej), umieszczonej między dwiema warstwami wytworzonymi z materiału o dużej przerwie wzbronionej (tworzącymi obszary barier kwantowych). Ze względów energetycznych elektron przebywać może tylko w środkowym obszarze przestrzennym heterostruktury. Jego ruch w kierunku prostopadłym do płaszczyzny heterostruktury jest skwantowany, natomiast w jej płaszczyźnie jest kwaziswobodny. Głębokość takiej studni oraz jej szerokość określają dozwolone wartości energii nośników w niej uwięzionych. Parametrami tymi możemy sterować w przypadku technologii półprzewodnikowej poprzez kontrolę nad grubością materiału tworzącego studnie i składem materiału tworzącego bariery (czyli ułamkiem molowym x w przypadku barier z Ga(1-x)AlxAs). Obecnie stanowi to podstawę inżynierii elektronicznej. Poprzez dobór np. szerokości studni kwantowych, a więc efektywnej wymiarowości nośników, możemy wybierać długość fali światła emitowanego w akcie luminescencji w sposób pożądany w danym przyrządzie.
Na początku lat osiemdziesiątych postępujący rozwój technologii, a zwłaszcza bardzo precyzyjnych technik litograficznych, umożliwił związanie elektronów w strukturze kwazijednowymiarowej, czyli tzw. drucie kwantowym. Druty kwantowe wykonuje się w postaci miniaturowych pasków wytrawionych w próbce zawierającej studnię kwantową. Ze względu na ograniczone możliwości litografii ich wymiary poprzeczne (10-500 nm) są zwykle wyraźnie większe niż grubość studni.
Całkowite zamrożenie swobodnego ruchu elektronów przez zamknięcie ich w kwazizerowymiarowej kropce kwantowej jako pierwszym powiodło się naukowcom z Texas Instruments Incorporated. W 1986 grupa Reeda opisała kwadratową kropkę kwantową o boku długości 250 nm, wytrawioną litograficznie. Niedługo później pojawiły się kolejne prace opisujące wykonanie tego typu kropek w innych ośrodkach. Średnice opisywanych kropek były już znacznie mniejsze i wynosiły 30-45 nm.
Badania układów o obniżonej wymiarowości przyniosły szereg nieoczekiwanych odkryć, które znalazły uznanie wyrażone przez przyznanie najbardziej prestiżowych nagród: Nagroda Nobla dla Klausa von Klitzinga w 1986 roku za odkrycie całkowitego kwantowego zjawiska Halla w kwazidwuwymiarowym gazie elektronowym w strukturach MOS (metal-tlenek-półprzewodnik) oraz Nagroda Nobla dla Horsta Störmera, Daniela Tsui i Roberta Laughlina w 1998 roku za odkrycie i wytłumaczenie teoretyczne ułamkowego kwantowego efektu Halla.
Zastosowania.
Badaniem kropek kwantowych naukowcy zajęli się w latach 70. XX wieku, sądząc, że umożliwią skonstruowanie nowych urządzeń elektronicznych lub optycznych. Jednak niewielu myślało o zastosowaniu tych obiektów w diagnostyce chorób lub do opracowania nowych leków. Nikt nie miał pojęcia, że kropki kwantowe pierwsze zastosowanie znajdą w biologii i medycynie. Stworzenie takich kropek sprawnie działających w układach biologicznych trwało jednak wiele lat.
Kropki kwantowe, ze względu na niezwykłe właściwości wynikające z rozmiarów nanometrowych, są znacznie bardziej stabilnymi i precyzyjnymi znacznikami, niż stosowane dotychczas w diagnostyce medycznej barwniki organiczne. Naukowcy podkreślają zgodnie, że osiągnięte dotychczas wyniki to tylko wierzchołek góry lodowej, którą stanowią wszystkie możliwości metody oznaczania immunofluorescencyjnego z wykorzystaniem kropek kwantowych.
Testy biologiczne na obecność lub aktywność poszukiwanych substancji są znacznie szybsze, czulsze i elastyczniejsze, gdy jako znaczniki zastosujemy kropki kwantowe. Kropki kwantowe mogą służyć do optycznego rozpoznawania składu genetycznego badanej próbki poprzez wytworzenie widmowych kodów paskowych. Lepsze testy genetyczne będą pomocne na przykład w wykryciu choroby we wczesnym stadium, kiedy znacznie łatwiej można ją wyleczyć.
Możliwości zastosowań kropek kwantowych w medycynie nie kończą się na widmowych kodach paskowych czy nanoznacznikach. W laboratoriach Uniwersytetu Kalifornijskiego w Davis trwają badania nad możliwością śledzenia wędrówki wirusa w organizmie za pomocą kropek kwantowych. Oświetlone promieniowaniem o określonej długości fali kropki kwantowe, złożone z m.in. z atomów złota lub krzemu, emitują wyraźne światło umożliwiające prześledzenie położenia (bądź trasy wędrówki) cząsteczek wirusa we wnętrzu żywej tkanki. Badania te są szczególnie istotne w przypadku wirusa HIV, który corocznie zabija ponad trzy miliony osób (liczba ta stale wzrasta). Ponadto kropki kwantowe mogą służyć jako doręczyciele mikroskopijnych porcji leków do chorych komórek. Cząsteczki tradycyjnych leków działają na określone grupy komórek organizmu, jednak poruszają się często na oślep. Nie każda z molekuł leku wypełnia misję leczniczą – te zagubione wędrują po organizmie, wywołując niepożądane skutki uboczne. Prawdziwym przełomem będzie więc powstanie skutecznych nanourządzeń, dostarczających porcje leków bezpośrednio do komórek dotkniętych chorobą i, co równie ważne, pokonujących bariery nieprzekraczalne przy wykorzystaniu dotychczasowych metod leczenia. Kropki kwantowe umieszczone w otoczce proteinowej należą do nowej, intensywnie rozwijanej klasy urządzeń określanych skrótem bioMEMS.
Wszystkie te argumenty wskazują na fakt, że odkrycie kropek kwantowych może stać się przełomem w diagnostyce medycznej. Pojawiają się jednak doniesienia, wskazujące też na możliwe zagrożenia, wynikające z zastosowania kropek kwantowych i nanotechnologii w ogóle. Naukowcy z Uniwersytetu Stanu Karolina Północna stwierdzili, że kropki kwantowe mogą przenikać przez skórę, która została uszkodzona, np. przez otarcie czy niewielką nawet rankę. Badali krótkoterminowe oddziaływanie kropek kwantowych na skórę i organizm szczurów. Nie penetrowały one ich skóry, dopóki nie była uszkodzona. Jednak już niewielkie nawet skaleczenie czy zadrapanie powodowało, że cząsteczki przenikały przez skórę, docierając nawet do systemu krwionośnego.
Realizacja materiałowa.
Przez długi czas kropki kwantowe były tworem teoretycznym. Wraz z rozwojem technologii układania cienkich warstw (epitaksja z fazy gazowej z użyciem związków metaloorganicznych, epitaksja z wiązek molekularnych) stało się możliwe kontrolowanie procesu wzrostu kryształów, a także możliwości techniczne tworzenia kropek kwantowych. Do najważniejszych metod wytwarzania kropek kwantowych w laboratoriach można zaliczyć:

</doc>
<doc id="318451" url="https://pl.wikipedia.org/wiki?curid=318451" title="Massey">
Massey

Massey, właściwie Damian Laskowski (ur. 14 czerwca 1980 w Inowrocławiu) – polski koszykarz zawodowy i raper. Znany ze współpracy z Pelsonem, Nullo, Miexonem, Guralem, Peją i Edasem.
Poza działalnością artystyczną prowadzi także wytwórnię muzyczną MTP Records.
Działalność artystyczna.
Damian Laskowski hip-hopem zainteresował się w 1992 roku za sprawą teledysków zagranicznych wykonawców emitowanych w telewizji. W 1994 roku podjął pierwsze próby jako raper. W międzyczasie powołał zespół DLS, wraz z którym nagrał jeden album. W 1999 roku nagrał debiutancki solowy nielegal "Osiedle Rąbin". Na wydawnictwie znalazł się m.in. utwór tytułowy, który zyskał lokalną popularność.
W 2001 roku został wydany drugi album solowy Laskowskiego pt. "Betonowy świat". Materiał został zrealizowany w studio Nagrania zostały zarejestrowane w rzeszowskim studiu RSC. W ramach promocji do utworu "Nowe pokolenie" został zrealizowany teledysk. Wydawnictwo spotkało się z pozytywnym przyjęciem ze strony publiczności. Pewną popularność zyskała także piosenka "Ej chłopak", emitowana w lokalnych rozgłośniach radiowych. 
W 2003 roku wraz z ojcem nagrał płytę zatytułowaną "Miejski projekt". Album promowany podczas koncertów w kraju. W międzyczasie Massey poznał związanego z formacją Trzeci Wymiar Nullo. W efekcie raperzy nagrali utwór pt. "Basketball", który ukazał się w 2004 roku na reedycji debiutu 3W pt. "Cztery pory rapu". Także w 2004 roku został wydany czwarty nielegal Masseya pt. "Warto było".
15 grudnia 2005 roku ukazał się pierwszy "legalny" album rapera pt. "Nowa jakość". Nagrania ukazały się nakładem wytwórni Rap-In Records. Gościnnie w nagraniach wzięli udział m.in. Pelson, Nullo i Miexon. Na płycie znalazło się 16 utworów w tym dwa ("Pamięć", "Basketball") zarejestrowane "na żywo" z użyciem instrumentów. 
Oprócz działalności muzycznej raper jest współprowadzącym audycji hiphopowej "Jasna Strona Czarnej Muzyki" w Radiu Żnin FM wraz z DJ/prezenterem radiowym Patrykiem Cyranem Cyranowskim od 2015 roku. 
Kariera sportowa.
Występy sportowe rozpoczął w 1997 roku w klubie Noteć Inowrocław, który opuścił niespełna rok później. W 2001 roku rozpoczął występy w Resovia Rzeszów. W 2002 roku zmienił klub na kwidzyński MTS, w którym grał do 2003 roku. W 2005 roku powrócił do składu Noteci Inowrocław. Od 2006 roku związany z trzecioligowym klubem B-PTK Barcin. 

</doc>
<doc id="318460" url="https://pl.wikipedia.org/wiki?curid=318460" title="Szewstwo">
Szewstwo

Szewstwo – rzemiosło związane z produkcją i naprawą obuwia. Jest to zawód zanikający, większość butów jest wykonywana w dużych fabrykach. Rozróżnia się dwa podstawowe rodzaje szewstwa: ręczne i maszynowe. Pierwsze różni się od drugiego ceną, czasem produkcji, jak i jakością obuwia.
Rzemieślnik zajmujący się szewstwem to szewc.
W 1973 w Warszawie utworzono Muzeum Cechu Rzemiosł Skórzanych.
Warsztat i jego wyposażenie.
Atrybutami tradycyjnego szewca są: szpilarek, nazywany także szpikulcem lub szpilardem (ostra szpila z rękojeścią), szydło (ostra szpila z rękojeścią, przy ostrzu szpili otwór na nitkę), szczecina, dratwa, cęgi, kopyta, młotek.

</doc>
<doc id="318462" url="https://pl.wikipedia.org/wiki?curid=318462" title="T-Mac">
T-Mac



</doc>
<doc id="318466" url="https://pl.wikipedia.org/wiki?curid=318466" title="Jayceon Taylor">
Jayceon Taylor



</doc>
<doc id="318469" url="https://pl.wikipedia.org/wiki?curid=318469" title="Gorontalo">
Gorontalo

Gorontalo – prowincja w Indonezji na wyspie Celebes. Powierzchnia 11 257 km²; ok. 1,2 mln mieszkańców (2020); stolica Gorontalo.
Leży w środkowej części półwyspu Minahasa. Graniczy z prowincjami Celebes Środkowy i Celebes Północny.
Podstawą gospodarki jest rolnictwo (uprawa pszenicy, palmy kokosowej, kakaowca, goździków, trzciny cukrowej).
Prowincja została utworzona w 2000 roku. Etniczna ludność Gorontalo, w odróżnieniu od ludu Minahasa, wyznaje islam, który pojawił się w regionie pod wpływem Sułtanatu Ternate. Region Gorontalo został oddzielony od prowincji Celebes Północny w celu zapewnienia większej autonomii i odrębności dla miejscowej ludności muzułmańskiej.

</doc>
<doc id="318472" url="https://pl.wikipedia.org/wiki?curid=318472" title="Robert Newmyer">
Robert Newmyer

Robert Frederick Newmyer (ur. 30 maja 1956 w Waszyngtonie, zm. 12 grudnia 2005 w Toronto), amerykański producent filmowy.
Studiował ekonomię na Harvard University, dyplom magisterski uzyskał w 1982. Pracował w wytwórni Columbia Pictures, dochodząc do stanowiska zastępcy dyrektora ds. produkcji. W 1987 wraz z Jeffreyem Silverem stworzył własną firmę, Outlaw Productions. Jako niezależny producent odniósł sukces takimi filmami, jak "Sex, Lies, and Videotape" (1989, reż. Steven Soderbergh), "Don't Tell Mom the Babysitter Dead" (1991), "Don Juan DeMarco" (1995), "The Santa Clause 2" (2002). Produkował również film dokumentalny "The Lost Boys of Sudan" (2005), poświęcony dramatycznej sytuacji młodych uchodźców w czasie sudańskiej wojny domowej. Newmyer był osobiście zaangażowany w pomoc uchodźcom, ofiarowując wielu czasowe schronienie w swoim domu.
W trakcie prac nad trzecią częścią serii "The Santa Clause", a także nad filmem "Breach", zmarł nagle na atak serca w Toronto. Przez wiele lat chorował na astmę. Był żonaty, miał czworo dzieci (córki Sofi i Bili oraz synów Teddy'ego i Jamesa).

</doc>
<doc id="318478" url="https://pl.wikipedia.org/wiki?curid=318478" title="Roselle Park (New Jersey)">
Roselle Park (New Jersey)

 Roselle Park – miejscowość w hrabstwie Union w stanie New Jersey w USA.

</doc>
<doc id="318479" url="https://pl.wikipedia.org/wiki?curid=318479" title="Kula histeryczna">
Kula histeryczna



</doc>
<doc id="318480" url="https://pl.wikipedia.org/wiki?curid=318480" title="Gorontalo (miasto)">
Gorontalo (miasto)

Gorontalo – miasto w Indonezji na wyspie Celebes nad zatoką Tomini; ośrodek administracyjny prowincji Gorontalo.
Współrzędne geograficzne ; powierzchnia 64,79 km²; prawie 200 tys. mieszkańców (2020).
Ośrodek przemysłu spożywczego i rzemiosła; port morski (wywóz drewna, kopry, kapoku); uniwersytet ("Universitas Negeri Gorontalo" zał. 1963).

</doc>
<doc id="318485" url="https://pl.wikipedia.org/wiki?curid=318485" title="Roselle Park">
Roselle Park



</doc>
<doc id="318489" url="https://pl.wikipedia.org/wiki?curid=318489" title="Mary Jackson">
Mary Jackson

Mary Jackson (ur. 22 listopada 1910 w Milford, Michigan, zm. 10 grudnia 2005 w Hollywood) – amerykańska aktorka.
Życiorys.
W 1929 ukończyła Milford High School i podjęła studia w dziedzinie aktorstwa i teorii literatury na Western Michigan University w Kalamazoo; po studiach przez krótki czas pracowała jako nauczycielka, następnie rozpoczęła karierę aktorską.
Była przede wszystkim aktorką telewizyjną. Sławę przyniosła jej rola Emily Baldwin w serialu stacji CBS "The Waltons" (1972-1981). Wystąpiła również w odcinku pilotowym wieloletniej opery mydlanej NBC "The Days of Ours Lives" jako seniorka rodu Alice Horton, ale ostatecznie rolę tę otrzymała Frances Reid (serial ukazuje się nieprzerwanie od 1965). Z ról filmowych Jackson można wymienić: "Airport" (1970, obok m.in. wyróżnionej Oscarem Helen Hayes i nominowanej do tej nagrody Maureen Stapleton), "Fun with Dick and Jane" (1977, u boku m.in. Jane Fondy), "Parenthood" (1989), "Egzorcysta III" (1990). Wystąpiła w odcinku serialu "Columbo" ("Try and Catch Me", 1977), a także była gościem licznych telewizyjnych programów rozrywkowych.
Była zaangażowana w życie lokalności społecznej rodzinnego Milford. Należała do Towarzystwa Historycznego Milford, w 1988 kierowała akcją zbierania funduszy na odbudowę mostu na rzece Huron, łączącego miasto z okolicznym cmentarzem. W ostatnich latach cierpiała na chorobę Parkinsona, zmarła w wieku 95 lat. Była zamężna (od 1937) z Griffinem Backroftem (zm. 1999), małżeństwo zakończyło się rozwodem.

</doc>
<doc id="318494" url="https://pl.wikipedia.org/wiki?curid=318494" title="Maggie Grace">
Maggie Grace

Maggie Grace, właśc. Margaret Grace Denig (ur. 21 września 1983 w Fort Columbus w stanie Ohio) – amerykańska aktorka filmowa i telewizyjna.

</doc>
<doc id="318495" url="https://pl.wikipedia.org/wiki?curid=318495" title="Józef Gorzelany">
Józef Gorzelany

Józef Gorzelany (ur. 9 marca 1916 w Krakowie, zm. 7 listopada 2005 tamże) – polski ksiądz katolicki, budowniczy kościoła Matki Bożej Królowej Polski, tzw. Arki Pana w Nowej Hucie, jeden z „księży patriotów”.
Życiorys.
Był synem kolejarza, a poprzez matkę był spokrewniony z Hilarym Mincem. W 1935 wstąpił do Wyższego Seminarium Duchownego w Krakowie, święcenia kapłańskie przyjął 23 marca 1940, następnie pracował w Gdowie, Skawinie, Wieliczce i Liszkach. W 1949 został wikariuszem w Filipowicach, gdzie doprowadził do wybudowania kościoła. Po konsekracji świątyni i erygowaniu parafii został jej pierwszym proboszczem. Od 1959 był członkiem wojewódzkiego Koła Księży „Caritas” w Krakowie, wystąpił z niego w latach 60., pozostając jednak w kontakcie z członkami ruchu. Został też zwerbowany przez Urząd Bezpieczeństwa i jako informator używał pseudonimu "Turysta". Werbunku dokonał major Antoni Ćwik, zastępca komendanta Milicji Obywatelskiej do spraw bezpieczeństwa w Chrzanowie. Współpracę z Urzędem Bezpieczeństwa przerwał w 1965.
1 marca 1965 został proboszczem parafii w Krakowie-Bieńczycach. Od początku swojej posługi ubiegał się u władz o zgodę na budowę kościoła, ostatecznie zezwolenie otrzymał w 1967 i w tym samym roku przystąpił do prac budowlanych, doprowadzając do konsekracji świątyni pod wezwaniem Matki Bożej Królowej Polski, znanej jako Arka Pana, w dniu 15 maja 1977. Jego parafia licząca wówczas ok. 100000 wiernych została w tym samym roku podzielona na cztery tzw. rejony duszpasterskie, które miały status quasi-parafii.
Razem z Haliną Bortnowską doprowadził do powstania w 1981 Towarzystwa Przyjaciół Chorych, które w 1996 otworzyło Hospicjum św. Łazarza. W latach 80 wspierał działania NSZZ „Solidarność”, po ogłoszeniu stanu wojennego organizował pomoc dla internowanych, tzw. Msze Św. za Ojczyznę, a także popularne wśród krakowian nabożeństwa fatimskie. W październiku 1985 ustąpił z funkcji proboszcza i następnie zamieszkał w willi na krakowskim osiedlu Cichy Kącik. Swoje mieszkanie w Nowej Hucie w bloku na os. Centrum A 6 ofiarował zgromadzeniu Małych Sióstr Jezusa. Mają one tam do dzisiaj swoją siedzibę. Przyczynił się do sprowadzenia do Polski Zakonu Rycerzy św. Łazarza i w 1994 został jego kapelanem.
W 1974 został odznaczony Krzyżem Kawalerskim Orderu Odrodzenia Polski.
Zmarł po długiej chorobie 7 listopada 2005. Został pochowany w grobowcu rodzinnym na Cmentarzu Rakowickim (pas 10, rząd płn.).
Jego imieniem w 2007 nazwano dawne Rondo Kocmyrzowskie położone na skrzyżowaniu ulic Bieńczyckiej, Kocmyrzowskiej i al. gen. Andersa, które obecnie nosi nazwę: Rondo Kocmyrzowskie im. księdza Józefa Gorzelanego.

</doc>
<doc id="318498" url="https://pl.wikipedia.org/wiki?curid=318498" title="Michelangelo Buonarroti">
Michelangelo Buonarroti



</doc>
<doc id="318499" url="https://pl.wikipedia.org/wiki?curid=318499" title="Europarlament">
Europarlament



</doc>
<doc id="318508" url="https://pl.wikipedia.org/wiki?curid=318508" title="Czekając na...">
Czekając na...

Czekając na... - płyta wydana przez Kasię Kowalską w 1996 roku. Jest to trzeci album w dorobku artystki, wyprodukowany przez Kostka Yoriadisa.
Album osiągnął status platynowej płyty.
Teledyski.
Źródło.
Twórcy.
Źródło.

</doc>
<doc id="318509" url="https://pl.wikipedia.org/wiki?curid=318509" title="Józef Lejtes">
Józef Lejtes

Józef Lejtes (ur. 22 listopada 1901 w Warszawie, zm. 27 maja 1983 w Santa Monica) – polski reżyser i scenarzysta filmowy pochodzenia żydowskiego, jeden z najbardziej wpływowych twórców polskiego kina okresu przedwojennego, znany z takich filmów, jak "Młody las" (1934), "Dziewczęta z Nowolipek" (1937) i "Granica" (1938). Po II wojnie światowej pracował głównie w Stanach Zjednoczonych.
Życiorys.
Młodość i wykształcenie.
Józef Lejtes wywodził się z zasymilowanej rodziny żydowskiej. Był synem rosyjskich emigrantów Mowszy (Mojżesza) i Mirki z domu Pilin; miał brata i trzy siostry. Wychowany na polskiego patriotę przychylnego Józefowi Piłsudskiemu, w 1920 wziął udział w bitwie Warszawskiej. Studiował w szkole muzycznej, po czym wybrał filozofię i chemię na Uniwersytecie Jagiellońskim. Karierę w kinematografii rozpoczął jako asystent Manó Kertésza Kaminera (Michaela Curtiza), a później u niemieckiego reżysera Roberta Wiene przy filmie "Der Rosenkavalier" na podstawie operetki "Kawaler srebrnej róży" Richarda Straussa.
Twórczość filmowa do 1939.
Jego debiut, "Huragan" (1928) według scenariusza Jerzego Brauna, poruszał temat powstania styczniowego; liczne kadry filmu były wystylizowane na pełne martyrologii dzieła artystyczne Artura Grottgera. Mimo słabości warsztatowej oraz manierycznej gry aktorów, "Huragan" cieszył się powodzeniem w polskich kinach i był kolportowany do różnych krajów zachodnich. E. Gasiński charakteryzował debiut Lejtesa jako przerastający „dotychczasowe polskie filmy”. Następnym jego filmem był "Z dnia na dzień" (1929), adaptacja powieści Ferdynanda Goetela pod tym samym tytułem o dwóch polskich żołnierzach walczących podczas I wojny światowej po różnych stronach barykady.
W 1931 był reżyserem polskiej wersji językowej w dżwiękowym niemieckim filmie "Ein Sturm über Zakopane", "Burza nad Zakopanem" (alternatywny tytuł: "Der Bergführer von Zakopane"), powstałym w kooperacji z Polską.
W 1932 Lejtes zrealizował swój pierwszy film dźwiękowy, "Dzikie pola." Bohaterem zbiorowym filmu była grupa zdeprawowanych oficerów z korpusów interwencyjnych walczących przeciwko Rosji sowieckiej. Jeden z nich, kadet austriacki Zbig (Zbigniew Staniewicz), jako jedyny cechuje się szlachetnym postępowaniem moralnym. Eksperymenty, jakie przeprowadzał Lejtes (np. rezygnacja z aktorów zawodowych na rzecz naturszczyków, rozwlekłe zdjęcia niemieckiego operatora Franza Weihmayera), nie przysłużyły się jednak "Dzikim polom". Leszek Armatys i Wiesław Stradomski pisali w retrospektywnym eseju: „Film okazał się nudny, pozbawiony dynamiki, dramaturgicznie – zagmatwany, ideowo niejasny”. Na dodatek po II wojnie światowej kopia filmu została bezpowrotnie utracona.
Lejtes próbował się zrehabilitować w oczach krytyków, kręcąc "Pod Twoją obronę" (1933), melodramatyczną opowieść o pilocie (Adam Brodzisz), który po wypadku lotniczym szuka nadziei na ozdrowienie w pielgrzymce na Jasną Górę. Nazwisko Lejtesa jednak wycofano z czołówki ze względu na jego żydowskie pochodzenie, wskutek czego jako reżyser w czołówce figurował Edward Puchalski. Podobnie uczyniono z filmem "Córka generała Pankratowa" (1934) o rewolucji 1905 roku na ziemiach polskich, gdzie nazwisko Lejtesa zastąpiono Mieczysławem Znamierowskim.
Uznanie Lejtes zdobył natomiast, realizując "Młody las" (1934) według sztuki Jana Adolfa Hertza o grupie polskich uczniów, którzy w trakcie rewolucji 1905 roku ogłaszają strajk przeciwko opresyjnej oświacie carskiej. "Młody las" zdumiał recenzentów wysokimi walorami artystycznymi, szybkim montażem oraz udziałem plejady gwiazd starszego pokolenia, w tym Michała Znicza i Kazimierza Junoszy-Stępowskiego. Uznanie wobec filmu Lejtesa było powszechne do tego stopnia, że został on wyróżniony nawet na Międzynarodowym Festiwalu Filmowym w Moskwie, zbierając przy tym pochlebne opinie między innymi Wsiewołoda Pudowkina i Grigorija Aleksandrowa. W 1935 reżyser nakręcił film dla młodzieży "Dzień wielkiej przygody," uhonorowany srebrnym pucharem Federacji Przemysłu Faszystowskiego na Międzynarodowym Festiwalu Filmowym w Wenecji. W „Wiadomościach Filmowych” pisano, iż film „wręcz otwiera nową epokę w polskiej kinematografii”.
Następny film Lejtesa, "Barbara Radziwiłłówna" (1936), powstał na podstawie życiorysu tytułowej żony króla Zygmunta II Augusta. W praktyce jednak reżyser nie tyle skupił się na losach Barbary Radziwiłłówny, ile na wzmacnianiu mitu silnego państwa sanacyjnego. Film raził sprowadzeniem antagonizmu między królem, a zdominowanym przez szlachtę sejmem do alegorii konfliktu władzy piłsudczykowskiej ze współczesnym reżyserowi parlamentem. W chwili premiery krytykowano też niezgodne z prawdą i ówczesnymi ustaleniami historycznymi przedstawienie tytułowej bohaterki. Kolejny film o rewolucji 1905 roku, "Róża" (1936) według powieści Stefana Żeromskiego, pomimo wątków melodramatycznych zdobył uznanie ówczesnych krytyków ze względu na umiejętne zastosowanie środków filmowych (np. granej na pianinie "Etiudy Rewolucyjnej" Chopina, która była metonimią zamachu na życie rosyjskiego oficera). 
Ostatni film historyczny w dorobku Lejtesa, "Kościuszko pod Racławicami" (1938) o insurekcji kościuszkowskiej, miał ukazać się jeszcze pod koniec 1937 roku, a jednym z niewielu widzów oryginalnej zmontowanej wersji był sam Wojciech Kossak. Nad projektem jednak czuwała sanacyjna cenzura, która przyczyniła się do obniżenia budżetu filmu; reżyser planował uczynić głównym bohaterem chłopa Wojciecha Bartosa Głowackiego, a prace scenariuszowe niefortunnie przypadły na moment brutalnego rozpędzenia strajku chłopskiego, co czyniło film podejrzanym. Do tego negatyw ucierpiał dotkliwie wskutek pożaru w montażowni; asystentka Lejtesa zmarła z powodu doznanych obrażeń, a i on sam musiał przejść długą kurację. Przemontowana wskutek zniszczeń materiału, ostateczna wersja filmu została bardzo negatywnie przyjęta przez prasę, która wytykała zwłaszcza scenarzystom Wacławowi Gąsiorowskiemu i Stanisławowi Urbanowiczowi wprowadzenie sztucznego wątku romansowego. Stefania Zahorska pisała: „Film poszedł drogą wydeptaną – płytką i płaską. Pokrył wszystko tanią szminką”.
Z uznaniem spotkały się natomiast dwa filmy Lejtesa o tematyce obyczajowej. "Dziewczęta z Nowolipek" (1937) według powieści Poli Gojawiczyńskiej o czwórce nastolatek, mierzących się z trudem wkraczania w dorosłe życie, były podporządkowane wnikliwej obserwacji rzeczywistości oraz lejtmotywowi podwórka „jako teatru życia”; jednocześnie reżyserowi udało się zachować równowagę pomiędzy wiernością książce a wymogami ówczesnego kina popularnego. "Dziewczętami" zachwyciła się nawet Stefania Zahorska, pisząc: „film przerósł powieść”. Również "Granica" (1938) według powieści Zofii Nałkowskiej była konsekwentnie podzielona na powiązane dramaturgicznie wątki, które wyróżniały się wiarygodnością obserwacji na tle kinematografii polskiej dwudziestolecia międzywojennego. W 1938 ukazały się też "Sygnały" (1938), sensacyjna fabuła o młodej kobiecie uwikłanej w środowisko przestępcze, która pragnie zerwać z dotychczasową przeszłością. Główną bohaterkę ratuje człowiek morza (Jerzy Pichelski), ukazany jako „odważny i skuteczny obrońca prawa”. Przy "Sygnałach" Lejtes objął jednocześnie funkcję reżysera i dyrektora artystycznego filmu.
Po 1939.
13 września 1939, w obliczu agresji III Rzeszy na Polskę, Lejtes przekroczył granicę polsko-rumuńską. Następnie przedostał się do Węgier, gdzie pomocy udzielił mu węgierski krewny admirała Miklósa Horthyego. Gdy jego żona i córka zdołały się wydostać z getta warszawskiego i wyjechać do Budapesztu, Lejtesowie po kilkumiesięcznym pobycie we Włoszech wyemigrowali do Palestyny. Tam Lejtes służył w Samodzielnej Brygadzie Strzelców Karpackich, a podczas szlaku bojowego nakręcił dla wojska film "Od Ladrum do Gazali". W tym czasie większość jego rodziny została zamordowana w obozach zagłady.
Powróciwszy do Palestyny po zakończeniu działań wojennych, Lejtes zrealizował filmy długometrażowe "Dom mojego ojca" (1947), "Wielka obietnica" (1947) oraz "Nie ma wyboru" (1949). Zachęcony pozytywnym oddźwiękiem jego filmów na emigracji, wyjechał do Stanów Zjednoczonych. Okazało się jednak, że dorobek Lejtesa był praktycznie nieznany w Stanach. Reżyserowi zlecano więc wyłącznie prace przy serialach telewizyjnych takich jak "Bonanza" i "Alfred Hitchcock przedstawia." Dopiero w 1968 nakręcił swój pierwszy kinowy amerykański film fabularny, "Fałszywego zabójcę". Gdy odebrano mu przygotowywany projekt filmu wojennego "Raid on Rommel", porzucił pracę filmową i skupił się na grafice oraz malarstwie.
Styl filmowy i znaczenie.
Lejtes znajdował się pod wyraźnym wpływem niemieckiego ekspresjonizmu, z wyszczególnieniem twórczości Friedricha Wilhelma Murnaua, Fritza Langa i Roberta Wienego, aczkolwiek doszukiwano się w jego dziełach także nawiązań do radzieckiej szkoły montażu. Robert Birkholc nazywał Lejtesa „jednym z najbardziej zasłużonych twórców polskiej kinematografii”, argumentując, że na tle polskiej produkcji filmowej zdominowanej „przez filmy niedopracowane warsztatowo i czysto rozrywkowe”, jego twórczość ceniona była za wysoki poziom artystyczny. Co więcej, Lejtes był jednym z niewielu polskich filmowców okresu dwudziestolecia międzywojennego, który opanował szerokie spektrum środków filmowego wyrazu. Leszek Armatys zauważył, że zwłaszcza dzięki "Dziewczętom z Nowolipek „"film polski zaczął z mozołem wydobywać się z komercjalno-chałupniczej sieci”. Birkholc upatrywał w Lejtesie prekursora filmowców powojennych, którzy byli utożsamiani z polską szkołą filmową. Krytyk filmowy Jan Olszewski był innego zdania, twierdząc, iż Lejtes był bardziej wprawnym rzemieślnikiem aniżeli wybitnym twórcą: „nie miał własnego stylu – za to potrafił imitować styl innych twórców”.

</doc>
<doc id="318513" url="https://pl.wikipedia.org/wiki?curid=318513" title="Kwasy humusowe">
Kwasy humusowe

Kwasy humusowe, kwasy próchnicowe – mieszanina wielkocząsteczkowych związków organicznych o zmiennym składzie (w zależności od składu materii organicznej, z której powstają) i charakterze kwasowym, wchodzących w skład próchnicy glebowej i roztworów wód naturalnych. Tworzą się one w biochemicznych procesach rozkładu związków organicznych budujących żywe organizmy. Budowa tych wyjątkowo skomplikowanych związków nie jest jeszcze do końca poznana, dlatego najczęściej rozpatruje się je na zasadzie różnic pomiędzy różnymi rodzajami tych substancji. 
Wyróżnia się dwie podstawowe grupy tych związków:

</doc>
<doc id="318514" url="https://pl.wikipedia.org/wiki?curid=318514" title="Nocne graffiti">
Nocne graffiti

Nocne graffiti – polski film sensacyjno-psychologiczny z 1996. Debiut reżyserski Macieja Dutkiewicza, produkowany pierwotnie pod roboczym tytułem "Dublet".
Treść.
Instruktor wojsk powietrznodesantowych Marek Kossot (Marek Kondrat) dowiaduje się, że jego siostrzenica Monika zażywa narkotyki. Odwiedza Koksa, dealera i jej chłopaka, którego chce zastraszyć i skłonić do opuszczenia miasta. Zaniepokojony akcją Kossota szef gangu Nowak nasyła na niego swych zbirów, by zniechęcić go do dalszego działania. Poważnie kontuzjowany Kossot istotnie z nich rezygnuje do czasu, gdy znajduje Monikę nieprzytomną z przedawkowania. Zdecydowany rozprawić się z kryminalistami, ze swych dawnych kolegów i podopiecznych organizuje dobraną grupę, podejmując prywatną wojnę z narkotykową mafią. Nie ma jeszcze rozeznania, że wkracza w świat, w którym ciemne interesy gangsterskie niejednokrotnie krzyżują się z polityką i z działalnością samych stróżów prawa.

</doc>
<doc id="318516" url="https://pl.wikipedia.org/wiki?curid=318516" title="Kino Światowid w Katowicach">
Kino Światowid w Katowicach

Kino studyjne „Światowid” – kino znajdujące się w Katowicach przy ul. 3 maja, prowadzone przez Instytucję Filmową „Silesia-Film”.
Historia.
Katowickie kino studyjne „Światowid” istnieje od lat 40. XX wieku, lecz historia kina w tym miejscu sięga początków ubiegłego wieku. Julius Eckerich postawił nowe kino „Colosseum” (z miejscami dla 400 widzów) w oficynie przy Grundmanstrasse 7 (późn. 3 Maja), powierzając jego budowę mistrzowi budowlanemu Martinowi Tichauerowi. Pierwsze zbudowane od podstaw kino katowickie otwarto na Boże Narodzenie, 25 grudnia 1909 roku, a w prasie reklamowano je jako „największy teatr kinematograficzny na Górnym Śląsku”. W tym samym miejscu, w zupełnie innej postaci architektonicznej, znalazło się później kino „Światowid”.
W 2019 kino „Światowid” należy do międzynarodowej organizacji Europa Cinemas, promującej kino europejskie, oraz do Sieci Kin Studyjnych. Właścicielem kina jest Instytucja Filmowa „Silesia-Film”.
Działalność.
Oprócz codziennego repertuaru, w którym zawarte są premiery filmów oraz pokazy przedpremierowe, organizowane lub współorganizowane są przeglądy filmowe i retrospektywy, np. przegląd nowego kina niemieckiego, francuskiego, hiszpańskiego czy węgierskiego itd. Kino bierze udział w cyklach „Spotkania filozoficzne”, „Slow Cinema” czy „Skocz z bajtlem do kina”.

</doc>
<doc id="318517" url="https://pl.wikipedia.org/wiki?curid=318517" title="Szata roślinna Polski">
Szata roślinna Polski

Szata roślinna Polski – wszelkie zbiorowiska roślinne (roślinność) oraz gatunki roślin (flora) występujące na terenie Polski współcześnie oraz w przeszłości. Szata roślinna jest układem dynamicznym, zależnym od przekształceń środowiska. Od wielu wieków i współcześnie czynnikiem determinującym przeobrażenia szaty roślinnej i decydującym o jej wyglądzie jest działalność człowieka (antropopresja). W efekcie, mimo iż w podziale strefowym układów roślinności ziemie polskie znajdują się niemal w całości w strefie lasów zrzucających liście na zimę, tylko niewielka część Polski pokryta jest przez tego rodzaju zbiorowiska.
Kształtowanie się szaty roślinnej Polski.
Kolejne zlodowacenia z epoki plejstocenu zamieniały ziemie dzisiejszej Polski w lodową pustynię. W okresach ociepleń, po wycofaniu się lądolodu na ziemie te wracała pokrywa roślinna. Równoleżnikowy układ pasm górskich powodował jednak, że zmiany zasięgów roślin związane ze zmianami klimatycznymi napotykały przeszkody i wiele roślin nie było w stanie ich przetrwać. Dlatego zróżnicowanie szaty roślinnej Polski jest relatywnie znacznie mniejsze od obszarów położonych na podobnej szerokości geograficznej w Ameryce Północnej lub Azji Wschodniej.
Współczesna pokrywa roślinna Polski ukształtowała się po ostatnim zlodowaceniu (zwanym bałtyckim lub Wisły), które miało miejsce w plejstocenie i ustępować zaczęło ponad 12 tys. lat temu. Przez około następnych 2 tysiące lat w krajobrazie uwolnionym od pokrywy lodowej dominowała tundra, z czasem luźne lasy brzozowe i brzozowo-sosnowe. Ponad 9 tys. lat temu rozprzestrzeniać się zaczęły wiązy, leszczyna pospolita, olsza czarna i jesion wyniosły. Około 8 tysięcy lat temu pojawiają się lipy i dęby. W okresie atlantyckim (7700–5100 BP) szeroko rozprzestrzeniły się wielogatunkowe lasy liściaste. Równocześnie nasila się wpływ człowieka na szatę roślinną – zwiększa się udział we florze zbóż, chwastów, gatunków łąkowych, co jest skutkiem rewolucji neolitycznej. Na późniejsze przemiany szaty roślinnej silny wpływ mają zarówno zmieniający się klimat, jak i coraz intensywniejsza działalność człowieka.
Flora Polski.
W granicach Polski stwierdzono dotychczas występowanie blisko 3000 rodzimych i trwale zadomowionych taksonów w randze gatunku i podgatunku roślin okrytonasiennych "Magnoliophyta". Występuje tu poza tym 67 gatunków paprotników "Pteridophyta", 910 gatunków mszaków "Bryophyta", 2000 gatunków zielenic "Chlorophyta", 25 gatunków ramienic i 39 gatunków krasnorostów "Rhodophyta".
Roślinność Polski.
Niewielkie powierzchnie w Polsce zajmują pierwotne i naturalne fitocenozy. Są to fragmenty lasów (części Puszczy Białowieskiej, niektóre lasy rezerwatowe, trudno dostępne lasy bagienne), dobrze zachowane mokradła i jeziora, roślinność wysokogórska. Dużą powierzchnię zajmują półnaturalne zbiorowiska leśne i łąkowe. Pozostałą powierzchnię pokrywy roślinnej stanowią zespoły synantropijne: segetalne (związane z terenami upraw) oraz ruderalne (związane z przestrzeniami zurbanizowanymi).
Roślinność w Polsce badana i klasyfikowana jest zgodnie z metodologią francusko-szwajcarskiej szkoły fitosocjologicznej (zwanej też środkowo-europejską). Zgodnie z założeniami tej szkoły opracowana została lista zbiorowisk roślinnych Polski. Wraz z akcesją do Unii Europejskiej do praktyki weszła też inna klasyfikacja roślinności – wypracowana w ramach programu CORINE klasyfikacja siedlisk przyrodniczych stosowana do wyznaczania obszarów Natura 2000.
Potencjalna roślinność naturalna.
Potencjalna roślinność naturalna Polski formowałaby się zgodnie z panującym na terenie kraju potencjałem fizycznogeograficznym, kształtującym się na przestrzeni lat pod wpływem orografii terenu, działalności lądolodów, wpływu klimatu morskiego i borealno-kontynentalnego. Duże zróżnicowanie czynników teoretycznie mogłoby mieć wpływ na utworzenie się bogatej szaty roślinnej obszaru Polski.
Roślinność potencjalna w Polsce jest dość dobrze opisana wskutek kartowania wykonanego w latach 1972–1995 przez zespół naukowców pod przewodnictwem prof. Władysława Matuszkiewicza. Owocem badań była mapa roślinności potencjalnej Polski w skali 1:300 000. Zgodnie z tym opracowaniem na terenie Polski następująco kształtuje się układ głównych typów roślinności potencjalnej:
Geobotaniczny podział Polski.
Na podstawie kryteriów geobotanicznych obszar kraju podzielony został w hierarchiczny układ jednostek przestrzennych. Podział ten uwzględnia specyfikę szaty roślinnej danego obszaru oraz czynniki geograficzno-historyczne ją kształtującą. Podstawowymi elementami analiz będących podstawą wyróżniania jednostek botaniczno-fizjograficznych są: flora, roślinność, klimat, rzeźba terenu, gleby oraz historia rozwoju roślinności. W XIX w. i na początku XX w. próby fitogeograficznej regionalizacji Polski podjęli m.in. Wincenty Pol i Marian Raciborski. W zależności od specyficznych potrzeb bywają tworzone systemy uwzględniające tylko wybrany typ roślinności, np. zbiorowiska łąkowe lub leśne. Przykładami są system krain przyrodniczo-leśnych opracowany przez Leona Mroczkiewicza z 1952 r., czy późniejszy Tadeusza Tramplera i jego zespołu z 1990 r., stosowane w polskim leśnictwie lub system podziału na dzielnice rolniczo-klimatyczne Romualda Gumińskiego stosowany w agroklimatologii. Spośród systemów uwzględniających całą szatę roślinną, zwłaszcza naturalną i półnaturalną, najszerzej stosowany jest system opracowany przez Władysława Szafera nawiązujący do systemu Raciborskiego. System jest wpisany w szerszą klasyfikację wykraczającą poza granice Polski. W górach nakładają się na siebie dwa podziały – poziomy i pionowy (piętra roślinności). Znaczna część Polski w tym systemie należy do Prowincji Środkowoeuropejskiej Niżowo-Wyżynnej. Krańce południowo-wschodnie należą do Prowincji Pontyjsko-Panońskiej, a obszary górskie do Prowincji Środkowoeuropejskiej Górskiej.
Elementy zagrożone.
Zestawienie zagrożonych składników polskiej flory publikowane jest w kolejnych, aktualizowanych wydaniach „Czerwonej listy roślin i grzybów Polski”. Najnowsza publikacja wydana została w 2016 roku (poprzednia wydana była w 2006). „Polska czerwona księga roślin” zawiera opisy części gatunków z listy zagrożonych.
Na aktualnej liście wymarłych i zagrożonych roślin w Polsce znajdują się 594 gatunki glonów, 92 gatunki wątrobowców i glewików (38,7% gatunków z flory polskiej, z czego 2 już wymarły) oraz 506 gatunków roślin naczyniowych (21% rodzimej flory, z czego 44 taksony wymarły).
Zagrożone w Polsce ekosystemy uwzględnione są w wykazie siedlisk przyrodniczych wymagających ochrony w obszarach Natura 2000. Do najsilniej zagrożonych należą: solniska, jeziora lobeliowe, wilgotne wrzosowiska z wrzoścem bagiennym, murawy kserotermiczne, torfowiska wysokie i nakredowe, bory i lasy bagienne oraz buczyny storczykowe.
Ochrona szaty roślinnej.
Ochrona szaty roślinnej realizowana jest w Polsce w ramach ochrony przyrody mającej podstawy konstytucyjne i ustawowe. Ogólne warunki do utrzymania stanu szaty roślinnej tworzyć powinien określony w konstytucji zrównoważony rozwój kraju. Elementy zagrożone i wymagające podejmowania działań zapobiegających ich degradacji chronione są w powierzchniowych formach ochrony przyrody (parki narodowe, rezerwaty, użytki ekologiczne, parki krajobrazowe i obszary Natura 2000). W odniesieniu do ochrony bioróżnorodności gatunkowej wprowadzono także w Polsce ochronę gatunkową roślin. Poza służbami ochrony przyrody działalność związaną z ochroną różnorodności gatunkowej szaty roślinnej w Polsce prowadzą ogrody botaniczne.

</doc>
<doc id="318521" url="https://pl.wikipedia.org/wiki?curid=318521" title="Edward Materski">
Edward Materski

Edward Henryk Materski (ur. 6 stycznia 1923 w Wilnie, zm. 24 marca 2012 w Radomiu) – polski duchowny rzymskokatolicki, doktor nauk teologicznych, biskup pomocniczy kielecki w latach 1968–1981, biskup diecezjalny sandomierski w latach 1981–1992, biskup diecezjalny radomski w latach 1992–1999, od 1999 biskup senior diecezji radomskiej.
Życiorys.
Syn Ignacego i Marii z Filutowskich, urodził się w polskiej rodzinie inteligenckiej. Po śmierci ojca w 1932 wraz z matką i dwiema siostrami przeniósł się do Warszawy, gdzie uczęszczał do Gimnazjum Wojciecha Górskiego w Warszawie, które ukończył w 1940. Ostatnie dwa semestry – w czasie okupacji – odbył na kompletach tajnego nauczania. Brał udział w powstaniu warszawskim.
Święcenia kapłańskie przyjął w 1947 w Kielcach. W latach 1951–1953 studiował na Wydziale Teologii Katolickiej Uniwersytetu Warszawskiego, gdzie uzyskał magisterium. Doktorat otrzymał w 1955 na Akademii Teologii Katolickiej. W czasie pobytu w Warszawie pełnił rolę niemianowanego sekretarza biskupa kieleckiego Czesława Kaczmarka. Odwiedzał go w więzieniu, wiele razy w miejscu internowania, pośredniczył w kontakcie biskupa z prawnikami, a także uczestniczył w rozprowadzeniu tajnej korespondencji. W grudniu 1956, po październikowej odwilży, powrócił do Kielc, gdzie został wizytatorem diecezjalnym katechizacji i wykładowcą katechetyki w seminarium duchownym. Pierwszym jego zadaniem było zorganizowanie katechizacji we wszystkich szkołach na terenie diecezji. W czerwcu 1957 we wszystkich szkołach odbywały się lekcje religii.
Już od września tego roku rozpoczęto na nowo usuwanie katechizacji z poszczególnych szkół i pojawiło się nowe zadanie – organizowania katechezy pozaszkolnej. W 1957 zainicjował wakacyjne Kursy Katechetyczne oraz współdziałał w powstawaniu licznych pomocy dla katechetów i dla uczniów, jak np.: "Mój katechizm", "Czekamy na Zbawiciela", "Pan Jezus pośród nas", "Chrystus Prawdą". Począwszy od roku 1964 do roku 1988 wykładał katechetykę formalną i prowadził ćwiczenia katechetyczne na Katolickim Uniwersytecie Lubelskim.
W październiku 1968 papież Paweł VI mianował go biskupem pomocniczym diecezji kieleckiej ze stolicą tytularną Aquae Sirenses. Sakrę biskupią otrzymał w katedrze kieleckiej 22 grudnia 1968 z rąk kard. Stefana Wyszyńskiego, któremu asystowali biskup diecezjalny kielecki Jan Jaroszewicz i osobisty przyjaciel nominata biskup Wacław Skomorucha. 28 marca 1981 został mianowany przez papieża Jana Pawła II biskupem diecezjalnym diecezji sandomierskiej.
Diecezja sandomierska decyzją Stolicy Apostolskiej z roku 1981 została przemianowana na diecezję sandomiersko-radomską. 25 marca 1992 papież Jan Paweł II utworzył diecezję radomską, której pierwszym biskupem został biskup Materski. W czasie sprawowania pasterskiej posługi erygował 135 nowych parafii, z których 116 znajduje się w diecezji radomskiej, a 19 w obecnej diecezji sandomierskiej.
Jest inicjatorem budowy Wyższego Seminarium Duchownego w Radomiu. Przez 6 lat nie mógł otrzymać pozwolenia na budowę. Pozwolenie otrzymał w grudniu 1987. Budowa została natychmiast rozpoczęta. 4 czerwca gościł w Radomiu Jana Pawła II. W tym dniu papież poświęcił nowo zbudowane seminarium duchowne. W 1991 stworzył diecezjalne Radio AVE, od 1992 wydawał „AVE. Pismo Diecezji Radomskiej”. Założył także drukarnię diecezjalną. Polecił przygotowanie materiałów potrzebnych do beatyfikacji pięciu kapłanów męczenników czasu okupacji: ks. Kazimierza Grelewskiego, ks. Stefana Grelewskiego, ks. Franciszka Rosłańca, ks. Bolesława Strzeleckiego, ks. Kazimierza Sykulskiego. Beatyfikacji dokonał Jan Paweł II w 1999.
6 stycznia 1998 ukończył 75 lat życia, powiadamiając Stolicę Apostolską o gotowości przejścia na emeryturę. 21 sierpnia 1999 przekazał kanoniczne pasterzowanie diecezją radomską biskupowi Janowi Chrapkowi.
29 lipca 2007 prezydent RP Lech Kaczyński odznaczył go Krzyżem Komandorskim Orderu Odrodzenia Polski.
19 lutego 2012 przeszedł poważną operację chirurgiczną. Po kilku tygodniach stan jego zdrowia pogorszył się gwałtownie. Zmarł 24 marca w Wojewódzkim Szpitalu Specjalistycznym w Radomiu. 29 marca 2012 odbyła się w radomskiej katedrze msza pogrzebowa, po której został pochowany na cmentarzu przy ulicy Limanowskiego w grobowcu biskupów radomskich.

</doc>
<doc id="318522" url="https://pl.wikipedia.org/wiki?curid=318522" title="Kino Światowid w Krakowie">
Kino Światowid w Krakowie

Kino Światowid – zlikwidowane kino w Krakowie. Mieściło się na osiedlu Centrum E 1 w Nowej Hucie.
Budynek kinowy został wybudowany w latach 1955-1957, według projektu A. Uniejewskiego i jest klasycznym przykładem architektury socrealizmu. Powierzchnia budynku: 3480 m², kubatura: 23265 m³. Posiadało dwie sale projekcyjne: dużą z balkonem i małą. Wnętrza i meble zostały zaprojektowane indywidualnie dla kina, przez zespół którym kierował architekt wnętrz Marian Sigmund.
Kino działało od 1957 do 1992 roku jako jedno z dwóch dużych nowohuckich kin tamtego okresu. Kino "Świt" (na Osiedlu Teatralnym) rozpoczęło swoją działalność w 1953. W Nowej Hucie powstało także mniejsze studyjne kino "Sfinks", które jako jedyne funkcjonuje do dziś.
Dużą salę kina Światowid otwarto 21 lipca 1957, w przeddzień święta narodowego. Mała sala kinowa otwarta została 10 grudnia 1957.
W latach 2008-2012 budynek był siedzibą Muzeum PRL-u w Nowej Hucie – Krakowskiego Oddziału Muzeum Historii Polski. 
Od 2013 było siedzibą Muzeum PRL-u współprowadzonego przez gminę miejską Kraków oraz Ministerstwo Kultury i Dziedzictwa Narodowego.
W 2019 r. Muzeum PRL-u zostało połączone z oddziałem Dzieje Nowej Huty Muzeum Historycznego Miasta Krakowa. Na ich bazie powstało Muzeum Nowej Huty oddział Muzeum Krakowa..

</doc>
<doc id="318527" url="https://pl.wikipedia.org/wiki?curid=318527" title="Adolf Dassler">
Adolf Dassler

Adolf Dassler (ur. 3 listopada 1900 w Herzogenaurach, zm. 6 września 1978 tamże) – niemiecki przedsiębiorca, współzałożyciel w latach 20. (wraz z bratem Rudolfem) rodzinnego przedsiębiorstwa produkującego obuwie sportowe, "Gebrüder Dassler Schuhfabrik".
Wskutek nieporozumień rodzinnych wkrótce po wojnie brat Adolfa – Rudolf Dassler – wyszedł ze spółki i założył konkurencyjną wobec niego firmę "Ruda", przemianowaną później na "Puma". Adolf natomiast stworzył firmę "Adidas" (nazwa stworzona ze zdrobnienia imienia Adolfa – "Adi" i pierwszych trzech liter nazwiska).
W 1934 r. poślubił Käthe Martz, z którą miał pięcioro dzieci: Horst (1936), Inge (1938), Karin, Brigitte i Sigrid (1953).

</doc>
<doc id="318528" url="https://pl.wikipedia.org/wiki?curid=318528" title="Stężenie pośmiertne">
Stężenie pośmiertne

Stężenie pośmiertne (łac. "rigor mortis") – sztywność mięśni występująca po śmierci wskutek wyczerpania energii mięśni zgromadzonej w postaci cząsteczek ATP i fosfokreatyny. W prawidłowo funkcjonującym mięśniu poprzecznie prążkowanym nieustannie następują skurcze i rozkurcze włókien mięśniowych, przy czym energia chemiczna zmagazynowana w ATP potrzebna jest do rozkurczu. Gdy jej zabraknie, włókna pozostają w fazie skurczu, powodując sztywność mięśni i co za tym idzie, sztywność całego ciała.
Mikroskopowo, skurcz i rozkurcz włókna mięśniowego powodowany jest łączeniem i rozdzielaniem się kompleksów dwóch białek – miozyny i aktyny. W skurczonym włóknie mięśniowym tworzą one kompleks aktomiozyny. Kompleks ten hydrolizuje cząsteczki ATP, a przy tym sam dysocjuje do postaci niezwiązanych białek aktyny i miozyny – następuje rozkurcz włókna. Bez dostępu ATP cząsteczki aktyny i miozyny pozostają związane.
Stężenie pośmiertne dotyczy mięśni szkieletowych oraz mięśnia sercowego. Opisany mechanizm powoduje również efekt tzw. "gęsiej skórki", związany z napięciem mięśni stroszycieli włosów. Mięśnie gładkie również podlegają stężeniu pośmiertnemu. Można to zaobserwować w przewodzie pokarmowym, gdzie skurcz mięśni nadaje błonie śluzowej silne pofałdowanie stwarzające pozory chorobowego przerostu.
Stężenie pośmiertne powstaje zwykle około 2–4 godz. po śmierci, ale może powstać zaraz po śmierci, gdy osobnik wykonywał wcześniej intensywny wysiłek fizyczny, miał drgawki lub gorączkę (zwykle w samej chwili śmierci mięśnie tracą napięcie – tzw. efekt wypadającego przedmiotu). Zaczyna się od mięśnia serca, po czym kolejno obejmuje najbardziej rozwinięte mięśnie.
Ustępuje po 3-4 dniach od śmierci na skutek enzymatycznego rozkładu, pojawienia się substancji gnilnych oraz rozmiękania mięśni.

</doc>
<doc id="318529" url="https://pl.wikipedia.org/wiki?curid=318529" title="Helmut Sakowski">
Helmut Sakowski

Helmut Sakowski (ur. 1 czerwca 1924 w Jüterbog, zm. 9 grudnia 2005 w Wesenberg, Meklemburgia) – pisarz niemiecki, dramaturg, członek parlamentu NRD (Izby Ludowej).
Był synem urzędnika, w latach 1941-1943 kształcił się w zawodzie leśnika, następnie został powołany do wojska. Po wojnie kontynuował naukę, studiował w Szkole Gospodarki Leśnej; później pracował w Ministerstwie Gospodarki Rolnej i Leśnej w Berlinie i jako leśniczy w Osterburg. Zajmował się jednocześnie pracą literacką, a po sukcesie swoich utworów porzucił zawód leśnika w 1961.
Jako autor zaangażowany politycznie cieszył się uznaniem władz NRD. Już w 1959 został wyróżniony Nagrodą Państwową. Pełnił mandat deputowanego do Izby Ludowej, w 1973 został członkiem Komitetu Centralnego Niemieckiej Socjalistycznej Partii Jedności. Należał do Akademii Sztuk NRD, w latach 1972-1974 pełnił funkcję wiceprezydenta Stowarzyszenia Kultury NRD. Po zjednoczeniu Niemiec (1990) zajmował się głównie literaturą dziecięcą i młodzieżową. Zmarł w wieku 81 lat po długoletniej chorobie serca.
Był m.in. laureatem Nagrody Lessinga (1963), Nagrody Fritza Reutera (1964), nagród NRD za słuchowiska radiowe (1987, 1988); poza pierwszą nagrodą w 1959 otrzymywał Nagrodę Państwową NRD jeszcze trzykrotnie (1965, 1968, 1972). 
Zyskał status czołowego dramaturga NRD-owskiego. Debiutował drobnymi formami literackimi (wierszami, reportażami, felietonami), później pisał opowiadania i dramaty, adaptowane także na potrzeby radiowe i telewizyjne. W swojej twórczości opisywał konflikty społeczne związane ze zmianami ustrojowymi w NRD, głównie na wsi; w sztuce "Letzter Sommer in Heidkau" (1965) stworzył nowy typ bohatera socjalistycznego.
Niektóre utwory:
Źródła:

</doc>
<doc id="318531" url="https://pl.wikipedia.org/wiki?curid=318531" title="HCP 115N">
HCP 115N

HCP 115N (typ nadany przez OBRPS – "115N", typ wprowadzony przez producenta i używany przez przewoźnika – "105N/2", nazwa zwyczajowa – "glizda") – pierwszy polski prototypowy częściowo niskopodłogowy tramwaj produkowany w zakładach H. Cegielski w Poznaniu. W 1995 powstał jeden pojazd na bazie dwóch wagonów Konstal 105N należących do MPK Poznań i był eksploatowany do 2006. W 2011 został zezłomowany.
Historia.
Geneza.
Na początku lat 90. podjęto decyzję, że tory budowanego wówczas Poznańskiego Szybkiego Tramwaju zostaną połączone z siecią tramwajową miasta, w związku z czym zaistniała potrzeba zakupu taboru o dużej pojemności. Mimo powodzenia wcześniejszych testów składów złożonych z 4 wagonów typu 105Na, przewoźnik chciał kupić pojazdy niskopodłogowe. Jako że oferta europejskich producentów tramwajów tego typu była poza zasięgiem możliwości finansowych miasta, a na rynku krajowym nie było pojazdu spełniającego wymagania MPK, zdecydowano się na budowę tramwaju nowego typu.
Produkcja i premiera.
W 1994 poznańskie zakłady H. Cegielski odkupiły od MPK wagony typu 105N o numerach bocznych 163 i 164. W tym samym roku poznańskie MPK, z myślą o kolejnych egzemplarzach nowego pojazdu, zakupiło od Przedsiębiorstwa Komunikacji Tramwajowej w Katowicach kolejnych 5 wagonów tego typu. W połowie 1995 ukończono budowę tramwaju o nowej charakterystyce trakcyjnej z wykorzystaniem pojazdów kupionych przez zakłady HCP.
W czerwcu 1995 nowy tramwaj typu 115N został zaprezentowany na Międzynarodowych Targach Poznańskich. Z powodu prac wykończeniowych w elektronice, skład nie mógł wykonać jazd pokazowych.
Upadek projektu.
W 1996 zakłady HCP zaproponowały wagony typu 115N w przetargu na tramwaje niskopodłogowe dla Poznania, ale ich oferta została odrzucona jako niespełniająca wymogów, gdyż MPK chciało zakupić pojazdy fabrycznie nowe. Ponadto ze względu na dużą awaryjność prototypu nie zdecydowano się na produkcję seryjną pojazdu. W związku z tą decyzją wagony kupione od PKT Katowice w celu przebudowy, z wyłączeniem jednego wprowadzonego wcześniej do eksploatacji, zostały rozebrane na części.
Konstrukcja.
Nadwozie.
Tramwaj typu 115N miał 3 człony. Pierwszy i ostatni z nich powstał w wyniku przebudowy zakupionych przez producenta wagonów typu 105N i dostosowania ich do połączenia osłoniętym czarną gumową harmonią przegubem z nowo zbudowanym niskopodłogowym członem środkowym.
Człon środkowy posiadał dwie pary dwuskrzydłowych drzwi. Wszystkie drzwi w pojeździe były plastikowe oraz wyposażone w przyciski indywidualnego otwierania.
Wnętrze.
Tramwaj posiadał 34 wandaloodporne miękkie tapicerowane siedzenia. W członach skrajnych było ich po 15, a w nowym członie środkowym 4. Zamontowano okna uchylne.
Niska podłoga w członie środkowym pojazdu znajdowała się na wysokości 350 mm i stanowiła 19,2% długości całego pojazdu. Wyposażenie i rozplanowanie wnętrza członu środkowego przystosowano do przewozu osób niepełnosprawnych na wózkach inwalidzkich i wózków dziecięcych. Wydzielono dla nich 3 miejsca wyposażone w pasy bezwładnościowe.
System informacji pasażerskiej składał się z urządzenia rozgłoszeniowego umieszczonego w pulpicie i obsługiwanego przez motorniczego oraz głośników umieszczonych w suficie. Informacje mogły być odtwarzane z taśmy magnetofonowej lub wygłaszane przez mikrofon. Ponadto na czole pojazdu zamontowano przewijaną tablicę kierunkową.
Wózki.
Wszystkie cztery wózki tramwaju były wózkami napędnymi typu 2NN zmodernizowanymi przez HCP. Były one wyposażone w II stopień usprężynowania. Rozstaw osi wynosił 1900 mm. Odległość między wózkami środkowymi wynosiła 7000 mm, a między wózkiem skrajnym i środkowym 6000 mm.
Układ napędowy.
"Glizda" była zasilana prądem stałym pobieranym z napowietrznej sieci trakcyjnej za pomocą umieszczonego na dachu automatycznie opuszczanego pantografu typu OTK1. Napęd zapewniało 8 silników prądu stałego o mocy 41,5 kW każdy. Układ rozruchu pochodził z tramwaju typu 105Na.
Eksploatacja.
12 lipca 1995 "glizda" została dostarczona na teren MPK Poznań. Nadano jej numer boczny 400 i przydzielono do zajezdni S1 Głogowska. Pojazd otrzymał nowe żółto-jasnozielone barwy przewoźnika.
W połowie września 1995 rozpoczęto eksploatację wagonu numer 400 na linii 6. Jako że wagony typu 105N o numerach 163 i 164, z których powstał nowy tramwaj, skreślono z inwentarza 1 września 1995, a przewoźnik kupił pojazd typu 115N od producenta dopiero 16 grudnia 1996, do tego czasu kursy nowego wagonu zapisywano jako składu dwuwagonowego 105N-163+164. Do chwili uruchomienia PST w 1997 tramwaj typu 115N bardzo rzadko obsługiwał inne trasy. Po tym wydarzeniu sytuacja zmieniła się i pojazd można było spotkać na linii 14 oraz innych trasach obsługiwanych przez zajezdnię Głogowska.
Podczas eksploatacji pierwotnie zamontowane tapicerowane siedzenia wymieniono na takie jak w pojazdach 105N poznańskiego MPK, a czołową tablicę kierunkową zamieniono na kaseton do plastikowych tablic.
Ze względu na częste awarie, głównie drzwi, przetwornic i przewodów przecierających się w przegubach, pojazd był odstawiany, niekiedy nawet na parę miesięcy. Tramwaj nie wyjechał na trasę w okresie od lipca do września 1998, we wrześniu 2000, w wakacje letnie w 2001, od czerwca do sierpnia 2002 i w styczniu 2003.
W maju 2003 pojazd numer 400 wziął udział w akcji "Maturalny tramwaj Rexony", w związku z czym obsługiwał linię 5 i przybrał biało-niebiesko-fioletowe barwy. Po wydarzeniu pojazdowi przywrócono pierwotny schemat malowania z wyjątkiem atrapy między przednimi światłami, która pozostała biała i na której widniał niebieski piktogram informujący o przystosowaniu do przewozu osób niepełnosprawnych.
W 2006, ponownie z powodu przetarcia przewodów w przegubie, pojazd zjechał do zajezdni, a następnie został odstawiony na tory odstawcze na Budziszyńskiej. Mimo przygotowanego projektu racjonalizatorskiego mającego wyeliminować wadę wagonu, nie powrócił on już na trasę. Na początku 2008 tramwaj przetransportowano do zakładów Modertrans, skąd niebawem powrócił na tory odstawcze. 14 kwietnia 2010 tramwaj typu 115N został skreślony z inwentarza MPK Poznań, a w sierpniu 2011 został sprzedany Modertransowi. Zabiegano o pozostawienie pojazdu jako eksponat, ale ostatecznie 24 sierpnia 2011 tramwaj opuścił tory odstawcze i dzień później "glizda" została zezłomowana i wywieziona na złomowisko w Śremie.

</doc>
<doc id="318533" url="https://pl.wikipedia.org/wiki?curid=318533" title="Konstal 105N/2">
Konstal 105N/2



</doc>
<doc id="318534" url="https://pl.wikipedia.org/wiki?curid=318534" title="Varius Manx">
Varius Manx

Varius Manx – polski zespół muzyczny założony w 1989 w Łodzi przez Roberta Jansona oraz braci Michała i Pawła Marciniaków. Nazwa zespołu została zainspirowana rasą kotów Manx, których cechą szczególną jest brak ogona. Łac. "varius" oznacza natomiast „różny”, „różnorodny”, „zmienny” itp.
Historia zespołu.
Zespół został założony pod koniec 1989 z inicjatywy członków łódzkiej grupy muzycznej "Skewer": Roberta Jansona oraz braci Michała i Pawła Marciniaków. W marcu 1990, przy współpracy z Piotrem Sobczakiem i Tomaszem Ziółkiewiczem, powstała instrumentalna płyta pt. "The Beginning", wydana dopiero rok później przez wytwórnię Polskie Nagrania. Album charakteryzują gatunki muzyczne, takie jak muzyka ilustracyjna, jazz czy ambient. W 1991 do zespołu dołączyli: Sławomir Romanowski – perkusista oraz śpiewający gitarzysta, Robert Amirian. W 1992 rozpoczęli prace nad nagrywaniem drugiego albumu pt. "The New Shape", który został wydany w kwietniu 1993 dzięki wytwórni fonograficznej SPV Poland. W przeciwieństwie do pierwszego albumu, płyta została wzbogacona o partie wokalne, nagrane głównie przez Jansona. Wokalnie na płycie udzielił się również Amirian, a do chórków w utworze „Memphis” gościnnie zaproszono Edytę Bartosiewicz. Oba pierwsze albumy nie odniosły sukcesu komercyjnego.
Na przełomie listopada i grudnia 1993 do składu zespołu dołączyła Anita Lipnicka, z którą muzycy nagrali materiał na trzecią płytę studyjną. Na początku 1994 podpisali kontrakt z wytwórnią Zic Zac, a w marcu do rozgłośni radiowych trafił utwór „Zanim zrozumiesz”. Singiel odniósł wielki sukces komercyjny, trafiając na szczyty wielu krajowych list przebojów (m.in. plebiscyt Muzycznej Jedynki), co zapewniło zespołowi ogromną sławę i wielu miłośników. W kwietniu do sprzedaży trafiła kaseta, natomiast w czerwcu płyta kompaktowa pt. "Emu". Zespół odbył w tym czasie dwa koncerty promocyjne, na dziedzińcu Starej Dziekanki w Warszawie oraz w łódzkim klubie "Cytryna". Latem wydali singiel „Tokyo”. W sierpniu na 31. festiwalu w Sopocie otrzymali nagrodę Grand Prix oraz nagrodę dziennikarzy za przebój „Zanim zrozumiesz”. We wrześniu liczba sprzedanych egzemplarzy albumu "Emu" przekroczyła 100 000 płyt. W październiku wzięli gościnnie udział w festiwalu Antena Polska w Koszalinie oraz wystąpili podczas największych w Polsce targów muzycznych "Intermedia '94". 15 października 1994 rozpoczęli trasę koncertową wraz z zespołem De Mono, która obejmowała występy w 12 największych miastach w Polsce. Trwała ona do listopada i zakończyła się koncertem w warszawskiej Sali Kongresowej, na którym otrzymała złotą płytę za ok. 200 tys. sprzedanych egzemplarzy albumu. Został również zrealizowany przez TVP1 film o zespole. Pod koniec 1994 uplasowali się w czołówkach licznych podsumowań list przebojów, zdobywając przy tym kilka prestiżowych wyróżnień (np. "Indywidualność roku", "Nadzieja roku", itp.) przyznawanych przez słuchaczy radiowych, czytelników pism muzycznych (m.in. "Bravo", "Popcorn", "Sukces", "Tylko Rock") i dziennikarzy. Anita Lipnicka została uznana przez wiele pism za największy talent i odkrycie 1994, a „Piosenka księżycowa”, trzeci singiel promujący album "Emu", zajęła pierwsze miejsce w plebiscycie Muzycznej Jedynki. Na początku 1995 wydali utwór „Mój przyjaciel”, promujący jedną ze składanek Radia Zet. W marcu otrzymali platynową płytę, w wyniku przekroczenia sprzedaży 270 tys. egzemplarzy. Kilka miesięcy później, podczas gali rozdania nagród muzycznych Fryderyki 1994, odebrali za utwór „Zanim zrozumiesz” nagrody w kategoriach: "Piosenka roku" i "Najlepszy teledysk". 24 kwietnia 1995 wydali album pt. "Elf". Materiał na płytę był nagrywany z nowym członkiem zespołu, saksofonistą Rafałem Kokotem, natomiast gościnnie w chórkach pojawiło się żeńskie trio wokalne, De Su. Premierze albumu towarzyszyło ogromne zainteresowanie mediów i publiczności, a w dniu wydania płyta przekroczyła liczbę 120 tys. sprzedanych egzemplarzy. Pierwszym utworem promującym wydawnictwo był utwór „Zabij mnie”, wydany na singlu wraz z utworem „Pocałuj noc”. Album promowały również utwory: „Oszukam czas”, „Zamigotał świat” oraz „Wstyd”. Kilka tygodni później, ukazała się również ścieżka dźwiękowa do filmu "Młode wilki" w reżyserii Jarosława Żamojdy, która składa się w większości z kompozycji Roberta Jansona i utworów z albumu "Elf". Wydawnictwo promowane m.in. przez utwór „Wolne ptaki”. W sierpniu pojawili się na festiwalu w Sopocie, gdzie za album "Elf" odebrali platynową płytę. Jesienią wyruszyli w trasę koncertową promującą płytę, której łączna suma sprzedanych kopii ostatecznie wyniosła ponad pół miliona egzemplarzy.
Pod koniec 1995 Lipnicka odeszła z zespołu, by rozpocząć karierę solową. Ostatni wspólny koncert zagrali 15 grudnia w klubie "Tango". Nową wokalistką Varius Manx została wówczas 18-letnia Katarzyna Stankiewicz, zwyciężczyni programu "Szansa na sukces". Wiosną 1996 wydali pierwszy singiel z nową wokalistką, „Orła cień”, który stał się wielkim przebojem. W międzyczasie, podczas rozdania nagród Fryderyki 1995, otrzymali nagrody w kategoriach: "Zespół roku", "Album roku" ("Elf"), natomiast Janson otrzymał miano "Kompozytora roku". 21 czerwca wydali piąty album studyjny pt. "Ego", który promowali singlami „Orła cień”, „Ten sen” i „Dom – gdzieś blisko mnie”. Płyta uzyskała wynik ponad 500 tys. sprzedanych egzemplarzy. W 1997 Janson przygotował oficjalną ścieżkę dźwiękową do filmu "Nocne graffiti" w reżyserii Macieja Dutkiewicza. 8 września wydali kolejny album studyjny pt. "End", który osiągnął wynik ponad 130 tys. sprzedanych kopii. Krążek promowali sinlami „Pilnujcie marzeń”, „Najmniejsze państwo świata” i „Kiedy mnie malujesz”.
W kolejnych latach członkowie zespołu pracowali nad solowymi projektami; w 1997 na rynku ukazała się debiutancka płyta solowa Jansona pt. "Trzeci wymiar", a dwa lata później – album pt. "Nowy świat". W tym samym roku premierę miała także pierwsza solowa płyta Stankiewicz, zatytułowana po prostu "Kasia Stankiewicz" oraz album pt. "Emphasis", nagrany przez pozostałych muzyków zespołu pod szyldem Sigma.
W marcu 2000 muzycy powrócili do wspólnego grania, jednak już bez saksofonisty Rafała Kokota, który opuścił zespół. Wydali pierwszy album kompilacyjny pt. "Najlepsze z dobrych", na której umieścili najpopularniejsze piosenki w dorobku oraz cztery premierowe utwory. Wydawnictwo promowali singlami „Teraz i tu” i „Wolni w niewoli”, który jednocześnie promował film fabularny pt. "Pierwszy milion" w reżyserii Waldemara Dzikiego. Kilka miesięcy później Stankiewicz opuściła zespół, a jej miejsce zajęła Monika Kuszyńska. Wraz z nową wokalistką, grupa rozpoczęła pracę nad kolejnym albumem pt. "Eta", który ukazał się wiosną 2001. Album promowali singlami „Maj” i „Jestem Twoją Afryką”. Zostali wyróżnieni brylantową płytą za największą liczbę złotych i platynowych płyt. W lipcu 2002 zdobyli pierwszą nagrodę za utwór „Moje Eldorado” na Festiwalu Piosenki Krajów Nadbałtyckich organizowanym w Karlshamn. Przebojem promowali kolejny album pt. "Eno", na którym znalazły się również single „Jest w nim” i „Znów być kochaną”. W styczniu 2003 wzięli udział z utworem „Sonny” w krajowych eliminacjach do 48. Konkursu Piosenki Eurowizji. Wcześniej wyruszyli w krótką trasę koncertową promującą ich konkursową propozycję. Nagrali również „Kilka sekund”, polskojęzyczny cover zagranicznego przeboju „7 Seconds” autorstwa Youssou N’Dour i Neneh Cherry, który znalazł się na składance płytowej radia RMF FM pt. "RMF FM – Moja i Twoja Muzyka". Tekst do polskiej wersji utworu został napisany przez Andrzeja Ignatowskiego. Pod koniec roku nagrali utwór „Ja z nim, Ty z nią”, który znalazł się na składance Polskiego Radia pt. "Święta, święta". 31 maja 2004 wydali kolejny album studyjny pt. "Emi". Na albumie znalazły się m.in. single „Sonny”, „Pamiętaj mnie” i „Stay in My Heart”, nagrany z raperem Ernestem „Redem” Ivandą. Również w 2004 zagrali recital w Opolu z okazji 15-lecia istnienia. W maju 2005 wydali singiel „Bezimienna”, który znalazł się na koncercie „Premier” podczas 42. KFPP w Opolu. 8 kwietnia 2006 w Muzycznym Studiu Polskiego Radia im. Agnieszki Osieckiej zagrali koncert, na którym wykonali swoje największe przeboje w symfonicznych aranżacjach. Występ odbył się z udziałem orkiestry smyczkowej pod kierownictwem Marcina Wolniewskiego. Fragmenty koncertu zostały zarejestrowane i wydane na płycie pt. "Varius Manx Symfonicznie. Tyle siły mam". Album uzupełniały trzy premierowe nagrania studyjne: „Tyle siły mam”, „Bezimienna” i „Carry”. Również w 2006 nagrali utwór pt. „Piłka w grze”, który znalazł się na składance "Hit na Mundial 2006".
28 maja 2006 muzycy ulegli wypadkowi drogowemu pod Miliczem. Samochód, który prowadził Janson, wypadł na zakręcie z drogi i uderzył w drzewo. Poszkodowani odnieśli poważne obrażenia wewnętrzne i zewnętrzne. Ludzi z wraku wyciągnięto dopiero po rozcięciu karoserii. Najbardziej poszkodowana została Monika Kuszyńska, która z urazem kręgosłupa trafiła na oddział neurochirurgii szpitala wojskowego we Wrocławiu. Janson miał złamany prawy bark, złamane żebra i stłuczone płuco. Kolejny z poszkodowanych, Michał Marciniak, miał złamany obojczyk. Z wypadku bez większych obrażeń wyszedł realizator dźwięku zespołu.
W lutym 2010 Kuszyńska oficjalnie zakończyła współpracę z Varius Manx, aby skupić się na karierze solowej. Jej miejsce zajęła Anna Józefina Lubieniecka, która po raz pierwszy wystąpiła z zespołem 27 lutego na gali urodzinowej radia RMF FM. W 2011 wydali album studyjny pt. "Eli". W czerwcu 2013 wokalistką zespołu została Edyta Kuczyńska występująca pod pseudonimem Edi Ann. Zaśpiewała „Bardzo kochać chcemy” wykorzystany w ścieżce dźwiękowej filmu "Wojna żeńsko-męska". W tym samym roku wzięli udział w koncercie "SuperPremiery" podczas 50. KFPP w Opolu z utworem „Mamy teraz siebie”. W 2014 wystąpili w akcji Radia RMF FM „Ja Cię Kręcę” z okazji 25-lecia stacji, nagrywając razem z Kacprem Gołdą (zwycięzca wybrany przez zespół) nową wersję utworu Toto „Africa”. W kolejnych miesiącach wydali single „Wierzę w miłość”, „Cudowne dni” i „Spokój”.
W 2016 wraz z Katarzyną Stankiewicz, byłą wokalistką zespołu, wyruszyli w ogólnopolską, jubileuszową trasę koncertową z okazji 25-lecia istnienia. Ich pierwszy występ miał miejsce 31 grudnia 2015 podczas koncertu sylwestrowego TVP2 we Wrocławiu, podczas którego zaprezentowali „Orła cień”, „Ruchome piaski” oraz „Set Fire to the Rain” z repertuaru Adele. Pierwszy oficjalny koncert rozpoczynający jubileuszową trasę koncertową zagrali 9 kwietnia we Wrocławiu. Kilka dni później zaprezentowali premierowy singiel „Ameryka”, zaśpiewany przez Stankiewicz. W czerwcu pojawili się na 53. KFPP w Opolu, gdzie zostali ciepło powitany przez publiczność. Wystąpili w kilku koncertach, a za utwór „Ameryka” odebrali nagrodę "SuperPremiery". 21 lipca 2016 nagrali koncert w Studiu Koncertowym Polskiego Radia im. Witolda Lutosławskiego, który został zarejestrowany i wydany na albumie pt. "25 Live", który ukazał się 21 października 2016. Album promowali singlem „Piątek”. 10 czerwca 2017 w programie "Pytanie na śniadanie" zaprezentowali premierowo utwór „Biegnij”, który powstał w dwóch wersjach językowych: polskiej i angielskiej (jako „Run”). Piosenka została oficjalnym hymnem promującym Światowe Igrzyska Sportowe "The World Games 2017", odbywające się w dniach 20-30 lipca we Wrocławiu. 13 kwietnia 2018 wydali ze Stankiewicz wspólny album studyjny pt. "Ent". Dziesięć dni później rozpoczęli ogólnopolską trasę koncertową.

</doc>
<doc id="318535" url="https://pl.wikipedia.org/wiki?curid=318535" title="Konstal/HCP 115N">
Konstal/HCP 115N



</doc>
<doc id="318536" url="https://pl.wikipedia.org/wiki?curid=318536" title="Konstal 115N">
Konstal 115N



</doc>
<doc id="318539" url="https://pl.wikipedia.org/wiki?curid=318539" title="Stefan Siczek">
Stefan Siczek

Stefan Siczek (ur. 20 września 1937 w Siczkach, zm. 31 lipca 2012 w Radomiu) – polski duchowny rzymskokatolicki, doktor prawa kanonicznego, biskup pomocniczy radomski w latach 1992–2012.
Życiorys.
Urodził się 20 września 1937 w Siczkach w gminie Jedlnia-Letnisko. W czasie II wojny światowej wraz z rodziną został wysiedlony z Siczek. W 1951 rozpoczął edukację w Niższym Seminarium Duchownym Księży Misjonarzy w Krakowie, jednakże rok później władze komunistyczne zamknęły to seminarium, a on sam miał trudności z przyjęciem do szkoły państwowej. Udało mu się podjąć naukę w Państwowym Liceum Ogólnokształcącym im. Tytusa Chałubińskiego w Radomiu, gdzie w 1955 zdał egzamin dojrzałości. W latach 1955–1961 odbył studia filozoficzno-teologiczne w Wyższym Seminarium Duchownym w Sandomierzu. Święcenia subdiakonatu otrzymał 13 listopada 1960 przez posługę Piotra Gołębiowskiego, biskupa pomocniczego sandomierskiego. Święceń diakonatu udzielił mu 8 grudnia 1960 biskup diecezjalny sandomierski Jan Kanty Lorek, który również 27 maja 1961 w bazylice katedralnej Narodzenia Najświętszej Maryi Panny w Sandomierzu wyświęcił go na prezbitera. W związku z odmową wydania paszportu przez władze państwowe nie mógł podjąć studiów na Uniwersytecie Gregoriańskim w Rzymie. W latach 1963–1967 odbył studia na Wydziale Prawa Kanonicznego Katolickiego Uniwersytetu Lubelskiego, które ukończył z magisterium prawa kanonicznego. W 1971 uzyskał doktorat prawa kanonicznego na podstawie dysertacji "Organizacja i kompetencja foralnego oficjalatu w Sandomierzu w latach 1522–1763". W latach 1971–1973 kształcił się w Prymasowskim Studium Życia Wewnętrznego w Warszawie.
Pracował jako wikariusz w parafiach: św. Pawła Apostoła Sandomierzu (1961–1963), św. Idziego w Suchej (1967–1969) oraz Wniebowzięcia Najświętszej Maryi Panny w Ćmielowie (1969–1972). W latach 1975–1986 zajmował stanowisko obrońcy węzła małżeńskiego w Sądzie Biskupim w Sandomierzu, a w latach 1986–1992 pełnił funkcję sędziego prosynodalnego. Również w latach 1986–1992 był kapelanem domu generalnego Zgromadzenia Sióstr Służek Najświętszej Maryi Panny w Mariówce. Został ustanowiony kanonikiem honorowym kapituły katedralnej w Sandomierzu.
W latach 1972–1986 był ojcem duchownym i wykładowcą teologii życia wewnętrznego w Wyższym Seminarium Duchownym w Sandomierzu. W latach 1993–2001 prowadził wykłady z prawa kanonicznego w Wyższym Seminarium Duchownym w Radomiu. Od 2001 ten sam przedmiot wykładał na Wydziale (następnie Instytucie) Teologicznym Uniwersytetu Kardynała Stefana Wyszyńskiego w Radomiu.
25 marca 1992 papież Jan Paweł II mianował go biskupem pomocniczym nowo ustanowionej bullą "Totus Tuus Poloniae populus" diecezji radomskiej ze stolicą tytularną Dagnum. Święcenia biskupie otrzymał 11 kwietnia 1992 przed katedrą Opieki Najświętszej Maryi Panny w Radomiu. Głównym konsekratorem był kardynał Józef Glemp, prymas Polski, a współkonsekratorami Stanisław Nowak, arcybiskup metropolita częstochowski, i Edward Materski, biskup diecezjalny radomski. Jako zawołanie biskupie przyjął słowa „"Vivere Evangelio"” ("Żyć Ewangelią"). W diecezji radomskiej sprawował urzędy wikariusza generalnego, moderatora kurii diecezjalnej i przewodniczącego Wydziału ds. Stałej Formacji Kapłańskiej i Życia Konsekrowanego. Należał do kolegium konsultorów, rady kapłańskiej i rady ds. ekonomicznych. Był delegatem ordynariusza radomskiego ds. II Synodu Plenarnego i przewodniczącym diecezjalnej komisji synodalnej. Dwukrotnie pełnił funkcję administratora diecezji – pierwszy raz po śmierci biskupa Jana Chrapka (od 20 października 2001 do 25 maja 2002), drugi raz po nominacji biskupa Zygmunta Zimowskiego na urząd w Watykanie (od 1 lipca do 12 listopada 2009). Od 1992 był dziekanem kapituły kolegiackiej Matki Bożej Ostrobramskiej w Skarżysku-Kamiennej.
W Episkopacie Polski zasiadał w Komisji ds. Duchowieństwa.
Od 1992 mieszkał w budynku Wyższego Seminarium Duchownego w Radomiu, gdzie zmarł 31 lipca 2012. 4 sierpnia 2012 po mszy pogrzebowej sprawowanej w katedrze radomskiej został pochowany w grobowcu biskupów radomskich na cmentarzu przy ulicy Limanowskiego w Radomiu.
Wyróżnienia.
W 2011 nadano mu honorowe obywatelstwo gminy Jedlnia-Letnisko. W 2007 został odznaczony medalem „Zasłużony dla Powiatu Radomskiego”.
W 2008 otrzymał Złoty Medal Opiekuna Miejsc Pamięci Narodowej.

</doc>
<doc id="318540" url="https://pl.wikipedia.org/wiki?curid=318540" title="Mario">
Mario

 – fikcyjna postać z gier komputerowych, stworzona przez Shigeru Miyamoto z firmy Nintendo. Nosi charakterystyczną czerwoną czapeczkę, czerwoną koszulkę i niebieskie spodnie na szelkach (wcześniej niebieską koszulkę i czerwone szelki). W grach z jego udziałem celem najczęściej jest uratowanie księżniczki Peach z rąk Bowsera.
Mario wystąpił w ponad 200 grach. Jego debiut miał miejsce w grze "Donkey Kong" wydanej w 1981 roku na automaty do gier.
Życiorys.
Według gry "", został upuszczony przez ptaka, który niósł dwoje dzieci (jedno z nich to było Mario, drugim był Luigi, który był przetrzymywany przez Kameka), Yoshi wyrusza w podróż z Mario, aby odnaleźć jego rodziców. Był wychowywany przez Yoshiego na wyspie "yoshi".
Mario i Luigi są z pochodzenia Włochami. Mieszkali w Nowym Jorku na Brooklynie, gdzie pracowali jako hydraulicy. Podczas wykonywania pracy zostali wciągnięci przez rury do innego świata, gdzie znajdowała się kraina zwana Grzybowym Królestwem (z ang. Mushroom Kingdom). Postanowili tam zamieszkać na stałe.
Filmy i seriale związane z postacią.
W lutym 2018 przedstawiciele Nintendo zapowiedzieli produkcję filmu o bohaterze serii. Produkcją zajmie się studio Illumination przy współpracy Shigeru Miyamoto – twórcy postaci. Film będzie się nazywać "Super Mario Bros. Film", polska premiera przewidywana jest 26 maja 2023 .

</doc>
<doc id="318544" url="https://pl.wikipedia.org/wiki?curid=318544" title="Społeczeństwo globalne">
Społeczeństwo globalne

Społeczeństwo globalne – typ społeczeństwa posiadający pewne charakterystyczne i powtarzalne formy życia społecznego, które występują jedne po drugich, np. w określonych państwach lub narodach. Najbardziej do społeczeństwa globalnego zbliżają się państwa i narody.
Społeczeństwo globalne to sprzężony układ wszystkich struktur, instytucji i procesów występujących w zbiorowości danego państwa lub narodu, wyodrębniający daną zbiorowość.
Według Rolanda Robertsona w nawiązaniu do wprowadzonego przez Ferdinanda Tönniesa podziału zbiorowości ludzkich na wspólnoty ("Gemeinschaft") i zrzeszenia, zorganizowane społeczności ("Gesellschaft") możliwa jest następująca typologia zbiorowości globalnych:
1. „Globalna wspólnota I” – świat stanowi mozaikę zamkniętych, odgraniczonych wzajemnie wspólnot, albo unikatowych i egalitarnych, wyższych i niższych w rozwoju kulturowym, ale wzajemnie izolowanych i niemających aspiracji do podporządkowania odmiennych od siebie. Zgodny z ideologią antyglobalizmu i fundamentalistycznych orientacji religijnych.
2. „Globalna wspólnota II” – ogólnoludzki konsens wokół pewnych wspólnych wartości i ideałów. Świat zgodny z chrześcijańską ideą królestwa Bożego na ziemi, koncepcją Kościoła powszechnego oraz tendencjami ekumenicznymi. Są to też aspiracje ruchy pokojowe czy ruchów ekologicznych i ruchu praw człowieka.
3. „Globalna społeczność I” – mozaika suwerennych, niezależnych państw narodowych powiązanych silnymi, wzajemnymi więziami kooperacyjnymi w dziedzinie ekonomii, polityki i kultury.
4. „Globalna społeczność II” – przewiduje zanik państw narodowych i unifikacja regionalna, a następnie globalna pod egidą wspólnej organizacji politycznej czy ponadnarodowego rządu światowego.

</doc>
<doc id="318545" url="https://pl.wikipedia.org/wiki?curid=318545" title="Amyntas III Macedoński">
Amyntas III Macedoński

Amyntas III (gr. "Αμύντας") – król Macedonii z rodu Argeadów. Na jego panowanie przypada czas osłabienia Macedonii nękanej przez wiele lat wojnami. W ciągu swojego panowania kilkukrotnie musiał uchodzić z opanowanego przez najeźdźcę państwa. Szukał oparcia w Sparcie, a pod koniec panowania w Atenach.
Panowanie.
Amyntas przejął tron po śmierci swojego kuzyna Pauzaniasza, a w tym samym roku poślubił Eurydykę I, księżniczkę z Linkestis, kończąc tym samym długi konflikt z tym państwem. Amyntas wydał córkę którą miał z Eurydyką za swojego kuzyna Ptolemeusza z Aloros. Chciał w ten sposób umocnić swoją pozycję gdyż Ptolemeusz był głową bocznej linii dynastii, a więc ewentualnym konkurentem do tronu. Jednak już w roku 392 Amyntas utracił tron na rzecz innego przedstawiciela dynastii, Argajosa. Ten oparł swoją władzę na Bardylisie I, królu iliryjskich Dardanów. Uchodząc z królestwa Amyntas oddał przygraniczny pas ziemi mieszkańcom greckiego miasta Olint by ziemie te nie zostały niszczone przez hordy Ilirów.
W 391 Amyntas odzyskał władzę przy pomocy oddziałów tesalskich prowadzonych przez zaprzyjaźniony z Argeadami ród Aleuadów. Po powrocie Olintyjczycy zwrócili oddane im pod opiekę ziemie a oba państwa zawarły obronne przymierze na okres pięćdziesięciu lat. W 383 Bardylis najechał ponownie na Macedonię i pokonał Amyntasa w bitwie. Amyntas postąpił tak jak wcześniej i licząc, że Olintyjczycy obronią jego ziemie, oddał im w opiekę część przygranicznych krain. Pomimo początkowych sukcesów Ilirów Amyntasowi udało się po kilku miesiącach pokonać Bardylisa przy pomocy jazdy hetajrów i najemnej piechoty. Gdy zwrócił się do Olintyjczyków o zwrot powierzonych im ziem, ci odmówili. Mieszkańcy Olintu i związek polis któremu przewodzili (Związek Chalkidycki) nie chcieli zrezygnować z ziem z których czerpali zyski. W tym czasie ich związek urósł w siłę mogąc wystawić armię złożoną z 800 jeźdźców i 8 tys. hoplitów a także większej jeszcze liczby lekkiej piechoty. Chalkidyjczycy zaatakowali Macedonię i zajęli wiele miast w tym Pellę. Amyntas wezwał na pomoc Spartan, którzy wykorzystując bazę na terytorium Macedonii walczyli z Chalkidyjczykami aż do roku 379, gdy padł Olint, a związek któremu przewodził rozwiązano. Kiedy Ateńczycy i Tebańczycy uderzyli na Spartę Amyntas sprzedał im w roku 377 drewno na budowę floty. W zamian w 374 uzyskał przymierze z Ateńczykami przeciw odbudowującym swój związek Chalkidyjczykom. W 371 zwołano międzygrecką konferencję pokojową na którą zaproszono również Amyntasa. Na konferencji przedstawiciel Macedonii poparł projekt "pokoju powszechnego" a także przekazania, Amfipolis Atenom.
Amyntas żywo interesował się wydarzeniami w Perrabai przez którą prowadziła droga z Grecji do Macedonii, dlatego też starał się utrzymywać tam swoje wpływy i kilkukrotnie występował na tych terenach w roli rozjemcy. Lata siedemdziesiąte IV w. przyniosły wzrost zagrożenia na południowej granicy państwa. W tym czasie Jazon z Feraj zjednoczył Tesalię która pod jego przewodnictwem stała się potęgą dwukrotnie bogatszą od Macedonii. Według przekazów (najpewniej przesadzonych ale oddających w pewnym stopniu zagrożenie) Związek Tesalski był w stanie wystawić armię składającą się z 8 tys. jazdy, 20 tys. ciężkiej piechoty i większych jeszcze sił lekkozbrojnych. Najpewniej Amyntas był zmuszony do sojuszu z Jazonem, jednak jego śmierć w 370 położyła kres zjednoczonej Tesalii.

</doc>
<doc id="318546" url="https://pl.wikipedia.org/wiki?curid=318546" title="Interakcja">
Interakcja

Interakcja to wzajemne oddziaływanie na siebie osób, przedmiotów lub zjawisk.

</doc>
<doc id="318547" url="https://pl.wikipedia.org/wiki?curid=318547" title="Rozkład">
Rozkład



</doc>
<doc id="318549" url="https://pl.wikipedia.org/wiki?curid=318549" title="Grzałka">
Grzałka

Grzałka – urządzenie służące do grzania, występujące zwykle jako element urządzenia technicznego, szczególnie grzejnego.
Grzałka chemiczna.
Urządzenie wykorzystujące ciepło wydzielane podczas reakcji egzotermicznej.
Grzałka elektryczna.
Urządzenie grzewcze wykorzystujące przemianę energii elektrycznej w ciepło podczas przepuszczania prądu elektrycznego przez materiał oporowy elementu grzewczego.
Konstrukcja grzałki musi być zaprojektowana tak, aby działać poprawnie w żądanym zakresie temperatur, oraz zazwyczaj musi być odpowiednio odizolowana elektrycznie od otoczenia i ogrzewanego ośrodka. Najczęściej spotykane konstrukcje:
Grzałki są jednymi z najbardziej sprawnych urządzeń elektrycznych – niemal 100% pobieranej energii elektrycznej jest zamienianej na energię termiczną. Ponadto są elementami nie wprowadzającymi do sieci zasilającej zakłóceń z powodu braku elementów pojemnościowych lub indukcyjnych.
Grzałki elektryczne są szeroko używane w gospodarstwie domowym (czajnik elektryczny, pralka, suszarka do włosów) oraz w przemyśle do podgrzewania gazów, cieczy oraz ciał stałych (np. materiałów sypkich).
Grzałki posiadają charakterystykę rezystancyjną, co oznacza, że moc formula_1 wydzielona na grzałce jest opisana następująco:
Zwiększenie napięcia przyłożonego do grzałki powoduje więc wzrost wydzielonej mocy do kwadratu.
Jednym z głównych problemów grzałek cieczy jest współczynnik przewodnictwa ciepła na granicy grzałka-ośrodek. Osadzanie się zanieczyszczeń na powierzchni grzałki powoduje zmniejszenie tego współczynnika, co z kolei skutkuje pogorszeniem oddawania ciepła, a tym samym zwiększeniem temperatury grzałki. Wyższa temperatura pracy powoduje natomiast szybszą degradację właściwości izolacji elektrycznej (tzw. starzenie) wewnątrz grzałki, co prowadzi do jej zniszczenia.

</doc>
<doc id="318555" url="https://pl.wikipedia.org/wiki?curid=318555" title="Tocantins">
Tocantins



</doc>
<doc id="318559" url="https://pl.wikipedia.org/wiki?curid=318559" title="Cú Roí">
Cú Roí

Cú Roí mac Dáire, również Cú Ruí, Curroi, Cú Raoi – to postać występująca w wielu legendach irlandzkich, w tym w przekazach datowanych na pierwszą połowę VIII wieku. Syn Daire'a mac Degaid z Clanna Dedad, króla Munsteru, ojciec dwóch synów, Lugaida mac Conroi, przyszłego króla Munsteru, oraz Uidnii, przodka Dál nUidne lub nUidine.
W irlandzkich sagach zaliczanych do tzw. cyklu ulsterskiego, np. w opowieści "Uprowadzenie stad z Cúailnge" ("Táin Bó Cuailnge"), pojawiał się jako król Munsteru lub zachodniego Munsteru, wojownik, mag potrafiący dowolnie zmieniać swą postać, podróżnik i rozjemca. Przedstawiany jest w tym cyklu jako antagonista Ulsteru, a jego historia w wielu miejscach łączy się z historią innego celtyckiego bohatera – Cúchulainna. Tak jak Cúchulainn jest wielkim bohaterem Ulsteru, tak Cú Roí był herosem prowincji Munster.
W przeciwieństwie do Cúchulainna, Cú Roí nie był od początku człowiekiem, ale bogiem zmienionym w herosa. Wiąże się to z jego niezwykłą siedzibą, fortecą przemieszczającą się po zaświatach, wejście do której znikało po zachodzie słońca.
Niektórzy badacze sądzą, iż pierwowzorem postaci Cú Roía mogło być jedno z irlandzkich bóstw z czasów przedceltyckich, najprawdopodobniej o charakterze solarnym. Stawiane są również hipotezy (E. C. Quiggin), że postaci Cú Roía dotyczył cały munsterski cykl mitologiczny, który nie zachował się do naszych czasów.
Znaczenie imienia bohatera nie jest pewne. Irlandzkie "Cú Roí" najczęściej tłumaczy się jako „pies z równiny / pola bitwy” lub „pies króla / boga”. "Mac Dáire" ma charakter patronimiczny, oznacza „syn Dáire”.
Cú Roí mac Dáire i Cúchulainn wielokrotnie się ze sobą stykali, czasem w roli sprzymierzeńców, czasem jako przeciwnicy. Według jednej z opowieści, podczas wydanej przez siebie uczty, wiecznie siejący zamęt Briccriu poduszczył trzech ulsterskich bohaterów: Cúchulainna, Conalla (brata mlecznego Cuchulainna) i Lóegaire’a do współzawodnictwa o curad-mir – porcję mięsa przeznaczoną dla najodważniejszego wojownika. Z każdej z prób, jakim ich poddano, zwycięsko wychodził Cúchulainn, ale Conall i Lóegaire nie chcieli uznać wyniku. Spór rozstrzygnął Cú Roí, który przeistoczony w olbrzyma, wyzwał ich na pojedynek na ścinanie głów. Każdy z nich miał najpierw ściąć głowę olbrzymowi, ale potem pozwolić mu na to samo. Zarówno Conallowi jak i Lóegaire udało się pozbawić głowy Cú Roía, lecz ten za każdym razem podnosił ją i odchodził. Gdy przyszła kolej, aby sami poddali się ciosowi, obaj uciekli. Cúchulainnowi również nie udało się zabić Cú Roía, ale kiedy honorowo chciał przyjąć jego cios, ten wyjawił swoją tożsamość, oszczędził Cúchulainna i ogłosił go największym bohaterem Irlandii. Opowieść ta stała się zalążkiem późniejszego mitu arturiańskiego o zielonym rycerzu.
Kolejne sagi o Cú Roíu mówią o konflikcie pomiędzy nim a Cuchulainnem. Konflikt ten miał się skończyć śmiercią Cú Roía, gdy wydała go przeciwnikowi jego żona – Blathnat.
Cú Roí w mediach.
W grze komputerowej Myth Cu Roi by członkiem kręgu Dziewięciu, Awatarem, potężym czarownikiem walczącym z Upadłymy Lordami którym przewodził Balor. Pod koniec Wielkiej Wojny Cu Roi został schwytany wraz z innym Awatarem (Murgenem) w magiczny artefakt zwany Tain przez Upadłego Lorda Duszożercę (Soublightera).

</doc>
<doc id="318562" url="https://pl.wikipedia.org/wiki?curid=318562" title="Kasia Stankiewicz">
Kasia Stankiewicz

Katarzyna Maria Stankiewicz (ur. 2 czerwca 1977 w Działdowie) – polska piosenkarka alternatywna i autorka tekstów.
W latach 1996–2000 wokalistka zespołu Varius Manx, z którym wydała albumy "Ego" (1996) i "End" (1997). Od 2000 artystka solowa, wydała cztery albumy: "Kasia Stankiewicz" (1999), "Extrapop" (2003), "Mimikra" (2006) i "Lucy and the Loop" (2014). W 2015 wznowiła współpracę z zespołem Varius Manx, z którym wydała album pt. "Ent" (2018).
Życiorys.
Uczęszczała do Miejskiego Domu Kultury w rodzinnym Działdowie. W 1995 zadebiutowała na profesjonalnej scenie muzycznej, występując w jednym z odcinków programu "Szansa na sukces" z udziałem zespołu Varius Manx; za interpretację piosenki „Zamigotał świat” zajęła pierwsze miejsce. Rok później została nową wokalistką zespołu, zajmując miejsce Anity Lipnickiej.
W marcu 1996 nagrała z zespołem materiał na ich pierwszą, wspólną płytę. W maju wydali zapowiadający płytę singel „Orła cień”, który stał się przebojem w kraju, docierając na szczyt wielu polskich list przebojów. 21 czerwca wydali album pt. "Ego". Tydzień później wystąpili na 33. Krajowym Festiwalu Piosenki Polskiej w Opolu, na którym odebrali złotą płytę za sprzedaż albumu w kraju. Tego samego dnia album uzyskał status platynowej płyty. Drugim singlem z płyty został utwór „Ten sen”. W tym samym roku Stankiewicz nagrała utwór „Kamienne schodki” w duecie z Ireną Santor na potrzeby albumu artystki pt. "Duety". W sierpniu wystąpiła na galowym koncercie laureatów festiwalu sopockiego w 1996. W październiku i listopadzie wyruszyła w Varius Manx w ogólnopolską trasę koncertową, w ramach której odwiedził 16 największych miast w Polsce. W trakcie koncertu w Warszawie odebrali multiplatynę za ponad 400 tys. sprzedanych egzemplarzy płyty "Ego". W tym samym roku zdobyli dwie statuetki Złotego Mikrofonu „Popcornu” za przebój roku („Orła cień”) oraz za wygraną w kategorii „Zespół roku”. Stankiewicz otrzymała także nagrodę „Machinera” w kategorii „Debiutanka roku”, wręczaną przez magazyn „Machina”.
W lutym 1997 odbyła się premiera filmu "Nocne graffiti", w którego ścieżce dźwiękowej znalazła się piosenka „Najlepszy z dobrych” nagrana przez Stankiewicz oraz trzy piosenki Varius Manx: „Małe zaćmienie”, „Nieme ściany” oraz „Ruchome piaski”, która stała się przebojem w kraju. Od marca do maja zespół nagrywał materiał na kolejny album, w międzyczasie Stankiewicz wzięła udział w nagraniu piosenek „Uratujcie go” i „Cicho tu” na płytę Kayah pt. "Zebra". 7 września o godz. 12:00 zespół witał zaproszonych gości na dachu jednego z budynków w Warszawie, gdzie prezentował nowy album pt. "End". Na płycie znalazło się 14 utworów, w tym m.in. singiel „Kiedy mnie malujesz”. Dzień później odbyła się premiera handlowa krążka, który w tym samym dniu uzyskał status złotej płyty. Piosenka „Czy tak chcesz” została włączona do akcji „Sprzątanie Świata” i promowała sprzątanie świata przez cały rok.
Pozostając wokalistką Varius Manx, Stankiewicz planowała w tym czasie solowy projekt. W latach 1997–1999 była jurorką w programie "Mini Playback Show". 21 maja 1999 wydała swój solowy album, zatytułowany po prostu "Kasia Stankiewicz", którego producentem był Michał Przytuła. Teksty na płycie napisała we współpracy z Tomaszem Wachnowskim i Kayah. Pierwszym singlem z albumu został utwór „Dopiero od jutra”, który od marca gościł na listach przebojów. W czerwcu wyruszyła w promocyjną trasę po Polsce, a potem grała kilkanaście koncertów w całym kraju. W marcu 2000 wydała z Varius Manx album pt. "Najlepsze z dobrych", który powstał z okazji 10-lecia powstania zespołu. Płyta zawierała najpopularniejsze utwory grupy z ostatnich lat oraz cztery premierowe kompozycje. Płytę promował utwór „Teraz i tu”. 7 kwietnia w warszawskiej Sali Kongresowej odbył się jubileuszowy koncert zespołu, zaś w maju muzycy odbyli trasę koncertową z radiem RMF FM pod nazwą "Majówka Varius Manx i RMF FM". W wakacje zagrali kilka koncertów w kraju. W czerwcu Stankiewicz otrzymała tytuł Miss Obiektywu na 36. KFPP w Opolu. Niedługo później odeszła z Varius Manx, by kontynuować karierę solową i rozpocząć przygotowania do wydania drugiej solowej płyty.
Wiosną 2001 radiową premierę miał utwór „Niepewność”, który nagrała w duecie z Michałem Żebrowskim na potrzeby jego albumu studyjnego pt. "Lubię, kiedy kobieta". W wakacje zagrała koncert na warszawskim Moście Świętokrzyskim wspólnie z zespołem Tangerine Dream; wydarzenie miało służyć pojednaniu polsko-niemieckiemu. W tym samym roku zaczęła pracę nad kolejnym albumem solowym. Płyta została nagrana w studiach we Wrocławiu i Gdańsku, prace nad nią trwały trzy lata, a produkcją utworów zajął się życiowy partner Stankiewicz, Radosław Łuka. Jako że wytwórnia BMG Poland nie wierzyła w nagrany materiał, Stankiewicz sprzedała mieszkanie w Warszawie i postanowiła wydać album własnym sumptem. Pod koniec grudnia 2002 ukazał się pierwszy utwór z płyty – „Chciałabym być aniołem”, który promowany był przez Program 3 Polskiego Radia. Pierwszym singlem z albumu została natomiast piosenka „Schyłek lata”. W tym czasie Stankiewicz zagrała także pierwszy od dawna koncert w warszawskim klubie Qult. Album pt. "Extrapop" ukazał się w 2003, został bardzo dobrze przyjęty przez krytyków i publiczność. Drugim singlem z płyty została piosenka „Francuzeczka”, do którego powstał kontrowersyjny teledysk. Trzecim singlem z krążka został „Saint Etienne”, na którym utwór pojawił się także w wersji francuskiej. W tym samym roku Stankiewicz wzięła udział w nagraniach płyty ze świątecznymi piosenkami pt. "Święta, Święta", na którą nagrała piosenki „Chciałabym być Aniołem” oraz „Tak jak śnieg” razem z Kubą Badachem i Mietkiem Szcześniakiem. Ponadto wystąpiła jako gość w licznych programach telewizyjnych, takich jak "Kuba Wojewódzki", "Poplista", "Spełniamy marzenia", "Śpiewające fortepiany", "Bar" czy "Szansa na sukces". W 2004 ogłosiła przerwę w karierze z powodu narodzin swojego pierwszego dziecka.
W październiku 2006 wydała kolejny solowy album studyjny pt. "Mimikra", który został wydany pod szyldem wytwórni EMI Music. Pierwszym singlem promującym album był utwór „4 ręce”, zaś drugim – „Marzec”, który miał swoją premierę w styczniu 2007. Trzecim singlem została piosenka „W środku myśli”, z którą Stankiewicz startowała w polskich preeliminacjach do konkursu „Sopot Festival 2007”, zaś czwartym – „Jedno zdjęcie z archiwum pamięci”. Na początku 2008 nagrała utwór „Night Club”, który znalazł się na ścieżce dźwiękowej serialu "Pitbull". 25 kwietnia premierę miała płyta Martyny Jakubowicz pt. "Te 30. urodziny", na którym znalazł się m.in. utwór „Baby w Meksyku” zaśpiewany przez Stankiewicz w duecie z artystką. W tym samym roku piosenka Stankiewicz „Run” pojawiła się w ścieżce dźwiękowej serialu TVP1 "Londyńczycy".
W tym samym czasie Stankiewicz pracowała nad nowym materiałem w studiach w Polsce i Wielkiej Brytanii, a producentem albumu został Eddie Stevens. Ostatecznie nagrania zostały zrealizowane w islandzkim studiu Bedroom Community. Kilkakrotnie przekładana premiera płyty spowodowana była pracą nad ostatecznym kształtem albumu, o którym sama piosenkarka powiedziała: "to nie tylko mój nowy album, nad którym pracowałam ostatnie cztery lata, to multidyscyplinarny projekt, w który zaangażowali się artyści z całego świata". Ostatecznie album pt. "Lucy and the Loop" ukazał się 10 października 2014. Pierwszym singlem z płyty został utwór „Lucy”, do którego teledysk został zrealizowany w Islandii. Projektem pobocznym "Lucy and the Loop" była seria dziesięciu fotografii (autorstwa Kasi Bielskiej i Dominika Tarabańskiego), które były inspirowane piosenkami z albumu.
31 grudnia 2015 wystąpiła podczas koncertu sylwestrowego TVP2 we Wrocławiu, podczas którego zaśpiewała utwór Adele „Set Fire to the Rain” oraz „Orła cień” i „Ruchome piaski” wspólnie z zespołem Varius Manx. W tym czasie wznowiła współpracę z muzykami grupy, a w 2016 wyruszyła z nimi w jubileuszową trasę koncertową z okazji 25-lecia istnienia Varius Manx. Również w 2016 uczestniczyła w piątej edycji programu rozrywkowego Polsatu "Dancing with the Stars. Taniec z gwiazdami" oraz była nominowana do zdobycia statuetki Gwiazda Plejady w kategorii „metamorfoza roku”. W 2018 wydała z Varius Manx album pt. "Ent", który promowali m.in. utworami „Biegnij”, „Kot bez ogona” i „Księżyc się zmęczył”. W 2020 uczestniczyła w drugiej edycji programu rozrywkowego TVP2 "Dance Dance Dance", w którym występowała w duecie z siostrą, Anną.
Życie prywatne.
Ze związku z Radosławem Łuką ma syna Fryderyka (ur. 2004).

</doc>
<doc id="318564" url="https://pl.wikipedia.org/wiki?curid=318564" title="Tannu-Tuwa">
Tannu-Tuwa



</doc>
<doc id="318572" url="https://pl.wikipedia.org/wiki?curid=318572" title="Monika Kuszyńska">
Monika Kuszyńska

Monika Kuszyńska (ur. 14 stycznia 1980 w Łodzi) – polska piosenkarka i autorka tekstów.
W latach 2000–2010 wokalistka zespołu Varius Manx, z którym wydała trzy albumy studyjne: "Eta" (2001), "Eno" (2002), "Emi" (2003) i zdobyła pierwszą nagrodę za utwór „Moje Eldorado” na Festiwalu Piosenki Krajów Nadbałtyckich w Karlshamn. Od 2009 artystka solowa, wydała album studyjny pt. "Ocalona" (2012). W 2015 reprezentowała Polskę z utworem „In the Name of Love” w 60. Konkursie Piosenki Eurowizji w Wiedniu. Laureatka Superjedynki.
Była uczestniczką bądź bohaterką programów i reportaży telewizyjnych. Prowadzi działalność charytatywną, głównie na rzecz osób niepełnosprawnych, za co została uhonorowana Złotym Krzyżem Zasługi i Medalem Św. Brata Alberta.
Rodzina i edukacja.
Jest córką Janusza Kuszyńskiego i jego żony Bożeny z domu Staniaszek, pracowników w branży włókienniczej. Jej prababka, Maria Łęcka, miała szlacheckie korzenie. W 1980 została ochrzczona, a jej rodzicami chrzestnymi są Zygmunt Kuszyński i Teresa Chabelska. Ma młodszą o pięć lat siostrę, Martę, która jest projektantką mody.
Wychowała się w blokowisku przy ul. Hibnera 13 w Łodzi, gdzie uczyła się w Szkole Podstawowej nr 91 im. Leonida Teligi i XXI Liceum Ogólnokształcącym im. Bolesława Prusa oraz uzyskała tytuł magistra sztuki (specjalizacja: muzykoterapeuta) na Akademii Muzycznej.
Kariera zawodowa.
Początki.
W latach szkolnych śpiewała w zespole dziecięcym „Uśmiech Pana Karola” kierowanym przez Sławomira Germaniuka. Będąc w liceum, udzielała się w szkolnym chórze i teatrze oraz brała udział w konkursach recytatorskich. Profesjonalną karierę zaczęła jako wokalistka zespołu Farenheit, który tworzyli z nią: perkusista Krzysztof Tonn, basista Bartosz Sapota, gitarzysta Radosław Osowski i klawiszowiec Dariusz Piekara. Nagrali razem dwa single: „Film” i „Sens istnienia”, z którym bez powodzenia ubiegali się o udział w koncercie „Debiutów” podczas Krajowego Festiwalu Piosenki Polskiej w Opolu. 
Działalność z Varius Manx.
Pod koniec 2000 została wokalistką zespołu Varius Manx, założonego przez Roberta Jansona, z którym wcześniej nawiązała współpracę, nagrywając partie wokalne do piosenek udostępnianych w publishingu. W 2001 wydali pierwszy, wspólnie nagrany album studyjny pt. "Eta", który promowali singlami: „Maj” i „Jestem Twoją Afryką”. Z pierwszym utworem bez powodzenia ubiegali się o udział w koncercie „Premier” podczas 38. KFPP w Opolu. Kuszyńską po dołączeniu do zespołu stylizowano ją na nowy symbol seksu, wokalistka m.in. dwukrotnie wzięła udział w rozbieranej sesji zdjęciowej do magazynu „Maxim”.
W lipcu 2002 za piosenkę „Moje Eldorado” zdobyli pierwszą nagrodę w finale Festiwalu Piosenki Krajów Nadbałtyckich w Karlshamn. Utworem promowali swój drugi album pt. "Eno", który wydali 21 września 2002 i na którym umieścili także kolejne single: „Jest w nim” i „Znów być kochaną”. W styczniu 2003 wzięli udział z piosenką „Sonny” w krajowych eliminacjach do 48. Konkursu Piosenki Eurowizji, a w trakcie koncertu finałowego Kuszyńska miała na sobie kostium projektu duetu Paprocki &amp; Brzozowski. Utworem promowali album pt. "Emi", który wydali w 2004 i na którym po raz pierwszy znalazły się piosenki z tekstami Kuszyńskiej. Pozostałymi singlami z płyty były utwory: „Pamiętaj mnie” i „Stay in My Heart”, który nagrali z raperem Redem. W maju zagrali recital z okazji 15-lecia istnienia Varius Manx podczas 41. KFPP w Opolu.
28 maja 2006, wracając z zespołem z koncertu w Miliczu, miała poważny wypadek samochodowy, w którym doznała przerwania rdzenia kręgowego, przez co pozostaje sparaliżowana od pasa w dół i porusza się na wózku inwalidzkim. 16 lipca 2006, w trakcie festiwalu "TOPtrendy 2006" w Sopocie, odbył się koncert charytatywny na rzecz poszkodowanych w wypadku członków zespołu.
Działalność solowa.
W 2009, po trzyletniej przerwie w działalności medialnej, wróciła na rynek muzyczny za namową Beaty Bednarz, która zaproponowała jej napisanie tekstu oraz nagranie partii wokalnych do utworu „Nowa rodzę się”, który znalazł się na jej albumie pt. "Pasja miłości". W 2010 wystąpiła publicznie w telewizji po raz pierwszy od wypadku, wykonując utwór w programie "Dzień dobry TVN", udzieliła wywiadu magazynowi „Viva!”, w którym opisała swoje życie po wydarzeniach z 2006. W czerwcu 2010 była jurorką podczas 6. Festiwalu Zaczarowanej Piosenki w Krakowie, a we wrześniu w ramach Europejskiego Festiwalu Filmowego „Integracja Ty i Ja” w Koszalinie zagrała pierwszy koncert po wypadku.
W 2012 wystąpiła w kampanii reklamowej producenta rajstop Adrian oraz była kapitanem chóru z Łodzi w drugiej edycji programu TVP2 "Bitwa na głosy". 2 czerwca wystąpiła z piosenką „Ocaleni”, nagraną z chórem poznanym w "Bitwie na głowy", w konkursie „Premiery” podczas 49. KFPP w Opolu, a 10 dni później wydała pierwszy, solowy album studyjny pt. "Ocalona". W 2013 otrzymała nominację do Wiktora w kategorii „gwiazda piosenki i estrady”, wystąpiła podczas 51. KFPP w Opolu, w którego trakcie zaśpiewała utwór „Moja i Twoja nadzieja” w ramach koncertu „25 lat! Wolność – kocham i rozumiem”, a także poprowadziła cykl przedstawiający inspirujące historie ludzi w programie "Dzień dobry TVN", była gościem programu "Anna Dymna – spotkajmy się " i była jurorką akcji „Zwykły Bohater”. W 2014 została nagrodzona w plebiscycie „Ona to Skarb”, wzięła udział w kampanii społecznej „Niepełnosprawni. Aktywni w pracy, aktywni w życiu” oraz została ambasadorką zawodów biegowych "Wings for Life World Run", projektu fotograficzno-społecznego „440 kilometrów po zmianę”, programu „Równych Szans” oraz akcji T-Mobile „Pomoc mierzona kilometrami”. 
W marcu 2015 w trakcie programu "Świat się kręci" została ogłoszona reprezentantką Polski w 60. Konkursie Piosenki Eurowizji w Wiedniu. Konkursową piosenkę „In the Name of Love” napisała wspólnie z Jakubem Raczyńskim, inspirując się sloganem konkursu – "Building Bridges". W kwietniu wzięła udział w nagraniu krótkiego filmu (tzw. „pocztówki”), który zaprezentowany został przed jej występem na Eurowizji, poza tym wystąpiła na dwóch imprezach promocyjnych ("Eurovision Pre-Party, Riga 2015" w Rydze i "Eurovision in Concert" w Amsterdamie) i na konferencji prasowej "Vienna 12 Points" organizowanej w Krakowie przez telewizję Österreichischer Rundfunk. W tym czasie nagrała także piosenkę w polskiej wersji językowej – „Obudź się i żyj”. 14 maja rozpoczęła próby do występu na Eurowizji. 21 maja wystąpiła jako ostatnia, 17. w kolejności w drugim koncercie półfinałowym i z ósmego miejsca zakwalifikowała się do finału rozgrywanego 23 maja. Zdobywszy 10 punktów, zajęła w nim 23. miejsce na 27 finalistów. Podczas występu zaprezentowała się w sukni projektu swojej siostry, Marty Kuszyńskiej. W czerwcu wystąpiła na 52. KFPP w Opolu: w koncercie „SuperDebiuty” zaśpiewała utwór „W żółtych płomieniach liści” wraz z zespołem Skaldowie, a podczas koncertu Superjedynki odebrała nagrodę dla "SuperArtysty bez granic" i zaśpiewała utwór „Obudź się i żyj”. 30 sierpnia zaśpiewała piosenkę „Hallelujah” w duecie z Edytą Górniak podczas koncertu „Europa to My”. 26 września ponownie wykonały ten utwór podczas koncertu Górniak w Płocku w ramach jej trasy koncertowej pt. "Love 2 Love". 13 listopada nagrana przez nią piosenka „Linia życia” znalazła się na albumie zespołu Pectus pt. "Kobiety". 4 listopada 2015 nakładem wydawnictwa Edipresse Polska ukazała się książka autobiograficzna Kuszyńskiej pt. „Drugie życie”, która jest wywiadem-rzeką przeprowadzonym przez Katarzynę Przybyszewską.
5 marca 2016 była gościem specjalnym w finale krajowych eliminacji do 61. Konkursu Piosenki Eurowizji, podczas którego zaśpiewała swój eurowizyjny utwór „Obudź się i żyj” i ogłosiła zwycięzcę selekcji. W maju była jedną z jurorek podczas Eurowizji 2016 oraz zaśpiewała w utworze Bartka Grzanka „Czort”. 1 czerwca 2017 wydała piosenkę „To taka miłość”, którą dedykowała synowi. 15 czerwca 2019 zaśpiewała piosenkę „Nie ma rady na miłość” w koncercie „Premier” w ramach 56. KFPP w Opolu. Utworem zapowiadał swój drugi solowy album studyjny, którego premiera miała odbyć się w dniu 40. urodzin Kuszyńskiej, jednak nigdy nie został wydany. Również w 2019 została bohaterką programu Super Polsatu "Linia życia. Niepokonani", a w 2020 była mentorką w programie typu talent show TTV "Usłyszcie nas!".
Życie prywatne.
Była związana z Krzysztofem Tonnem, perkusistą swojego pierwszego zespołu Farenheit. W latach 2002–2006 pozostawała w nieformalnym związku z muzykiem Pawłem Rurakiem-Sokalem. W styczniu 2011 zaręczyła się z saksofonistą Jakubem Raczyńskim, którego poślubiła 30 lipca 2011. Świadkami na ich ślubie byli Marta Kuszyńska i Wojciech Romanowski, siostra i rehabilitant panny młodej. W 2013 wraz z mężem otrzymała Srebrne Jabłko, nagrodę przyznawaną „najwspanialszym polskim parom” w plebiscycie czytelników miesięcznika „Pani”. Mają dwoje dzieci, Jeremiego (ur. 15 lutego 2017) i Kalinę (ur. 12 grudnia 2018). Mieszkała w Bielsku-Białej, następnie przeprowadziła się do Tuszyna pod Łodzią.
Deklaruje się jako osoba wierząca w Boga, była ambasadorką Światowych Dni Młodzieży 2016 zorganizowanych w Krakowie.

</doc>
<doc id="318573" url="https://pl.wikipedia.org/wiki?curid=318573" title="Funkcja eliptyczna">
Funkcja eliptyczna



</doc>
<doc id="318576" url="https://pl.wikipedia.org/wiki?curid=318576" title="Perdikkas III Macedoński">
Perdikkas III Macedoński

Perdikkas III (gr. "Περδίκκας ") − król Macedonii z rodu Argeadów, syn Amyntasa III, brat Filipa II i Aleksandra II, ojciec Amyntasa IV.
Regencja Ptolemeusza.
Perdikkas odziedziczył władzę po śmierci swojego starszego brata Aleksandra. W chwili wstąpienia na tron miał dopiero piętnaście lat, zbyt mało by według prawa mógł rządzić samodzielnie. Regentem młodego króla wybrano jego szwagra Ptolemeusza z Aloros, a pewien wpływ na ster rządów powierzono również królowej-matce Eurydyce. Z początkiem 367 brat Ptolemeusza Filip oraz syn Archelaosa Pauzaniasz najechali wschodnią Macedonię, skąd wyprali siły Ptolemeusza. Nie mogąc pokonać najeźdźców własnymi siłami Ptolemeusz wraz z Eurydyką zwrócili się o pomoc do ateńskiego stratega Ifikratesa (prowadził on w tym czasie operacje przeciwko miastu Amfipolis), który przybył na wezwanie, pokonał buntowników, lecz szukając korzyści dla Aten zmusił Ptolemeusza do zawarcia sojuszu między obu państwami. Na takie wzmocnienie Aten w regionie nie mógł pozwolić sobie Związek Beocki, będący w tym czasie głównym konkurentem Aten w walce o hegemonię w Grecji kontynentalnej. Latem 367 wódz tebański Pelopidas najechał Macedonię na czele armii najemników. Choć Ptolemeuszowi udało się przekupić najemników, którzy opuścili Pelopidasa, to zawarł jednak przymierze ze Związkiem Beockim. Gwarantem zaczepno-obronnego przymierza była grupa pięćdziesięciu macedońskich dostojników (wśród nich był syn Ptolemeusza) wysłanych do Teb.
Samodzielne rządy Perdikkasa.
W 365 Perdikkas dojrzał do objęcia samodzielnych rządów. W tym samym czasie zmarł lub został zamordowany Ptolemeusz - o zainspirowanie mordu podejrzewano Perdikkasa.
W zamian za dostarczenie macedońskiego drewna na budowę beockiej floty Perdikkas uzyskał zwolnienie przetrzymywanych w Tebach zakładników (część z nich wydał jeszcze Aleksander II, w tym swojego młodszego brata Filipa). Chcąc zapewnić sobie wierność brata Perdikkas powierzył mu pieczę nad częścią królestwa, a także dał dowództwo nad potrzebną mu do jego obrony częścią armii.
W 364 Ateny poprowadziły ofensywę przeciwko Macedonii i Związkowi Chalkidyckiemu. Wojska ateńskiego wodza Timoteosa zajęły miasta na macedońskim wybrzeżu: Pydnę i Metonę. Ateńczycy sprzymierzyli się także z Pelagonią i kilkoma innymi królestwami Górnej Macedonii. Pokonany Perdikkas sprowadzony został do roli wasala Aten.
Latem 365 Beocja rozpoczęła nową ofensywę przeciwko Ateńczykom. Flota stu trier udała się w kierunku Propontydy, by tam podburzyć sojuszników Aten. Ośmielony tym Perdikkas wysłał pomoc Amfipolis broniącemu się przed Ateńczykami, którzy w odwecie zawarli „sojusz wieczysty” z wrogą Macedonii Tesalią. Ostatecznie ateński kontratak rozbił macedońską armię i Perdikkas zmuszony został do zawarcia w 362 pokoju na ateńskich warunkach.
W 359 Perdikkas poczuł się na tyle pewnie, że postanowił uregulować sprawy na zachodniej granicy państwa nękanej przez Ilirów ciągłymi najazdami. Przed wyprawą obsadził jeszcze swoimi siłami Amfipolis. Wyruszył na czele armii liczącej 10 tysięcy żołnierzy, został jednak pokonany w bitwie przez króla Ilirów Bardylisa. W bitwie zginął sam Perdikkas, a także 4 tysiące Macedończyków.
Po śmierci Perdikkasa na tron wstąpił jego syn Amyntas, który jednak był zbyt młody na samodzielne rządy. Jako regenta młodego króla wyznaczono jego stryja Filipa.

</doc>
<doc id="318577" url="https://pl.wikipedia.org/wiki?curid=318577" title="Wyspy Riau">
Wyspy Riau

Wyspy Riau (, potocznie ) – prowincja w Indonezji, obejmująca kilka archipelagów na Morzu Południowochińskim. Powierzchnia 21 992 km²; 832 tys. mieszkańców (2005); stolica Tanjungpinang.
Obejmuje grupy wysp: Archipelag Riau, Wyspy Lingga, Wyspy Tambelan, Wyspy Anambas i Wyspy Natuna.
Podstawą gospodarki jest dobrze rozwinięty przemysł, wydobycie gazu ziemnego i turystyka. Główne miasta: Batam, Tanjungpinang, Kijang.
Została utworzona w 2004 roku, wcześniej wchodziła w skład prowincji Riau.

</doc>
<doc id="318579" url="https://pl.wikipedia.org/wiki?curid=318579" title="Sosnowy Bór (Rosja)">
Sosnowy Bór (Rosja)

Sosnowy Bór (ros: Сосновый Бор) – miasto w Rosji, w obwodzie leningradzkim, około 80 km na zachód od Petersburga. Leży nad Zatoką Koporską (część Zatoki Fińskiej). Miasto otoczone jest rejonem łomonosowskim, choć nie jest jego częścią. Populacja wynosi 67 tys. osób (2020).
W Sosnowym Borze znajduje się elektrownia jądrowa z reaktorami typu RBMK-1000 (czarnobylskiego), o mocy 4000 MW oraz Centrum Szkoleniowe WCN-S MW "Akademia Marynarki Wojennej". Ze względu na ośrodki o znaczeniu strategicznym, wstęp do miasta wymaga specjalnego zezwolenia.

</doc>
<doc id="318581" url="https://pl.wikipedia.org/wiki?curid=318581" title="Nocne Graffiti">
Nocne Graffiti



</doc>
<doc id="318582" url="https://pl.wikipedia.org/wiki?curid=318582" title="Globe Theatre">
Globe Theatre

Globe Theatre (pol. "Pod kulą ziemską")
– teatr w Londynie działający w latach 1599-1642, założony przez braci Richarda i Cuthberta Burbage’ów. Jednym z udziałowców był William Szekspir. Wystawiane były tam premiery jego utworów oraz sztuki Bena Jonsona i Johna Webstera. Aktorami byli wyłącznie mężczyźni.
Teatr został zbudowany w 1599 roku. Spłonął w pożarze w 1613, odbudowano go w 1614 roku. Wskutek interwencji purytanów został zamknięty w 1642 roku, zburzono go dwa lata później. Budowla została zrekonstruowana według projektu firmy Buro Happold i otwarta w 1997 roku.
"The Globe" był amfiteatrem, w którym zmieścić się mogło 3000 widzów. Miał kształt okręgu. Miejsca były podzielone na stojące (tańsze) i siedzące (droższe). Miejsca siedzące umieszczone były na trzech piętrach.
Scena, o wymiarach 12x8 metrów, miała dwoje tajnych drzwi, z których w zaskakujący sposób mogli wyłaniać się aktorzy. Dach (umieszczony tylko nad sceną i miejscami siedzącymi) podpierały kolumny, sufit, nazywany „niebiosa"("heavens"), pomalowany był w taki sposób, aby przypominał niebo. Ukryte w nim były drzwi, przez które aktorzy mogli "odlecieć" lub zniknąć przy pomocy lin.
Na dachu teatru „The Globe” znajdował się ogromny posąg Atlasa dźwigającego na swych barkach kulę ziemską. Nad wejściem widniał napis: „Totus mundus agit histrionem”, co można przetłumaczyć jako: „Cały świat gra jakąś rolę”.

</doc>
<doc id="318583" url="https://pl.wikipedia.org/wiki?curid=318583" title="Tocantins (rzeka)">
Tocantins (rzeka)

Tocantins – rzeka w Ameryce Południowej we wschodniej Brazylii. Długość rzeki wynosi 2850 km, zaś powierzchnia dorzecza 840 tys. km². Przepływa przez stany Tocantins oraz Maranhão.
Główne dopływy to: Manuel Alves i Araguaia.

</doc>
<doc id="318587" url="https://pl.wikipedia.org/wiki?curid=318587" title="Wäinö Aaltonen">
Wäinö Aaltonen

Waldemar Wäinö Aaltonen (ur. 8 marca 1894 w Karinaien, zm. 30 maja 1966 w Helsinkach) – fiński rzeźbiarz i malarz.
Życiorys.
Urodził się w rodzinie wiejskiego krawca. W dzieciństwie doznał uszkodzenia słuchu i żeby przezwyciężyć niepełnosprawność zajął się sztuką, później studiował malarstwo w Szkole Rysunku przy Związku Artystycznym w Turku w latach 1910–1915, a następnie jako samouk zaczął tworzyć rzeźby. W 1917 związał się z kręgiem artystycznym "Café Brondin". Aaltonen tworzył rzeźby portretowe, dekoracyjne (we wnętrzu parlamentu fińskiego) oraz pomniki.
Według krytyków sztuki był jednym z najważniejszych rzeźbiarzy w pierwszych latach niepodległości Finlandii. Artysta wykonał kilka rzeźb publicznych pokazujących wartości narodowe Finów, w tym rzeźbę dla Parlamentu fińskiego w 1930 roku. W Turku znajduje się jedenaście plenerowych rzeźb Aaltonena, m.in. „Turun Lilja” (Lilia w Turku) i „Paavo Nurmen patsas” (posąg Paavo Nurmiego). Obrazy i rzeźby Aaltonena często miały charakter idealistyczny, niekiedy kubizujący. Portrety jego produkcji są wzorowane na nim samym i wyraźnie pokazują szacunek dla własnej osoby.
Po podróży do Włoch w 1923 roku otworzył się na sztukę kubistyczną i futurystyczną. Elementy te są widoczne przede wszystkim w malarstwie. W Finlandii rzeźbił podczas I wojny światowej pomniki wojenne. Szybko stał się ikoną wśród fińskich nacjonalistów, uważany był za wzorowego Fina, co potwierdziła w przekonaniu narodowców wystawa w Sztokholmie w 1927 roku. Jak można było oczekiwać po Aaltonie, jego rzeźby promowały wartości nacjonalistyczne w sposób naturalistyczny – np. częste odlewy przedstawiające narodowych bohaterów (nie tylko fińskich polityków czy wojskowych, ale także sportowców) – były to głównie monumentalne figury i popiersia. Przykładem jest odlew przedstawiający Paavo Nurmiego z 1925 roku, przed stadionem w Helsinkach. Inną podobną pracą artysty jest popiersie Jeana Sibeliusa z 1928 roku. Podobnie jak większość jego dzieł, również te dwa są odlewami z brązu – Aaltonen nie tworzył w kamieniu czy szkle. Choć jego sztuka jest naturalistyczna, obecne są w niej wpływy kubistyczne. Na początku lat 20. XX wieku był jednym z pionierów bezpośredniego odlewu ciała modela.
Był żonaty cztery razy. Duży zbiór jego dzieł znajduje się na stałej ekspozycji w Muzeum Sztuki Wäinö Aaltonena w Turku.

</doc>
<doc id="318592" url="https://pl.wikipedia.org/wiki?curid=318592" title="Czasopismo komputerowe">
Czasopismo komputerowe

Czasopismo komputerowe – rodzaj czasopisma zajmującego się informatyką, głównie zagadnieniami obsługi komputera, Internetem, opisami sprzętu i oprogramowania, programowaniem. Zamieszcza również płyty CD lub DVD z materiałami informacyjnymi i oprogramowaniem.
Osobną kategorię stanowią pisma zajmujące się grami komputerowymi, w których najczęściej znajdują się: recenzje gier, zapowiedzi gier, poradniki, solucje, kody do gier, recenzje sprzętu, okazjonalnie artykuły o tematyce niezwiązanej lub lekko zahaczającej o temat gier.
Istnieją także naukowe czasopisma zajmujące się tematyką gier komputerowych, np. interdyscyplinarne zajmujące się zagadnieniami od socjologii gier komputerowych po techniczne aspekty tworzenia i projektowania gier.

</doc>
<doc id="318601" url="https://pl.wikipedia.org/wiki?curid=318601" title="Gaziantepspor">
Gaziantepspor

Gaziantepspor Kulübü – turecki klub piłkarski założony w 1969 roku rozgrywający swoje mecze na stadionie Gaziantep Stadyumu (35 tysięcy pojemności) w prowincji Gaziantep na południu Turcji. 
Udział w rozgrywkach krajowych.
Puchary.
Zwycięzcy (1)
Zwycięzcy (5)
Zwycięzcy (1978–79)

</doc>
<doc id="318604" url="https://pl.wikipedia.org/wiki?curid=318604" title="Wyspy Tambelan">
Wyspy Tambelan

Wyspy Tambelan (indonez. "Kepulauan Tambelan") – archipelag na Morzu Południowochińskim na zachód od wyspy Borneo; wchodzi w skład prowincji Wyspy Riau.
Piaszczyste plaże wysp Tambelan są idealnym miejscem do składania jaj przez żółwie morskie.
Były pierwszym terytorium holenderskim zajętym przez Japończyków podczas II wojny światowej (zajęte 27 grudnia 1941 r.).

</doc>
<doc id="318605" url="https://pl.wikipedia.org/wiki?curid=318605" title="Wektoryzacja rastra mapy">
Wektoryzacja rastra mapy



</doc>
<doc id="318619" url="https://pl.wikipedia.org/wiki?curid=318619" title="Obraz rastrowy">
Obraz rastrowy



</doc>
<doc id="318620" url="https://pl.wikipedia.org/wiki?curid=318620" title="Alfredo Binda">
Alfredo Binda

Alfredo Binda (ur. 11 sierpnia 1902 w Cittiglio, zm. 19 lipca 1986 tamże) – włoski kolarz szosowy.
Życiorys.
Był najbardziej utytułowanym kolarzem lat 20. XX wieku, wygrał pięciokrotnie Giro d’Italia i trzykrotnie sięgał po tytuł Mistrza Świata.
Binda dorastał we francuskiej Nicei i w 1922 roku rozpoczął swoją profesjonalną karierę. Po kilku wczesnych sukcesach, Binda przeżył przełom, kiedy to w 1925 po wygraniu Giro d’Italia, wygrał klasyczny wyścig Giro di Lombardia. Obydwa wyścigi zdominował w kolejnych latach. Wyścig dookoła Włoch wygrywał w sumie 5 razy (1925, 1927-1929, 1933) i dzięki temu, obok Fausto Coppi i Eddy’ego Merckxa jest posiadaczem rekordu w tym względzie. Binda odniósł łącznie 41 zwycięstw etapowych – to także rekord, który został pobity dopiero w 2003 przez włoskiego sprintera Mario Cipolliniego. W 1927 roku wygrał 12 z 15 etapów, w 1929 roku wygrał 8 etapów z rzędu. W Tour de France brakowało mu takich sukcesów, w swoim jedynym udziale w tej imprezie w 1930 wygrał tylko 2 etapy.
Binda w 1930 roku napotkał na opór ze strony organizatorów Giro, ponieważ bali się oni, że kolejne jego zwycięstwo spowoduje zmniejszenie zainteresowania wyścigiem. Binda zrezygnował ze startu w tym roku, jednak w zamian za kwotę nagrody dla zwycięzcy wyścigu.
Binda trzykrotnie wygrał Mistrzostwa Świata (1927, 1930 i 1932) i w tym wypadku jest to także rekord, który dzieli z Belgami Rikiem Van Steenbergenem i Eddym Merckxem oraz Hiszpanem Oscarem Freire. Obok czterech zwycięstw w Giro di Lombardia (1925-1927, 1931) dwukrotnie zwyciężał w wiosennym klasyku Mediolan-San Remo (1929, 1931).

</doc>
<doc id="318622" url="https://pl.wikipedia.org/wiki?curid=318622" title="Masaje">
Masaje



</doc>
<doc id="318638" url="https://pl.wikipedia.org/wiki?curid=318638" title="Río Negro">
Río Negro

Río Negro (hiszp. "czarna rzeka") może odnosić się do następujących haseł:

</doc>
<doc id="318639" url="https://pl.wikipedia.org/wiki?curid=318639" title="Public Enemy">
Public Enemy

Public Enemy – jeden z pierwszych i najbardziej znaczących dla gatunku składów hip-hopowych, pochodzący ze Stanów Zjednoczonych, powstały na początku lat 80. Pomysłodawcą projektu był Chuck D, który wymyślił i przedstawił koncepcję zespołu, po propozycji współpracy ze strony Ricka Rubina (szefa wytwórni Def Jam). Zespół od zawsze wyrażał swoje zdanie na kontrowersyjne tematy. Rick Rubin był bardzo zaangażowany w uświadamianie czarnej ludności z USA, przy jednoczesnym i nieustannym krytykowaniu polityki rządu swego kraju wobec kolorowej mniejszości. Chuck wpadł na pomysł połączenia swych sił z innymi ludźmi o podobnych poglądach.

</doc>
<doc id="318641" url="https://pl.wikipedia.org/wiki?curid=318641" title="Michaił Lermontow">
Michaił Lermontow

Michaił Jurjewicz Lermontow (; ur. w Moskwie, zm. w Piatigorsku) – rosyjski pisarz, prozaik, dramaturg. Jeden z najwybitniejszych twórców XIX w., związany z romantyzmem, klasyk literatury rosyjskiej. Autor poematów romantycznych opartych na motywach ludowych, pejzażowej, refleksyjno-filozoficznej i patriotycznej liryki oraz dramatów. Twórca pierwszej rosyjskiej powieści psychologicznej ("Bohater naszych czasów"). 
Życiorys.
Pochodził z zamożnej rodziny szlacheckiej; syn kapitana Jurija Lermontowa i Marii Arseniewej. Jego rodzina według tradycji wywodzi się od Szkota Learmontha, osiadłego w Rosji w początkach XVII w. Po śmierci matki (1817) wychowywany był przez babkę Jelizawietę Aleksiejewnę Arseniewą, bez większego kontaktu z ojcem. Chłopiec uczył się w domu, w dzieciństwie władał już językiem francuskim, którego uczył go francuski guwerner, oraz niemieckim. Uczył się też od najmłodszych lat rysunku i malarstwa, jego nauczycielem był Piotr Jefimowicz Zabołocki, który też namalował kilka portretów poety. Lermontow kilkakrotnie odbył wraz z babką wycieczki na Kaukaz (1818, 1820, 1825), które wywarły duży wpływ na jego wczesną twórczość.
W 1828 rozpoczął studia na Uniwersytecie Moskiewskim. W 1832 wyjechał na dwa lata do Petersburga, gdzie uczęszczał do szkoły podchorążych gwardii. Sympatyzował z dekabrystami. Poznał też dobrze angielski, czytał Byrona, którego później tłumaczył na rosyjski, i Shelleya.
Debiutem był poemat "Chadży Abrek" z 1828, który ukazał się drukiem w 1835. W 1837 roku napisał wiersz "Śmierć poety", w którym oskarżał koła polityczne Rosji o śmierć Puszkina; został za to zesłany na Kaukaz, gdzie Rosja toczyła wojnę z buntującą się lokalną ludnością. "Śmierć poety" podobnie jak teksty prozą (m.in. powieść "Bohater naszych czasów"), utwory dramatyczne oraz rosnąca popularność innych jego wierszy, zrobiła z niego najważniejszego poetę rosyjskiego w latach bezpośrednio po śmierci Puszkina, z trwającym przez stulecia wpływem na całą rosyjską literaturę. Charakter jego utworów jest wyraźnie buntowniczy, bezpośrednio godzący w system carski, uznany za szczególnie niebezpieczny przez swoją do dziś uderzającą nowoczesnością estetykę i narastającą popularność.
Po kilku miesiącach zesłania Lermontow powrócił do Rosji, ale w 1840 za pojedynek z synem francuskiego ambasadora został przez sąd wojenny powtórnie skazany na zsyłkę na Kaukaz. Zginął w 1841 roku w Piatigorsku w pojedynku z majorem w stanie spoczynku Nikołajem Martynowem, którego przez dłuższy czas publicznie napastował słownie.
Twórczość.
Lermontow tworzył pod wpływem europejskich romantyków, takich jak Byron czy Schiller. Dla początków jego twórczości charakterystyczne są melancholia, pesymizm i bunt przeciw ograniczaniu wolności w Rosji. Później pojawiły się także wątki refleksyjno-filozoficzne. W odróżnieniu jednak od innych poetów romantyzmu, poezja jego zaskakująco oszczędna formalnie, nowoczesna. Lermontow wywarł swoimi utworami do dziś trwający wpływ na rosyjską literaturę. Buntowniczy charakter jego utworów jest obok ich estetyki jednym z głównych powodów tej aktualności.

</doc>
<doc id="318644" url="https://pl.wikipedia.org/wiki?curid=318644" title="Michał Lermontow">
Michał Lermontow



</doc>
<doc id="318646" url="https://pl.wikipedia.org/wiki?curid=318646" title="Piotr Gutkowski">
Piotr Gutkowski

Piotr Gutkowski (ur. 29 marca 1979 w Katowicach), znany również jako Gutek – polski wokalista i autor tekstów, wykonawca muzyki reggae i hip-hop. Wokalista założonego przez Piotra Banacha zespołu Indios Bravos.
Uczęszczał do X Liceum Ogólnokształcącego im. Ignacego Jana Paderewskiego w Katowicach, do którego chodzili również Michał Marten i Marcin Marten, założyciele grupy Kaliber 44. Zaowocowało to późniejszą współpracą z wieloma wykonawcami hip-hopu, m.in.: Kaliber 44, Paktofonika, Abradab, Vienio, Pele, HST, Warszafski Deszcz, WSZ, CNE, Wojtas, Borixon, Pih oraz Fokus.
W 1995 poznał Piotra Banacha, który zainteresował go muzyką reggae. W 1999 wydał wraz z Piotrem Banachem i grupą Indios Bravos płytę "Part One". Pozostał wokalistą grupy Indios Bravos również na jej kolejnych albumach.
W 2002 przygotowywał się do wydania autorskiego albumu sygnowanego nazwą Mustafarai. W skład projektu oprócz Piotra Gutkowskiego wchodzili IGS oraz Jajonasz. Album ostatecznie nie został wydany. Zrealizowany materiał ukazał się w postaci EP zatytułowanej "Mamto". Płytę wydała wytwórnia Gigant Records. W 2005 wziął udział w nagraniu solowej płyty Piotra Banacha "Wu-wei".
W grudniu 2017 roku miała miejsce premiera autorskiego projektu Piotra Gutkowskiego o nazwie "Gutek".

</doc>
<doc id="318647" url="https://pl.wikipedia.org/wiki?curid=318647" title="Magdalena (rzeka)">
Magdalena (rzeka)

Magdalena (hiszp. "Río Magdalena") – rzeka w północnej części Ameryki Południowej, główna rzeka Kolumbii. Jej długość wynosi około 1540 km. 
Magdalena wypływa w południowej części kraju, między łańcuchami górskimi Kordyliery Wschodniej i Środkowej. Płynie dalej w kierunku północnym w rozległej dolinie między obiema Kordylierami. Później wypływa na niewielką nadmorską równinę, gdzie rozdziela się na bagnistym terenie na dwa ramiona. Magdalena uchodzi do Morza Karaibskiego w okolicach miasta Barranquilla. Rzeka jest żeglowna w dolnym biegu. Najważniejszym dopływem Magdaleny jest rzeka Cauca.

</doc>
<doc id="318649" url="https://pl.wikipedia.org/wiki?curid=318649" title="ArcView">
ArcView

ArcView - podstawowa licencja pakietu ArcGIS klasy desktop firmy ESRI. Zapewnia wysokiej jakości wizualizację kartograficzną, narzędzia do zarządzania i analizowania danych geograficznych oraz podstawowe narzędzia do tworzenia i edycji tych danych. Najnowsza wersja - 10.0 PL.
Licencja ArcView umożliwia:

</doc>
<doc id="318655" url="https://pl.wikipedia.org/wiki?curid=318655" title="Gutek">
Gutek



</doc>
<doc id="318656" url="https://pl.wikipedia.org/wiki?curid=318656" title="Polska Federacja Aikido">
Polska Federacja Aikido

Polska Federacja Aikido – ogólnopolskie stowarzyszenie skupiające kluby aikido. Zostało wpisane do rejestru stowarzyszeń przez Sąd Wojewódzki w Warszawie 1 sierpnia 1990 pod numerem RSt7„B”. 
PFA jest uważana za kontynuację istniejącej w latach 80. organizacji Aikikai Polska, której kilkukrotne próby rejestracji spotkały się z odmową Ministerstwa Spraw Wewnętrznych. Członkami założycielami PFA były kluby z Warszawy, Wrocławia, Zielonej Góry, Nowego Sącza i Opola. 
PFA kontynuowała nawiązane we wcześniejszych latach kontakty z Hombu Dojo w Tokio (Światowe Centrum Aikido) oraz Międzynarodową Federacją Aikido. 1 grudnia 1991 Polska Federacja Aikido została uznana przez Aikikai za organizację narodową reprezentującą w Polsce aikido stworzone przez Morihei Ueshibę. W wyniku tego PFA została członkiem Międzynarodowej Federacji Aikido, co nastąpiło podczas VI Kongresu MFA w Tajpej w 1992.
W roku 2004, w wyniku narastającego konfliktu w organizacji, część instruktorów odeszła z PFA. Powołali oni do życia Polskie Stowarzyszenie Aikido (PSA).
Władze organizacji.
Funkcjonowanie Polskiej Federacji Aikido reguluje ustawa "Prawo o stowarzyszeniach". 
W wyniku ustaleń podjętych przez Walne Zgromadzenie PFA w marcu 2002 została wydzielona funkcja Prezydenta PFA. W grudniu 2004 nadzwyczajny Walny Zjazd przyjął poprawke do statutu, tworzącą Radę Techniczną PFA.
Organy PFA to:

</doc>
<doc id="318658" url="https://pl.wikipedia.org/wiki?curid=318658" title="ArcInfo">
ArcInfo

ArcInfo – nazwa licencji na oprogramowanie ArcGIS firmy ESRI.
Jest to najpełniejsza licencja umożliwiająca wykonywanie wszystkich działań zaprojektowanych w środowisku ArcGIS. Pozwala na pracę w formatach SHP (ShapeFile), Personal Geodatabase (Geobaza osobista) oraz Multiuser Geodatabase (Wielodostępna baza danych).
ArcInfo to zaawansowane funkcjonalnie stadium rodziny oprogramowania ArcGIS. Obejmuje pełną funkcjonalność ArcView i ArcEditor, uzupełnioną o możliwości zaawansowanego geoprzetwarzania oraz możliwości konwersji danych, które "de facto" czynią ArcInfo, standardem GIS. ArcInfo jest kompletnym systemem tworzenia, gromadzenia, aktualizowania, analizowania, tworzenia zapytań oraz wizualizacji i publikacji danych GIS. ArcInfo oferowane jest w dwóch, równolegle dostępnych, postaciach, ArcInfo Desktop i ArcInfo Workstation.
ArcInfo Desktop zawiera całą funkcjonalność ArcEditor, rozszerzoną o kompletny zestaw narzędzi do zarządzania, analizowania i konwersji danych, dostępny w aplikacji ArcToolbox. Wykorzystując te narzędzia, można wykonywać konwersje danych, generalizacje danych, agregacje danych, operacje nakładania i buforowania, obliczenia statystyczne i wiele, wiele innych operacji. Każde z tych narzędzi posiada własny interfejs z odpowiednim kreatorem. ArcInfo Desktop pracuje na platformach: Windows NT, Windows 2000 i Windows XP.
ArcInfo Workstation oferuje możliwości geoprzetwarzania za pośrednictwem klasycznych interfejsów użytkownika (ARC, ARCEDIT, ARCPLOT, ARC Macro Language [AML] i innych). ArcInfo Workstation pracuje na platformach Windows NT, Windows 2000, Windows XP oraz wielu platformach UNIX.

</doc>
<doc id="318660" url="https://pl.wikipedia.org/wiki?curid=318660" title="Boris Taslitzky">
Boris Taslitzky

Boris Taslitzky (ur. 30 września 1911 w Paryżu, zm. 9 grudnia 2005 tamże) – francuski malarz, więzień obozu koncentracyjnego Buchenwald
Życiorys.
Jego rodzice wyemigrowali z Rosji po rewolucji 1905. Studiował malarstwo w l’Ecole nationale des Beaux-Arts w Paryżu u Jacques’a Lipchitza. W 1935 wstąpił do Francuskiej Partii Komunistycznej, działał również w organizacjach artystycznych. Zmobilizowany w sierpniu 1939, służył wojskowo w czasie II wojny światowej. Po upadku Francji zaangażował się w działalność w ruchu oporu.
Aresztowany przez Niemców za działalność podziemną, w sierpniu 1944 został wysłany do Buchenwaldu w jednym z ostatnich transportów. Otrzymał numer obozowy 69022. Przeżył pobyt w obozie, po powrocie do Paryża wykładał w École Nationale Supérieure des Arts Décoratifs. W 1997 został odznaczony Legią Honorową V klasy.
Był przedstawicielem realizmu socjalistycznego. Rysunki wykonywał także w obozie koncentracyjnym, na kradzionym papierze niemieckim. Tworzył m.in. portrety współwięźniów; tematyka obozowa dominowała w jego późniejszej twórczości. Jego prace wystawiano w wielu galeriach światowych, nie cieszył się natomiast popularnością w kołach artystycznych Francji, gdzie realizm był wypierany przez malarstwo abstrakcyjne. Sam Taslitzky był zaprzyjaźniony z plastykami Alberto Giacomettim i Pablo Picasso oraz pisarzem Louisem Aragonem.

</doc>
<doc id="318667" url="https://pl.wikipedia.org/wiki?curid=318667" title="ArcEditor">
ArcEditor

ArcEditor – nazwa licencji oprogramowania z rodziny ArcGIS firmy ESRI. Jest to licencja udostępniająca funkcjonalność bogatszą niż ArcView, która umożliwia pracę z wielodostępną bazą danych typu MultiUser Geodatabase (np. Microsoft SQL Server lub Oracle) lecz nie posiada pełnej funkcjonalności licencji ArcInfo. Najnowsza dostępna wersja - 10.0 PL.
ArcEditor zawiera pełną funkcjonalność ArcView uzupełnioną o możliwość edycji wszystkich formatów danych ESRI w tym warstw informacyjnych i wielodostępnych geobaz. Dodatkowa funkcjonalność pakietu obejmuje obsługę: 
W aplikacji ArcEditor można więc tworzyć i edytować wszystkie wektorowe formaty ESRI w tym pliki shape, warstwy informacyjne, geobazy osobiste i wielodostępne.

</doc>
<doc id="318683" url="https://pl.wikipedia.org/wiki?curid=318683" title="Zbiornik Brokopondo">
Zbiornik Brokopondo

Zbiornik Brokopondo (hol. "Brokopondostuwmeer", wcześniej: Zbiornik prof. dr. inż. J.W. van Blommesteina, "Prof. Dr. Ir. W.J. van Blommesteinmeer") – sztuczny zbiornik wodny w Surinamie na rzece Gran Rio (Surinam). Współrzędne geograficzne: . Jeden z największych sztucznych zbiorników wodnych świata, zajmuje powierzchnię 1560 km². Obecna nazwa pochodzi od nazwy miasta Brokopondo i dystryktu Brokopondo. Poprzednia nazwa nadana była na część holenderskiego inżyniera hydrotechnika Willema Johana van Blommesteina. 
Zapora wodna o wysokości 54 m powstała w latach 1960–1964. Długość całego systemu tam wynosi 12 km. Zbiornik został w całości wypełniony w 1971. Z zalanego terenu przesiedlono około 5 tys. mieszkańców. Większość nowych osad (tzw. "transmigratiedorpen") powstało w dół biegu rzeki, najważniejsze z nich to Brownsweg, Klaaskreek i Nieuw Koffiekamp. W tym samym czasie prowadzono też „operację Gwamba”, która na celu miała ratowanie zwierząt, które mogły pozostać na zalewanym obszarze.
W 1965 została uruchomiona elektrownia wodna. Jest ona głównym źródłem elektryczności w tym kraju, które zasila w prąd stolicę Paramaribo. Produkowana przez nią tania energia elektryczna wykorzystywana jest w hucie aluminium w mieście Paranam. Należy ona do przedsiębiorstwa SURALCO, spółki-córki amerykańskiego potentata w produkcji aluminium Alcoa.
Powstanie zbiornika Brokopondo umożliwiło również zagospodarowania wnętrza kraju, dzięki możliwości nawadniania w porze suchej, rozwojowi rybołówstwa i turystyki.

</doc>
<doc id="318686" url="https://pl.wikipedia.org/wiki?curid=318686" title="Jacek Tomasz Stupnicki">
Jacek Tomasz Stupnicki

Jacek Tomasz Stupnicki (ur. 21 grudnia 1934 w Krakowie, zm. 8 grudnia 2005 w Warszawie) – polski uczony, profesor nauk technicznych o specjalnościach mechanika kontaktu, metody eksperymentalne w budowie maszyn, podstawy konstrukcji maszyn, trybologia, wytrzymałość konstrukcji. Profesor zwyczajny Politechniki Warszawskiej, członek korespondent Polskiej Akademii Nauk.
Życiorys.
Urodził się 21 grudnia 1934 w Krakowie. W 1951 rozpoczął studia na Wydziale Lotniczym Politechniki Warszawskiej (PW). Pracował na PW od 1954, początkowo jako asystent w Zakładzie Wytrzymałości Materiałów (kierowanym przez Zbigniewa Brzoskę) na Wydziale Lotniczym. W 1964 obronił doktorat, po czym odbył roczny staż naukowy w Instytucie Budowy Okrętów w Trondheim (Norwegia). W 1973 otrzymał stopień doktora habilitowanego, a w 1983 tytuł naukowy profesora nauk technicznych. Był profesorem zwyczajnym na Wydziale Mechanicznym Energetyki i Lotnictwa (dawnym Wydziale Lotniczym) PW, w latach 1973–2005 (z przerwą 1987–1990) kierował Zakładem Podstaw Konstrukcji Instytutu Techniki Lotniczej i Mechaniki Stosowanej. W latach 1984–1987 pełnił funkcję dziekana Wydziału Mechanicznego Energetyki i Lotnictwa PW, 1984–2002 zasiadał w Senacie PW. Od 1998 był członkiem, a od 2003 przewodniczącym Rady Naukowej Centrum Laserowych Technologii Metali PAN i Politechniki Świętokrzyskiej w Kielcach. W 1998 został powołany na członka korespondenta PAN, wchodził w skład Komitetu Mechaniki PAN (przewodniczył Sekcji Mechaniki Eksperymentalnej) oraz Komitetu Budowy Maszyn PAN. Był również członkiem rzeczywistym Towarzystwa Naukowego Warszawskiego (od 1991).
Redaktor naczelny pisma "Archive for Mechanical Engineering", wchodził w skład rady redakcyjnej m.in. "Journal of Theoretical and Applied Mechanics" (od 1989) i "Österreichische Ingenieur und Architecten Zeitschrift" (od 1998).
W pracy naukowej zajmował się budową i eksploatacją maszyn oraz mechaniką, w szczególności mechaniką kontaktu, metodami eksperymentalnymi w budowie maszyn, podstawami konstrukcji maszyn, trybologią, wytrzymałością konstrukcji. Ogłosił (jako autor i współautor) ponad 160 publikacji, w tym 9 książek i monografii.
Jego żoną była Wanda Szemplińska-Stupnicka.
Zmarł 8 grudnia 2005 w Warszawie. Pochowany na Cmentarzu w Pyrach w Warszawie (kw. A, rząd 3, grób 3/4).
Odznaczenia i wyróżnienia.
Odznaczony Krzyżem Oficerskim i Krzyżem Kawalerskim Orderu Odrodzenia Polski oraz Medalem Komisji Edukacji Narodowej. W 2004 został wyróżniony Medalem Politechniki Warszawskiej.

</doc>
<doc id="318688" url="https://pl.wikipedia.org/wiki?curid=318688" title="Europejskie Nagrody Filmowe">
Europejskie Nagrody Filmowe



</doc>
<doc id="318696" url="https://pl.wikipedia.org/wiki?curid=318696" title="Roselle">
Roselle

Roselle to:
Miejscowości w USA:
Gminy w USA:

</doc>
<doc id="318698" url="https://pl.wikipedia.org/wiki?curid=318698" title="Lista edytorów HTML">
Lista edytorów HTML

Lista edytorów HTML.

</doc>
<doc id="318701" url="https://pl.wikipedia.org/wiki?curid=318701" title="Edytory HTML">
Edytory HTML



</doc>
<doc id="318707" url="https://pl.wikipedia.org/wiki?curid=318707" title="Stepan Senczuk">
Stepan Senczuk

Stepan Romanowycz Senczuk, ukr. Степан Романович Сенчук (ur. 23 marca 1955 w Prokopjewsku, rejon Kemerowo, zm. 29 listopada 2005 w Brzuchowicach) – ukraiński przedsiębiorca, działacz państwowy i samorządowy, szef administracji obwodu lwowskiego.
W latach 1972–1977 studiował w Instytucie Rolniczym we Lwowie, który ukończył z dyplomem inżyniera mechanika. Pracował w zawodzie inżyniera w instytucjach rolniczych. W 1993 został dyrektorem przedsiębiorstwa „Lwiwagroremmaszpostacz”. Od 1994 pełnił mandat radnego w radzie obwodu lwowskiego, gdzie kierował frakcją Partii Agrarnej. Od kwietnia 1998 do lipca 2001 pełnił funkcję przewodniczącego rady obwodu lwowskiego (szefa administracji samorządowej), przez pewien czas jednocześnie z funkcją przewodniczącego Lwowskiej Obwodowej Administracji Państwowej – od stycznia 1999 do marca 2001.
Od kwietnia 2005 był członkiem Ludowego Związku „Nasza Ukraina”. Po odejściu z funkcji w administracji obwodu lwowskiego zasiadał w radzie nadzorczej przedsiębiorstwa „Ecolan” (produkującego żywność). W listopadzie 2005 został zastrzelony obok stacji benzynowej w Brzuchowicach, prawdopodobnie przez wynajętego mordercę.

</doc>
<doc id="318714" url="https://pl.wikipedia.org/wiki?curid=318714" title="Język tatarski">
Język tatarski

Język tatarski (nazwy własne , ) – język z kipczackiej grupy turkijskiej rodziny językowej. Jest używany przez Tatarów. Głównym miejscem występowania języka tatarskiego jest
Tatarstan i pozostałe regiony Rosji. Poza tym językiem tatarskim posługują się m.in. niektórzy mieszkańcy krajów byłego ZSRR, w tym Ukrainy, a także Turcji, Chin, Finlandii. Obecna liczba ludzi mówiących tym językiem jest szacowana na 6 496 600.
Wyróżnia się trzy dialekty:
W XIX wieku uformował się współczesny język literacki (Kajum Nasyry, Galiasgar Kamal i inni).
Wykorzystywana do zapisu języka tatarskiego cyrylica poszerzona została o szereg znaków, służących do zapisu dźwięków charakterystycznych dla tego języka.
Status prawny i użycie języka tatarskiego.
Język tatarski, obok rosyjskiego, jest językiem urzędowym w Republice Tatarstanu (na mocy przepisów Ustawy Republiki Tatarstan „O językach narodów Republiki Tatarstan” z 8 lipca 1992 roku). Zarówno w Tatarstanie, jak i w miejscach zamieszkiwania tatarskiej diaspory funkcjonuje rozwinięta sieć ośrodków naukowych i wychowawczych, w których używany jest język tatarski, takich jak: ośrodki nauki przedszkolnej, szkoły podstawowe i średnie z tatarskim językiem nauczania wszystkich przedmiotów, a także szereg szkół, w których język tatarski nauczany jest jako odrębny przedmiot.
Oprócz tego, iż język tatarski jest zarówno przedmiotem nauczania, jak i językiem wykładowym na kierunkach filologicznych Kazańskiego Uniwersytetu Państwowego, w instytutach i akademiach pedagogicznych, język tatarski jako język wykładowy używany jest także na Wydziale Prawa oraz Wydziale Dziennikarstwa Kazańskiego Uniwersytetu Państwowego, w Konserwatorium Kazańskim oraz Państwowym Kazańskim Instytucie Sztuki i Kultury.
W języku tatarskim wydawane są podręczniki, literatura naukowa, piękna, publicystyczna, ukazują się dziesiątki gazet i czasopism, używany jest on w audycjach radiowych i telewizyjnych oraz jako język spektaklów teatralnych. Głównymi ośrodkami nauczania języka tatarskiego są Wydział Filologii i Historii Tatarskiej Kazańskiego Uniwersytetu Państwowego, Katedra Filologii Tatarskiej na Wydziale Filologicznym Baszkirskiego Uniwersytetu Państwowego, Wydział Filologii Tatarskiej Tatarskiego Państwowego Uniwersytetu Humanistyczno- Pedagogicznego w Kazaniu oraz Instytut Języka, Literatury i Sztuki Akademii Nauk Republiki Tatarstanu.
Na początku 2009 roku tatarskie organizacje społeczne rozpoczęły zbiórkę podpisów poparcia dla nadania językowi tatarskiemu statusu języka urzędowego Federacji Rosyjskiej. Działania te przeprowadzane są w ramach akcji «Мин татарча сөйләшәм!/Min Tatarça söyläşäm» („Mówię po tatarsku!”).
W języku tatarskim prowadzona jest Tatarska Wikipedia, która powstała 15 września 2003. W 2015 roku ukazał się pierwszy przekład Biblii na język tatarski (w 2013 roku ukazał się Nowy Testament).

</doc>
<doc id="318717" url="https://pl.wikipedia.org/wiki?curid=318717" title="Anibal Munoz Duque">
Anibal Munoz Duque



</doc>
<doc id="318718" url="https://pl.wikipedia.org/wiki?curid=318718" title="Adi Dassler">
Adi Dassler



</doc>
<doc id="318719" url="https://pl.wikipedia.org/wiki?curid=318719" title="Mastif angielski">
Mastif angielski

Mastif angielski – rasa psa zaliczana do grupy molosów w typie mastifa, wyhodowana w Anglii. Jest jednym z największych psów świata. Psy tej rasy były pierwotnie przeznaczone do stróżowania, z czasem przejęły również funkcję psa-towarzysza. Typ dogowaty.
Rys historyczny.
Dawni przodkowie dzisiejszego mastifa angielskiego pochodzą z Azji Środkowej. Podobizny tych zwierząt występują na rzeźbach babilońskich. Pierwotne mastify ze względu na swoją siłę i masę ciała były przystosowywane do walk. W Anglii pojawiły się ponad 2000 lat temu. Po podboju Brytanii przez Rzymian stały się popularnymi psami bojowymi. Były przywożone do Rzymu głównie jako atrakcja dla ludzi podczas walk w amfiteatrach, gdzie walczyły m.in. z lwami, tygrysami i bykami.
W średniowiecznej Anglii mastify wykorzystywane były jako psy wojenne, a także w walkach psów i do szczucia na przywiązanego niedźwiedzia, a w XVII-wiecznej – jako psy pilnujące terenów łowieckich bogatej szlachty przed kłusownikami. Później jego popularność zmalała.
Nazwa rasy pochodzi prawdopodobnie od staroangielskiego słowa "masty" oznaczającego siłę. Z Anglii mastify rozpowszechniły się na inne kraje. Hodowlę w czystości rasy rozpoczęto w 1883 roku.
Na początku XX wieku mastify występowały nielicznie. Kilku hodowców postanowiło jednak reaktywować rasę. Tuż przed wybuchem II wojny światowej liczba reprezentantów tej rasy zwiększyła się, a po wojnie nastąpił ponowny regres w ich hodowli. W tym czasie podjęto próby mieszania ocalonych mastifów angielskich z osobnikami z USA.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy typu mastifa. Nie podlega próbom pracy.
Budowa.
Mocna i masywna, z wyraźnie zarysowanymi mięśniami. Mastif angielski jest jedną z największych ras psów na świecie. "Aicama Zorba of La Susa" z Londynu jest uważany za największego psa świata. W 1989 osiągnął 155 kg masy ciała.
Sierść krótka, przylegająca, z krótkim i gęstym podszerstkiem. Głowa szeroka, w ogólnym zarysie kanciasta, z krótką kufą i wiszącymi uszami. Kończyny silne i szeroko rozstawione. Ogon długi, niezbyt wysoko osadzony, zwisający.
Szata i umaszczenie.
Maska i oczy ciemne, umaszczenie od morelowego po srebrne, także ciemno pręgowane.
Zachowanie i charakter.
Zazwyczaj łagodny, lojalny, tolerancyjny dla dzieci. Pomimo swej mocnej i muskularnej budowy jest cierpliwym i oddanym psem rodzinnym, jednak w stosunku do nieznajomych może okazać cechy psa obronnego – może wykazywać skłonność do agresji. Jest skłonny do podporządkowania się, lecz z racji swojej siły potrzebuje właściciela, który będzie potrafił nad nią zapanować w razie potrzeby. W obronie właścicieli bywa groźny, a zdenerwowanego mastifa trudno poskromić.
Trzeba mu zapewnić dużo miejsca, dużo codziennego ruchu oraz odpowiednie wyżywienie. Łatwo aklimatyzuje się do nowych warunków. Jest wrażliwy na niespodziewane dźwięki.
Popularność.
Przedstawiciele tej rasy są rzadko spotykani, zarówno w Wielkiej Brytanii, jak i w innych krajach.

</doc>
<doc id="318725" url="https://pl.wikipedia.org/wiki?curid=318725" title="Budynek koszarowo-bojowy">
Budynek koszarowo-bojowy

Budynek koszarowo-bojowy – ceglany lub betonowy kompleks pełniący funkcje: 

</doc>
<doc id="318726" url="https://pl.wikipedia.org/wiki?curid=318726" title="Pakiety biurowe">
Pakiety biurowe



</doc>
<doc id="318728" url="https://pl.wikipedia.org/wiki?curid=318728" title="Mastif hiszpański">
Mastif hiszpański

Mastif hiszpański (oryginalna nazwa "mastín español") – rasa psa zaliczana do grupy molosów w typie górskim, wyhodowana w Hiszpanii do strzeżenia zwierząt gospodarskich i domu. Uznawany jest za jednego z największych i najbardziej śliniących się psów na świecie.
Rys historyczny.
Pochodzenie tych psów nie jest znane. Prawdopodobnie rasa wywodzi się od psów przywiezionych do Hiszpanii przez Fenicjan i Greków ok. 2000 lat temu. Pierwsze pisemne wzmianki o „mastifie iberyjskim” pochodzą z I wieku naszej ery. Autorzy wspominający tego psa to: Pliniusz ("Historia Naturalis"), Apulejusz oraz Wergiliusz.
Wychwalano ich zdolności obronne majątku oraz stad zwierząt hodowlanych. W pierwszej połowie XVII wieku wydano książkę o tematyce myśliwskiej, gdzie wspomina się mastify, jako ciężkie psy gończe.
W starych pieśniach pasterzy z Estremadury w Hiszpanii można spotkać przewijające się motywy o niełatwym życiu mastifów wśród ubogich owczarzy.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlega próbom pracy.
Użytkowość.
Ze względu na swoje predyspozycje fizyczne i psychiczne mastif hiszpański jest użytkowany do zadań takich jak i w przeszłości, czyli do ochrony ziemi i stad. Jeżeli zostanie odpowiednio wcześniej przygotowany sprawdza się jako pies myśliwski na grubą zwierzynę. Współcześnie docenia się także go jako psa w służbie wojskowej.
Wygląd.
Szata i umaszczenie.
Czarne, czerwone rudawe, płowe z nalotem w różnych odcieniach, a także pręgowane, czarne lub rudawe z białymi znaczeniami.
Utrzymanie.
Pod względem utrzymania i wyżywienia jest wymagający. Potrzebuje dużego wybiegu i sporej, dziennej dawki odpowiedniej strawy.

</doc>
<doc id="318730" url="https://pl.wikipedia.org/wiki?curid=318730" title="Konsole do gier">
Konsole do gier



</doc>
<doc id="318734" url="https://pl.wikipedia.org/wiki?curid=318734" title="Automat do gier">
Automat do gier



</doc>
<doc id="318735" url="https://pl.wikipedia.org/wiki?curid=318735" title="Automaty do gier">
Automaty do gier



</doc>
<doc id="318737" url="https://pl.wikipedia.org/wiki?curid=318737" title="Keygen">
Keygen

Keygen (z ) lub keymaker – mały program komputerowy generujący klucze rejestracyjne do określonego programu dla dowolnych danych rejestracyjnych użytkownika. Umożliwiają nieautoryzowane korzystanie z programu (rozprowadzanego np. jako shareware). Keygeny tworzone są przez crackerów łamiących zabezpieczenia oprogramowania. Często keygeny odtwarzają w tle muzykę, zazwyczaj z gatunku chiptune oraz posiadają artystycznie wykonany interfejs użytkownika.

</doc>
<doc id="318738" url="https://pl.wikipedia.org/wiki?curid=318738" title="Lista emulatorów">
Lista emulatorów

Lista programów komputerowych emulujących automaty, konsole, komputery i procesory.

</doc>
<doc id="318739" url="https://pl.wikipedia.org/wiki?curid=318739" title="Grupa warowna">
Grupa warowna

Grupa warowna – grupa stałych obiektów fortyfikacyjnych (schronów, fortów); system fortyfikacji rozproszonej, złożony z kilkunastu-kilkudziesięciu niedużych obiektów (zazwyczaj wykonanych z betonu) o szerokiej autonomii i precyzyjnie rozdzielonych zadaniach.
Koncepcja grupy warownej - zamiast rozległego dzieła fortyfikacyjnego, wrażliwego na skupiony ogień artyleryjski - powstała w końcu XIX wieku. Głównym okresem budowy grup warownych było dwudziestolecie międzywojenne. Przykładami są zespoły umocnień Modlina, Warszawy czy Serocka.
Budowle były wznoszone na danym obszarze dla wykonywania wspólnego zadania bojowego, np. blokady traktów komunikacyjnych na kierunku spodziewanego marszu wojsk przeciwnika. Obiekty były połączone komunikacją podziemną (istniały zespoły obiektów nazywane grupami, mimo braku potern, szczególnie w fortyfikacji niemieckiej). Poszczególne schrony mogły być wyposażone w różnego rodzaju sprzęt bojowy i wykonywać odrębne zadania w ramach całości grupy.

</doc>
<doc id="318743" url="https://pl.wikipedia.org/wiki?curid=318743" title="Rejon umocniony">
Rejon umocniony

Rejon umocniony – obszar posiadający rozbudowane fortyfikacje stałe, budowany w strategicznym miejscu umożliwiającym blokowanie poczynań przeciwnika. 
Rejon umocniony może pełnić swoje funkcje jako samodzielny zespół obronny lub stanowić część większego kompleksu fortyfikacyjnego, czego przykładem mogą być linie Maginota lub Zygfryda.
Historia.
I wojna światowa wykazała nieprzydatność systemu fortyfikacyjnego opartego na twierdzach fortowych. Po zakończeniu wojny we wszystkich państwach Europy przyjęto rejon umocniony jako nowy system ufortyfikania granic kraju na wypadek wojny.

</doc>
<doc id="318745" url="https://pl.wikipedia.org/wiki?curid=318745" title="The Globe">
The Globe



</doc>
<doc id="318746" url="https://pl.wikipedia.org/wiki?curid=318746" title="Tony Meehan">
Tony Meehan

Tony Meehan, właściwie Daniel Joseph Anthony Meehan (ur. 2 marca 1943 w Hampstead, Londyn, zm. 28 listopada 2005 w Paddington, Londyn) – brytyjski muzyk rockowy, perkusista i współzałożyciel grupy The Shadows.
Życiorys.
Grał na perkusji od 10. roku życia. Występował w zespołach młodzieżowych, m.in. jako 13-latek w zespole muzycznym w hali tanecznej w północnej dzielnicy Londynu Willesden. Grał także w Londyńskiej Orkiestrze Młodzieżowej. W 1958 porzucił szkołę i założył wraz z basistą Jetem Harrisem oraz gitarzystami Hankiem Marvinem i Bruce Welchem zespół o nazwie „The Drifters”, wkrótce przemianowany na The Shadows. Grupa została stworzona jako zespół wspomagający wokalistę Cliffa Richarda.
W 1961 Meehan odszedł z zespołu i zatrudnił się jako producent w wytwórni Decca Records. Wkrótce po nim z The Shadows odszedł również Harris; stworzyli wówczas duet instrumentalny, który wprowadził na czołowe miejsca brytyjskich list przebojów w 1963 utwory "Diamonds" (na pozycję nr 1) i "Scarlett O’Hara" (nr 2). Współpracę przerwał wypadek motocyklowy Harrisa. Meehan wraz z grupą Tony Meehan Combo nagrał jeszcze utwór "Song of Mexico", który dostał się do czołowej „czterdziestki” na listach brytyjskich, ale wkrótce skoncentrował się na pracy producenta. Dał także kilka koncertów z The Shadows, kiedy jego następca w zespole Brian Bennett przebywał w szpitalu.
Zmarł w listopadzie 2005 wskutek obrażeń głowy, których doznał przy nieszczęśliwym upadku. Miał 62 lata.

</doc>
<doc id="318750" url="https://pl.wikipedia.org/wiki?curid=318750" title="Teatr Gry i Ludzie">
Teatr Gry i Ludzie

Teatr Gry i Ludzie (Stowarzyszenie Ogrody Teatru) − stowarzyszenie teatralne mające swą siedzibę w Katowicach.
Teatr Gry i Ludzie powstał w 1997 roku. Repertuar teatru stanowią przedstawienia plenerowe, realizacje sceniczne oraz spektakle dla dzieci. Od początku istnienia Teatr Gry i Ludzie jest zespołem podróżującym, występującym na scenach krajowych i zagranicznych. 
Scena Teatru mieści się w zabytkowym budynku dawnego dworca kolejowego w Katowicach - Dąbrówce Małej przy Alei Niepodległości 2. Miały tu miejsce premiery wszystkich spektakli dla dzieci w ramach stałego repertuaru, czyli prezentowane w każdy weekend od września do kwietnia  Podwieczorki Teatralne, a także przedstawienia dla dorosłych, m.in.: „Miłość Fedry” Sarah Kane i „Niezidentyfikowane szczątki ludzkie i prawdziwa natura miłości” Brada Frasera, „Męczennicy” Mariusa von Mayenburga, „Jutro Australia” wg Hanocha Levina czy „Kwanty” i „Krawcowa”. Od 2018 roku w teatrze odbywa się cykl Jazz i Ludzie, czyli koncerty muzyki ambitnej (do tej pory wystąpili m.in. Dan Tepfer, Artur Hnatek, Michał Barański, Aga Derlak Trio czy Chłopcy kontra Basia).
Zespół tworzą ludzie o różnych korzeniach i doświadczeniach artystycznych. Teatr podejmuje współpracę ze środowiskami związanymi z teatrami instytucjonalnymi oraz innymi teatrami niezależnymi, a także instytucjami takimi jak Teatr Śląski w Katowicach, Urząd Marszałkowski Województwa Śląskiego, Ministerstwo Kultury i Dziedzictwa Narodowego, Urząd Miasta Katowice, Katowice Miasto Ogrodów - Instytucja Kultury im. Krystyny Bochenek czy TVP3 Katowice. Ponadto Teatr Gry i Ludzie organizuje darmowe warsztaty dla dzieci i młodzieży, m.in. w ramach letnich festynów artystycznych organizowanych w siedzibie w Dąbrówce Małej.
Teatr Gry i Ludzie do tej pory przygotował:
-przedstawienia plenerowe - "Bolero", "Ptasia Parada" (we współpracy z Teatrem Biały Klaun - Ukraina), "Lustro", "Spacer Aniołów", "Śpiący Rycerze" (na otwarcie Uniwersjady w Zakopanem), „Parada Wenecka”, "Ballada o Janie Wnęku", "Kuglarze", „Facelifting”, „Noc Świętojańska” oraz „Steampunk Parade”.
-przedstawienia dla dzieci - "Morskie opowieści Kapitana Guliwera", "Koty Trzy", "Takie sobie bajeczki", "Opowieści Wagantów", "Cyberbajarz", "Bajkomat", "Ani me, ani be...", "Kot w Butach", "Dobry Las", "Szewczyk Dratewka”, „Bajka o księciu i złym Smogu”, „Mama bohatera".
Teatr Gry i Ludzie występował na festiwalach i podczas innych wydarzeń w wielu miastach Polski od Cieszyna i Wisły przez Łódź po Gdańsk; od Jeleniej Góry, przez Warszawę po Białystok; od Szczecina po Rzeszów i Przemyśl. Wielokrotnie uczestniczył w Festiwalu "Malta" w Poznaniu, "Sztuka Ulicy" w Warszawie czy „Feta” w Gdańsku oraz za granicą: na Międzynarodowym Festiwalu Promocji Kultury Europejskiej w Tunezji, Sziget Festival w Budapeszcie, Volt Festival w Sopronie, Loolapalooza w Berlinie, a także w Holandii czy Zjednoczonych Emiratach Arabskich.

</doc>
<doc id="318751" url="https://pl.wikipedia.org/wiki?curid=318751" title="Tabela krzyżowa">
Tabela krzyżowa

Tabela krzyżowa, tabela kontyngencji (częściej tablica kontyngencji), tabela wielodzielcza (przy dwóch wskaźnikach tabela dwudzielcza) – tabela przedstawiająca łączny rozkład dwóch lub większej liczby zmiennych.
Ponieważ tabela krzyżowa opisuje jednocześnie rozkład dwóch lub większej liczby zmiennych, prezentowana jest zwykle w postaci macierzowej (natomiast zwykły rozkład częstości informuje o rozkładzie jednej zmiennej). Każda komórka pokazuje liczbę respondentów, którzy udzielili określonej kombinacji odpowiedzi.
Poniżej przedstawiony jest przykład tablicy kontyngencji o rozmiarze 2 × 3. Zmienna "potencjał konsumpcyjny" ma trzy kategorie: zje dużo, zje mało, nic nie zje. Kategorie są wzajemnie rozłączne i wyczerpujące, więc wartości w kolumnach sumują się do 100%. Druga zmienna "poziom głodu" posiada dwie kategorie: głodny, najedzony. W tym przypadku, wartości w wierszach nie muszą sumować się do 100%. Każda z komórek odzwierciedla procent respondentów posiadających daną kombinację cech.
Tablice krzyżowe są często używane ponieważ:

</doc>
<doc id="318753" url="https://pl.wikipedia.org/wiki?curid=318753" title="Stanisław Kostka Nowakowski">
Stanisław Kostka Nowakowski

Stanisław Kostka Nowakowski herbu własnego Nowakowski (czasem błędnie określanego jako Krociusz, (ur. 1763, w Rogach, zm. 23 listopada 1841 w Warszawie) – szambelan króla Stanisława Augusta Poniatowskiego, mason, adwokat lwowski. Poseł na sejm Księstwa Warszawskiego w 1812 roku z powiatu tarnogrodzkiego departamentu lubelskiego, poseł z powiatu tarnogrodzkiego województwa lubelskiego na sejm Królestwa Kongresowego w 1820 roku, poseł na sejm powstania listopadowego w 1831 roku z powiatu stopnickiego.
Życiorys.
Syn Tomasza, brat Leona. Jego dziadek Jan Nowakowski, jako przechrzczony neofitauzyskał tytuł szlachecki po sejmie elekcyjnym Stanisława Augusta Poniatowskiego w 1764 roku. Stało się to dzięki staraniom ks.Turczynowicza. W "Neofitach Polskich" pod redakcją T.Leske-Choińskiego z roku 1904 można znaleźć informacje na temat okoliczności otrzymania nobilitacji.
Był również właścicielem pałacu Daniłłowiczowskiego w Warszawie. Przedostatni właściciel Biłgoraja (od 1806 roku), jego rezydencja znajdowała się w Rożnówce na obrzeżach miasta. Ożenił się z Eleonorą – wdową po Udalryku Krzysztofie Radziwille. Po jej śmierci w r. 1816 ożenił się ponownie w wieku ok. 60 lat z Teresą Jadwigą Szczygielską.
Był związany z Janem Henrykiem Dąbrowskim – twórcą legionów, dla którego werbował ludzi w Galicji. Był członkiem lwowskiej loży wolnomularskiej Równość Doskonała. Stały przedstawiciel Centralizacji Lwowskiej w Dreźnie. Członek loży Bracia Polacy, mistrz katedry, członek Najwyższej Kapituły i I założyciel loży Jedność Słowiańska.
Jako poseł na sejm powstańczy podpisał 25 stycznia 1831 roku akt detronizacji Mikołaja I Romanowa. 16 maja 1831 roku zrezygnował z bycia posłem.
Pochowany w kościele pw. Trójcy Świętej w Biłgoraju.

</doc>
<doc id="318755" url="https://pl.wikipedia.org/wiki?curid=318755" title="Władysław Wandor">
Władysław Wandor

Władysław Wandor (ur. 23 listopada 1914 w Krakowie, zm. 28 listopada 2005 w Krakowie), kolarz polski, mistrz Polski w kolarstwie szosowym i torowym, trener kadry narodowej.
Startował w barwach klubów krakowskich – Cracovii, Garbarni, RKS Legii, Związkowca i Korony. Zdobył cztery tytuły mistrza Polski; w kolarstwie szosowym triumfował w wyścigu górskim (1939) i drużynowym (1952), w kolarstwie torowym w wyścigu dystansowym (1938) i drużynowym (1946). Uczestniczył w trzech edycjach Wyścigu Pokoju (1948, 1949, 1950).
Pozostał związany z kolarstwem po zakończeniu kariery zawodniczej. W latach 50. i 60. był trenerem kadry narodowej Polski. Doprowadził polski zespół do 5. miejsca w wyścigu drużynowym mistrzostw świata (1962), za jego kadencji trenerskiej Stanisław Królak wygrał jako pierwszy Polak Wyścig Pokoju (1956). Wykształcił swojego następcę w roli trenera kadry, Henryka Łasaka.
Zmarł w wieku 91 lat, został pochowany na cmentarzu Rakowickim w Krakowie.

</doc>
<doc id="318756" url="https://pl.wikipedia.org/wiki?curid=318756" title="Reprezentacja Monako w piłce nożnej mężczyzn">
Reprezentacja Monako w piłce nożnej mężczyzn

Reprezentacja Monako w piłce nożnej – zespół piłkarski, reprezentujący Księstwo Monako. Za jego funkcjonowanie odpowiedzialny jest Monegasque Football Federation.
Historia.
Reprezentacja Monako rozegrała swój pierwszy mecz 14 lipca 2001 roku i zmierzyła się w nim z reprezentacją Tybetu. Zakończył się zwycięstwem reprezentacji Monako 2–1. Od tamtej pory grała również dwukrotnie z reprezentacją Gibraltaru oraz reprezentacją Oksytanii, a także jednokrotnie z reprezentacją Watykanu, reprezentacją Czeczenii i reprezentacją Kosowa.
Monakijska federacja piłkarska nie jest członkiem Międzynarodowej Federacji Piłki Nożnej (FIFA) ani Unii Europejskich Związków Piłkarskich (UEFA), przez to nigdy nie wystąpiła nawet w kwalifikacjach do imprez typu Mistrzostwa Świata czy Europy. W Monako nie ma także rozgrywek ligowych. Państwo posiada jednak znany klub piłkarski, AS Monaco FC, który bierze udział w rozgrywkach Ligue 1 - najwyższej klasie rozgrywek piłkarskich we Francji i z tego względu wstrzymują się z członkostwem.
W turnieju drużyn niezrzeszonych w FIFA - VIVA World Cup w 2006 roku, zespół zajął drugie miejsce, wygrywając 3–2 z reprezentacją Oksytanii, a także dwukrotnie przegrywając z reprezentacją Laponii - 0–14 w fazie grupowej oraz aż 1–21 w finale rozgrywek. Monako posiada w swoim państwie jeden stadion, który nazywa się Stade Louis II (18523 miejsca). Według danych z 14 kwietnia 2012 roku reprezentacja ta rozegrała 26 nieoficjalnych meczów z czego wygrała 9, zremisowała 6 i przegrała 11.
Dotychczasowe mecze międzynarodowe.
Do tej pory piłkarze z Monako rozegrali 13 meczów międzynarodowych:

</doc>
<doc id="318760" url="https://pl.wikipedia.org/wiki?curid=318760" title="Amyntas III">
Amyntas III



</doc>
<doc id="318761" url="https://pl.wikipedia.org/wiki?curid=318761" title="Perdikkas III">
Perdikkas III



</doc>
<doc id="318763" url="https://pl.wikipedia.org/wiki?curid=318763" title="Aranea">
Aranea



</doc>
<doc id="318764" url="https://pl.wikipedia.org/wiki?curid=318764" title="Péter Kuczka">
Péter Kuczka

Péter Kuczka (ur. 1 marca 1923, zm. 8 grudnia 1999) – węgierski pisarz, poeta i krytyk fantastyki oraz redaktor czasopism i antologii fantastycznych. Z wykształcenia ekonomista.
Kuczka debiutował jako pisarz krótko po II wojnie światowej i od lat 40. XX wieku był jednym z najbardziej znaczących węgierskich pisarzy.
Poezja Kuczki została po raz pierwszy wydana w roku 1949, ale po roku 1956 zakazano mu publikacji wierszy ze względu na poglądy polityczne. Za swe wczesne utwory otrzymał w roku 1950 nagrodę im. Józsefa Attili, zaś w 1954 nagrodę Kossutha.
Był redaktorem serii wydawniczej "Kozmosz Fantasztikus Könyvek" "(Kosmiczne książki fantastyczne)", pierwszej serii tego typu na Węgrzech. Był założycielem i redaktorem „Galaktiki”, trzeciego pod względem wielkości czasopisma fantastycznego na świecie, które miało duży wpływ na węgierską literaturę fantastycznonaukową. Zaangażowany był w rozwój Euroconów i fandomu europejskiego.

</doc>
<doc id="318765" url="https://pl.wikipedia.org/wiki?curid=318765" title="Roselle (New Jersey)">
Roselle (New Jersey)

 Roselle – miejscowość w hrabstwie Union w stanie New Jersey w USA.
Roselle, 19 stycznia 1883 roku, stało się pierwszą miejscowością na świecie z elektrycznym oświetleniem ulic. Sieć oświetlenia ulicznego została zbudowana przez Thomasa Edisona.

</doc>
<doc id="318767" url="https://pl.wikipedia.org/wiki?curid=318767" title="A18">
A18



</doc>
<doc id="318768" url="https://pl.wikipedia.org/wiki?curid=318768" title="Peter Kuczka">
Peter Kuczka



</doc>
<doc id="318769" url="https://pl.wikipedia.org/wiki?curid=318769" title="Galeria obronna">
Galeria obronna

Galeria obronna lub galeria bojowa – stanowisko bojowe dla piechoty, rodzaj chodnika obronnego, sklepionego, służącego do obrony fosy. Składała się ciągu komunikacyjnego, oraz wyposażonej w strzelnice ściany czołowej, skierowanej ku fosie. Wyróżnia się galerie obronne:
Zbliżoną konstrukcją jest mur Carnota.

</doc>
<doc id="318770" url="https://pl.wikipedia.org/wiki?curid=318770" title="Kazuo Ishiguro">
Kazuo Ishiguro

Kazuo Ishiguro (oryg. "Ishiguro Kazuo", ur. 8 listopada 1954 w Nagasaki) – brytyjski pisarz japońskiego pochodzenia, laureat Nagrody Nobla w dziedzinie literatury za rok 2017.
Życiorys.
Urodził się w Nagasaki w Japonii, ale jego rodzina przeprowadziła się do Anglii w 1960, kiedy miał pięć lat. Obecnie mieszka w Londynie.
W 1986 roku otrzymał nagrodę Whitbread Award za swoją drugą powieść "Malarz świata ułudy" ("An Artist of the Floating World"), a w 1989 roku Nagrodę Bookera za trzecią powieść "Okruchy dnia" ("The Remains of the Day"). Za powieść "Nie opuszczaj mnie" "(Never Let Me Go)" był nominowany do Nagrody Bookera 2005.
Powieść "Okruchy dnia" w 1993 r. została zekranizowana pod tym samym tytułem. Reżyserem był James Ivory, a Anthony Hopkins zagrał postać kamerdynera Stevensa. Powieść "Nie opuszczaj mnie" została zekranizowana w 2010 r. pod tym samym tytułem przez Marka Romanka.
Ishiguro zasiadał w jury konkursu głównego na 47. MFF w Cannes (1994).
Powieści.
W jego dorobku pisarskim znajdują się:

</doc>
<doc id="318771" url="https://pl.wikipedia.org/wiki?curid=318771" title="(25924) Douglasadams">
(25924) Douglasadams

(25924) Douglasadams – planetoida z głównego pasa planetoid.
Odkrycie i nazwa.
Planetoida (25924) Douglasadams została odkryta 19 lutego 2001 roku w "Socorro", w ramach projektu LINEAR. Decyzją Międzynarodowej Unii Astronomicznej 25 stycznia 2005 w Cambridge, w Massachusetts (Stany Zjednoczone) została nazwana od Douglasa Adamsa. Przed nadaniem nazwy planetoida nosiła oznaczenie tymczasowe 2001 DA42.
Orbita.
Orbita (25924) Douglasadams nachylona jest pod kątem 1,73˚ do ekliptyki, a jej mimośród wynosi 0,165. Ciało to krąży w średniej odległości 2,41 j.a. wokół Słońca, na co potrzebuje 3 lata i 274 dni. Peryhelium tego obiektu znajduje się w odległości 2,01 j.a., a aphelium zaś 2,81 j.a. od Słońca.
Właściwości fizyczne.
Absolutna wielkość gwiazdowa tej planetoidy wynosi 16,3. Jest to obiekt niewielki.

</doc>
<doc id="318773" url="https://pl.wikipedia.org/wiki?curid=318773" title="Lotnisko Olsztyn-Dajtki">
Lotnisko Olsztyn-Dajtki

Lotnisko Olsztyn-Dajtki (kod ICAO: EPOD) – cywilno-sportowe lotnisko usytuowane ok. 4,5 km od centrum Olsztyna, w dzielnicy Dajtki.
Lotnisko należy do aeroklubu warmińsko-mazurskiego. Istnieją w nim sekcje: spadochronowa, szybowcowa i samolotowa. W grudniu 2006 oddano do użytku nową betonową drogę startową na kierunku 9/27 o wymiarach 850 m x 25 m, wyposażoną w oświetlenie nawigacyjne.
Z lotniska korzysta Lotnicze Pogotowie Ratunkowe.
Obecnie nie planuje się utworzenia tu portu transportowego, choć władze tego nie wykluczają. Aktualnie najbliższym portem lotniczym Olsztyna jest Port Lotniczy Olsztyn–Mazury.
Historia.
Po zakończeniu I wojny światowej postanowiono wybudować port lotniczy w pobliżu Olsztyna. Do tego celu wybrano w 1926 r. największy w pobliżu miasta teren o płaskiej powierzchni (2,8 km na 1,5 km) w pobliżu wsi Dajtki. Pierwotnie lotnisko miało służyć celom cywilnym. 1 czerwca 1926 roku rozpoczęły się w sezonie letnim regularne loty pasażerskie Lufthansy do Gdańska. Lotnisko klasyfikowano wówczas jako "Verkehrslandeplatz", a od roku 1932 jako "Verhehrsflughafen II", a więc lotnisko użytku cywilnego. W sierpniu 1933 r., na lotnisku wylądował samolot z Adolfem Hitlerem. W roku 1939 lotnisko zostało sklasyfikowane przez Luftwaffe jako lotnisko operacyjne ("Einsatzhafen"), a więc nieoficjalnie przystosowane do użytku wojskowego, posiadało pole wzlotów o nieutwardzonej nawierzchni, o rozmiarach 595x595 metrów, oraz dwa hangary w południowo-wschodniej części lotniska. W czasie wojny przejęte zostało przez armię niemiecką (głównie w celach szkolenia szybowcowego), a następnie Armię Czerwoną.
Po II wojnie światowej, 18 kwietnia 1945 Polskie Linie Lotnicze LOT uruchomiły stałą komunikację lotniczą na trasie Warszawa - Olsztyn - Gdańsk - Bydgoszcz - Warszawa.
Od wielu lat lotnisko służy wyłącznie do celów cywilno-sportowych.

</doc>
<doc id="318778" url="https://pl.wikipedia.org/wiki?curid=318778" title="Abnaki">
Abnaki



</doc>
<doc id="318780" url="https://pl.wikipedia.org/wiki?curid=318780" title="Jocelyn Brando">
Jocelyn Brando

Jocelyn Brando (ur. 18 listopada 1919 w San Francisco, zm. 27 listopada 2005 w Santa Monica, Kalifornia) – amerykańska aktorka sceniczna, filmowa i telewizyjna, siostra Marlona Brando.
Życiorys.
Była córką komiwojażera i aktorki, pochodziła z rodziny o korzeniach we Francji, Irlandii i Holandii. Debiutowała na Broadwayu w styczniu 1942 w przedstawieniu "The First Crocus", które jednak szybko zeszło z afisza. Najbardziej jej znaną rolą na Broadwayu była kreacja przełożonej pielęgniarek w sztuce "Mister Roberts".
W 1953 debiutowała jako aktorka filmowa w "China Venture" w reżyserii Dona Siegela. W tym samym roku wystąpiła w melodramacie gangsterskim "The Big Heat", gdzie zagrała rolę zamordowanej żony głównego bohatera, detektywa Dave’a Banniona, granego przez Glenna Forda. Z innych filmów, w których wystąpiła, można wymienić m.in. "The Explosive Generation" (1961), "Bus Riley's Back in Town" (1965), "Why Would I Lie?" (1980), "Mommie Dearest" (1981). U boku młodszego brata Marlona grała w "The Ugly American" (1963), "The Chase" (1966) i innych filmach. Kariery porównywalnej z bratem nie zrobiła; Karl Malden w swoich wspomnieniach "When Do I Start ?" (1997), powołując się na swojego przyjaciela Marlona Brando, pisał, że kariera Jocelyn została ograniczona przez chorobę alkoholową, którą miała odziedziczyć po obojgu rodzicach.
Miała na koncie liczne role w produkcjach telewizyjnych. Wystąpiła m.in. w serialu "Dallas" (1979), "Domek na prerii", "Kojak", "Richard Diamond, Private Detective".
Zmarła w wieku 86 lat, półtora roku po swoim bracie. Była dwukrotnie zamężna (m.in. z aktorem Donem Hammerem), miała dwóch synów. Oba małżeństwa zakończyły się rozwodami.

</doc>
<doc id="318781" url="https://pl.wikipedia.org/wiki?curid=318781" title="Zabili Mi Żółwia">
Zabili Mi Żółwia

Zabili Mi Żółwia – polski zespół muzyczny powstały w połowie 1997 roku w Mazańcowicach, małej miejscowości koło Bielska-Białej. Został założony przez grupę przyjaciół. Muzycy łączą ze sobą muzykę punk, ska oraz reggae.
Historia.
Pierwszym koncertem zespołu był występ w szkole podstawowej w Mazańcowicach w maju 1999 roku. Po zagraniu przez grupę kilkunastu koncertów w 2000 roku, gitarzystę Szymona Taranowskiego zastąpił Kuba Wieczorek. Mniej więcej w tym też czasie do zespołu dołączył Wojtek Homa, wprowadzając do zespołu nowy instrument – akordeon.
W październiku 1999 roku "Zabili Mi Żółwia" po raz pierwszy zarejestrował swój materiał, tworząc tym samym pierwsze demo o tytule "Mordercy żółwia", na którym znalazły się m.in. utwory: "Kwiatek", "Być człowiekiem", "Serce ogrodu", "Starzec".
W lutym 2001 została nagrana półprofesjonalnie pierwsza płyta zespołu, "Akt I". Wydaniem i dystrybucją tejże płyty zajmował się sam zespół, realizacji nagrań dokonał na nieprofesjonalnym sprzęcie Piotr „Yoyo” Jakimów.
W listopadzie 2004 menadżerem zespołu został Jarek Czulak, który znacznie zwiększył częstotliwość i zasięg grania koncertów.
W maju 2005 zespół zarejestrował nowy materiał promocyjny, zapowiadający jednocześnie drugą płytę zespołu. Realizacji trzech nagrań o tytułach "Wiosna", "Barykady" i "Dlaczego" dokonał Tomasz Zborek w bielskim studiu Media-Art.
30 marca 2006 "Zabili Mi Żółwia" wydali debiutancki album "Uczucia w promocji" nakładem wrocławskiego wydawnictwa Lou&amp;Rocked Boys / Rockers Publishing. Na płycie znalazły się takie utwory jak "Uczucia w promocji", "Jaracz", "Dlaczego", "Barykady", "Mała armia", "Dezerter".
W grudniu 2006 zespół zakończył współpracę z Jarkiem Czulakiem.
Do ważniejszych koncertów zagranych przez grupę można zaliczyć: koncert na festiwalu Winter Reggae w 2002 roku, występ na finale WOŚP w Warszawie w 2004 roku, w Żorach w 2008 roku oraz Czechowicach-Dziedzicach w 2009 roku, występ w warszawskim klubie Stodoła w lutym 2004 wraz z Habakukiem, Daabem i innymi, występ na festiwalu Nie Zabijaj w Starym Oleśnie w lipcu 2005.
14 października 2008 roku na oficjalnej stronie Zabili Mi Żółwia, pojawił się singiel zapowiadający nową płytę, nazwany „Ostatni raz”.
17 listopada 2008 roku wydano nowy album pod tytułem "Twarzą w twarz".
2 czerwca 2012 roku ukazał się singiel zapowiadający płytę „Wniebowzięci” – „My maszyny”. Nowa płyta zapowiedziana została na 15 sierpnia 2013, a ostatecznie ukazała się 30 września 2013 roku.
7 stycznia 2014 roku muzycy na oficjalnym fanpage na facebooku umieścili informację o zawieszeniu działalności po odbyciu zaplanowanej trasy koncertowej.
18 lipca 2014 roku w Jasienicy odbył się ostatni koncert grupy.
Teledyski.
źródło:.

</doc>
<doc id="318783" url="https://pl.wikipedia.org/wiki?curid=318783" title="Klaudia Pulchra">
Klaudia Pulchra

Claudia Pulchra (ur. 14 p.n.e., zm. 26 n.e.) – córka Marceli Młodszej i Marka Waleriusza Messali Appianusa, urodzonego jako Appiusz Klaudiusz Pulcher i adoptowanego do rodu Waleriuszy. 
Od około 6 n.e. była żoną Publiusza Kwinktyliusza Warusa, który stracił trzy legiony w czasie klęski Rzymian w bitwie w Lesie Teutoburskim. Tacyt w czwartej księdze „Roczników” relacjonuje jej sprawę. Jako krewna Agrypiny, wdowy po Germaniku i jej stronniczka, stała się pierwszym celem wymierzonych w krąg Agrypiny ciosów inspirowanych przez Tyberiusza i Sejana. Została pozwana przed sąd, a jako oskarżyciel wystąpił Domicjusz Afer. Oskarżenie mówiło o cudzołóstwie z Furniuszem, bezwstydzie, praktykach trucicielskich i rzucaniu klątw na cesarza. Interwencja Agrypiny u Tyberiusza nie zdała się na nic i Klaudia została skazana. 
Zmarła na wygnaniu w 26 n.e. W następnym roku Domicjusz Afer wystąpił z oskarżeniem wobec jej syna, Kwinktyliusza Warusa, tym razem oskarżonemu udało się uniknąć skazania.

</doc>
<doc id="318784" url="https://pl.wikipedia.org/wiki?curid=318784" title="Chuck Palahniuk">
Chuck Palahniuk

Chuck Palahniuk, właśc. Charles Michael Palahniuk (IPA: [ˡpɑlənɪk]) (ur. 21 lutego 1962 w Pasco) – amerykański powieściopisarz, eseista i dziennikarz.
Najbardziej znany z powieści "Podziemny krąg (Fight Club)", zekranizowanej przez Davida Finchera w 1999 roku. Dzięki filmowi oraz dwóm następnym książkom – "Invisible Monsters" oraz "Rozbitek" (obie 1999) – pisarz zdobył rozgłos. Jednak dopiero "Udław się" ("Choke"), zamieszczona na liście bestsellerów The New York Times), utwierdziła jego popularność.
Jego styl można określić jako minimalizm z elementami cynizmu i ironicznego czarnego humoru. Mieszanka specyficznego poczucia humoru i dziwacznych wydarzeń, które autor wplata w swoje historie sprawiła, że Palahniuk bywa określany jako „pisarz szokujący” i często jest krytykowany.
Pisarz utrzymuje ścisły kontakt ze swoimi fanami, m.in. za pośrednictwem swojej strony internetowej prowadzi warsztaty pisarskie.
Życiorys.
Palahniuk początkowo mieszkał wraz z rodzicami, Carol i Fredem Palahniuk w przyczepie kampingowej w Burbank, w stanie Waszyngton. Jego rodzice, którzy potem się rozwiedli, często pozostawiali Chucka wraz z trójką rodzeństwa pod opieką dziadków na pobliskim ranczo.
W 1986 roku Palahniuk skończył dziennikarstwo na Uniwersytecie Oregon. W czasie studiów pracował jako stażysta w rozgłośni KLCC w Eugene. Po przeprowadzce do Portland najpierw krótko był reporterem lokalnej gazety, a potem pracował jako mechanik samochodowy w zakładach Freightliner – aż do chwili, gdy poświęcił się wyłącznie pisarstwu.
Pragnąc w życiu zadbać o coś więcej niż tylko o karierę, Palahniuk zgłosił się jako wolontariusz do pracy w schronisku dla bezdomnych. Następnie, także nieodpłatnie, organizował transport dla nieuleczalnie chorych, zapewniając im w ten sposób udział w grupach wsparcia. Zaprzestał tej działalności dopiero wtedy, gdy zmarł jeden z jego podopiecznych, z którym był bardzo związany.
W tym samym czasie Palahniuk był także członkiem Cacophony Society, założonego przez ocalałych członków sekty Suicide Club of San Francisco, i regularnie uczestniczył w spotkaniach stowarzyszenia, m.in. w dorocznym Santa Rampage (Święto Szaleństwa – otwarte dla publiczności przyjęcie z okazji świąt Bożego Narodzenia, słynące z niewybrednych żartów i pijaństwa). Doświadczenia związane z uczestnictwem w spotkaniach stowarzyszenia opisał zarówno w swojej beletrystyce, jak i reportażach.
Palahniuk zaczął pisać w połowie czwartej dekady swojego życia. Według jego relacji stało się to wtedy, gdy chcąc poznać nowych znajomych, zaczął uczęszczać na warsztaty dla pisarzy organizowane przez Toma Spanbauera. To właśnie Spanbauer zainspirował go do posługiwania się minimalistycznym stylem pisania. Pierwsza książka Palahniuka, "Insomnia: If You Lived Here, You’d Be Home Already", nie została nigdy opublikowana, ponieważ jej autor nie był do końca przekonany do opowiedzianej historii (fragmenty znalazły się w książce "Podziemny krąg"). Kolejna pozycja "Invisible Monsters" została odrzucona jako zbyt obrazoburcza. To z kolei skłoniło pisarza do napisania powieści "Podziemny krąg", w zamierzeniu jeszcze bardziej kontrowersyjnej. Po opublikowaniu opowiadania (które stało się później szóstym rozdziałem książki), które pojawiło się w zbiorze "Pursuit of Happiness", rozwinął jego wątki w całą historię, którą nieoczekiwanie jego wydawca zgodził się opublikować. Pomimo że pierwsze wydanie zdobyło zarówno pozytywne recenzje, jak i nagrody, nie stało się bestsellerem. Podobne były początkowe losy filmu nakręconego w 1999 przez Davida Finchera. Sukcesem okazało się dopiero wydanie płyty DVD, które sprawiło, że film stał się zjawiskiem kultowym. Wkrótce część wielbicieli filmu "Podziemny krąg" zafascynowała twórczość Chucka Palahniuka. W 1999 roku pojawiła się na rynku przejrzana wersja "Invisible Monsters" oraz nowa książka "Rozbitek "("Survivor"). Dzięki nim, zamieszanie wokół filmu przeniosło się na kult pisarza. Kilka lat później Palahniuk napisał powieść "Udław się" ("Choke)" – ona pierwsza znalazła się na prestiżowej liście bestsellerów dziennika „"The New York Times”". Sukces umożliwił pisarzowi zajęcie się wyłącznie pisaniem i promowaniem swoich książek.
Ten sam rok 1999 miał ogromny wpływ na twórczość Palahniuka jeszcze z jednego powodu. W tym właśnie roku ojciec pisarza wraz z towarzyszką życia został bestialsko zastrzelony, a następnie spalony w swoim domku letniskowym. Dwa lata później zabójcę uznano winnym dwóch zabójstw pierwszego stopnia i skazano na karę śmierci. W cieniu tych wydarzeń Palahniuk rozpoczął pracę nad kolejną powieścią "Kołysanka" ("Lullaby)". Pisarz powiedział później, że książka ta pomogła mu pogodzić się z tymi wydarzeniami.
We wrześniu 2003 roku podczas wywiadu dla "Entertainment Weekly", przeprowadzanego przez Karen Valby, Palahniuk w zaufaniu przekazał dziennikarce informację związaną ze swoim narzeczonym. Dotychczas wszyscy sądzili, że pisarz ma żonę. Kilka tygodni później Palahniuk, przekonany o tym, że dziennikarka ma zamiar podzielić się tą poufną informacją z czytelnikami, zamieścił na swojej stronie internetowej nagranie audio, w którym nie tylko oficjalnie przyznawał się do orientacji homoseksualnej, ale także w niewybredny sposób krytykował dziennikarkę i jej rodzinę. Gdy okazało się, że podejrzenia pisarza były nieuzasadnione (artykuł nie zawierał bowiem żadnej wzmianki na ten temat), wypowiedź zniknęła z Internetu. To jednak z kolei spowodowało, że część wielbicieli autora nabrała przekonania, że pisarz wstydzi się swojej orientacji seksualnej. Nagranie usunął jednak nie sam autor, lecz webmaster jego strony internetowej, Dennis Widmyer – nie dlatego, że dotyczyło seksualizmu, tylko z powodu obraźliwych fragmentów o Valby. Palahniuk umieścił wówczas w Internecie nowy komentarz, w którym prosił swoich fanów o wyrozumiałość i przestrzegał przed przesadną reakcją na umieszczoną poprzednio informację.
W wywiadzie dla "The Guardian" Palahniuk twierdził, iż podczas spotkań z czytelnikami, gdzie prezentował fragmenty opowiadania „Flaki” miało ponoć zemdleć z wrażenia blisko 35 osób. Opowiadanie zostało później opublikowane w "Playboyu", a następnie znalazło się w zbiorze "Opętani". Podczas promocji kolejnej książki "Stranger Than Fiction: True Stories" latem 2004 roku Palahniuk odczytał opowiadanie jeszcze raz, a wówczas liczba omdleń wzrosła do 53, by sięgnąć 60 w czasie innego spotkania z czytelnikami. Palahniuk najwidoczniej nie przejął się tymi incydentami. Nie powstrzymują one także jego wielbicieli od lektury opowiadania „Guts” oraz innych dzieł pisarza.
Mieszka w Portlandzie w stanie Oregon.
Styl pisarski.
Wszystkie książki Palahniuka, które ukazały się przed "Kołysanką", charakteryzują pewne podobieństwa. Ich bohaterami są najczęściej ludzie zepchnięci na margines społeczeństwa, którzy na swoją sytuację reagują autodestruktywną agresją. (Palahniuk określa ten rodzaj powieści jako fikcję transgresyjną). W swoich powieściach pisarz piętnuje aktualne problemy społeczne, jak choćby powszechny konsumpcjonizm. Po wydarzeniach 11 września 2001 roku Palahniuk, trzymając się tych samych tematów, wybiera bardziej subtelną formę. Począwszy od "Kołysanki", jego książki stają się satyrycznymi powieściami grozy.
Narracja prozy Palahniuka zwykle rozpoczyna się finałem akcji, umożliwiając bohaterowi opowiedzenie zdarzeń, które doprowadziły do punktu rozpoczynającego historię opowiedzianą w książce. Tak dzieje się choćby w powieści "Rozbitek "("Survivor"). Z kolei w "Kołysance" autor miesza linearny typ narracji z retrospekcją w niemal każdym rozdziale. Tylko powieści "Udław się" i "Dziennik "("Diary") charakteryzuje przede wszystkim linearna narracja. Bez względu jednak na rodzaj narracji, zwykle pod koniec powieści następuje gwałtowny zwrot akcji, który rzuca nieco odmienne światło na finał wydarzeń (sam autor określa to jako „ukrytą broń”).
Styl Palahniuka odwołuje się swą formą do takich pisarzy, jak Gordon Lish czy Amy Hempel. To, co sam autor określa jako „minimalistyczne podejście”, oznacza w praktyce stosowanie ograniczonego słownictwa i krótkich, urwanych zdań, co w zamyśle ma odzwierciedlać sposób, w jaki przeciętny człowiek opowiada jakąś historię. W jednym z wywiadów autor przyznał, że woli używać czasowników zamiast przymiotników. Charakterystyczne dla powieści Palahniuka są także liczne powtórzenia, zwykle kilka powielanych w całej powieści zdań, które autor nazywa „refrenami”. Pisarz mówi, że takie „refreny-powtórzenia” występują też pomiędzy jego powieściami: są nimi na przykład błękitnawy kolor mąki kukurydzianej i miasto Missoula w Montanie, obecne we wszystkich książkach. Palahniuk znany jest jednak przede wszystkim ze swojego cynizmu i ironicznego czarnego humoru, które przewijają się przez wszystkie jego powieści. To właśnie ta mieszanka specyficznego poczucia humoru i dziwacznych wydarzeń, które autor wplata w swoje historie (budząca wśród niektórych czytelników poczucie dyskomfortu), sprawiła, że Palahniuk bywa określany przez media jako „pisarz szokujący”.
Chuck Palahniuk tworzy także prozę niefikcyjną. Pracując jako niezależny dziennikarz, Palahniuk pisze eseje i reportaże na rozliczne tematy – czasami uczestniczy w opisywanych zdarzeniach, co dodaje im wiarygodności. Autor przeprowadza także wywiady ze sławnymi ludźmi, na przykład z aktorką Juliette Lewis czy piosenkarzem Marilynem Mansonem. Artykuły te ukazują się później w różnych czasopismach i gazetach, takich jak "Los Angeles Times" czy "Gear". Niektóre z nich Palahniuk umieścił w zbiorze "Stranger Than Fiction: True Stories". Inne włączył do swoich powieści, by – jak mówi – czytelnik jeszcze mocniej poczuł ich atmosferę.
Krytyka.
Palahniuk jest często negatywnie oceniany przez media. Określenia typu „pisarz szokujący” dotyczą przede wszystkim odbiegających od normy zachowań czy dziwacznych sytuacji opisywanych przez Palahniuka, które traktuje on raczej z humorystycznym dystansem niż potępieniem. Pojawiają się także pytania, czy takie, niemające przecież miejsca w rzeczywistości zdarzenia, są konieczne dla wymowy powieści, czy też pisarz stosuje je tylko po to, by zaszokować czytelników. Wiele osób zgadza się z opinią, że twórczość Palahniuka można by zaklasyfikować jako nihilistyczną lub skłaniającą się ku nihilizmowi. Sam Palahniuk twierdzi, że nie jest nihilistą, lecz romantykiem, bo wyraża idee w które inni nie wierzą.
Proza Palahniuka spotyka się także z jeszcze ostrzejszymi zarzutami. Krytycy podejmują wątek seksizmu w jego powieściach, co jednak dotyczy przede wszystkim filmu "Podziemny krąg", choć jego scenariusz nie jest dziełem pisarza. Z podobnymi zarzutami spotkała się także książka "Dziennik" ("Diary"). Miłośnicy Palahniuka zwracają jednak uwagę, że osoby, które w jego powieściach wygłaszają takie poglądy, zwykle zmieniają swój punkt widzenia pod koniec danego utworu.
Niektórzy krytycy zaznaczają, że po napisaniu książki "Podziemny krąg "Palahniuk wciąż trzyma się jednej konwencji stylistycznej. Podkreślają na przykład, że narratorzy książek "Podziemny krąg", "Udław się" i "Rozbitek" posługują się tym samym językiem i sposobem myślenia, choć pochodzą z diametralnie różnych środowisk (narratorem książki "Podziemny krąg" jest wykształcony, obyty w świecie i cyniczny przedstawiciel klasy średniej, podczas gdy o losach "Rozbitka" opowiada wychowany w całkowitej niemal izolacji od reszty społeczeństwa członek sekty samobójców, który cudem ocalał z pogromu). Wszystkie te trzy powieści łączą ponadto bardzo krótkie zdania i akapity, liczne odwołania do kultury masowej oraz cyniczne komentarze dotyczące współczesności.
Jednocześnie posiada duże grono zwolenników i fanów. W 2003 fani powiązani z oficjalną stroną internetową pisarza stworzyli film dokumentalny o jego życiu: "Postcards from the Future: The Chuck Palahniuk Documentary". Oficjalna strona fanów, „The Cult” („Kult”), jak nazywają siebie fani, zainicjowała prowadzone przez Palahniuka warsztaty pisarskie, gdzie Palahniuk uczy ich różnych trików swojego zawodu. Każdego miesiąca Palahniuk udostępnia opracowanie jednej z metod pisarskich, by później odpowiadać na pytania z nią związane.
Ekranizacje.
Sukces ekranizacji "Podziemnego kręgu "sprawił, że filmowcy zaczęli interesować się inną powieścią – "Rozbitkiem". Prawa do nakręcenia "Rozbitka" zostały sprzedane na początku 2001, ale żadne studio filmowe nie zobowiązało się do przeniesienia powieści na duży ekran. Po atakach na Pentagon i World Trade Center z 11 września 2001 studia filmowe najwidoczniej uznały, że film byłby zbyt kontrowersyjny. Było to spowodowane faktem, iż główny bohater powieści uprowadza cywilny samolot i rozbija go w australijskim buszu. Jednak w połowie 2004 roku wytwórnia 20th Century Fox zadeklarowała, że stworzy adaptację powieści. Palahniuk twierdzi, że film będą tworzyć twórcy filmu "Constantine". W międzyczasie zostały sprzedane także prawa do sfilmowania "Niewidzialnych potworów (Invisible Monsters"), "Udław się" i "Dziennika".
21 stycznia 2008 roku premierę miała ekranizacja "Udław się" w reżyserii Clarka Gregga. Film otrzymał nagrodę specjalną jury w Sundance w 2008 roku. W roli głównej wystąpił Sam Rockwell.
Powstały też krótkometrażówki: w 2008 r. na podstawie noweli "Punch Drunk "(3 min), w 2012 na podstawie opowiadania "Romance "(27 min), powieści "Kołysanka "pt. "Pieces "(12 min)
Niewiele wiadomo o pozostałych produkcjach; między innymi Jessica Biel podpisała kontrakt na grę "Invisible Monsters" zarówno jako Shannon, jak i Brendy. Prace miały rozpocząć się w 2004, ale od 2005 produkcja nie została zainicjowana. David Fincher wyraził zainteresowanie sfilmowaniem "Dziennika" jako miniserial dla HBO.
Oprócz filmów, "Podziemny krąg" został zaadaptowany jako gra video – luźno oparta na filmie „bijatyka”. Została wydana w październiku 2004 i w większości zebrała kiepskie recenzje. Palahniuk wzmiankował, że wraz z Davidem Fincherem i Trentem Reznorem pracuje nad musicalem opartym na filmie. Brad Pitt, który grał w nim Tylera Durdena, wstępnie wyraził zainteresowanie musicalem.
Graficzna adaptacja "Niewidzialnych potworów" i "Kołysanki", której autorem jest Gabor Kiss, dostępna jest w internecie.
Nagrody.
Palahniuk zdobył następujące nagrody:
Był także nominowany do następujących nagród:

</doc>
<doc id="318787" url="https://pl.wikipedia.org/wiki?curid=318787" title="Droga krajowa nr 16 (Polska)">
Droga krajowa nr 16 (Polska)

Droga krajowa nr 16 – droga krajowa klasy GP przebiegająca z Dolnej Grupy k. Grudziądza do granicy z Litwą w Ogrodnikach. Biegnie równoleżnikowo przez województwa: kujawsko-pomorskie, warmińsko-mazurskie oraz podlaskie. Stanowi główny szlak komunikacyjny na Mazurach. Droga na niektórych odcinkach nie spełnia wymagań kategorii drogi krajowej z powodu małej szerokości jezdni (trudno mijają się tam samochody). Miejscami nie ma poboczy, ponieważ przydrożne drzewa rosną tuż przy krawędzi drogi.
Historia numeracji.
Na przestrzeni lat trasa posiadała różne oznaczenia i kategorie:
Stan drogi i warunki jazdy.
W ciągu drogi nr 16 znajdują się obwodnica Olsztyna i obwodnica Ełku. Obwodnica Ełku jest w znacznej części drogą klasy GP, zlokalizowaną po stronie północnej miasta. Jej całkowita długość łącznie z częścią drogi nr 65 (ul. Przemysłowa i Grajewska) wynosi ok. 12 km.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
Wcześniej na drodze krajowej nr 16 występowały ograniczenia dopuszczalnego nacisku pojedynczej osi:
Inwestycje w latach 2007–2012 w ramach Programu Operacyjnego Infrastruktura i Środowisko.
"Źródło: Indykatywny wykaz kluczowych i dużych projektów dla Programu Operacyjnego Infrastruktura i Środowisko"

</doc>
<doc id="318788" url="https://pl.wikipedia.org/wiki?curid=318788" title="Harry Turtledove">
Harry Turtledove

Harry Norman Turtledove (ur. 14 czerwca 1949) – amerykański historyk i autor powieści historycznych, fantasy i science fiction, najbardziej znany z utworów należących do gatunku historii alternatywnej. Publikował także pod pseudonimami Eric G. Iverson i H.N. Turtletaub.
Życiorys.
Urodził się 14 czerwca 1949 w Los Angeles w rodzinie żydowskiej. Zaczął studia na Caltech, gdzie oblał pierwszy rok, po czym rozpoczął studia na UCLA, gdzie w 1977 obronił pracę doktorską z historii Bizancjum. W 1979 r. wydał dwie pierwsze powieści, "Wereblood" i "Werenight", pod pseudonimem Eric G. Iverson. Turtledove wyjaśnił później, że jego redaktor uznał, że ludzie nie uwierzą, że "Turtledove" to prawdziwe nazwisko autora i że powinien użyć bardziej nordyckiego nazwiska. Pisał pod nazwiskiem Iverson do roku 1985, kiedy opublikował "Herbig-Haro" i "And So to Bed" pod własnym nazwiskiem. Inny z jego wczesnych pseudonimów to Mark Gordian. Niedawno Turtledove zaczął również publikować powieści historyczne pod pseudonimem H.N. Turtletaub.
Otrzymał Nagrodę HOMera za opublikowane w 1990 r. opowiadanie "Designated Hitter", Nagrodę Johna Estena Cooka za "Guns of the South" (1993) i Nagrodę Hugo za "Down in the Bottomlands" (1994). Opowiadanie "Must and Shall" otrzymało w roku 1996 nominację do Hugo, Nebuli oraz wyróżnienie w Sidewise Award for Alternate History, podobnie jak "The Two Georges" (1995 i seria "Wojna światów" (1996). W 1998 otrzymał Sidewise Award for Alternate History za powieść "How Few Remain", zaś w 2003 za "Ruled Britannia".
Życie prywatne.
Jego żoną jest Laura Frankos, pisarka science fiction, siostra pisarza fantasy Stevena Frankosa. Ma trzy córki: Alison, Rachel i Rebeccę. W latach 1986–1987 był skarbnikiem Science Fiction Writers of America.
Publikacje.
"Videssos".
Cykl fantasy o świecie podobnym do historycznego Bizancjum
Cykl "Wojna światów" i "Kolonizacja".
Inwazja obcych podczas drugiej wojny światowej.
Cykl "Southern Victory".
Alternatywna historia, gdzie to południe wygrało wojnę secesyjną.
Cykl "Sostrates &amp; Menedemos".
Powieści historyczne wydane pod pseudonimem H.N. Turteltaub.
Cykl "The War That Came Early".
Alternatywna historia II wojny światowej, która wybuchła o rok wcześniej. Na chwilę obecną zaplanowane jest powstanie 6 tomów tego cyklu.
Cykl "Supervolcano".
Erupcja superwulkanu w parku Yellowstone powoduje katastrofalne zmiany na terenie USA.

</doc>
<doc id="318789" url="https://pl.wikipedia.org/wiki?curid=318789" title="DK16">
DK16



</doc>
<doc id="318791" url="https://pl.wikipedia.org/wiki?curid=318791" title="Trachit">
Trachit

Trachit, "trachyt" – obojętna skała wylewna, leżąca w grupie skał nasyconych krzemionką, w klasie sjenitu i trachitu.
Na diagramie klasyfikacyjnym QAPF trachit zajmuje pole 7.
W klasyfikacji TAS trachit wraz z alkaliczno-skaleniowym trachitem zajmuje pole T ("trachity alkaliczne i trachity").
W skład trachitu wchodzą minerały jasne: głównie skalenie potasowe, poza tym kwarc, w mniejszej ilości znajdują się tu plagioklazy oraz minerały ciemne, takie jak: biotyt i hornblenda.
Barwa tej skały jest zmienna i zależna od domieszek mineralnych, może być: szara, różowa, żółta, czerwona, a nawet brunatna (rzadko).
Struktura wyraźnie porfirowa z prakryształami skaleni alkalicznych tkwiącymi w cieście skalnym, szorstka w dotyku.
Ze zwietrzeliny trachitu powstają gleby gliniaste, głębokie, bogate w składniki odżywcze dla roślin.
Skała rzadko występująca. Większe złoża występują w Rosji, Niemczech, Francji. Na terenie Polski rzadko spotykana w obrębie środkowoeuropejskiej prowincji bazaltowej (występuje np. w Górach Kaczawskich). 

</doc>
<doc id="318792" url="https://pl.wikipedia.org/wiki?curid=318792" title="Aznar II Galíndez">
Aznar II Galíndez

Aznar II Galíndez (? - 893), syn i następca Galindo I. Hrabia Aragonii w latach 867-893.
Poślubił Onekę de Pamplona, córkę króla Pampeluny - Garcii Iñígueza, i jego żony Urraki Jiménez. Miał dwójkę dzieci: 

</doc>
<doc id="318793" url="https://pl.wikipedia.org/wiki?curid=318793" title="My, dzieci z dworca ZOO">
My, dzieci z dworca ZOO

My, dzieci z dworca ZOO (niem. "Wir Kinder vom Bahnhof Zoo") wyd. niem. 1978, wydania polskie 1984 (w odcinkach w tygodniku „Gazeta Młodych”), 1987, 1990, 1997 – książka dokumentalna, będąca tekstem spisanym z zapisu magnetofonowego z rozmów z Christiane F. (właśc. Christiane Vera Felscherinow, ur. 1962), młodą narkomanką z Berlina Zachodniego. Autorami tekstu są Kai Hermann i Horst Rieck, dziennikarze niemieckiego „Sterna”. Zawiera również dokumentalne fotografie w tym portrety znajomych Christiane. Rozmowy z Christiane trwały około dwóch miesięcy.
Opisywane wydarzenia miały miejsce w latach 1975–1977, podczas narastającej fali narkomanii wśród młodzieży w wieku ok. 13 lat w Berlinie Zachodnim, natomiast tytułowy Dworzec Zoo to miejsce, gdzie Christiane i wiele osób z jej otoczenia czekało na „klientów”. Prostytucja była dla tych młodych ludzi podstawowym sposobem zdobywania środków na codzienną dawkę narkotyku. Dworzec stanowił też miejsce spotkań i wymiany działek heroiny.
Opowieść dziewczyny przeplatają relacje jej matki, a także kierownika klubu spotkań dla młodzieży "Haus der Mitte", policjantki z wydziału antynarkotykowego oraz pracowników socjalnych zajmujących się sprawami narkomanii wśród młodocianych.
Christiane miała 12 lat, gdy zaczęła palić haszysz, opowiada też o próbie z LSD. Niedługi czas potem w otoczeniu popularnej dyskoteki Sound miała pierwszy kontakt z heroiną. Relacja Christiane pokazuje, do jakich poświęceń i czynów (prostytucja i kradzieże) zdolni są ludzie uzależnieni fizycznie od narkotyku, aby zdobyć pieniądze na kolejną „działkę”. Christiane wielokrotnie przechodziła odwyk i wracała do nałogu, nie widząc dróg wyjścia ze świata narkomanów, w którym przywykła żyć. Ostatecznie została przez matkę wywieziona z Berlina do rodziny w okolicach Hamburga.
Film.
Na podstawie książki w 1981 nakręcono w Niemczech film fabularny pt. "Christiane F. – My, dzieci z dworca Zoo". W 2021 roku miał premierę ośmioodcinkowy serial o tym samym tytule, wyprodukowany przez Constantin Television, Amazon Studios i Wilma Film.

</doc>
<doc id="318796" url="https://pl.wikipedia.org/wiki?curid=318796" title="Multicolor Graphics Adapter">
Multicolor Graphics Adapter



</doc>
<doc id="318797" url="https://pl.wikipedia.org/wiki?curid=318797" title="Przygody Tintina (komiks)">
Przygody Tintina (komiks)

Przygody Tintina () – seria komiksowa autorstwa belgijskiego artysty Georges’a Remi, który swoje prace podpisywał pseudonimem Hergé. Cykl zadebiutował w odcinkach 10 stycznia 1929 w czasopiśmie „Le Petit Vingtième”, a od 1930 ukazywał się w formie indywidualnych tomów – najpierw nakładem „Le Petit Vingtième”, a od 1934 nakładem wydawnictwa Casterman. Łącznie ukazały się 24 tomy, przy czym ostatni, niedokończony, wydano w 1986 już po śmierci autora. "Przygody Tintina" zaliczane są do najpopularniejszych komiksów europejskich XX wieku. Wydrukowano ponad 200 milionów egzemplarzy tego komiksu i przetłumaczono na ponad 90 języków. Po polsku całą serię wydał Egmont Polska.
Fabuła.
Bohaterem tej serii jest młody reporter i podróżnik imieniem Tintin, któremu w podróżach po całym świecie towarzyszą: sympatyczny pies Miluś, kapitan Baryłka (Haddock) i inne osoby o różnorodnych osobowościach i charakterach.
Styl.
To na kartach "Przygód Tintina" Hergé wprowadził i doprowadził do modelowej postaci technikę rysowniczą zwaną "ligne claire,", czyli czystą linią, naśladowaną przez wielu innych twórców komiksu franko-belgijskiego.

</doc>
<doc id="318798" url="https://pl.wikipedia.org/wiki?curid=318798" title="Przygody Tintina">
Przygody Tintina



</doc>
<doc id="318802" url="https://pl.wikipedia.org/wiki?curid=318802" title="Camino de Santiago">
Camino de Santiago



</doc>
<doc id="318804" url="https://pl.wikipedia.org/wiki?curid=318804" title="Droga św. Jakuba">
Droga św. Jakuba

Droga św. Jakuba, nazywana często także po hiszpańsku Camino de Santiago – szlak pielgrzymkowy do katedry w Santiago de Compostela w Galicji w północno-zachodniej Hiszpanii. W katedrze tej, według przekonań pielgrzymów, znajduje się ciało św. Jakuba Większego Apostoła. Nie ma jednej trasy pielgrzymki, a uczestnicy mogą dotrzeć do celu jednym z wielu szlaków.
Droga oznaczona jest muszlą św. Jakuba, która jest także symbolem pielgrzymów, i żółtymi strzałkami.
Istniejąca od ponad tysiąca lat "Droga św. Jakuba" jest jednym z najważniejszych chrześcijańskich szlaków pielgrzymkowych, obok szlaków do Rzymu i Jerozolimy. Według legendy ciało św. Jakuba przewieziono łodzią do północnej Hiszpanii, a następnie pochowano w miejscu, w którym dziś znajduje się miasto Santiago de Compostela.
Historia szlaków pielgrzymkowych.
Początki kultu religijnego w Santiago sięgają IX wieku. Przybycie pierwszego udokumentowanego pielgrzyma, francuskiego biskupa, Le Puy Godescalco, datuje się na rok 950.
Ślady pielgrzymek z IX wieku znajdujemy na monetach Karola Wielkiego, jednak największe nasilenie ruchów pielgrzymkowych przypada na wieki XI–XIV.
W wieku XII akt papieski uznał Compostelę za trzecie, po Jerozolimie i Rzymie, święte miejsce chrześcijaństwa. Wówczas Santiago stało się na równi z Rzymem i Jerozolimą jednym z trzech najważniejszych miejsc pielgrzymkowych zachodniej Europy.
Pojawiła się nowa terminologia: pątnika udającego się do Santiago zaczęto nazywać "peregrino", podobnie jak swą nazwę miał pielgrzym udający się do Rzymu ("romero") czy Jerozolimy ("palmero"). Pielgrzymów do grobu apostoła nazywano również kokijardami (od francuskiej nazwy muszli: "la coquille").
Dawniej pielgrzymowanie miało przede wszystkim charakter religijny. W wiekach średnich pielgrzymowano dla: umocnienia wiary, odbycia pokuty, spełnienia ślubowania, z prośbą o uzdrowienie lub w celach dziękczynnych. Wzorce zachowań rycerskich, obowiązujących w średniowiecznej Europie nakazywały czczenie miejsc świętych, a miasta i parafie wysyłały pielgrzymów w intencji ważnej dla danej społeczności, na przykład prosząc o koniec suszy lub, jak w przypadku miasta Perpignan w 1842 roku, o ustąpienie dżumy.
W niektórych państwach wyrokiem sądu nakazywano przestępcom pielgrzymkę do Santiago. Tradycyjnie drogę rozpoczynano od progu własnego domu. Przez wieki przemierzali ją przedstawiciele wszystkich stanów, w tym wiele znanych postaci (także władców): Karol Wielki, św. Franciszek z Asyżu, św. Elżbieta Portugalska, św. Brygida Szwedzka, Izabela Kastylijska, św. Ignacy Loyola, Jan Dantyszek czy papież Jan XXIII.
W XIV wieku, szczytowym okresie popularności trasy, każdego roku przemierzało ten szlak ponad milion osób. O ogromnej roli pielgrzymek świadczą słowa Johanna Wolfganga von Goethe, który pisał, iż „drogi św. Jakuba ukształtowały Europę”. Po rewolucji francuskiej znaczenie pielgrzymek wyraźnie spadło i dopiero od końca lat 80. XX wieku szlak znowu zaczął przyciągać coraz większą liczbę pielgrzymów z całego świata.
Papież Jan Paweł II był w Santiago dwukrotnie, raz nawet przeszedł niewielki odcinek "Camino Frances". Po wizycie Jana Pawła II w Santiago de Compostela w 1982 roku Rada Europy uznała Drogę św. Jakuba za szlak o szczególnym znaczeniu dla kultury kontynentu i zaapelowała o odtwarzanie i utrzymywanie dawnych szlaków pątniczych. Szlak został ogłoszony pierwszym Europejskim Szlakiem Kulturowym w październiku 1987 roku oraz wpisany na Listę Światowego Dziedzictwa UNESCO w 1993 roku. W dniu 5 lipca 2015 roku UNESCO na 39. sesji w Bonn podjęło decyzję o rozszerzeniu szlaków jakubowych w Hiszpanii i wpisało cztery szlaki północne: Camino del Norte, Camino Primitivo, Camino Lebaniego oraz Camino Vasco del Interior. Jednocześnie nadało im nazwę Camino Frances i Szlaków Północnej Hiszpanii. Długość Dróg św. Jakuba wpisanych na Listę Światowego Dziedzictwa UNESCO sięgnęła ponad 2200 km.
Apel Rady Europy spotkał się z szerokim odzewem. Rekonstrukcja Szlaku, rozpoczęta w 1986 roku, trwa nadal w wielu krajach. Wiele odcinków zostało nie tylko na nowo wytyczonych, ale też specjalnie przygotowanych, przybierając charakter tzw. caminostrady, aby poprzez oddzielenie ruchu pieszego od samochodowego, ułatwić marsz coraz liczniejszym pielgrzymom i zwiększyć ich bezpieczeństwo.
Dziś, oprócz Hiszpanii, swoje szlaki ("El Camino") – których w średniowieczu było wiele – mają już m.in.: Portugalia ("Camino Portugues"), Francja ("Chemin Saint-Jacques"), Niemcy, Austria i Szwajcaria ("Jakobswege"). Najczęściej uczęszczanym szlakiem jest "Camino Frances" (ok. 750 km), który – wbrew nazwie („Szlak Francuski”) – w 98 procentach przebiega przez terytorium Hiszpanii. Zaczyna się w Saint-Jean-Pied-de-Port we Francji, po północnej stronie Pirenejów, przechodzi przez wąwóz Roncesvalles, gdzie w roku 778 miał zginąć legendarny rycerz Roland, bohater "Pieśni o Rolandzie", następnie przez Nawarrę, Kraj Basków, Rioję, prowincje Burgos, Palencii, León i Galicję; dotarcie do Santiago de Compostela zajmuje na ogół kilka tygodni.
Niektórzy nie kończą swojej wędrówki w Santiago de Compostela, ale podążają jeszcze kilkadziesiąt kilometrów dalej, czyli trzy dni drogi od Santiago, na wybrzeże Oceanu Atlantyckiego, do miejscowości Fisterra (łac. "finis terrae" – „koniec ziemi”), która często błędnie uważana jest za wysunięty najdalej na zachód punkt kontynentalnej Europy (w rzeczywistości dotyczy to przylądka Roca w Portugalii). W starożytności i średniowieczu uważano Fisterrę za prawdziwy koniec świata, poza którym ciągnie się już tylko straszne, nieprzebyte morze. Tradycyjnie, po dotarciu tutaj, palono pokutne, pielgrzymie szaty i obmywano się w wodach oceanu, zostawiając za sobą dotychczasowe grzeszne życie i rozpoczynając z wiarą nowe.
Stąd właśnie pochodzi najpowszechniejszy symbol Drogi św. Jakuba – muszla. Docierający nad ocean wędrowcy zabierali muszle jako dowód przebytej drogi. Dziś można je kupić na całej trasie, a najwięcej oczywiście w samym Santiago.
Współcześnie najbardziej znanymi pielgrzymami są piłkarze reprezentacji Hiszpanii w piłce nożnej. Przed każdym wyjazdowym turniejem cała drużyna spotyka się w Santiago de Compostela. Po zdobyciu mistrzostwa świata w piłce nożnej w roku 2010 czterech czołowych piłkarzy zwycięskiej reprezentacji (Andrés Iniesta, Fernando Torres, Carlos Marchena, Sergio Busquets) zapowiedziało udanie się w pieszej pielgrzymce do Santiago. W 2010 roku sanktuarium odwiedził papież Benedykt XVI, a lokalne władze kościelne czynią starania, aby miasto świętego Jakuba odwiedził również jego następca papież Franciszek I. W lipcu 2015 roku swoją pielgrzymkę o długości ponad 4000 km w 119 dni z Królewca do Santiago de Compostela w ramach projektu "3 Biegun" odbył polski podróżnik Marek Kamiński.
Oznakowanie na Drogach św. Jakuba.
Drogi św. Jakuba są oznaczone podobnie w całej Europie, muszlami św. Jakuba i żółtymi strzałkami. Występują one jednak w różnych wersjach graficznych:
Charakter pielgrzymowania.
W odróżnieniu od znanych w Polsce masowych pielgrzymek pieszych (do Częstochowy czy Kalwarii), Droga św. Jakuba przeznaczona jest dla pątników indywidualnych lub małych grup, bez względu na wyznanie i narodowość, chcących doświadczyć w drodze ciszy i duchowej przemiany. Do ich dyspozycji są nie tylko znajdujące się po drodze kościoły i kaplice, ale także dogodne miejsca noclegowe w schroniskach dla pielgrzymów (z hiszpańskiego nazywane albergue lub refugios) prowadzonych przez parafie, stowarzyszenia, samorząd, czy też przez osoby prywatne w formie gospodarstw agroturystycznych, hosteli czy schronisk młodzieżowych. Każdy pielgrzym powinien zaopatrzyć się w credencial (oficjalny paszport pielgrzyma wydawany jest od 1 kwietnia 2016 roku tylko przez Biuro Pielgrzyma w Santiago de Compostela) będący jego pielgrzymim paszportem, na podstawie którego może otrzymać nocleg w albergues oraz dokument potwierdzający odbycie pielgrzymki: compostelę (w przypadku, gdy powód odbycia pielgrzymki był religijny lub religijno-kulturalny) oraz zwykły certyfikat (w przypadku, gdy powód odbycia pielgrzymki był turystyczny lub kulturalny). Obecnie symbolem pielgrzymów wędrujących do Santiago de Compostela są: muszla jakubowa (mocowana np. na plecaku), kij pielgrzymi, kapelusz, peleryna i zbiorniczek na wodę.
Drogi św. Jakuba w Polsce.
W ciągu wieków powstała cała sieć dróg, które wiodły od Morza Bałtyckiego – szlak "Camino de Santiago" zaczynał się niegdyś w Estonii – przez Polskę, Niemcy, Szwajcarię i Francję aż do Santiago.
Do Composteli wyruszali również rycerze z Polski. W 1404 roku odbył pielgrzymkę rycerz Andrzej Ciołek z Kabat. Znanymi z odbycia pielgrzymki byli też Jerzy i Stanisław Radziwiłłowie, którzy dotarli do grobu Apostoła w 1579; a w 1611 Jakub Sobieski, ojciec króla Jana III Sobieskiego.
Polacy najczęściej korzystali ze szlaków lądowych, docierali do dróg niemieckich i dalej do południowo-francuskich. Pielgrzymki z Polski trwały przez całe średniowiecze, do końca XVII wieku, potem ich natężenie zmalało.
W odpowiedzi na apel Rady Europy również w Polsce zaczęto odtwarzać dawne szlaki pątnicze (zob. mapa). W Sanktuarium św. Jana Pawła II w Krakowie w dolnym kościele znajduje się kaplica poświęcona św. Jakubowi Większemu i pielgrzymowaniu Camino.

</doc>
<doc id="318810" url="https://pl.wikipedia.org/wiki?curid=318810" title="Wyspy Anambas">
Wyspy Anambas

Wyspy Anambas () – archipelag na Morzu Południowochińskim, około 300 km na północny wschód od Singapuru; wchodzi w skład prowincji Wyspy Riau, część Indonezji.
Główne wyspy archipelagu:
Główne miejscowości: Letung, Tarempah, Tobong. Eksploatacja bogatych złóż gazu ziemnego; także (badane dopiero) złoża ropy naftowej; rybołówstwo; turystyka (gł. nurkowanie).

</doc>
<doc id="318817" url="https://pl.wikipedia.org/wiki?curid=318817" title="Kieżmark">
Kieżmark

Kieżmark, Kiezmark (słow. "Kežmarok", węg. "Késmárk", niem. "Käsmark / Kesmark") – miasto powiatowe na Słowacji, w kraju preszowskim, w historycznym regionie Spisz. Nazwa miasta pochodzi od niemieckiego złożenia "Käsemarkt", oznaczającego „targ serowy”.
Położenie geograficzne.
Miasto leży na wysokości 626 m n.p.m. w Kotlinie Popradzkiej, u ujścia rzeczki Ľubica do Popradu.
Przez Kieżmark przebiega droga krajowa nr 67 z Popradu do Łysej Polany. W mieście odbija od niej na południe droga lokalna nr 536 prowadząca przez Vrbov do Spiskiego Czwartku. Przez miasto przebiega linia kolejowa ze Starej Lubowli do Popradu.
Historia.
Okolice miasta były zamieszkane już w epoce kamienia, osady istniały tu również w epoce brązu i żelaza, a następnie także w czasach kultury lateńskiej i w czasach rzymskich. Wzmianka z 1190 r. mówi o klasztorze żeńskim, przy którym prawdopodobnie istniała również niewielka osada.
Kieżmark powstał w XIII wieku z połączenia trzech osad: osady królewskich strażników granicznych na lewym brzegu Popradu, z początków XI w., skupionej wokół nieistniejącego już kościoła św. Michała (zamieszkanej przez ludność słowiańską), słowiańskiej osady rybackiej na prawym brzegu Popradu z przełomu XI i XII w. oraz kolonii ludności pochodzenia niemieckiego (saskiej) z początków XIII w., skupionej wokół kościoła św. Elżbiety (w widłach Popradu i Ľubicy, w miejscu dzisiejszego zamku). Pierwsza pisemna wzmianka o osadzie "Villa (Saxonum aput Ecclesiam) Sancte Elisabeth" pochodzi z 1251 r. W roku 1269 Kieżmark uzyskał prawa miejskie, a w połowie XIV wieku otoczył się murami obronnymi. W 1380 r. stał się wolnym miastem królewskim, obdarzanym następnie wieloma przywilejami. W 1423 roku w Kieżmarku odnowiony został Pokój w Lubowli pomiędzy Jagiełłą i Zygmuntem Luksemburskim z 1412 roku. Od 1440 r. w mieście znajdowała się siedziba władz Związku Sasów Spiskich – autonomicznej jednostki administracyjnej Sasów spiskich wyodrębnionej z komitatu spiskiego. 25 kwietnia 1433 r. Kieżmark złupili husyci, którzy zniszczyli kościoły świętej Elżbiety i świętego Michała z XIII wieku. W 1441 r. opanowały Kieżmark wojska Jana Jiskry – wodza wojsk królowej Elżbiety, walczącej wówczas z Władysławem Warneńczykiem o panowanie nad Węgrami. Jego wojska opuściły Kieżmark dopiero w 1462.
Na skutek tych wydarzeń postanowiono postawić w mieście obronny zamek i w 1463 r. rozpoczęto jego budowę. Nie wyszło to jednak miastu na dobre, ponieważ władający zamkiem ród Zapolya od samego początku dążył do podporządkowania sobie miasta. Dokonał tego już w 1530 r. Hieronim Łaski, polski szlachcic w służbie pretendenta do tronu węgierskiego Jana Zápolyi. Później, w 1583 r., miasto przeszło w ręce rodu Thökölych. Kieżmarscy mieszczanie nigdy się nie pogodzili z utratą swobód i po długiej serii zatargów w roku 1651 István II Thököly na podstawie tzw. ugody wiedeńskiej za odstępne w wysokości 50 000 złotych oddał władzę nad miastem. W 1655 r. Kieżmark odzyskał status wolnego miasta królewskiego, a cesarz Ferdynand III Habsburg potwierdził mu wszystkie dawniejsze przywileje. W 1702 r. miasto odkupiło zamek od ostatniego z jego panów, którym był przywódca wielkiego powstania antyhabsburskiego Emeryk Thököly, co definitywnie zakończyło konflikt.
Uprzywilejowany status w połączeniu z korzystnym położeniem miasta na szlaku handlowym z zachodu na wschód Europy pozwolił miastu na szybki rozkwit. Miasto osiągnęło wysoki stopień zamożności. Już w XV wieku istniało tu szereg cechów rzemieślniczych, z których pierwszym i jednym ze znaczniejszych był założony w 1475 r. cech sukienników. W XVIII w. ich liczba przekroczyła 30, a liczba warsztatów sięgnęła 263 w 1715 r. Na terenie dzisiejszej Słowacji tylko Koszyce miały wówczas nieco więcej warsztatów (265). Bogactwo i znaczenie miasta wywoływało również liczne konflikty. Między innymi Kieżmark popadł w blisko dwustuletni konflikt z niedaleką Lewoczą o prawo składu, którego podłożem była handlowa konkurencja między tymi miastami. Konflikt stał się najsilniejszy w latach 1528–1536, gdy w toku walk między stronnictwami tureckim i habsburskim Kieżmark poparł Jana Zápolyę, a Lewocza – Ferdynanda Habsburga. Wówczas doszło między miastami do walk zbrojnych. Ostatecznie, po śmierci Jana Zapolyi, Kieżmark utracił prawo składu, a Lewocza je zachowała. Kieżmark był przedmiotem walk za czasów powstań antyhabsburskich w XVIII wieku. Nie zahamowało to jednak rozwoju miejskiej gospodarki, zwłaszcza handlu, który kwitł w XVIII i XIX wieku.
Od XIX wieku miasto było ośrodkiem przemysłu włókienniczego i odzieżowego. Do tradycji kieżmarskich sukienników i płócienników, którzy swoje towary sprzedawali nawet w Albanii i Grecji, nawiązała pierwsza kieżmarska manufaktura – mechaniczna przędzalnia i tkalnia lnu, założona w 1860 r. W szczytowym okresie swego rozwoju krótko przed I wojną światową zatrudniała ona 500 robotników, przy czym pracowało dla niej również blisko 800 chałupników. W 1884 r. powstała tu niewielka fabryka przeróbki lnu, a w 1901 r. fabryka sukiennicza. Dzięki budowie Kolei Koszycko-Bogumińskiej szybciej rozwijać zaczęły się Poprad i Spiska Nowa Wieś, przez co Kieżmark i konkurująca z nim zawsze Lewocza straciły sporo na znaczeniu. Dopiero w roku 1889 dotarła do Kieżmarku kolej z Popradu, a secesyjny dworzec powstał na miejscu dawnej osady przy zaginionym kościele św. Michała.
W średniowieczu miasto było konglomeratem narodowości – oprócz Niemców i Słowaków mieszkali tu Węgrzy, Polacy, Żydzi i Rusini. Na początku XVI wieku Kieżmark jednogłośnie przyjął luteranizm. Do miasta tego emigrowało również parę rodzin z terenów Ziemi Pszczyńskiej, gdzie nasilała się kontrreformacja. Do rekatolicyzacji miasta doszło pod koniec XVII wieku. Kieżmark przyciągał licznych uczonych, był też ośrodkiem kultury. W 1910 r. miasto liczyło 6,3 tys. mieszkańców, z czego 3,2 tys. Niemców, 1,6 tys. Słowaków i 1,3 tys. Węgrów. W 1918 r. grupa kieżmarskich Słowaków proklamowała niezawisłą Republikę Słowacką. W 1944 r. niemal cała ludność niemiecka, stanowiąca około trzeciej części mieszkańców Kieżmarku, opuściła miasto w ucieczce przed Armią Czerwoną (spis z 2001 wykazał tylko 74 Niemców, mieszkających nadal w mieście).
W Kieżmarku urodził się m.in. Olbracht Łaski – senator Rzeczypospolitej, wojewoda sieradzki od 1566, polski alchemik.
Demografia.
Na koniec 2016 miasto liczyło 16 026 mieszkańców w tym 8291 kobiet i 7738 mężczyzn.
Gospodarka.
W mieście rozwinął się przemysł włókienniczy, drzewny oraz spożywczy.
Zabytki.
Długie i bogate dzieje miasta pozostawiły mu w szczególności zabytkowy zespół miejski – niewielki, lecz o urozmaiconym obliczu architektonicznym. Budowle reprezentują wszystkie style, począwszy od gotyckiego. Do najcenniejszych zabytków należą:
Inne atrakcje.
Od 1991 każdego lata w Kieżmarku odbywają się europejskie targi rzemiosła ludowego ("Európske ľudové remeslo", "EĽRO").

</doc>
<doc id="318820" url="https://pl.wikipedia.org/wiki?curid=318820" title="Galicja (region w Europie Środkowej)">
Galicja (region w Europie Środkowej)



</doc>
<doc id="318822" url="https://pl.wikipedia.org/wiki?curid=318822" title="Galicja (Hiszpania)">
Galicja (Hiszpania)

Galicja (hiszp. "Galicia" (wym. []), "Comunidad Autónoma de Galicia"; galic. "Galicia", "Comunidade Autónoma de Galicia"; funkcjonuje również galicyjska forma "Galiza" (wym. []) dopuszczona przez Real Academia Galega, nie ma ona jednak statusu oficjalnego) – wspólnota autonomiczna Hiszpanii. W szerszym znaczeniu: region geograficzny i kraina historyczna na Półwyspie Iberyjskim z ośrodkiem kulturalnym i administracyjnym w Santiago de Compostela. Graniczy z Asturią oraz Kastylią i Leonem od wschodu, z Portugalią od południa i z Oceanem Atlantyckim od północy i zachodu.
Język.
Jej spokrewnieni z Portugalczykami mieszkańcy posługują się językiem galicyjskim ("galego"), który obecnie silnie zhispanizowany, dał w średniowieczu początek językowi portugalskiemu.
Historia.
W starożytności jej terytorium zamieszkiwały plemiona Iberów i Celtoiberów, głównie Gallekowie – twórcy wielu grodów, grodzisk – zw. obecnie castro – otoczonych często kilkoma murami, z domostwami wznoszonymi na planie koła i ze stożkowymi dachami ze słomy. Gallekowie utrzymywali się z hodowli zwierząt oraz połowu ryb i "owoców morza". Byli też wspaniałymi złotnikami.
Długo opierali się władzy najpierw Kartagińczyków, a potem Rzymian. Mimo że większość Hiszpanii znalazła się pod panowaniem rzymskim już w czasach republiki po II wojnie punickiej (III w. p.n.e.), dopiero Augustowi udało się podporządkować północno-zachodnią część półwyspu stanowiącą dziś Galicję (I w. n.e.).
We wczesnym średniowieczu była ośrodkiem królestwa germańskich Swebów, którzy zajęli te tereny w czasie wędrówki ludów, potem wcielona do państwa Wizygotów (585). Wraz z nim na krótko podbita przez Arabów. Okresowo osobne Królestwo Galicji (910-929, 982-984 oraz 1065-1126), kiedy indziej lenno lub część Królestwa Leónu, wreszcie wraz z nim od 1230 w składzie Królestwa Kastylii. Odłączone od księstwa Galicji w 1097 hrabstwo Portucale dało początek Portugalii.
Santiago.
Na terenie Galicji znajduje się sanktuarium w Santiago de Compostela – poświęcone pochowanemu w tym miejscu apostołowi św. Jakubowi (hiszp. "Santiago"). Jest ono celem pielgrzymek z całej Europy, które podążały przez północną Hiszpanię "Camino de Santiago".
Współczesność.
Obecnie jest osobną wspólnotą autonomiczną w ramach Królestwa Hiszpanii. Posiada własny parlament i rząd. Dzieli się na 4 prowincje (A Coruña, Lugo, Ourense i Pontevedra) i zajmuje pow. 29,4 tys. km kw.; liczba ludn. 2,8 mln. Ośrodek administracyjny – Santiago de Compostela, największe miasto – Vigo, największa aglomeracja – A Coruña, inne większe miasta: Lugo, Pontevedra. Rejon tradycyjnie związany z rybołówstwem, które jest tam silnie rozwinięte wraz ze związanymi z nim gałęziami przemysłu. Gospodarka ta silnie ucierpiała w wyniku skażenia wód przybrzeżnych wywołanego zatonięciem w listopadzie 2002 roku u wybrzeży Galicji tankowca MT Prestige z dziesiątkami tysięcy ton ropy naftowej w zbiornikach.

</doc>
<doc id="318823" url="https://pl.wikipedia.org/wiki?curid=318823" title="Kezmarok">
Kezmarok



</doc>
<doc id="318824" url="https://pl.wikipedia.org/wiki?curid=318824" title="Franz Schönhuber">
Franz Schönhuber

Franz Xaver Schönhuber (ur. 10 stycznia 1923 w Trostberg, Bawaria, zm. 27 listopada 2005 w Monachium) – niemiecki polityk, dziennikarz, współzałożyciel i przywódca prawicowej partii Die Republikaner, deputowany do Parlamentu Europejskiego.
Uczęszczał do gimnazjum w Monachium, maturę zdał w 1942. Należał do Hitlerjugend i NSDAP, wstąpił ochotniczo do Waffen-SS. Na froncie II wojny światowej służył (m.in. jako tłumacz) w 33 Dywizji Grenadierów, złożonej z ochotników francuskich. Był odznaczony Krzyżem Żelaznym II klasy.
Po wojnie podjął pracę w dziennikarstwie. Publikował na łamach „Münchner Abendzeitung” i „Deutsche Woche”, był redaktorem naczelnym monachijskiej bulwarówki „tz”. Prowadził programy w stacji telewizyjnej Bayerische Rundfunk, przez pewien czas kierował redakcją wiadomości „Bayern Information”. W 1975 został przewodniczącym Stowarzyszenia Dziennikarzy Bawarskich, wchodził również w skład Niemieckiej Rady Prasowej.
Jego kariera dziennikarska załamała się po opublikowaniu autobiografii "Ich war dabei" (1981). Został oskarżony o skrajnie prawicowe poglądy oraz minimalizowanie zbrodni nazizmu, w efekcie utracił kierownicze stanowisko w Stowarzyszeniu Dziennikarzy Bawarskich oraz pracę w telewizji. Zajął się wówczas polityką. Wspólnie z byłymi członkami CSU Franzem Handlosem i Ekkehardem Voigtem powołał do życia we wrześniu 1983 partię prawicową Die Republikaner i został jej wiceprzewodniczącym. Dwa lata później objął stanowisko przewodniczącego. Partia Die Republikaner zyskała poparcie około 7% wyborców, co pozwoliło na obsadzenie mandatów w Parlamencie Europejskim w 1989; wśród deputowanych Die Republikaner znalazł się Schönhuber. Partia zdobyła także wiele mandatów w parlamentach lokalnych.
Naraził się na krytykę wewnątrz partii za kontakty z przedstawicielami innych partii niemieckiej skrajnej prawicy. W maju 1990 został zmuszony do ustąpienia ze stanowiska przewodniczącego Die Republikaner, ale wkrótce odzyskał funkcję lidera. Ostatecznie został odwołany w 1994 (w tym samym roku wygasł jego mandat w Parlamencie Europejskim); proponowany przez niego na następcę Rudolf Krause nie zyskał poparcia kolegów partyjnych. W 1995 Schönhuber wystąpił z partii i nawiązał bliższą współpracę z Niemiecką Unią Ludową (Deutsche Volksunion), kierowaną przez Gerharda Freya; z ramienia tej partii kandydował bez powodzenia w wyborach do Bundestagu w 1998. Publikował na łamach organu Niemieckiej Unii Ludowej „National Zeitung” oraz w prawicowym piśmie „Nation und Europa”.
We wrześniu 2005 został zgłoszony przez Narodowodemokratyczną Partię Niemiec (współpracującą z Niemiecką Unią Ludową) jako kandydat w wyborach do Bundestagu w Dreźnie; zajął na liście wyborczej miejsce zmarłej nagle Kerstin Lorenz i uzyskał poparcie 2,42% wyborców, co nie wystarczyło do zdobycia mandatu. Zmarł dwa miesiące później w wieku 82 lat, w wyniku komplikacji pogrypowych.
Poza autobiografią "Ich war dabei" opublikował kilkanaście książek, m.in. "Freunde in der Not", "Macht", "Trotz allem Deutschland", "Die Türken", "In Acht und Bann", "Die verbogene Gesellschaft", "Le Pen – Der Rebell", "Woher? Wohin? Europas Patrioten", "Schluß mit deutschem Selbsthaß" (z Horstem Mahlerem), "Welche Chancen hat die Rechte?", "Der missbrauchte Patriotismus", "Die Volksverdummer – Persönliche Erfahrungen mit deutschen Medienleuten".

</doc>
<doc id="318825" url="https://pl.wikipedia.org/wiki?curid=318825" title="Die Republikaner">
Die Republikaner



</doc>
<doc id="318826" url="https://pl.wikipedia.org/wiki?curid=318826" title="Radar wtórny">
Radar wtórny



</doc>
<doc id="318832" url="https://pl.wikipedia.org/wiki?curid=318832" title="Eumenes II">
Eumenes II

Eumenes II Filadelfos Soter (ur. ?, zm. 159 p.n.e.) – król (basileus) Pergamonu panujący od 197 p.n.e., z dynastii Attalidów, syn Attalosa I Sotera, brat Attalosa II Filadelfosa, ojciec Attalosa III Filometora i Aristonikosa.
Rządy.
Wojna z Syrią Antiocha III.
Wraz z tronem odziedziczył po ojcu przyjaźń Rzymu, szczególnie cenną w obliczu konfrontacji z Antiochem III Wielkim. Władca Syrii, nie chcąc drażnić Rzymian, w pierwszej fazie działań omijał posiadłości Eumenesa na terenie Anatolii, kiedy jednak konflikt z Rzymem przerodził się w otwartą wojnę, a Eumenes przyłączył się ze swoją flotą do Rzymian, Antioch Wielki wykorzystując nieobecność Eumenesa wtargnął do jego królestwa, zmuszając go do pośpiesznego powrotu. Antioch zajął nabytki zmarłego Attalosa I, pozostawiając Eumenesowi tylko pierwotne terytorium Pergamonu. W 189 p.n.e. Eumenes walnie się przyczynił do klęski Antiocha Wielkiego pod Magnezją, uderzając na czele swej jazdy na prawe skrzydło armii syryjskiej. Rzymianie, nie gotowi jeszcze do bezpośredniego zarządzania w Azji Mniejszej, sowicie wynagrodzili swego sprzymierzeńca – w wyniku zawartego w 188 p.n.e. pokoju w Apamei Eumenes otrzymał Chersonez Tracki, Frygię, Myzję, Lidię, Likaonię, Pizydię i Pamfilię, a także Efez, lecz ten został przez Attalidów uznany miastem wolnym. W 189 p.n.e., za namową Eumenesa, konsul rzymski Gnejusz Manliusz Wulson spacyfikował Galatów, a spustoszony kraj również przejął w swe władanie Eumenes. Pergamoński władca rozszerzył również swoją strefę wpływów na Armenię, która uniezależniła się (pod wodzą Artaksiasa) od Seleukidów po bitwie pod Magnezją, oraz na Kapadocję. Dzięki tym nabytkom i rozszerzeniu swoich wpływów Pergamon stał się najpotężniejszym królestwem w Azji Mniejszej, aczkolwiek zależnym od Rzymu.
Wojny z Bitynią i Pontem.
Senat rzymski z narastającą uwagą śledził samodzielne poczynania swego sojusznika w Azji Mniejszej, m.in. kampanię na granicy północnej przeciw Bitynii i w wojnie przeciw królowi Pontu, Farnakesowi I w 183-179 p.n.e. Wprawdzie Eumenes oddał rozstrzygnięcie tego sporu w ręce Rzymian: "...ale nie omieszkał pokazać im, że sam przez się potrafi Farnakesowi stawić opór i pobić go w regularnej bitwie", jak opisywał to Polibiusz w swoich „Dziejach”. Stąd poselstwo rzymskie nie tyle pomagało mu, co raczej krępowało.
Wojna z Macedonią i Galatami. Konflikt z Rzymem.
Eumenes parł konsekwentnie do wojny z Macedonią. W tej też sprawie udał się do Rzymu, gdzie na forum senatu wytoczył ciężkie oskarżenia przeciw Perseuszowi, ale dopiero zamach na jego życie, który miał miejsce w pobliżu Delf w czasie powrotu do Pergamonu, powszechnie przypisywany władcy macedońskiemu, dał Rzymowi pretekst do rozpętania tzw. III wojny macedońskiej (171-168 p.n.e.).
Eumenes po klęsce Perseusza pod Pydną i narzuceniu przez Rzym swej hegemonii Macedonii i Grecji, mimo swego wielkiego wkładu w to zwycięstwo, był podejrzewany o tajne układy z Perseuszem i tracił łaski Rzymian. Stał się bowiem, wobec rosnącej potęgi Rzymian na Wschodzie, coraz mniej potrzebny, a z drugiej strony nazbyt samodzielny i silny.
Postawa Rzymu w stosunku do niedawnego sojusznika uwidoczniła się doskonale, kiedy Pergamon najechali Galatowie. Wówczas to Eumenes wysłał swojego brata Attalosa (późniejszego Attalosa II Filadelfosa), który miał złożyć gratulacje z powodu zwycięstwa Rzymu nad Perseuszem i prosić o pomoc w nowej sytuacji. Został on serdecznie powitany w Rzymie i doradzono mu, by sam został królem, zastępując na tronie brata. Zaniepokojony obrotem sprawy Eumenes II osobiście udał się do Italii, lecz nie został dopuszczony do Rzymu i senatu, gdyż specjalna uchwała senatu rzymskiego uniemożliwiła mu wstąpienie w bramy stolicy dotychczas sojuszniczego państwa. Eumenes zdołał jednak własnymi siłami pokonać Galatów w latach 168-167 p.n.e. i zmusić ich do zawarcia pokoju, Rzymianie zaś, aby osłabić jego sukces, natychmiast ogłosili autonomię Galatów. Dobre stosunki z Rzymianami udało się nawiązać dopiero Attalosowi II Filadelfosowi po objęciu przez niego tronu po śmierci brata.
Eumenes II a kultura i sztuka grecka.
Eumenes zasłynął jako budowniczy i mecenas sztuki. Ze swojej stolicy, miasta Pergamon uczynił jedną z najpiękniejszych stolic hellenistycznych, powiększył czterokrotnie powierzchnię miasta (do 100 ha) i otoczył je nowym murem obronnym. Za jego panowania powstała większość budowli na akropolu ze świętym okręgiem Zeusa i jego monumentalnym ołtarzem wzniesionym po zwycięstwie nad Galatami, tzw. wielkim wotum dziękczynnym Attalidów, Ołtarzem Pergamońskim. Biblioteka Pergamońska zawdzięczała Eumenesowi miano najsłynniejszej, po Aleksandryjskiej, biblioteki w świecie hellenistycznym. Za jego rządów sporządzono m.in. katalog biblioteki. Pracowali w niej tak znakomici uczeni jak Krates z Mallos, Artemon z Kasandrei i Telefos z Pergamonu. Na czas panowania Eumenesa przypadają ograniczenia, jakie wprowadził Ptolemeusz V Epifanes w eksporcie papirusu, którego jedynym producentem był Egipt, co zmusiło bibliotekarzy do przepisywania książek również na skórze (stąd nazwa pergamin).
Podobnie jak wielu innych władców hellenistycznych, Eumenes II fundował budowle również w Grecji właściwej. Należy do nich wielki portyk (mający 161,8 m długości) postawiony u południowego podnóża ateńskiego Akropolu i łączący się z teatrem Dionizosa.
Bilans rządów Eumenesa II według Polibiusza.
Jak pisał Polibiusz w „Dziejach”: "Król Eumenes słabego był zdrowia i siły fizyczne mu nie dopisywały, ale za to wspaniale się trzymał dzięki sile ducha, ... objął on po ojcu królestwo ścieśnione do bardzo niewielu i lichych mieścin, a uczynił zeń potęgę rywalizującą z największymi ówczesnymi mocarstwami."

</doc>
<doc id="318833" url="https://pl.wikipedia.org/wiki?curid=318833" title="Wyspy Natuna">
Wyspy Natuna

Wyspy Natuna () – archipelag na Morzu Południowochińskim, około 600 km na północny wschód od Singapuru; wchodzi w skład prowincji Wyspy Riau.
Główne wyspy: Natuna Besar, Serasan, Panjang, Subi; najwyższe wzniesienie Gunung Ranai (1035 m n.p.m.).
Eksploatacja gazu ziemnego (jedne z najbogatszych złóż na świecie); uprawa orzeszków ziemnych; rybołówstwo; dobre warunki do nurkowania i surfingu.

</doc>
<doc id="318839" url="https://pl.wikipedia.org/wiki?curid=318839" title="Leon Berbecki">
Leon Berbecki

Leon Piotr Berbecki (ur. 28 lipca 1874 w folwarku Kalinowszczyzna, zm. 23 marca 1963 w Gliwicach) – polski inżynier, generał broni Wojska Polskiego II RP.
Życiorys.
Urodził się i wychował w rodzinie patriotycznej. Jego ojciec Feliks Mikołaj walczył w powstaniu styczniowym, w oddziale gen. Michała Kruk-Heydenreicha i został ranny podczas obrony Szczebrzeszyna. W tym samym oddziale służbę kurierską pełniła piętnastoletnia wówczas Aniela z Lutnickich (1848–1889), matka generała. Dziadek Mikołaj walczył w powstaniu listopadowym i był ranny w bitwie o Olszynkę Grochowską. Miał czworo rodzeństwa: starszą siostrę i trzech młodszych braci. W latach 1881–1883 kształcił się w Szkole Ludowej w Grzybowicy, w powiecie włodzimierskim, a później w progimnazjum w Hrubieszowie.
W 1891 zaciągnął się na ochotnika do 44 Kamczackiego Pułku Piechoty w Łucku. Służbę pełnił w kompanii kpt. Marzeckiego. W następnym roku wstąpił do Szkoły Junkrów w Czugujewie (ros. "Чугуевское пехотное юнкерское училище"). W 1893 powrócił do swojego pułku i przez kolejne trzy lata pełnił obowiązki młodszego oficera w kompanii kpt. Lwowa. W 1896 został awansowany na porucznika i został wykładowcą taktyki w pułkowej szkole podoficerskiej. W 1898 został wyznaczony na stanowisko kwatermistrza pułku. W tym samym roku złożył maturę w II Gimnazjum w Żytomierzu. W 1901 wystąpił z armii i podjął studia w Charkowskim Instytucie Technologicznym, który ukończył z wyróżnieniem w 1911.
3 stycznia 1903 zmobilizowany został do Armii Imperium Rosyjskiego i 2 lutego skierowany koleją do Nikolska Ussuryjskiego, gdzie wówczas stacjonowała II Brygada 31. Dywizji Piechoty. W tym samym miesiącu wraz ze swoją brygadą przeniesiony został do Liaoyang w Mandżurii, a w lipcu tego roku nad rzekę Yalu Jiang. W tym czasie pełnił obowiązki młodszego oficera 11. kompanii 124. Woroneżskiego Pułku Piechoty. Później objął dowództwo 10. kompanii w tym samym pułku. W czasie trwającej wojny rosyjsko-japońskiej razem z szer. Mandrykiem zabił japońskiego oficera, członka rodziny panującej.
Oficer rezerwy rosyjskiej piechoty. Działał w Skautingu, w Polskiej Partii Socjalistycznej i Związku Walki Czynnej na Ukrainie. Po wybuchu I wojny światowej aby uniknąć wcielenia do armii rosyjskiej przedostał się do Krakowa.
Podczas I wojny światowej w 1914 wstąpił do Legionów Polskich, służąc jako dowódca batalionu uzupełnień I Brygady, następnie dowódca 5 Pułku Piechoty Legionów. Odznaczył się m.in. w boju pod Raśną 21–24 sierpnia 1915. Od listopada 1916 do lipca 1917 był szefem sztabu Komendy Legionów. Po kryzysie przysięgowym, w Polskiej Sile Zbrojnej inspektor wyszkolenia, pułkownik. Później został szefem sztabu Polskiego Korpusu Posiłkowego. Na początku 1918 został mianowany z ramienia Tymczasowej Rady Stanu komendantem Szkoły Podchorążych (niem. "Offizieren Aspiranten Schule") powołanej przez władze niemieckie w Ostrowie Łomżyńskim. Był pracownikiem Komisji Przygotowującej Ustawę i Program Szkoły Rycerskiej im. Tadeusza Kościuszki Tymczasowej Rady Stanu.
Po odzyskaniu niepodległości przez Polskę, wstąpił do Wojska Polskiego. 29 listopada mianowany został dowódcą I Brygady Piechoty z zachowaniem stanowiska inspektora szkół wojskowych. Pod koniec 1918 objął dowództwo Grupy Operacyjnej „Bełz”, walczącej na froncie z Ukraińcami, między innymi w długotrwałych walkach w obronie Bełza w styczniu-marcu 1919. Marzec – kwiecień 1919 dowódca Grupy operacyjnej „Bug”. Kwiecień – lipiec 1919 dowódca piechoty dywizyjnej 3 Dywizji Piechoty Legionów. Podczas wojny z bolszewikami objął (7 sierpnia) dowództwo 3 Dywizji Piechoty Legionów i sprawował je do 25 września 1921. Na tym stanowisku 1 maja 1920 roku został zatwierdzony w stopniu generała podporucznika.
Po demobilizacji i przejściu wojska na stopę pokojową wyznaczony został na zastępcę dowódcy Okręgu Korpusu Nr VIII w Toruniu. 3 maja 1922 roku został zatwierdzony w stopniu generała brygady ze starszeństwem z 1 czerwca 1919 roku. 7 listopada 1922 roku został zastępcą Inspektora Armii Nr I w Wilnie, którym był generał dywizji Edward Śmigły-Rydz. Od lipca 1923 roku do marca 1924 roku przebywał we Francji na stażu. 12 marca 1924 roku został mianowany dowódcą Okręgu Korpusu Nr III w Grodnie, którym dowodził do lipca 1926 roku.
31 marca 1924 roku Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na generała dywizji ze starszeństwem z 1 lipca 1923 roku i 3. lokatą w korpusie generałów.
22 lipca 1926 roku, po zamachu majowym, Prezydent RP Ignacy Mościcki mianował go na równorzędne stanowisko dowódcy Okręgu Korpusu Nr VIII w Toruniu. 9 października 1928 roku został zwolniony ze stanowiska dowódcy OK VIII i mianowany inspektorem armii z siedzibą w Warszawie. 24 listopada 1928 roku wyjechał z Torunia będąc żegnany przez korpus oficerski garnizonu oraz kompanię honorową 63 Pułku Piechoty ze sztandarem i orkiestrą wojskową. W czerwcu 1933 roku powierzono mu jednocześnie funkcję prezesa Zarządu Głównego Ligi Obrony Powietrznej i Przeciwgazowej.
28 lipca 1935 roku ukończył 61 rok życia. Zgodnie z ówcześnie obowiązującą pragmatyką oficerską powinien być wówczas przeniesiony przez Prezydenta RP w stan spoczynku, lecz mimo tego pozostał w służbie czynnej. 18 marca 1937 roku weszła w życie nowa pragmatyka oficerska. Mając wówczas 63 lata musiał być zatrzymany przez Prezydenta RP w służbie czynnej mimo osiągnięcia górnej granicy wieku (60 lat dla generała dywizji, 62 lata dla generała broni). Wniosek o zatrzymanie oficera w służbie czynnej, zajmującego stanowisko inspektora armii, Minister Spraw Wojskowych był zobligowany uzgodnić z Generalnym Inspektorem Sił Zbrojnych.
Najbliższym współpracownikiem generała Berbeckiego na stanowisku inspektora armii był jego pierwszy oficer sztabu, pułkownik dyplomowany Leon Mitkiewicz-Żołłtek. Wymieniony oficer, po trzech latach wspólnej służby, scharakteryzował swojego przełożonego w sposób następujący: „"przywiązałem się do starego generała, który z powodzeniem mógłby być moim ojcem, i chociaż stale miałem się na baczności przy nim z powodu wybuchowego temperamentu i cholerycznej jego natury ze wszystkimi dodatkami, to zawsze ceniłem w nim starą szkołę wojskową, ścisłe przestrzeganie dystansu w hierarchii stopni oficerskich i przede wszystkim wielką znajomość żołnierza szeregowca, jego potrzeb, jego trosk na co dzień i od święta. Ale co mnie szczególniej uderzyło w generale Berbeckim, to jego ślepa, bezgraniczna wiara w te ideały, które nam pozostawił Marszałek Piłsudski. Generał Berbecki do ostatnich moich dni w jego inspektoracie codziennie zwykł był mówić o zmarłym Marszałku tak, jak gdyby miał on nazajutrz do nas zawitać"”.
5 września 1936 prezydent Ignacy Mościcki powołał go do składu Kapituły Orderu Odrodzenia Polski.
26 marca 1938 roku marszałek Polski Edward Śmigły-Rydz mianował pułkownika Mitkiewicza attaché wojskowym w Kownie. 8 kwietnia 1938 roku pułkownik Mitkiewicz przekazał całość dokumentów operacyjnych odcinka śląskiego pułkownikowi dyplomowanemu Stanisławowi Wilochowi, pierwszemu oficerowi sztabu generała brygady Antoniego Szyllinga. Następcą pułkownika Mitkiewicza na stanowisku I oficera sztabu miał zostać pułkownik dyplomowany Lucjan Janiszewski, dotychczasowy dowódca Pułku KOP „Głębokie”. Kandydaturę pułkownika Janiszewskiego wysunął ówczesny szef Sztabu Głównego, generał brygady Wacław Stachiewicz bez porozumienia z zainteresowanym inspektorem armii. W ocenie generała Berbeckiego był to kolejny akt nieufności szefa Sztabu Głównego wobec jego osoby, zrywający z dotychczasową dobrą praktyką personalną polegającą na tym, że szef Sztabu Głównego przedstawiał inspektorowi armii trzech kandydatów do wyboru, ewentualnie inspektor armii przedstawiał szefowi Sztabu Głównego trzech własnych kandydatów na stanowisko I oficera sztabu. Generał Berbecki nie widząc szans na poprawę stosunków służbowych z generałem Stachiewiczem pod koniec września 1938 roku stanął do raportu u Generalnego Inspektora Sił Zbrojnych i poprosił o przeniesienie w stan spoczynku. W efekcie został zwolniony ze stanowiska inspektora armii, lecz sprawa jego przeniesienia w stan spoczynku nie została formalnie załatwiona do września 1939 roku. Obowiązki inspektora „odcinka śląskiego” przekazał generałowi Szyllingowi, a sam zajął się sprawami zlecanymi mu bezpośrednio przez Generalnego Inspektora Sił Zbrojnych. Do dyspozycji generała oddano oficera ordynansowego oraz samochód z Kolumny Samochodowej GISZ.
19 marca 1939 roku został awansowany na generała broni, a 28 marca 1939 roku mianowany przez Ministra Skarbu Eugeniusza Kwiatkowskiego, za wiedzą i zgodą marszałka Śmigłego-Rydza, komisarzem generalnym Pożyczki Obrony Przeciwlotniczej.
W okresie międzywojennym był jednym z inicjatorów budowy jednego z dwóch najnowocześniejszych obserwatoriów w Europie – Obserwatorium Astronomiczno-Meteorologicznego im. Marszałka Józefa Piłsudskiego na Huculszczyźnie.
1 września 1939 roku zgłosił się w Naczelnym Dowództwie, lecz żadnego przydziału służbowego nie otrzymał. 8 września 1939 roku opuścił Warszawę i udał się do Brześcia, gdzie przebywał Naczelny Wódz. W nocy 11 września wyjechał z Naczelnym Dowództwem do Włodzimierza, 13 września pod Młynów koło Dubna, 14 września do Kołomyi, a 17 września do Kosowa Huculskiego. 17 września w Kosowie otrzymał od marszałka Śmigłego-Rydza pisemny rozkaz: „porządkować szeregi Wojska Polskiego przekraczające granicę”.
20 stycznia 1940 roku w miejscowości Băile Herculane w Rumunii opracował „Uwagi i spostrzeżenia dotyczące przygotowań i działań wojennych”. Internowany w Rumunii w obozie w Băile Herculane. Podczas II wojny światowej w okresie 1939 – marzec 1941 internowany w Rumunii, stąd wywieziony do Niemiec, gdzie przebywał w niewoli w oflagach Dorsten i Dössel). Po wojnie, osiedlił się we Francji, skąd 7 lutego 1946 powrócił do Polski. Pracował w szkołach technicznych w Zabrzu i Sławięcicach. W okresie powojennym inwigilowany przez komunistyczną tajną policję – UB. W 1946 był świadkiem w pokazowym procesie pułkownika Wacława Kostek-Biernackiego, kolegi z Legionów, komendanta twierdzy brzeskiej i byłego wojewody poleskiego, któremu podlegało administracyjnie Miejsce Odosobnienia w Berezie Kartuskiej. Zmarł w Gliwicach, tam również został pochowany. Jego grób znajduje się na Cmentarzu Centralnym przy ul. Kozielskiej.
Generał jest autorem kontrowersyjnego „Pamiętnika generała broni”, który ukazał się w 1959 roku nakładem Wydawnictwa „Śląsk”.
Generał broni Leon Berbecki jest patronem jednostek Wojska Polskiego. 20 marca 1996 roku jego imię otrzymał 3 Batalion Dowodzenia w Lublinie, a 19 kwietnia 1996 roku – 5 Batalion Obrony Przeciwchemicznej w Tarnowskich Górach. W 2010 roku 5 Batalion Chemiczny został przeformowany w 5 Pułk Chemiczny. 16 marca 2011 roku sekretarz stanu do spraw społecznych i profesjonalizacji Czesław Piątas z upoważnienia Ministra Obrony Narodowej nadał 5 Pułkowi Chemicznemu imię generała broni Leona Berbeckiego.
Życie prywatne.
W 1906 roku zawarł związek małżeński z Zofią z Jacyna-Jatelnickich (1884–1970), siostrą Bolesława, późniejszego generała brygady Wojska Polskiego. Z tego związku urodziła się córka Wanda. Zofia Berbecka była „znaną lingwistką i znawczynią literatury francuskiej”.

</doc>
<doc id="318840" url="https://pl.wikipedia.org/wiki?curid=318840" title="Martin Barre">
Martin Barre



</doc>
<doc id="318847" url="https://pl.wikipedia.org/wiki?curid=318847" title="Jakub Ćwiek">
Jakub Ćwiek

Jakub Ćwiek (ur. 24 czerwca 1982 w Opolu) – polski pisarz, publicysta, komik stand-upowy.
Życiorys.
Urodził się w Opolu, wychowywał w Głuchołazach. Studiował kulturoznawstwo na Uniwersytecie Śląskim w Katowicach. W latach 2002–2010 członek Śląskiego Klubu Fantastyki. Debiutował literacko w 2005.
Twórczość.
Choć zdecydowaną większość twórczości Ćwieka stanowi literatura fantastyczna, nie stroni on od innych gatunków, publikując również książki podróżnicze, obyczajowe, kryminalne i reportażowe. Charakterystyczną cechą twórczości Jakuba Ćwieka są liczne nawiązania do popkultury: książek, filmów, seriali, utworów muzycznych czy rozmaitych mitologii.
24 grudnia 2015 roku miała miejsce premiera „Bangarang Magazine”, miesięcznika wydawanego przez Jakuba Ćwieka, zawierającego premierowe opowiadania oraz warsztaty pisarskie.
Był współscenarzystą radiowego serialu kryminalnego Radia Zet "Niech to usłyszą" (2022). 
"Kłamca".
Debiutował w 2005 roku zbiorem opowiadań "Kłamca", opowiadanie "Cicha noc" z tego zbioru zostało nominowane do Nagrody im. Janusza A. Zajdla. Opowiadanie "Samobójca" zostało wystawione przez grupę teatralną Słudzy Metatrona, Jakub Ćwiek wcielił się w postać Lokiego.
Cykl o Kłamcy charakteryzuje się przeplataniem motywów z różnych mitologii, w tym chrześcijańskiej, oraz „mitologii współczesnej” – popkultury. Głównym bohaterem jest schrystianizowany nordycki bóg kłamstwa – Loki.
W 2006 roku ukazała się kontynuacja – "Kłamca 2: Bóg marnotrawny", która przyniosła mu drugą nominację do Zajdla, tym razem za opowiadanie "Bóg marnotrawny". Książka była promowana utworem "Loki" nagranym przez zespół Anima Liberti.
Trzecia część cyklu, "Kłamca 3: Ochłap sztandaru" ukazała się w 2008 roku w formie powieści. Wszystkie trzy tomy wydawała Fabryka Słów. W 2010 roku wydawnictwo wznowiło te pozycje, wtedy ukazał się także audiobook "Kłamcy" czytany przez Krzysztofa Banaszyka (Audioteka.pl).
18 kwietnia 2012 roku ukazało się, także nakładem Fabryki Słów, zwieńczenie cyklu, "Kłamca 4. Kill'em all". Ćwiek oświadczył, że to ostatni tom cyklu, ale nie wyklucza projektów powiązanych z marką Kłamcy.
W czasie 23 Międzynarodowego Festiwalu Gier i Komiksu w Łodzi (5–7 października) odbyła się premiera komiksu "Kłamca. Viva l'arte", którego scenarzystą jest Jakub Ćwiek, natomiast stroną graficzną projektu zajęli się Dawid Pochopień i Grzegorz Nita.
12 maja 2014 roku ukazał się zbiór opowiadań "Kłamca 2,5. Machinomachia" połączony z grą karcianą autorstwa grupy kreatywnej Lans Macabre. Grę zilustrował Robert Sienicki, a książkę – Iwo Strzelecki.
6 maja 2015 roku ukazał się jubileuszowy tom "Kłamca. Papież sztuk", zawierający także obszerne posłowie zawierające historię serii i anegdotki z procesu twórczego. Obok fragmentów prozatorskich w skład książki wchodziły gra paragrafowa, ilustracje oraz komiks, tworzące wspólną fabułę. Do przygotowania "Papieża sztuk" Ćwiek zaprosił troje ilustratorów: Magdalenę Babińską, Martę Stefaniak oraz Iwo Strzeleckiego.
Pozostałe książki i cykle fantastyczne.
Pierwsza niezwiązana z opowieściami o Lokim historią autorstwa Jakuba Ćwieka była wydana w 2007 roku przez Fabrykę Słów powieść z pogranicza kryminału i horroru "Liżąc ostrze". Na motywach "Liżąc ostrze" powstał film krótkometrażowy "Hi 2, 3-6" zrealizowany przez Stowarzyszenie Kultura Fabric QFA pod honorowym patronatem prof. Janusza Gajosa.
W 2008 roku, także nakładem lubelskiego wydawnictwa ukazał się horror "Ciemność płonie", którego akcję Jakub Ćwiek umieścił na katowickim dworcu, wiernie odwzorowując jego infrastrukturę i klimat.
Rok 2009 przyniósł czytelnikom Ćwieka dwie pozycje – pierwszą z nich był zbiór opowiadań "Gotuj z papieżem" (Fabryka Słów), który wzbudził wśród czytelników kontrowersje – choć wydźwięk tekstu nie był antypapieski.
Drugim wydanym w 2009 roku tekstem była "Ofensywa szulerów" (Agencja Wydawnicza Runa) osadzona w czasach drugiej wojny światowej. Na stronie książki autor pisze o tej powieści następująco: "(...) wyobraźcie sobie wielką mapę historii na której pełno jest białych, jakby wygumowanych miejsc. Kilka z nich pokolorowałem, w jednym narysowałem kwiatek, w innym serduszko. Może trudno teraz z tą mapą pojechać na kongres historyków, ale szczerze... Czy nie wygląda ładniej?"
W 2010 został wydany "Krzyż Południa. Rozdroża" (Agencja Wydawnicza Runa). Powieść łączy w sobie wątki wojny secesyjnej, voodoo oraz elementy steampunku. W posłowiu pojawia się zapowiedź kontynuacji.
Podczas 16. Targów Książki w Krakowie (25–28 października) nastąpiła premiera kolejnej książki Ćwieka zatytułowanej "Chłopcy", za którą odpowiadało wydawnictwo Sine Qua Non. "Chłopcy" oraz "Kłamca. Viva l'arte" były to tytuły promowane w czasie pierwszej edycji Rock&amp;Read Festival.
20 grudnia 2013 ukazała się dwujęzyczna książeczka Jakuba Ćwieka zilustrowana przez Magdalenę Babińską zatytułowana "Świetlik w ciemności" / "Firefly in the Darkness".
Kryminały.
W 2018 wspólnie z emerytowanym policjantem Adamem Bigajem Ćwiek wydał książkę z pogranicza kryminału i reportażu „Bezpański. Ballada o byłym gliniarzu” (Wydawnictwo Marginesy) opisującą przeszło trzydzieści pięć lat służby Bigaja w wydziale kryminalnym najpierw Milicji a następnie Policji.
W maju 2019 roku ukazała się powieść „Szwindel” (Wydawnictwo Marginesy) będącą kryminałem o grupie oszustów działających we współczesnej Polsce.
Nagrody.
Za opowiadanie "Bajka o trybach i powrotach" otrzymał Nagrodę im. Janusza A. Zajdla w kategorii opowiadanie za rok 2011. Wręczenie statuetki miało miejsce na Polconie we Wrocławiu.
Do Nagrody im. Janusza A. Zajdla był nominowany dziesięciokrotnie:
Otrzymał nominację w kategorii Twórca Roku do Śląkfy za rok 2012.
Działalność fanowska.
Jakub Ćwiek przez lata mocno angażował się w działania Fandomu, do 2018 roku stały bywalec polskich konwentów. Dawniej członek, wiceprezes oraz opiekun sekcji teatralnej Słudzy Metatrona (wspomnianej w zbiorze "Kłamca 2: Bóg marnotrawny") Śląskiego Klubu Fantastyki. Adaptowane i reżyserowane przez Jakuba Ćwieka przedstawienia grupy wystawiane były w całym kraju. Utwory, na których opierali się Słudzy Metatrona, to m.in.:
4 listopada 2012 roku został honorowym członkiem Zielonogórskiego Klubu Fantastyki Ad Astra.
Stand-up.
Jako komik stand-upowy zadebiutował w Krakowie w pierwszej połowie 2017 roku, gdy wraz z Michałem Pałubskim i Maciejem Linke stworzyli grupę standupową Brothells, przemianowaną później na Michał Pałubski i Brothells. Wspólnie zaprezentowali dwa programy „Pyskate dziewice” i „Trzy soczyste Ha”. Od października 2019 Ćwiek i Linke tworzą duet komediowy Zbiry standupu z którym prezentują program „Dwururka”.
Życie prywatne.
Wychowywał się w Głuchołazach, gdzie jego ojciec Jan jest dyrektorem domu kultury.
Jest ojcem dwójki dzieci – Zuzi i Samuela.
W czerwcu 2010 roku wraz z Marcinem Juchniewiczem wystartował w konkursie zorganizowanym przez firmę Sobieski, w którym nagrodą główną było spotkanie z Bruce’em Willisem. Konkurs zwyciężyli, dzięki czemu spełnili jedno ze swoich największych marzeń. W ramach konkursu zrealizowali film "Drink hard 0,7".

</doc>
<doc id="318848" url="https://pl.wikipedia.org/wiki?curid=318848" title="Pinky i Mózg">
Pinky i Mózg

Pinky i Mózg (, 1995–1998) – amerykański serial animowany.
Główni bohaterowie to dwie laboratoryjne białe myszki, które każdego wieczoru próbują opanować świat. Pojawili się oni po raz pierwszy w serialu Animaniacy (ang. "Animaniacs", 1993–1998). Dopiero w 1995 roku doczekali się własnego show, którego producentami byli Steven Spielberg i Warner Bros. Serial ten ma 65 odcinków + 13 odcinków pod tytułem: Pinky, Elmira i Mózg (ang. "Pinky, Elmyra and the Brain").
Odcinki.
Premiery w Polsce:
Canal+
I sezon – 2 sierpnia 1997 roku
II sezon – ok. 1998/1999 rok
III i IV sezon – 26 listopada 2000 roku
ZigZap
sezony I–IV – 20 lutego 2007 roku
Polsat (lektor)
sezony I–III – 3 lipca 2011 roku
Spis odcinków

</doc>
<doc id="318849" url="https://pl.wikipedia.org/wiki?curid=318849" title="Granica na Odrze i Nysie Łużyckiej">
Granica na Odrze i Nysie Łużyckiej

Granica na Odrze i Nysie Łużyckiej – granica państwowa między Polską a Niemcami ukształtowana po II wojnie światowej w wyniku decyzji alianckich na konferencjach jałtańskiej i poczdamskiej. Stanowi zachodnią rubież Polski i wschodnią Niemiec.
Przebieg.
W południowym swoim odcinku granica zaczyna się u trójstyku – zbiegu granic trzech państw (Polski, Niemiec i Czech) na południe od Porajowa, następnie przebiega wzdłuż Nysy Łużyckiej, pozostawiając po polskiej stronie tzw. „worek żytawski” (zwany też „turoszowskim”) i dzieląc kilka nadrzecznych miejscowości, takie jak: Żytawa/Porajów-Sieniawka, Görlitz/Zgorzelec, Bad Muskau/Łęknica i Guben/Gubin. Nysa Łużycka kilkanaście kilometrów na północ od Gubina uchodzi do Odry; od tego miejsca to jej nurtem granica biegnie w dół przez następne ok. 200 km – do okolic Gryfina (od Widuchowej, gdzie Odra rozdziela się i tworzy rozlewiska, granica biegnie Odrą Zachodnią). Na odcinku odrzańskim granica rozdziela miasta Frankfurt nad Odrą i Słubice.
Od Gryfina granica na Odrze i Nysie omija Szczecin od zachodu, opuszczając rzekę Odrę i biegnąc dalej na północ zachodnią częścią dolin nadodrzańskich w okolicach polskich miejscowości Rosówek, Kołbaskowo, Barnisław, Bobolin, Lubieszyn, Buk, Stolec, Myślibórz Wielki aż do leżącego nad Zalewem Szczecińskim Nowego Warpna, aby następnie przeciąć fragment wyspy Uznam na zachód od Świny, pozostawiając po stronie polskiej miasto Świnoujście. W tym miejscu polsko-niemiecka granica lądowa kończy się w Bałtyku.
Historia.
W 1914 r. pojawiły się rosyjskie projekty ustanowienia linii granicznej na linii Odry i Nysy Łużyckiej (plan Sazonowa), zakładające utworzenie autonomicznej Polski. Przed 1939 r. w Polsce pojawiały się sugestie, że oparcie granicy z Niemcami na Odrze byłoby dla Polski korzystne. Chętnie przywoływano przy tej okazji zasięg państwa Bolesława Chrobrego. Postulaty takie uznawano jednak za nierealne. Do podobnych idei odwoływała się działająca w czasie wojny endecka organizacja „Ojczyzna”.
W 1943 r. na konferencji w Teheranie Winston Churchill zaproponował ustalenie granicy Polski na Odrze, stwierdzając jednak, że jej szczegółowy przebieg trzeba będzie dopiero uzgodnić.
Wielka trójka, arbitralnie ustanawiając w Jałcie powojenny podział Europy (w Poczdamie nastąpiły tylko pewne korekty i uzupełnienia postanowień jałtańskich), przychyliła się do żądań Stalina utrzymania przez ZSRR jego zdobyczy terytorialnych powziętych kosztem Polski. Zachodnia Białoruś z Brześciem nad Bugiem, Baranowiczami i Grodnem oraz Wileńszczyzna pozostała w rękach ZSRR, a granicę pomiędzy Polską a ZSRR ustanowiono na zaproponowanej ćwierć wieku wcześniej linii demarkacyjnej rozdziału wojsk sowieckich i polskich w 1920 zwanej linią Curzona. 
Jako rodzaj „rekompensaty” zdecydowano przyznać Polsce terytoria leżące przed II wojną światową w granicach Niemiec: część Prus Wschodnich (Warmia i Mazury z Olsztynem i Elblągiem), Pomorze ze Szczecinem i Gdańskiem, wschodnią ziemię lubuską oraz Górny i Dolny Śląsk z Gliwicami, Opolem i Wrocławiem. Koncepcja tak ustanowionej granicy opierała się m.in. na dążeniu do maksymalnego skrócenia polsko-niemieckiej linii granicznej. Argument ten był często później przedstawiany przy okazji porównywania nowej granicy do przebiegu granic Polski sprzed 1939 roku, kiedy Niemcy „obejmowały” Polskę z trzech stron i zdolne były wprowadzić swe wojska we wrześniu 1939 r. ze wszystkich tych kierunków. Przebieg nowej granicy nie był do końca ściśle ustalony, szczególnie na odcinku północnym. Szczecin jako całość (bez podziału między Niemcy a Polskę) został przyznany Polsce dopiero po konferencji poczdamskiej, skrawek lądu na wyspie Uznam z ujęciem wody pitnej dla Świnoujścia Polska uzyskała od NRD latem 1950 r., a ostatnie ustalenia graniczne w obrębie Frankfurtu nad Odrą dokonane zostały we wrześniu 1951 r..
Decyzja wielkiej trójki skutkowała także tym, że Polacy zamieszkali na Kresach Wschodnich, chcąc żyć w państwie polskim, musieli opuścić zamieszkiwane przez siebie tereny i przenieść się wraz ze wszystkim, co udało im się zabrać ze sobą, na zachód. Równocześnie zamieszkali na terytoriach przyznanych Polsce obywatele niemieccy zmuszeni zostali do wyprowadzki na zachód, poza granicę na Odrze i Nysie. Proces ten odbywał się często bez zachowania dostatecznych standardów i w niemieckiej nomenklaturze nazywany jest "Vertreibung" („wypędzeniem”).
Jednocześnie z operacją przemieszczania Niemców w głąb Niemiec i Polaków z Kresów do nowych województw zachodnich i północnych (nazywanych w polskiej powojennej propagandzie „Ziemiami Odzyskanymi”) przeprowadzane były operacje przymusowego rozpraszania na Ziemiach Zachodnich mieszkającej w Bieszczadach i wschodniej Małopolsce ludności ukraińskiej i łemkowskiej w ramach Akcji „Wisła”.
Pierwszym formalnym potwierdzeniem międzypaństwowym ustalającym przebieg granicy na Odrze i Nysie był układ zgorzelecki z 6 lipca 1950 zawarty między PRL i NRD. Dalsze zabiegi o uznanie międzynarodowe tej granicy napotykały na liczne opory zarówno w samych Niemczech, których straty terytorialne w wyniku wywołanej i przegranej II wojny światowej były znaczne, jak i w niektórych krajach trzecich, które w okresie zimnej wojny stosowały różne taktyczne zagrania, używając jako karty przetargowej m.in. sprawę uznania granicy na Odrze i Nysie. Niemcy Zachodnie uznały zachodnią granicę Polski dopiero 7 grudnia 1970, podpisując układ PRL-RFN. Ostatecznie jednak do ratyfikacji układu granicznego pomiędzy Polską a Niemcami doszło dopiero blisko pół wieku po zakończeniu wojny, dwa lata po upadku muru berlińskiego i rok po zjednoczeniu Niemiec, podczas posiedzenia Bundestagu 16 grudnia 1991. Decyzja niemieckiego parlamentu uprawomocniła się i weszła w życie miesiąc później – 16 stycznia 1992.

</doc>
<doc id="318850" url="https://pl.wikipedia.org/wiki?curid=318850" title="Zbigniew Dworak">
Zbigniew Dworak

Zbigniew Dworak ps. „Dr Maks” (ur. 2 kwietnia 1917 w Warszawie, zm. 11 września 1963 tamże) – major lekarz Wojska Polskiego, kawaler Orderu Virtuti Militari.
Życiorys.
Urodził się 2 kwietnia 1917 w Warszawie, w rodzinie Franciszka i Marii (Marianny) z Wojtaszków.
W latach 1935–1939 był podchorążym Szkoły Podchorążych Sanitarnych i równocześnie studentem Wydziału Lekarskiego Uniwersytetu Warszawskiego. 13 września 1939 Naczelny Wódz mianował go podporucznikiem ze starszeństwem z 1 września 1939.

</doc>
<doc id="318851" url="https://pl.wikipedia.org/wiki?curid=318851" title="T. Zbigniew Dworak">
T. Zbigniew Dworak



</doc>
<doc id="318852" url="https://pl.wikipedia.org/wiki?curid=318852" title="Tadeusz Z. Dworak">
Tadeusz Z. Dworak



</doc>
<doc id="318853" url="https://pl.wikipedia.org/wiki?curid=318853" title="Zbigniew T. Dworak">
Zbigniew T. Dworak



</doc>
<doc id="318856" url="https://pl.wikipedia.org/wiki?curid=318856" title="Mira Ceti">
Mira Ceti

Mira Ceti ("omikron Ceti", "ο Cet") – gwiazda zmienna w gwiazdozbiorze Wieloryba, która osiąga 2,0 podczas maksimum jasności, podczas minimum jasność jej spada do 10,1m. Odległa od Słońca o ok. 419 lat świetlnych. 
Mira Ceti jest układem podwójnym, w skład którego wchodzą Mira A (czerwony olbrzym) oraz Mira B (VZ Ceti) (biały karzeł) – ten mniejszy składnik okrąża większy w czasie ok. 400 lat. Mira A należy do klasy spektralnej M, w ciągu ok. 331 dni zmienia swą jasność o wartość dochodzącą nawet do ośmiu wielkości gwiazdowych. Okres ten może się wahać o kilkanaście dni, najprawdopodobniej z powodu istnienia towarzysza Miry, białego karła, który może modulować okres jej pulsacji i amplitudę. Średnica tego czerwonego olbrzyma wynosi 550 mln km, czyli 390 średnic Słońca. Na zdjęciach z teleskopu kosmicznego Chandra widać, że od składnika A do B przepływa materia gazowa w postaci smugi łączącej obie gwiazdy, opadając następnie na mniejszy składnik.
Zmienność gwiazdy odkrył 3 sierpnia 1596 roku holenderski astronom David Fabricius. Natomiast w roku 1639 Johannes Holwarda zauważył, że gwiazda ta wykazuje regularne zmiany w jasności i wyznaczył amplitudę zmian jej blasku oraz okres zmienności. Ta własność przyczyniła się do tego, iż niektórzy zaczęli ją nazywać „Cudowną”. Powodem zmian w jasności jest cykliczne powiększanie się i później zmniejszanie wielkości gwiazdy – pulsacja. Mira znajduje się bowiem już w schyłkowym okresie swego istnienia – tuż przed odrzuceniem swoich zewnętrznych warstw gazowych, z których powstanie mgławica planetarna. Gwiazdę obserwował także przez kilkanaście lat (1648-1662) polski astronom Jan Heweliusz.
Mira Ceti jest prototypem gwiazd zmiennych nazwanych od jej imienia mirydami.
W sierpniu 2007 roku NASA ogłosiła, że czerwony olbrzym, wchodzący w skład systemu i poruszający się z prędkością 130 km na sekundę pozostawia za sobą znaczne ilości materii, co sprawia, że gwiazda posiada ogon podobny do komety. Szacuje się, że ma on długość 13 lat świetlnych, czyli 20 tysięcy razy więcej niż odległość od Słońca do Plutona. Ogon gwiazdy widoczny jest tylko w świetle ultrafioletowym i składa się przede wszystkim z tlenu i węgla. Według wstępnych szacunków, zbudowany jest z materii traconej przez gwiazdę od co najmniej 30 tysięcy lat.

</doc>
<doc id="318858" url="https://pl.wikipedia.org/wiki?curid=318858" title="Poddomena">
Poddomena



</doc>
<doc id="318859" url="https://pl.wikipedia.org/wiki?curid=318859" title="Wólka">
Wólka



</doc>
<doc id="318860" url="https://pl.wikipedia.org/wiki?curid=318860" title="Fortyfikacja stała">
Fortyfikacja stała

Fortyfikacja stała – zespół obiektów fortyfikacyjnych zbudowanych na stałe, a nie na potrzeby bieżących działań wojennych. Fortyfikacje stałe dzieli się na:
Umocnienia tego typu buduje się w czasie pokoju, fortyfikacja stała ma zatrzymać uderzenie wroga (zwłaszcza początkowe) i dać czas na zmobilizowanie oraz przegrupowanie własnych sił zbrojnych.

</doc>
<doc id="318861" url="https://pl.wikipedia.org/wiki?curid=318861" title="David Wheaton">
David Wheaton

David Wheaton (ur. 2 czerwca 1969 w Minneapolis) – amerykański tenisista, reprezentant w Pucharze Davisa.
Kariera tenisowa.
Zaczął grać w tenisa mając cztery lata. Trenował u Nicka Bolletieriego z Jimem Courierem i Andre Agassim.
W cyklu juniorów został mistrzem US Open 1987 w grze pojedynczej chłopców, po zwycięstwie w finale z Andriejem Czerkasowem 7:5, 6:0.
Zawodowym tenisistą Wheaton był w latach 1987–2001. W roku 1990 został ćwierćfinalistą Australian Open i US Open. Rok później osiągnął półfinał Wimbledonu. W grudniu 1991 w Monachium wygrał Puchar Wielkiego Szlema po pokonaniu 7:5, 6:2, 6:4 w finale Michaela Changa. W sumie w przeciągu całej kariery wygrał 3 turnieje rangi ATP World Tour oraz osiągnął 4 finały.
W grze podwójnej Amerykanin został triumfatorem 3 imprez ATP World Tour oraz uczestnikiem 12 finałów. W 1990 roku przegrał finał US Open tworząc parę z Paulem Annacone. Amerykanie w finale nie sprostali Piterowi Aldrichowi i Daniemu Visserowi. W sezonie 1991 Wheaton został finalistą Australian Open wspólnie z Patrickiem McEnroe w decydującym meczu ulegając parze Scott Davis–David Pate.
W marcu 1993 roku zagrał w Pucharze Davisa w rywalizacji 1 rundy grupy światowej przeciwko Australii, najpierw przegrywając z Toddem Woodbridge, a potem wygrywając z Wallym Masurem.
Ofensywny zawodnik, lubujący się w graniu half–wolejów. Zawsze występował w czapce lub opasce (swego czasu w barwach USA).
Najwyżej w rankingu ATP World Tour singlistów zajmował 12. miejsce (22 lipca 1991), a w rankingu deblistów 24. miejsce (24 czerwca 1991).

</doc>
<doc id="318866" url="https://pl.wikipedia.org/wiki?curid=318866" title="Bergisel">
Bergisel

Bergisel – skocznia narciarska znajdująca się w austriackim kurorcie Innsbruck. Punkt konstrukcyjny skoczni Bergisel jest umieszczony na 120. metrze, a punkt HS znajduje się na 128. metrze. Punkt jury umieszczony jest na 134. metrze. Obiekt ma nawierzchnię igelitową, lecz nie jest wyposażony w sztuczne oświetlenie, które byłoby potrzebne przy rozgrywaniu konkursów wieczornych. W 2017 roku na skoczni zamontowano nowe tory lodowe. Co roku rozgrywany jest tu trzeci konkurs Turnieju Czterech Skoczni. W 2019 roku na tym obiekcie odbył się konkurs skoków indywidualny i drużynowy na dużej skoczni podczas mistrzostw świata w narciarstwie klasycznym w Seefeld.
Historia.
Skocznia została skonstruowana w 1927 roku i jej rekord został ustanowiony podczas inauguracyjnego konkursu przez Austriaka Heinricha Mayerla. Wynosił 47,5 metra. W 1928 roku dobudowana została wieża startowa. W tym samym roku rekord skoczni pobił Norweg Alf Andersen - 63 m. W 1933 roku w Innsbrucku miały odbyć się VII Mistrzostwa Świata w Narciarstwie Klasycznym i specjalnie na tę imprezę skocznia została przebudowana. Podczas tych zawodów padł nowy rekord obiektu – Birger Ruud skoczył tutaj na odległość 74 metrów. W 1941 roku w mieście odbył się młodzieżowy turniej piłkarski. Podczas zwiedzania mocno już zaniedbanej skoczni przez dwie drużyny runęła nagle wieża startowa. Cztery osoby odniosły wtedy śmiertelnie obrażenia. Po tym wypadku obiekt gruntownie przebudowano, podobnie jak w 1949 roku, po zakończeniu II wojny światowej.
Po raz pierwszy konkurs Turnieju Czterech Skoczni odbył się na Bergisel w 1953 roku. Przed IX Zimowymi Igrzyskami Olimpijskimi w 1964 roku powiększono parametry skoczni i dostosowano do wymagań Międzynarodowej Federacji Narciarskiej (FIS). Ponownie miało to miejsce w 1976 roku. Wtedy też zaopatrzono obiekt w betonową wieżę startową.
Kolejna wielka impreza sportowa miała tu miejsce w 1985 roku. W ramach XXV Mistrzostw Świata w Narciarstwie Klasycznym w Seefeld na Bergisel odbył się konkurs na dużej skoczni. W następnych latach obiekt nieznacznie modernizowano, co z czasem stało się niewystarczające. W końcu skocznia zaczęła odstawać od międzynarodowych standardów. Jednocześnie pojawił się problem braku pieniędzy na remont. W takiej sytuacji uzyskanie homologacji stawało się prawie niemożliwe. Konkurs w ramach Turnieju Czterech Skoczni odbył się za specjalnym pozwoleniem FIS. Ostatniej przebudowy dokonała w latach 1999–2001 projektantka z Iraku – Zaha Hadid. W pobliżu skoczni znajduje się siedziba klubu SV Innsbruck Bergisel.
Rekordziści skoczni.
Oficjalnym rekordem obiektu Bergisel uznawanym przez Międzynarodową Federację Narciarską jest skok Michaela Hayböcka na odległość 138 metrów oddany 4 stycznia 2015. Skok ten został uznany za ustany pomimo podpórki i oceniony przez sędziów notami 15,5–16 pkt.
Linki zewnętrzne.
 

</doc>
<doc id="318869" url="https://pl.wikipedia.org/wiki?curid=318869" title="Regulus Black">
Regulus Black



</doc>
<doc id="318870" url="https://pl.wikipedia.org/wiki?curid=318870" title="Prowincje Indonezji">
Prowincje Indonezji

Indonezja dzieli się na 37 prowincji (w tym osiem okręgów specjalnych: Aceh, Dżakarta, Jogyakarta, Papua, Papua Zachodnia, Papua Pegunungan, Papua Tengah, Papua Selatan).
Prowincje dzielą się na kabupateny () i kota (ang. ). Kabupateny dzielą się na kecamatany (ang. ). Kecamatan obejmuje przeciętnie 20 wiosek administracyjnych, określanych jako "desa" lub "kelurahan". W Sumatrze Zachodniej kecamatany dzielą się na większe niż "desa" jednostki zwane "nagari". 

</doc>
<doc id="318874" url="https://pl.wikipedia.org/wiki?curid=318874" title="Autodefensas Unidas de Colombia">
Autodefensas Unidas de Colombia



</doc>
<doc id="318875" url="https://pl.wikipedia.org/wiki?curid=318875" title="Barwienie płomienia palnika">
Barwienie płomienia palnika

Barwienie płomienia palnika – technika stosowana w chemicznej analizie jakościowej polegająca na umieszczaniu próbki w płomieniu palnika i obserwowaniu zmian zabarwienia płomienia. 
W wysokiej temperaturze związki niektórych metali wyparowują, a ich pary pobudzone do świecenia zabarwiają płomień palnika w charakterystyczny dla siebie sposób. Zabarwienie to jest efektem wzbudzenia atomów metali w płomieniu, które wracając do stanu podstawowego emitują kwant światła o ściśle określonej długości fali. Należy podkreślić, że w przypadku większości pierwiastków obserwuje się emisję światła jedynie od elektrycznie obojętnych atomów, a nie jonów. Przykładowo gdy do płomienia wprowadzimy jon sodu to w pierwszej kolejności ulega on rekombinacji z wolnym elektronem, a dopiero potem w wyniku kolejnego zderzenia może dojść do wzbudzenia i relaksacji, której towarzyszy emisja pomarańczowego światła o długości fali równej 589 nm. Różnica energii między poziomami w przypadku tego przejścia jest niewielka i wynosi 2,1 eV, podczas gdy najniższe poziomy wzbudzone dla jonu sodu mają energię ponad 30 eV i są nieosiągalne w płomieniu. Świecenie jonów w płomieniu można zaobserwować jedynie w przypadku berylowców - choć i w tym przypadku intensywność emisji atomów jest wielokrotnie wyższa. W wielu przypadkach barwa ta jest na tyle charakterystyczna, że w połączeniu z innymi technikami analitycznymi umożliwia niemal stuprocentową pewność obecności danego metalu w próbce.
Warunki poprawności wykonania testu barwienia.
Technika ta, jakkolwiek pozornie prosta, wymaga stosowania specjalnego sprzętu i procedury:
Kolory i metale.
Jon i odpowiadająca mu barwa płomienia:

</doc>
<doc id="318877" url="https://pl.wikipedia.org/wiki?curid=318877" title="Minerwa McGonnagall">
Minerwa McGonnagall



</doc>
<doc id="318880" url="https://pl.wikipedia.org/wiki?curid=318880" title="Sucre (ujednoznacznienie)">
Sucre (ujednoznacznienie)



</doc>
<doc id="318884" url="https://pl.wikipedia.org/wiki?curid=318884" title="Konstal 111N">
Konstal 111N

Konstal 111N – typ tramwaju wytwarzanego w roku 1993 przez zakłady Konstal w Chorzowie. Tramwaj powstał na potrzeby Gliwic, gdzie niezbędne było użycie wahadłowej komunikacji przy użyciu składów dwukierunkowych w celu obsługi linii nr 4 podczas remontu wiaduktu nad torami kolejowymi w ciągu ulicy Zabrskiej.
Historia.
W 1993 PTK Katowice zamówiło 6 wagonów jednokierunkowych, dwustronych, które po złączeniu tyłami stawały się wagonami dwukierunkowymi. Wagony te miały służyć podczas normalnej eksploatacji jako solówki natomiast podczas remontów, kiedy nie można wykorzystywać pętli jako wagony dwukierunkowe&lt;ref name="ŚK12/2004"&gt;&lt;/ref&gt;. Model został zaprezentowany po raz pierwszy 9 czerwca 1993 na terenie Wytwórni Konstrukcji Stalowych "Konstal" w Chorzowie.
Konstrukcja.
111N to jednoczłonowy, dwustronny tramwaj jednokierunkowy – dopiero skład połączonych tyłami wagonów jest dwukierunkowy, gdyż każdy wagon posiada tylko jedną kabinę motorniczego. Początkowo chciano przebudować wagony typu 105Na, ale ostatecznie zbudowano tramwaj od podstaw, tworząc dwustronną wersję 105Na. Z każdej strony wagon posiada po troje harmonijkowych drzwi; siedzenia z prawej strony zainstalowano w kierunku jazdy, z lewej zaś – w przeciwnym. Stopnie i drzwi wykonano w całości z aluminium i elementów syntetycznych, odpornych na korozję. Rezygnacja z czwartej pary drzwi była krytykowana, ponieważ spowalniało to wymianę pasażerską. Wewnątrz umocowano siedzenia o ergonomicznym kształcie.
W układzie napędowym zastosowano silniki wolnoobrotowe oraz zrezygnowano ze sprzęgła przeciążeniowego.
W 2012 roku dwa wagony tego typu (o numerach taborowych 373 i 613) Tramwaje Śląskie zmodernizowały w swoich zakładach naprawczych w Chorzowie Batorym. Wagony przeszły generalny remont; odnowiono pudła i nałożono nowy lakier, wymieniono siedzenia na tapicerowane, położono nową wykładzinę podłogową, wymieniono laminaty ścian kabiny pasażerskiej, zamontowano nowe oświetlenie i grzejniki, a także elektroniczne wyświetlacze i diodowe światła. Wagony otrzymały przody według wzoru stosowanego podczas modernizacji innych tramwajów w tych zakładach, wymieniono szyberdachy, wstawiono nowe okna. Podczas modernizacji wagony pozbawiono charakterystycznych harmonijkowych drzwi, wstawiając w to miejsce klasyczne drzwi płatowe otwierane do wewnątrz (nowe skrzydła drzwi i nowe mechanizmy drzwiowe). Modernizacja i wymiana drzwi spowodowała niewielkie zmniejszenie powierzchni do stania dla pasażerów ze względu na konieczność poszerzenia stopni wejściowych tak by umożliwić w pełni otwieranie nowych drzwi (zajmujących po otwarciu więcej miejsca od stosowanych wcześniej łamanych drzwi harmonijkowych).
Eksploatacja.
Wyprodukowane w liczbie 6 sztuk tramwaje eksploatowane są przez Tramwaje Śląskie w ruchu wahadłowym lub jeżdżą pojedynczo.
Wagony te użytkowane były na zasadzie wypożyczenia także w MPK w Krakowie&lt;ref name="ŚK10/2007"&gt;&lt;/ref&gt; od września 2006 roku do lipca 2008 roku, były to wagony nr 341 i 342. W Krakowie zostały przemalowane w barwy biało-niebieskie i otrzymały numery 3501 oraz 3502. Obsługiwały początkowo linię nr 30 Dworzec Główny Zachód (Galeria krakowska) – Filharmonia – Dworzec Główny Zachód (wrzesień 2006- styczeń 2007) oraz następnie linię 24 Bronowice – Politechnika (styczeń 2007 – sierpień 2007) ze względu na brak pętli do zawracania na ulicy Pawiej. Następnie wykorzystywane były w regularnym ruchu pasażerskim, a od kwietnia 2008 roku do lipca 2008 roku znowu zostały wysłane do obsługi zastępczej linii tramwajowej na czas remontu Ronda Grzegórzeckiego – linia ta nie posiadała pętli do zawracania, a jedynie końcówkę. W sierpniu 2008 roku przemalowano je znów w barwy Tramwajów Śląskich i zostały one oddane Tramwajom Śląskim.

</doc>
<doc id="318886" url="https://pl.wikipedia.org/wiki?curid=318886" title="Prerogatywa">
Prerogatywa

Prerogatywa (łac. "praerogativa") – przywilej, uprawnienie wynikające z zajmowanego stanowiska.
W systemach parlamentarnych kompetencje głowy państwa wyłączone spod kontroli organu przedstawicielskiego, czyli w praktyce niewymagające kontrasygnaty rządowej. 
Pojęcie ukształtowało się w Anglii dla określenia tych uprawnień króla, które mógł wykonywać bez uzgadniania z parlamentem.
Polska (według konstytucji z 1997).
W polskim prawie konstytucyjnym termin ten najczęściej odnosi się do wydawanych przez prezydenta aktów urzędowych, niewymagających dla swojej ważności podpisu prezesa Rady Ministrów (kontrasygnaty). Obecna Konstytucja Rzeczypospolitej Polskiej wylicza, w art. 144 ust. 3, trzydzieści prerogatyw prezydenta.
Prerogatywy występujące w konstytucji kwietniowej.
Konstytucja kwietniowa znacząco zwiększała przewagę egzekutywy nad władzą ustawodawczą, wyrażało się to między innymi w prerogatywach jakiem mógł zastosować prezydent. Uprawnienia prezydenta według konstytucji z 1935 r. można podzielić na zwykłe (wymagające kontrasygnaty) oraz prerogatywy (akty urzędowe wydawane przez prezydenta nie wymagające kontrasygnaty odpowiedniego ministra). 
Do prerogatyw zaliczamy: 
- wskazanie kandydata na prezydenta,
- wyznaczenie zastępcy na czas wojny, 
- mianowanie wyższych urzędników państwowych: prezesa Rady Ministrów, I prezesa Sądu Najwyższego, prezesa NIK, Naczelnego Wodza, Generalnego Inspektora Sił Zbrojnych, sędziów Trybunału Stanu oraz 1/3 senatorów, 
- oddawanie członków rządu przed Trybunał Stanu, 
- stosowanie prawa łaski, 
Oprócz wyżej wymienionych, prezydent posiadał zwykłe uprawnienia zbliżone do tych z konstytucji marcowej, jednak wymagały one kontrasygnaty.

</doc>
<doc id="318889" url="https://pl.wikipedia.org/wiki?curid=318889" title="Państwowy system odniesień przestrzennych">
Państwowy system odniesień przestrzennych

Państwowy system odniesień przestrzennych – system przyjętych i stosowanych w Polsce geodezyjnych układów współrzędnych płaskich prostokątnych (X,Y) oraz wysokości (H) obowiązujący na podstawie rozporządzenia Rady Ministrów z 15 października 2012 roku. Jednocześnie z jego wprowadzeniem moc straciło rozporządzenie z 8 sierpnia 2000 roku.
Elementy państwowego systemu odniesień przestrzennych.
Państwowy system odniesień przestrzennych tworzą:
Stosowanie państwowego systemu odniesień przestrzennych.
Państwowy system odniesień przestrzennych stosuje się z uwzględnieniem:

</doc>
<doc id="318891" url="https://pl.wikipedia.org/wiki?curid=318891" title="Pierwsza Brygada">
Pierwsza Brygada



</doc>
<doc id="318893" url="https://pl.wikipedia.org/wiki?curid=318893" title="Teoria czystej formy">
Teoria czystej formy

Czysta forma – koncepcja artystyczna stworzona przez Stanisława Ignacego Witkiewicza, wiążąca się z jego przekonaniami filozoficznymi.
Teoria.
Według Witkiewicza podstawową rolą sztuki, religii i filozofii było wywoływanie u odbiorcy "uczucia metafizycznego" – poczucia odrębności wobec reszty świata, wyjątkowości własnego istnienia i kontaktu z tajemnicą. Uczucie metafizyczne jego zdaniem nadaje sens ludzkiemu życiu i stanowi jedno z najważniejszych przeżyć. 
Witkacy uważał, że dawniej sztuka oddziaływała na człowieka w dużo łatwiejszy i bardziej bezpośredni sposób, podczas gdy w XX wieku człowiek zaczął zatracać zdolność do głębszych uczuć. Za ten zanik odpowiedzialne miały być mechanizacja i przyspieszenie trybu życia oraz popularność kultury masowej. Witkiewicz pesymistycznie odnosił się do perspektyw sztuki, religii i filozofii, uważając, że wkrótce zanikną one zupełnie z powodu braku jakichkolwiek wyższych uczuć u ludzi. 
W tej sytuacji sztuka powinna ulec zmianie i odejść od klasycznych, realistycznych wzorców – zdaniem Witkiewicza był to jedyny sposób na głębsze oddziaływanie na odbiorcę. Zmiany te realizować miały dzieła Czystej Formy – według nich treść dzieła ma niewielkie znaczenie i może być zupełnie dowolna, natomiast istotnym składnikiem staje się forma. Jej dziwność, nieliniowość i brak harmonii mają wstrząsnąć odbiorcą, skonfrontować go z nieznanym i zmusić do głębszych przeżyć.
Czysta forma zakładała zerwanie z realizmem i naturalizmem. Dzieło skonstruowane na zasadach czystej formy powinno charakteryzować się przypadkową tematyką oraz odrzuceniem następstwa logicznego poszczególnych scen, deformacją, brakiem chronologicznych następstw w fabule, odrzuceniem praw psychologii, biologii i etyki. Czysta forma miała być środkiem prowadzącym do przeżycia "Tajemnicy Istnienia". Istotę teorii czystej formy Witkacy ujmował następująco: „chodzi mi o fantastyczność bez żadnego ładu i składu, aby na scenie człowiek mógł popełnić samobójstwo z powodu wylania się szklanki wody, ten sam stwór, który pięć minut temu tańczył z radości z powodu śmierci ukochanej matki”. Witkacy formułował zasady Czystej Formy w swoich pracach teoretycznych, przede wszystkim w działach "Nowe formy w malarstwie i wynikające stąd nieporozumienia" (1919), "Szkice estetyczne" (1922) i "Teatr. Wstęp do teorii Czystej Formy w teatrze" (1923). Opisywał je też w artykułach w czasopiśmie „Skamander” w latach 1920–1921.
Teoria czystej formy odnosiła się również do teatru. Witkacy zakładał, że sztuka skonstruowana zgodnie z zasadami czystej formy spowoduje u widza po obejrzeniu przedstawienia stan podobny do wybudzenia się z dziwnego snu. Mogła znaleźć zastosowania również w malarstwie, muzyce i poezji. Zdaniem niektórych krytyków, np. Karola Irzykowskiego, praktyka twórcza Witkacego stała w sprzeczności z teorią czystej formy. Karol Irzykowski dokonał również krytyki czystej formy w wydanej w 1929 roku pracy pt. „Walka o treść”. Teoria czystej formy spotkała się w dwudziestoleciu międzywojennym z wieloma krytycznymi ocenami, stała się też przedmiotem licznych polemik. W teorii estetyki polskiej jest jedną z najważniejszych koncepcji XX wieku.

</doc>
<doc id="318894" url="https://pl.wikipedia.org/wiki?curid=318894" title="ZKKM Chrzanów">
ZKKM Chrzanów

Związek Komunalny „Komunikacja Międzygminna” Chrzanów – związek międzygminny istniejący od 1991 roku i zrzeszający gminy powiatu chrzanowskiego: Chrzanów, Libiąż i Trzebinia (do 1999 roku także Jaworzno).
Zadaniem ZKKM Chrzanów jest organizacja kursów komunikacji miejskiej:
Do końca lipca 2011 roku organizował ponadto kursy na ponadlokalnej trasie do Krakowa (linia „K”), przebiegającej także przez gminy Krzeszowice i Zabierzów.
Usługi ZKKM Chrzanów realizuje wielu przewoźników, głównie Transgór Mysłowice (zakład w Trzebini), a także Meteor Jaworzno i Elbud Jaworzno.

</doc>
<doc id="318895" url="https://pl.wikipedia.org/wiki?curid=318895" title="Konstal 112N">
Konstal 112N

Konstal 112N – prototypowy tramwaj wyprodukowany w 1995 roku przez zakłady Konstal z Chorzowa. Pierwszy częściowo niskopodłogowy tramwaj wyprodukowany w Polsce.
Historia.
W 1989 roku powstał niemiecki tramwaj GT6N, pierwszy na świecie tramwaj całkowicie niskopodłogowy. Wkrótce w Europie rozpoczął się proces wymiany taboru na tramwaje niskopodłogowe. Nowe rozwiązanie, a przynajmniej jego namiastkę, postanowił również wprowadzić polski producent tramwajów.
Konstrukcja.
112N to dwuczłonowy, jednokierunkowy tramwaj z 24% niskiej podłogi umieszczonej w drugim członie przy trzecich drzwiach. W stosunku do typu 105N zmieniono zupełnie wygląd zewnętrzny poprzez zastosowanie panoramicznej szyby przedniej. Wagon posiada 4 pary drzwi odskokowo-uchylnych, a pudło spoczywa na trzech wózkach napędowych. 6 silników prądu stałego chłodzonych powietrzem sterowane jest poprzez ręczny zadajnik jazdy z funkcją czuwaka. Zastosowano także impulsowy układ rozruchowy z możliwością odzysku energii. Wnętrze posiada tapicerowane siedzenia, nowe oświetlenie jarzeniowe i panele informacyjne.
Rozwinięciem konstrukcyjnym 112N jest tramwaj typu 114Na.
Eksploatacja.
Jedyny prototyp eksploatowany jest od roku 1995 w Warszawie. Stacjonuje w zajezdni R-1 Wola.

</doc>
<doc id="318897" url="https://pl.wikipedia.org/wiki?curid=318897" title="OE">
OE



</doc>
<doc id="318899" url="https://pl.wikipedia.org/wiki?curid=318899" title="Atomium">
Atomium

Atomium – monumentalny model kryształu żelaza, powiększony 165 miliardów razy, znajdujący się w dzielnicy Laeken na przedmieściach Brukseli. Został zbudowany z okazji Wystawy Światowej w Brukseli w 1958 (EXPO-58) jako symbol ówczesnych naukowych oraz technicznych osiągnięć „wieku atomu”.
Opis.
Budowla ma 102 metry wysokości i waży 2400 ton. Konstrukcja została wykonana ze stali i aluminium. Jest umieszczona na 3 jednakowych dwunogach. Składa się z 9 kul – „atomów” połączonych ze sobą rurami – w których znajdują się schody ruchome (najdłuższe mają 35 metrów). Każdy z „atomów” ma 18 m średnicy. Do najwyższej kuli, gdzie znajduje się platforma widokowa z panoramą Brukseli, prowadzi winda, która wwozi maksymalnie 22 pasażerów w 23 sekundy. Oprócz najwyższej, zwiedzający mogą wjechać jeszcze do 5 innych „sfer”. Znajdują się w nich wystawy stałe lub sezonowe.
W 2008 z okazji jubileuszu pięćdziesięciolecia zbudowania wszystkie sześć dostępnych kul zajmowały ekspozycje poświęcone budowie Atomium oraz wystawie EXPO z 1958. Pozostałe „sfery” są zamknięte ze względów bezpieczeństwa. Dla zwiedzających udostępniony jest też pawilon u podnóża dźwigarów, gdzie znajdują się m.in. kasy biletowe, dział informacyjny, sklep z pamiątkami, dostęp do windy i ruchomych schodów na górę oraz jedna ze stałych ekspozycji.
Cały kompleks znajduje się w Parku Heysel, przy "Boulevard du Centenaire" 1020 w brukselskiej dzielnicy Laeken. Jest częścią Brupark (brukselskiego parku rozrywki). W niewielkiej odległości znajduje się też kinopleks oraz Mini Europa. W pobliżu znajdują się też ogrody królewskie w Laeken i pałac obecnego króla Belgów oraz następców tronu.
Projekt i budowa.
Atomium zostało zaprojektowane przez belgijskiego inżyniera André Waterkeyna na potrzeby Wystawy Światowej, która odbywała się w Brukseli w 1958. Wnętrza „sfer” wyposażono według pomysłów architektów André i Jeana Polaków.
Renowacja.
Według planów Atomium nie miało przetrwać po wystawie światowej w 1958 roku (podobnie jak Wieża Eiffla, którą zbudowano z okazji Expo 1889 w Paryżu). Po blisko pół wieku istnienia budowli zdecydowano się na niezbędną renowację konstrukcji, by dalej mogła być odwiedzana przez turystów. W marcu 2004 rozpoczęto prace: odnowiono restaurację i powierzchnie wystawiennicze oraz wymieniono aluminiowe blachy pokrywające sfery – zastąpiono je pokrywami ze stali nierdzewnej. Aby sfinansować roboty budowlane, sprzedano starą pokrywę aluminiową jako pamiątki (za jeden trójkątny kawałek długości 2 m płacono 1000 euro). Po zakończeniu renowacji Atomium otwarto ponownie 18 lutego 2006 roku.

</doc>
<doc id="318901" url="https://pl.wikipedia.org/wiki?curid=318901" title="Autentyzm (poezja)">
Autentyzm (poezja)

Autentyzm – kierunek w polskiej poezji stworzony w późnym dwudziestoleciu międzywojennym, uznający za przedmiot poezji jedynie osobiste przeżycia i doświadczenia życiowe autora, przedstawione w sposób możliwie jak najbardziej szczery, bezpośredni, subiektywny i nieskrępowany przez obowiązujące konwencje. Jego twórcy głosili „jedność prawdy artystycznej i życiowej”.
Autentyzm podejmował przy tym najczęściej tematykę wiejską. Teoretycznie był bliski ówczesnym tendencjom głoszącym wznowienie tradycji naturalistycznej i realistycznej, zaś opozycyjny wobec twórczości skamandrytów jak i nurtów awangardowych.
Literaci skupieni wokół miesięcznika „Okolica Poetów” byli związani z autentyzmem. Inicjatorem tego kierunku był Stanisław Czernik, choć za głównego twórcę tego nurtu uważa się Jana Bolesława Ożoga. Ożóg dał głos autentyzmowi w swoim zbiorze programowych felietonów pt. "Z manowców na prostą drogę". Istotne dla powstawania tego kierunku były także artykuły Czernika: "Styl w liryce", "Co i jak", "Fantazjotwórstwo poetyckie". Krytyka często kwestionowała postulaty twórców teorii tego nurtu, oskarżając ich także o wtórność artystyczną.
Poetą bliskim nurtowi autentyzmu był Józef Krupiński; jego zwolennikami byli także Stanisław Piętak i Marian Czuchnowski.
Termin „autentyzm”, jeszcze przed powstaniem całego kierunku, był używany przez Zofię Nałkowską na określenie pewnych tendencji literackich.

</doc>
<doc id="318911" url="https://pl.wikipedia.org/wiki?curid=318911" title="1 Pułk Piechoty Legionów">
1 Pułk Piechoty Legionów

1 Pułk Piechoty Legionów Józefa Piłsudskiego (1 pp Leg.) – oddział piechoty Wojska Polskiego II RP w latach 1918–1939.
Geneza.
1 pułk piechoty Legionów był najstarszym pułkiem Wojska Polskiego II RP. Swoimi tradycjami nawiązywał do 1 Kompanii Kadrowej, która 6 sierpnia 1914 wkroczyła do Królestwa Polskiego z terenu Galicji oraz 1 pułku piechoty, który w latach 1914–1917 wziął udział w krwawych walkach pod Łowczówkiem, Tarłowem, czy Kostiuchnówką.
Wojna polsko-bolszewicka.
1 pułk piechoty Legionów został utworzony w listopadzie 1918 odrębnie w dwóch miejscach: w Jabłonnie i w Radymnie. W grudniu 1919 jego batalion zapasowy rozwinął się w Jabłonnie. Następnie pułk brał udział w walkach z bolszewikami. W 1919 wyzwalał Wilno, walczył na Wileńszczyźnie i Białorusi. Zimą 1920 uczestniczył wspólnie z wojskami łotewskimi w bitwie o Dyneburg. Na wiosnę brał udział w wyprawie na Kijów. Jednak kontrofensywa sowiecka zmusiła siły polskie do odwrotu. Pułk powstrzymywał m.in. oddziały 1 Armii Konnej Siemiona Budionnego.
Wczesnym rankiem 2 czerwca grupa uderzeniowa 1 pp Leg. zaatakowała miasto Boryspol, gdzie sowiecka 58 Dywizja Strzelców przygotowywała się do ataku. Choć liczebnie sowiecka jednostka przewyższała polską grupę uderzeniową, oddziałom polskim udało się zaskoczyć Sowietów, którzy po krótkiej potyczce wycofali się na wschód. Po zdobyciu rosyjskich magazynów Polacy powrócili do Kijowa. Mimo że straty po obu stronach były niskie, polski atak zakłócił przygotowania grupy sowieckiej, dowodzonej przez Jonę Jakira, do uderzenia na przyczółek. Jednak dalsza ofensywa sowiecka spowodowała, że wojska polskie wycofały się z Kijowa 13 czerwca 1920 roku.
Po odejściu 6 Dywizji Piechoty do grupy gen. Romera, zadanie ubezpieczenia południowego skrzydła 3 Armii przejęła grupa podpułkownika Stefana Dęba-Biernackiego (Grupa Wasylków). W jej składzie walczył między innymi 1 pułk piechoty Legionów. W południe 20 czerwca kolumna 1 pułku piechoty Legionów osiągnęła Słobodę Baranówkę i nawiązała łączność z pododdziałami 12 pułku piechoty rozmieszczonego w Słobodzie Zielenicy. Dowódca grupy płk Stefan Dąb-Biernacki polecił dowódcy 1 pp Leg. kpt. Janowi Kruszewskiemu wysłać do Suchej Woli dwie kompanie z zadaniem przeprowadzenia rozpoznania. Około 16.00 wzmocnione dwoma plutonami ckm-ów kompanie pod wspólnym dowództwem por. Stefana Holinkowskiego rozpoczęły marsz. Szpicę czołową stanowiła 6 kompania podporucznika Franciszka Sobolty. Za nią maszerowała kompania 5 porucznika Nacewicza. Pod wsią kompanie rozwinęły się w tyralierę i podeszły pod zabudowania. Wtedy kawaleria Budionnego otworzyła zmasowany ogień z broni strzeleckiej i czterech dział, a chwilę potem z obu skrzydeł ruszyła szarża kilku szwadronów 21 pułku kawalerii. Mimo zaskoczenia, wykorzystując ogień zaporowy swoich karabinów maszynowych, por. Holinkowski zdołał zebrać obie kompanie na pobliskim wzgórzu. Ustawione w czworobok kompanie zaczęły wycofywać się na Słobodę Baranówkę. Na polu walki pozostały obsługi ckm, prawie całkowicie wybite przez Kozaków. W czasie odwrotu duże straty zadawał Polakom ogień cekaemów na taczankach i szarże kawalerii. Broniono się bagnetami i granatami. Ciężko ranny por. Stefan Holinkowski, popełnił samobójstwo. Zgromadzone w lasku i w samotnej zagrodzie resztki obu kompanii pod dowództwem podporucznika Chmury stawiły zdeterminowany opór. Z pomocą pospieszyły im dwie kompanie I batalionu 1 pp Leg. wsparte ogniem II/1 pułku artylerii polowej Legionów. Sowiecka kawaleria została zmuszona do odwrotu.
1 sierpnia I Brygada Piechoty Legionów obsadziła front od Płaszewa do Ochmatkowa. Rubieży Kopań-Dublany bronił 1 pp Leg. pod dowództwem kpt. Stanisława Kozickiego wzmocniony II/1 pap Leg. Po południu, przerzucone spod Łucka oddziały sowieckiej 24 Dywizji Strzelców uderzyły od północy i wschodu na słabe szwadrony 3 pułku ułanów i wyparły je z zajmowanych pozycji. 1 szwadron wycofał się ze Swiszczowa i dołączył pod Dublanami do lewego skrzydła 1 pułku piechoty Legionów. Na odsłonięte skrzydło kpt. Stanisław Kozicki wysłał 5 i 8 kompanię, a odwodowym III batalionem wsparł 3 pułk ułanów. Wieczorem dowódca dywizji płk Stefan Dąb-Biernacki postawił zadanie dowódcy 1 pp Leg. kpt. Kozickiemu do kontrataku w kierunku na Swiszczów – Kniahinin, w celu odzyskania utraconych przez polskich ułanów stanowisk. Przydzielił mu do dyspozycji batalion 8 pułku piechoty Legionów, a wsparcie artyleryjskie zapewnić miały 1 i 5 baterie 1 pap Leg. W sumie grupa uderzeniowa liczyła około 2500 żołnierzy i 60 ckm-ów. Natarcie ruszyło jeszcze przed świtem. Od zachodu na Perekale – Kniahinin uderzył III batalion ppor. Henryka Gorgonia, natomiast oddział w składzie 5, 8 i 2 kompania pod dowództwem kpt. Zygmunta Wendy uderzał od południa i zachodu na Swiszczów. Walkę rozpoczęła 8 kompania ppor. Władysława Orlika-Broniewskiego wsparta 1/3 p.uł. i po godzinnym boju wyrzuciła ze Swiszczowa sowiecki batalion 214 pułku strzelców. Pozostawiwszy w nim spieszonych ułanów, kompania podeszła pod Kniahinin i obsadziła wzgórza na południowy wschód od wioski. W godzinach rannych Sowieci kontratakowali wzdłuż drogi Kniahinin – Swiszczów. Odparła go odwodowa 5 kompania, a godzinę później do wali włączyła się 9 kompania. W tym czasie pozostałe trzy kompanie ppor. Henryka Gorgonia walczyły o Perekale, które zdobyto dopiero około godz. 7.00. Sowieci wycofali się na wzgórza na wschód od Kniahinina i Swiszczowa i rozpoczęli ostrzał wiosek ogniem artylerii i broni maszynowej. W południe na wioski uderzyła piechota z 214, 215 i 216 pułków strzelców oraz kozacy z 79 i 80 pułków kawalerii. Siły sowieckie oceniono na około 2700 żołnierzy. Po pięciu godzinach walki i niemal całkowitym wyczerpaniu amunicji III/1 pp Leg. wycofał się na zachodni brzeg Styru. Nie pomógł kontratak 2 kompanii ppor. Andrzeja Wasiutyńskiego. Wyczerpane walką obie strony zaprzestały walki. Perekale i Kniahinin chwilowo pozostały w rękach Sowietów. Wieczorem baterie 1 pułku artylerii polowej Legionów ostrzelały Kniahinin. Sowieci wycofali się z miejscowości.
Podczas sierpniowej ofensywy wojsk polskich pułk wyzwolił Drohiczyn, Białystok (bitwa białostocka 22 sierpnia), następnie walczył o Lidę. Walki zakończył 18 października pod Radoszkowiczami. 3 grudnia 1920 sztandar pułku został udekorowany przez marszałka Józefa Piłsudskiego Krzyżem Srebrnym Orderu Wojskowego Virtuti Militari.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Virtuti Militari za wojnę 1919–1920. Gwiazdką przy nazwisku oznaczono żołnierzy odznaczonych dekretami Naczelnika Państwa i Naczelnego nr 3392 i 3393.
Ponadto Krzyżem Walecznych zostało odznaczonych 2018 oficerów i szeregowych, w tym 105 czterokrotnie, 189 trzykrotnie i 486 dwukrotnie. Wśród odznaczonych Krzyżem Walecznych po raz pierwszy był kpr. Józef Pędzierski.
Okres międzywojenny.
Pierwszym pokojowym garnizonem 1 pułku piechoty Legionów była Wilejka.
Następnie pułk przeniesiony został do garnizonu Wilno, do "„Koszar imienia 1 Brygady Legionów Komendanta Józefa Piłsudskiego”" przy ulicy Kalwaryjskiej na Śnipiszkach. Kadra batalionu zapasowego stacjonowała w Jabłonnie. Pułk wchodził w skład 1 Dywizji Piechoty Legionów.
Święto pułkowe obchodzono 6 sierpnia w rocznicę wymarszu 1 Kompanii Kadrowej z krakowskich Oleandrów.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 1 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Wojskowy Klub Sportowy.
Na początku lat 20. XX w. założono WKS 1 ppLeg, w ramach którego działały m.in. sekcja piłki nożnej i sekcja koszykówki. W 1933 roku klub połączył się z WKS 6 ppLeg Wilno i utworzył nowy klub WKS Śmigły Wilno. Tego samego roku uroczyście otwarto stadion 1 pp Legionów przy ul. Werkowskiej w Wilnie.
1 pp Leg. w Kampanii wrześniowej.
Mobilizacja.
22 sierpnia do 1 pułku piechoty Legionów przybyli na ćwiczenia oficerowie rezerwy, ćwiczenia odwołano, ale pułk liczący 1811 żołnierzy wymaszerował do obozu ćwiczeń w Kojranach. Tam pułk zastał rozkaz o mobilizacji alarmowej, która miała rozpocząć się 24 sierpnia o godz. 8.00, co wymusiło powrót pułku do garnizonu. Z tego powodu rozpoczęcie mobilizacji opóźniło o 2 godziny. Pomimo wysłania autobusów wileńskich, po część oficerów i podoficerów pułku, celem rozpoczęcia czynności mobilizacyjnych.
Podczas mobilizacji alarmowej w Wilnie w grupie żółtej zmobilizowano do etatów wojennych cały 1 pułk piechoty Legionów w czasie od A+18, do A+36. Dodatkowo zmobilizowano w czasie od A+48, do A+50:
W grupie brązowej20 w czasie G20+30 zmobilizowano kompanię km plot. typ B nr 31.
W ramach I rzutu mobilizacji powszechnej w terminie do 2 września zmobilizowano batalion marszowy typ spec. nr 1.
Zmobilizowane konie i wózki były nieodpowiednie. Natomiast stawiennictwo rezerwistów wzorowe. Trwało szkolenie strzeleckie, w tym z kb ppanc. oraz remontowano wozy konne i podkuwano konie. Po początkowych czynnościach w koszarach pododdziały pułku wyszły w ramach dekoncentracji do wsi wokół Wilna. I batalion mobilizował się w Nowosiółkach, II batalion we wsi Jerozolimki, III batalion we wsi Werk. 27 sierpnia dokonano zaprzysiężenia pułku, odprawiono mszę św. oraz pułk przedefilował przed dowódcą 1 DP Leg. gen. bryg. Wincentym Kowalskim. 28 sierpnia Jako pierwszy odjechał transport kolejowy z batalionem I/1 pp Leg. ze stacji kolejowej „Ponary”. Dalsze składy pociągów nie dotarły na stację. Dopiero 31 sierpnia podstawiono transporty, którymi odjechały rano II batalion, wieczorem dowództwo pułku wraz z pododdziałami pułkowymi i na końcu ok. godz. 22.00 III batalion.
Działania bojowe.
1 pp Leg. był przewożony trasą poprzez Grodno, Białystok do Ostrowi Mazowieckiej, gdzie nastąpił wyładunek pułku. W zatorze w Kuźnicach pod Grodnem transport dowództwa pułku i III batalionu były o świcie 1 września atakowane przez lotnictwo niemieckie. Po południu 1 września transporty dowództwa pułku i III batalionu zostały wyładowane w Ostrowi Mazowieckiej. Po wyładunku pomaszerowały do lasów w rejonie Długosiodła. Również w ten rejon z Nowosiółek wyruszył II batalion, w Nagoszewie w dalszym ciągu przebywał I batalion. Rano 3 września większość pułku osiągnęła rejon lasów w pobliżu Długosiodła. Po południu 3 września dołączył również I batalion. Ostatecznie w składzie 1 Dywizji Piechoty Legionów gen. Wincentego Kowalskiego wszedł w skład Grupy Operacyjnej „Wyszków”. Pułk wraz z całą GO znajdował się w odwodzie Naczelnego Wodza. 3 września GO „Wyszków” weszła w skład Armii „Modlin”.
Udział w walkach nad Narwią i Bugiem
W dniu 4 września 1 pp Leg wraz z 1 DP Leg. rozpoczął marsz w rejon Różana. O godz. 19.00 1 pp Leg. podjął marsz nad Narew. O godz. 9.30 5 września po 30 km nocnego marszu pułk osiągnął rejon Narwi pod Różanem. Podczas postoju ok. godz. 10.00 rejon stacjonowania pułku ostrzelała niemiecka artyleria, poległo 3 żołnierzy, a 10 zostało rannych. Zmieniono rozkazy i w godz. 12.00-13.30 pułk podjął ponowny marsz wzdłuż Narwi w rejon Pułtuska. W trakcie marszu pododdziały pułku były atakowane przez lotnictwo niemieckie. Dalszy forsowny marsz w nocy 5/6 września doprowadził 1 pp Leg. do rejonu Bartodzieje, Topolnica na południe od Pułtuska. Obsadę przedmościa wzmocnił 5 pułk piechoty Leg., a 1 pp Leg. i 6 pułk piechoty Leg. stanowiły odwód dywizji. Z uwagi na planowane wycofanie dywizji z linii Narwi, na linię Bugu w okolicach Wyszkowa, 1 pp Leg. miał prowadzić obronne działania opóźniające na szlaku odwrotu 1 DPLeg. I/1 pp Leg. został skierowany z baterią 1 pułku artylerii lekkiej Leg. do Wyszkowa, celem obrony mostu. II/1 pp Leg. okopał się na garbach terenowych u zbiegu szos Pułtusk-Wyszków i Pułtusk-Obryte, w odległości 10 km od Narwi. Ok. 6 km na południe od tej pozycji na szosie obronę organizował III/1 pp Leg. z pułkowym plutonem artylerii piechoty. Za II batalionem zajął stanowiska II/1 pal Leg., przedpole minowała kompania saperów z 1 batalionu saperów. Po południu 1 pp Leg. stanowił straż tylną wycofującej się GO „Wyszków”. Ok. godz. 17.00 7 września zajmująca obronę 6 kompania strzelecka wykonała zasadzkę ogniową, na rozwiniętą do natarcia kompanię niemiecką z odległości 300-400 m, zadając jej znaczne straty i rozpraszając ją. Wysłany za nią w pościg patrol z 6 kompanii zlikwidował niemieckich obserwatorów artyleryjskich. Pod wieczór kompanie II batalionu zaczęły schodzić z pozycji, dowódca batalionu stracił kontrolę nad batalionem, doszło do rozproszenia się oddziału. Część skrajnie wyczerpanych marszami i niewyspaniem żołnierzy dostała się do niewoli postępujących za dywizją oddziałów niemieckich. Po paru godzinach część rozproszonego batalionu zdołał zebrać por. Henryk Łoziński. Po przeprawieniu się przez most na Bugu w Wyszkowie, 1 pp Leg. wraz z 6 pp Leg. wszedł w skład odwodu dywizji. Pułk zajął las Lucynów przy szosie Wyszków-Radzymin. 8 i 9 września pułk odpoczywał po intensywnych marszach, stwierdzono duże ubytki marszowe w pułku.
Udział w boju o Kałuszyn
10 września o godz. 6.00 1 pp Leg. wyruszył w marsz odwrotowy, w Łochowie odwrót osłaniał I batalion. Pułk poprzez Jadów dotarł do Adampola, gdzie zatrzymał się na odpoczynek. W nocy 10/11 września pułk wyruszył w dalszy marsz odwrotowy w składzie kolumny głównej dywizji wraz z 5 pp Leg i 1 pal Leg (bez I/1 pal). Maszerował poprzez Dobre, Rudzienka, Łaziska, Jakubów poprzez szosę Mińsk Mazowiecki-Kałuszyn, omijając Kałuszyn miał maszerować na Olszewice. Maszerujący na czele kolumny głównej 1 DP Leg. batalion III/1 pp Leg. idąc na odgłos walki, o świcie rozwinął do się natarcia i uderzył ze wsparciem własnej broni maszynowej i moździerzy na Kałuszyn. Pomimo początkowego sukcesu w mieście batalion poniósł duże straty osobowe i natarcie utknęło w miejscu, przejściowo został odcięty dowódca batalionu. Wsparcie artylerii dywizyjnej, własnego plutonu artylerii piechoty oraz manewr batalionu III/6 pp Leg. dało powodzenie natarcia III batalionu. Po walce 1 pp Leg. zbierał się we wsi Wola Rafałowa koło Mrozów, jednocześnie wypoczywał. Z pułkiem utracił kontakt I batalion. Pod wieczór rejon postoju został ostrzelany przez niemiecką artylerię, z niewiadomego powodu wybuchła strzelanina, w której rannych zostało ok. 10 żołnierzy pułku.
Dalsze walki odwrotowe
Kolejne jednostki niemieckie zagrodziły drogę odwrotu dywizji. Rozkazem dowódcy dywizji 12 września wieczorem pułk podjął dalszy marsz odwrotowy w kierunku na Wodynie, Oleśnicę i lasy Jagodne. W straży przedniej maszerował III batalion, a w tylnej II batalion. Nad ranem 13 września II/1 pp Leg. zmylił drogę i odłączył się od kolumny pułku. Został zaatakowany wówczas przez 2-3 plutony czołgów z Dywizji Pancernej „Kempf”. W trakcie walki batalion uległ częściowemu rozproszeniu. W trakcie walki zniszczono 2 czołgi niemieckie. Od sił głównych batalionu odłączył się dowódca batalionu, z częścią plutonu łączności i połową 4 kompanii strzeleckiej i plutonu ppanc.. W trakcie boju poległ dowódca 6 kompani strzeleckiej por. Kazimierz Skup. Dowództwo batalionu z odłączonymi pododdziałami, w części trafiła w rejon Garwolina, gdzie jeszcze wzięła udział w walkach. Niektórzy rozproszeni żołnierze dotarli do Warszawy i wzięli udział w jej obronie, inni dołączyli do Samodzielnej Grupy Operacyjnej „Polesie”. II batalion pod dowództwem por. Henryka Łozińskiego w składzie 5 i 6 kompanii strzeleckich i 2 kompanii ckm dołączył do zbierającego się w Lipinach pułku. Reszta pułku dotarła w rejon wsi Lipiny koło Wodyń, którą pułk zdobył po zaciętej walce. Dołączył do 1 pp Leg. I batalion jednak o dużo mniejszych stanach osobowych, głównie 1 kompania strzelecka i 1 kompanii ckm. Ok. godz. 20.00 pułk wymaszerował w kierunku Trzcińca i Domanic, na przedzie kolumny maszerowały resztki II batalionu. Natarcie 5 i 6 kompanii strzeleckich i 2 kompanii ckm pozwoliło przełamać obronę niemiecką i zmusić do wycofania się nieprzyjaciela z Trzcińca, jednak niemiecka obrona w Domanicach i Kopciach wytrzymała uderzenia pozostałych kompanii pułku. Ze względu, że natarcie 1 pp Leg. na bronione wsie załamało się w ostrzale niemieckiej broni maszynowej i artylerii, dowódca pułku rozkazał wykonać ostatecznie uderzenie w kierunku lasu Olszyc. Niemiecki kontratak odebrał pułkowi część pozycji, a silne ześrodkowanie ognia na Trzciniec spowodowało znaczne straty w pułku, wśród nich zranienie dowódcy pułku, który został odwieziony do szpitala. Rozbite kompanie usiłowały przebić się do zarośli moczarów na wschód od wsi Kopcie. Część kompanii i plutonów bez ciężkiego sprzętu, poprzez lasy kontynuowała przebijanie się. Na rozkaz kpt. Henryka Trojańczyka, uszkodzono obie armaty plutonu artylerii piechoty i je pozostawiono. Bardzo duża grupa żołnierzy pułku dostała się do niewoli, część poległa i się rozproszyła. 14 września 1 pp Leg. przestał praktycznie istnieć.
Odtworzenie 1 pp Leg. i udział w bitwie pod Tomaszowem Lubelskim
Do 18 września w rejonie Chełma Lubelskiego zebrano liczącą kilkuset żołnierzy grupę. Z grupy tej sformowano zbiorczy batalion 1 pułku pod dowództwem mjr. Włodzimierza Grabowskiego. 20 września ze wszystkich pułków piechoty 1 DPLeg. sformowano zbiorczy 1 pułk piechoty Legionów pod dowództwem ppłk Jana Kasztelowicza, gdzie batalion mjr Grabowskiego był I batalionem pułku. Wraz z 8 pułkiem piechoty Legionów i częścią 1 pal Leg. tworzył 1 DP Leg. Dywizja weszła w skład Armii gen. bryg. Emila Krukowicza-Przedrzymirskiego, która w składzie Frontu Północnego miała nacierać na południe celem nawiązania połączenia z wojskami Frontu Południowego gen. broni Kazimierza Sosnkowskiego. Dalszy marsz na południe blokowały wojska niemieckiego VIII Korpusu Armijnego i część XXII Korpusu Armijnego (mot.). 21 i 22 września pułk wykonał marsz do wsi Rachanie. Po południu 22 września batalion wraz z całą dywizją przystąpił do natarcia. Przełamał przy wsparciu artylerii niemieckie linie obronne. W nocy I/1 pp Leg. osiągnął rejon Tarnawatki W nocy w terenie pagórkowatym, przez leśne bezdroża, bataliony traciły kontakt z dowództwem i sąsiadami. Większość 1 pp Leg. uderzyła na Tarnawatkę, o którą rozgorzał zacięty bój. O świcie 23 września okazało się, że pułk znajduje się w dolinie otoczonej wzgórzami, na których znajdowała się silna obsada niemieckiej piechoty. Rano znajdujące się na wzgórzach oddziały niemieckich 8 i 28 DP, otworzyły na pułk morderczy ostrzał, roznosząc 1 pp Leg. i większość 1 DPLeg. Resztki żołnierzy na czele z ppłk Janem Kasztelowiczem i gen. bryg. Wincentym Kowalskim dostały się do niewoli. Batalion mjr Włodzimierza Grabowskiego wraz z 28 pułkiem Strzelców Kaniowskich rano 24 września wziął udział w walce o zdobycie Suchowoli. Po godz. 17.00 wraz oddziałami 10 DP i 39 DP rez. wziął udział w natarciu na Krasnobród. Zajął gajówkę Maciejówka, sforsował Wieprz i zdobył zachodni skraj wsi Majdan Wielki. Niewielkie grupki żołnierzy pułku dołączyły do innych jednostek i dzieliły ich krótki dalszy los.
Obsada dowódcza odtworzonego 1 pp Leg. i batalionu I/1 pp Leg. 
Formacje utworzone z żołnierzy zmobilizowanych przez 1 pp Leg. i sformowane w OZ 1 DPLeg..
Do 3 września zgodnie z planem mobilizacyjnym „W1" w ramach mobilizacji powszechnej sformowano batalion marszowy typ specjalny nr 1 (4 kompanie strzeleckie i 2 kompanie km), który według wcześniejszych zamierzeń miał wejść w skład Obszaru Warownego „Wilno”. Z batalionu tego ostatecznie na podstawie poprawek do planu mobilizacyjnego z 19 czerwca 1939 roku, formował się I batalion 205 pułku piechoty. Batalion wraz z pułkiem wszedł w skład 35 Dywizji Piechoty rez. Po zmobilizowaniu przewieziony 7-8 września w rejon na południe od Białegostoku, następnie po przemarszach przerzucony w rejon Bielska, który osłaniał do 11 września. Następnie załadowany do transportu kolejowego i skierowany w kierunku Lwowa w ślad za pułkiem. Z uwagi, na zbombardowanie torów i zatory wożony po kilku liniach kolejowych. Ostatecznie nie dojechał do Lwowa, lecz na jednej ze stacji kolejowych, w transporcie pomiędzy Równem, a Zdołbunowem w godzinach popołudniowych 17 września, został wzięty do niewoli przez wojska sowieckie. Jednocześnie z pozostałych dwóch kompanii batalionu marszowego typ spec nr 1: utworzono 7 kompanię strzelecką III batalionu 1 pułku piechoty OW „Grodno” i prawdopodobnie 1 kompanię ckm I batalionu 1 pp OW „Grodno”. Kompanie te w ramach swojego batalionu i pułku stanowiły załogę Lwowa i wzięły aktywny udział w walkach.
W Kadrze Zapasowej Piechoty Sokółka formowano w II rzucie mobilizacji powszechnej, Ośrodek Zapasowy 1 Dywizji Piechoty Legionów. Do OZ 1 DP Leg. zgłaszali się bezpośrednio rezerwiści z zachodnich regionów kraju. Ośrodek formował się w Sokółce. Zanim ukończono formowanie Ośrodka przerzucono, go do Wilna. 9 września z formowanym OZ 1 DP Leg. wyjechało kilkuset uzbrojonych żołnierzy oraz 120 wozów taborowych. W Wilnie w koszarach 6 pp Leg. ppłk Jan Pawlik podjął na nowo organizację OZ 1 DP Leg. Równolegle po ogłoszeniu mobilizacji powszechnej i sformowaniu batalionu marszowego typ spec. nr 1, w koszarach 1 pp Leg. pozostały nadwyżki osobowe i sprzętowe. Z tych nadwyżek – Oddziału Zbierania Nadwyżek 1 pp Leg. ppłk Jan Obtułowicz rozpoczął formowanie plutonów i kompanii. 5 września na rozkaz ppłk Jana Pawlika dowódcy OZ 1 DP Leg. w Wilnie rozpoczęto formowanie batalionu bojowego. Składał się z dwóch lub trzech kompanii strzeleckich i kompanii ckm. W kompanii ckm batalionu bojowego były trzy plutony uzbrojone w ckm wz 1908 Maxim i pluton moździerzy z moździerzami 81 mm Stockes. Żołnierze batalionu mieli mieć bardzo dobre wyposażenie osobiste i spory zapas amunicji strzeleckiej, w tym również granatów. I batalionem dowodził ppłk Jan Obtułowicz. 17 września po przekroczeniu granicy przez wojska sowieckie, I batalion (1 pp Leg.) improwizowanego pułku OZ 1 DP Leg. został skierowany na przedpole Wilna, w rejon Antokola. Również pozostałe bataliony pułku OZ 1 DP Leg. i szwadrony dywizjonu Ośrodka Zapasowego Wileńskiej Brygady Kawalerii zajęły stanowiska celem osłony od wschodu Antokola. 18 września pułk OZ 1 DP Leg. o godz. 19.30 otrzymał rozkaz od płk dypl. Jarosława Okulicz-Kozaryna opuszczenia Wilna, nie podejmowania walki z podchodzącymi wojskami sowieckimi i wycofanie się na Litwę. Około północy bataliony opuściły stanowiska, sformowały kolumny marszowe i udały się do Wilna. I batalion (1 pp Leg.) w trakcie marszu stoczył walki z pojedynczymi czołgami sowieckimi. Poległo lub zostało rannych ok. 10 żołnierzy batalionu. I batalion improwizowanego pułku z OZ 1 DP Leg. pod dojściu do Wilii przekroczył ją po Zielonym Moście. Podjął dalszy marsz w kierunku Mejszagoły, odwrót z miasta osłaniała 1 kompania na stanowiskach w rejonie mostu. Dowódca 1 kompanii strzeleckiej – kpt. Jan Patyra kazał zablokować most samochodem, beczkami i innymi ciężkimi przedmiotami, a następnie prowadził walkę ogniową z nadjeżdżającymi czołgami. 1 kompania dołączyła do I batalionu pułku OZ 1 DP Leg. i wraz z nim 20 września przekroczył granicę litewską, gdzie został internowany.
I batalion bojowy (1 pp Leg.) OZ 1 DP Leg
Legioniści.
Żołnierze 1 pułku piechoty – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Symbole pułku.
Sztandar.
W swojej historii pułk posiadał trzy sztandary. Pierwszy ufundowany przez Polonię z Chicago, drugi wręczony w 1919 staraniem mieszkańców Wilna. 1 listopada 1922 na placu Łukiskim w Wilnie marszałek Józef Piłsudski wręczył jego żołnierzom nowy sztandar, ufundowany przez Stowarzyszenie Polskie miasta Meriden w Stanach Zjednoczonych, dzięki staraniom księdza kapelana Franciszka Tyczkowskiego, który od 1919 był kapelanem 1 Pułku Piechoty Legionów.
Odznaka pamiątkowa.
Pierwszą odznaką pułkową była odznaka „Za wierną służbę”. Naczelny Wódz zezwolił na jej noszenie rozkazem nr 40 z 5 maja 1920 roku.
Druga odznaka była łudząco podobna do odznak 5. i 6 pułku piechoty Legionów. Została zatwierdzona Dziennikiem Rozkazów Ministerstwa Spraw Wojskowych nr 20, poz. 196 z 21 czerwca 1929. Środek odznaki wypełnia miniatura odznaki I Brygady Legionów Polskich „Za Wierną Służbę”. Od miniatury odbiegają cztery wici, strzały wzorowane na pieczęci kanonika wrocławskiego Zbrosława z 1276 oraz cztery tarcze – topory z cyfrą pułkową. Wymiary: 34x34 mm. Projekt: Bronisław Sylwin Kencbok; wykonanie: Adam Nagalski z Warszawy.
26 czerwca 1935 roku Minister Spraw Wojskowych "„w celu uczczenia i utrwalenia pamięci Marszałka Józefa Piłsudskiego [...] ustanowił stałą oznakę żałobną.”" Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego. Od 1938 roku oznakę żałobną nosili też żołnierze 1 ppLeg.

</doc>
<doc id="318915" url="https://pl.wikipedia.org/wiki?curid=318915" title="Wzór Brahmagupty">
Wzór Brahmagupty



</doc>
<doc id="318917" url="https://pl.wikipedia.org/wiki?curid=318917" title="Napięcie jonizacji">
Napięcie jonizacji

Napięcie jonizacji w układach izolacyjnych z dielektrykami stałymi zawierającymi szczeliny wypełnione gazem, jest to takie najniższe napięcie elektryczne, przy którym powstają wyładowania świetlące (wyładowania niezupełne) w tych szczelinach.

</doc>
<doc id="318919" url="https://pl.wikipedia.org/wiki?curid=318919" title="Bloodthirst">
Bloodthirst

Bloodthirst – polski zespół thrashmetalowy, założony w 1999 roku w Poznaniu. Pierwsze demo "End Is The Beginning" formacja zarejestrowała w sierpniu 2001 roku. Spotkało się ono z dość przychylnymi (mimo niezadowalającego brzmienia) recenzjami, publikowanymi na łamach polskich zinów. W tym samym czasie zespół koncertuje m.in. u boku Incarnated, Atropos, Medebor, Unnamed czy Carpe Noctem. Kwiecień 2003 przynosi kolejne demo, zatytułowane "Forgotten Years Of Killing", które spotyka się z przychylnością metalowego światka. 
W sierpniu 2004 formacja nagrywa materiał na split-CD z zespołem Ebola, który zostaje wydany w lutym 2005 przez wytwórnię Obscure Productions. Po kilku kolejnych zmianach składowych Bloodthirst w grudniu 2006 roku podpisało kontrakt z rodzimą Pagan Records na wydanie pierwszej płyty zespołu „Let Him Die”. Debiutancki album miał premierę 22 września 2007. Pod koniec lipca 2009 roku zespół wszedł do studia Metal Sound Wojciecha „Polanda” Cenajka w Świebodzinie. Płyta nazywać się będzie „Sanctity Denied” i zostanie wydana, tak jak debiutancka „Let Him Die”, przez rodzime Pagan Records, 14 listopada 2009 roku. Zespół planuje trasę na początek roku 2010.

</doc>
<doc id="318923" url="https://pl.wikipedia.org/wiki?curid=318923" title="Cieszyna">
Cieszyna

Cieszyna – wieś w Polsce, położona w województwie podkarpackim, w powiecie strzyżowskim, w gminie Frysztak.
W latach 1954-1961 wieś należała i była siedzibą władz gromady Cieszyna, po jej przeniesieniu siedziby gromady, w gromadzie Stępina. W latach 1975–1998 miejscowość administracyjnie należała do województwa rzeszowskiego.
Wieś położona jest na lewym brzegu Wisłoka. Graniczy od wschodu z Wiśniową i Jazową, od południa z Pułankami, od zachodu ze Stępiną, a od północy z Pstrągówką. Przez wieś przepływa potok Stępinka i przebiega droga powiatowa w kierunku Stępiny. W Cieszynie znajduje się szkoła podstawowa, której uczniowie odnosili sukcesy sportowe na szczeblu powiatowym. Przez teren wsi przebiega szlak turystyczny "Herby".
Wzmianka o Cieszynie widnieje w dokumencie z założenia miasta Wisłoka wydanym przez Kazimierza Wielkiego w Nowym Sączu. W tym czasie Cieszyna była w posiadaniu Cystersów. W XVI wieku należała do Frysztackich, a w XVII wieku do Mikołaja Firleja i jego syna. Kolejnymi właścicielami byli: Wykowscy, Jabłonowscy i Wysoccy. W 1873 Michał Wysocki sprzedał Cieszynę Franciszkowi hr. Mycielskiemu.
We wsi znajduje się zabytkowa kaplica z XVIII w. Istniał tu również folwark z gorzelnią.
Na granicy wsi Cieszyna i Stępina znajdują się schrony kolejowe wraz z tunelami rzekomo prowadzącymi do wsi Frysztak. Schrony te są atrakcjami turystycznymi.

</doc>
<doc id="318929" url="https://pl.wikipedia.org/wiki?curid=318929" title="Bloodlust">
Bloodlust

Bloodlust – polski zespół deathmetalowy, powstały w 1989 roku. Pierwsze dwa lata działalności formacji to doskonalenie warsztatu technicznego oraz koncerty, m.in. na festiwalu Metal Madness we Wrocławiu, gdzie występuje obok takich gwiazd, jak Vader, Slashing Death czy Acid Drinkers. 
W 1991 roku zespół odbywa swoją pierwszą trasę koncertową po Polsce oraz gra dwa koncerty w Moskwie wraz z kapelami Vader i Magnus. W tym samym roku Bloodlust nagrał materiał na swoją pierwszą płytę zatytułowaną "Holocaust". W 1992 roku powstał materiał zatytułowany "Hideous..." wydany przez wytwórnię Loud Out Records, którego dystrybucją poza granicami Polski zajął się Nuclear Blast. W roku 1993 zespół wystąpił na festiwalu w Jarocinie, a w 1994 roku na tym samym festiwalu wystąpił już na dużej scenie u boku takich wykonawców, jak Dragon, Magnus, Violent Dirge, Vader czy Kat. 
W tym samym roku Nuclear Blast zamieszcza utwór "Devoted To The Dark" na kompilacji "Nuclear Blast 100", na której znajdują się również kompozycje takich zespołów, jak Amorphis, Hypocrisy, Brutality, Benediction czy Gorefest. W styczniu 1995 roku zespół rozpoczął sesję nagraniową płyty "You'll See", która została przerwana z przyczyn technicznych. W tym samym roku formacja wystąpiła na festiwalu Metalmania obok Unleashed, Grave, Samael i Death. Formacja zakończyła swoją działalność w 1995 roku, a w 1996 jej członkowie reaktywowali zespół pod nazwą Dissenter.

</doc>
<doc id="318932" url="https://pl.wikipedia.org/wiki?curid=318932" title="Bożysława">
Bożysława



</doc>
<doc id="318949" url="https://pl.wikipedia.org/wiki?curid=318949" title="Batam">
Batam

Batam – miasto w Indonezji w archipelagu Riau w prowincji Wyspy Riau; powierzchnia ok. 620 km²; 534 tys. mieszkańców (2002).
Obejmuje wyspę Batam, część wyspy Bulan oraz wiele mniejszych wysp. Do lat osiemdziesiątych XX w. było niewielką osadą (w 1970 r. 6 tys. mieszkańców), rozwijającą się dzięki obsłudze turystów, głównie z pobliskiego Singapuru (40 minut łodzią). Ustanowienie w 1989 r. strefy wolnocłowej spowodowało niezwykle dynamiczny rozwój handlu, przemysłu, bankowości i lawinowy przyrost liczby mieszkańców. Wybudowano nowoczesny port lotniczy "Hang Nadim", hotele, centra handlowe. Dzięki swemu położeniu miasto pełni także funkcję „bramy wjazdowej” do Indonezji od strony kontynentu azjatyckiego.
Historia.
Osadnictwo na wyspie Batam jest wzmiankowane w kronikach chińskich z roku 231. Od XIII w. we władaniu sułtanatu Malakka, następnie sułtanatu Johor, aż do XVIII w. W 1824 r. nazwa Batam pojawiła się w tekście układu londyńskiego. Od 1911 r. pod administracją holenderską, od 1945 r. należy do Indonezji.

</doc>
<doc id="318951" url="https://pl.wikipedia.org/wiki?curid=318951" title="Hans Koch (esesman)">
Hans Koch (esesman)

Hans Koch (ur. 13 sierpnia 1912 w Tangerhütte, zm. 14 lipca 1955 w Gdańsku) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer. 
Z zawodu był asystentem laboratoryjnym. Członek SS, od 1940 do 1945 należał do personelu obozu Auschwitz-Birkenau. Ze względu na wyuczoną profesję Koch wchodził w skład wydziału zajmującego się dezynfekcją. Jednym z jego podstawowych obowiązków było wrzucanie cyklonu B do komór gazowych. Jak później przyznał po każdej akcji eksterminacji Żydów nie mógł zasnąć bez wypicia dużej ilości alkoholu. 
Schwytany po zakończeniu wojny przez aliantów i wydany 3 maja 1947 władzom polskim. Koch następnie zasiadł na ławie oskarżonych w tzw. pierwszym procesie oświęcimskim. Podczas przewodu sądowego udowodniono mu popełnienie zbrodni ludobójstwa (udział w eksterminacji Żydów), lecz 22 grudnia 1947 Najwyższy Trybunał Narodowy postanowił oskarżonemu wymierzyć dożywocie zamiast kary śmierci. Trybunał uzasadnił to faktem, iż Koch nigdy w inny sposób nie działał na niekorzyść więźniów, oraz uznał konieczność wykonywania przezeń rozkazów za okoliczność łagodzącą. Hans Koch zmarł w więzieniu w Gdańsku w 1955.

</doc>
<doc id="318952" url="https://pl.wikipedia.org/wiki?curid=318952" title="Dissenter">
Dissenter

Dissenter – polska grupa muzyczna wykonująca brutal death metal. Powstała pod koniec 1996 roku tuż po rozwiązaniu grupy Bloodlust w składzie z muzykami zanymi jako "Siwy" (gitara elektryczna), "Młody" (perkusja), "Garbaty" (gitara basowa, śpiew) oraz "Heter" (gitara elektryczna).
W 1997 roku zespół zarejestrował pierwsze demo zatytułowane "Moral Insanity". Niedługo potem do grupy dołączył wokalista "Maniac", w nowym składzie muzycy zrealizowali kolejne demo zatytułowane "Dissenter II" wydane nakładem Seven Gates Of Hell. Na początku 1999 roku wytwórnia Novum Vox Mortis wydała split album zatytułowany "Disco's Out, Slaughter's In" na której znalazły się nagrania z demo "Dissenter II".
Latem 1999 roku muzycy zarejestrowali debiutancki album zatytułowany "Bloodlust &amp; Blasphemy". W międzyczasie grupa koncertuje, między innymi bierze udział w drugiej edycji festiwalu Obscene Extreme. Debiut grupy ukazał się w 2000 roku, w celach promocyjnych zrealizowano również teledysk do utworu "For Kill My Pain". W 2001 roku grupa w składzie "Garbaty", "Heter" i "Młody" przystąpiła do prac na drugim albumem zatytułowanym "Apocalypse Of The Damned". Wydawnictwo ukazał się w 2002 roku nakładem Empire Records.
Trzeci album zespołu zatytułowany "Contamination" ukazał się w 2003 roku. W europie nagrania wydała oficyna Cold Blood Industries, natomiast w Polsce album został wydany ponownie przez Empire Records. W 2005 roku do sprzedaży trafiła czwarta płyta formacji pt. "Furor Arma Ministrat". Wkrótce potem zespół zaprzestał działalności.

</doc>
<doc id="318955" url="https://pl.wikipedia.org/wiki?curid=318955" title="GKS Jastrzębie (piłka nożna)">
GKS Jastrzębie (piłka nożna)

KS GKS Jastrzębie S.A – polski klub sportowy z siedzibą w Jastrzębiu-Zdroju. Od sezonu 2022/2023 uczestnik II ligi polskiej w piłce nożnej.
Historia.
Zarys.
Górnik Jastrzębie powstał w 1961 roku jako klub wielosekcyjny. Każda z sekcji (siatkarska, piłkarska, bokserska, tenisa stołowego) mogła liczyć na mecenat kolejnych powstających w mieście kopalni. Sekcja piłki nożnej znajdowała się pod opieką kopalni Moszczenica. W latach 70. GKS Jastrzębie był solidnym III-ligowcem, któremu udało się na rok zagościć w II lidze, a także uzyskać awans do półfinału Pucharu Polski w sezonie 1975-1976. Wówczas to w pokonanym polu piłkarze GKS Jastrzębie pozostawili Legię Warszawa, Wisłę Kraków oraz Stal Rzeszów. Zatrzymała ich dopiero naszpikowana gwiazdami reprezentacji Stal Mielec.
W sezonie 1988/1989 GKS Jastrzębie grał w I lidze, uzyskując awans po zwycięskim barażu z Piastem Nowa Ruda. 14. miejsce wśród najlepszych polskich drużyn nie pozwalało na utrzymanie i po przegranych meczach barażowych z Zawiszą Bydgoszcz GKS Jastrzębie powrócił do II ligi. Rok później klub zanotował kolejny spadek, tym razem do III ligi gdzie występował do 2007 r.,z krótką dwuletnią przerwą (lata 2002–2004 spędzone w IV lidze).Awansował do II ligi piłkarskiej 26 Maja 2007 r. Po wygranym meczu z GKS Katowice. W roku 1999 nastąpiła zmiana nazwy klubu na MKS (Miejski Klub Sportowy) Górnik Jastrzębie, który w roku 2005 został przemianowany na MKS (Miejski Klub Sportowy) GKS Jastrzębie. W sezonach 2007/2008 i 2008/2009 zespół występował w II lidze (nowa I liga), jednakże po wygranych barażach nie uzyskał licencji na grę na zapleczu ekstraklasy. W kolejnym sezonie 2009/2010 występował w nowej II lidze (3 poziom rozgrywkowy w Polsce), jednakże wskutek problemów finansowych i organizacyjnych drużyna uległa rozwiązaniu. Dzięki pomocy działaczy Gosława Jedłownik w sezonie 2010/2011 drużyna z Jastrzębia występowała w lidze okręgowej formalnie jako KS. Gosław Jedłownik i uzyskała awans do Ligi Śląskiej. W czerwcu 2011 r. Gosław Jedłownik został przeniesiony do Jastrzębia i formalnie stał się drużyną GKS Jastrzębie.
Do roku 1989 klub rozgrywał swoje mecze na „starym” stadionie przy ulicy Kościelnej o pojemności 10000, po czym przeprowadził się na nowo wybudowany obiekt w centrum miasta (Stadion Miejski przy ul. Harcerskiej 14b) wyposażony w sztuczne oświetlenie i o pojemności 5650 (wszystkie miejsca siedzące).
Stadion.
Stan na 29 maj 2022 r.
Stadion Miejski w Jastrzębiu-Zdroju
Rekordy GKS-u Jastrzębie.
Stan na 30 czerwca 2022
Kibice.
Frekwencja na Stadionie Miejskim w Jastrzębiu-Zdroju waha się w zależności od rangi spotkania. .
Rekord frekwencj padł na stadionie przy ul. Kościelnej w Jastrzębiu-Zdroju było to ok. 12.000 w meczu GKS Jastrzębie - Lech Poznań 30 lipca 1988. Mecz zakończył się wynikiem 0:2.

</doc>
<doc id="318959" url="https://pl.wikipedia.org/wiki?curid=318959" title="Have a Nice Day (album Bon Jovi)">
Have a Nice Day (album Bon Jovi)

 
Have a Nice Day – dziewiąty album studyjny rockowej formacji Bon Jovi, wydany w 2005 r. Producentem był John Shanks. Album jest bardzo jednolity muzycznie. Na albumie mamy do czynienia praktycznie z rockiem. Znajdziemy tu parę lekkich i luźnych kompozycji, ale i coś kokretnego, nawiązującego do hardrockowych dokononań zespołu. Perełką albumu jest piosenka "Last Man Standing", która jest przeróbką wersji akustycznej, która Bon Jovi nagrali podczas sesji do akustycznego albumu "This Left Feels Right". Album tak jak ostatnie 3 wydawnictwa Bon Jovi ma na ogół bardzo pozytywne i optymistyczne przesłanie. Najlepiej obrazuje to piosenka tytułowa z w miarę prostym, ale i rozbudowanym i zawierającym przesłanie tekstem. Na podstawowej wersji "Have a Nice Day" zamieszczono 12 piosenek. Album wydano aż w czterech wersjach. Wersja światowa – z utworami poniżej, wersja amerykańska – zamiast bonusowej piosenki "Dirty Little Secret" zawierała "Who Says You Can't Go Home?" w duecie z Jennifer Nettles w wersji country, wersja brytyjska zawierała "Dirty Little Secret" oraz "Unbreakable", natomiast japońska "Dirty Little Secret", "Unbreakable" oraz ballade "These Open Arms".
W Polsce ukazały się 4 wersje: Wersja wschodnioeuropejska, tzw. "budżetowa": wydanie specjalne dla Polski, Czech, Słowacji i Węgier. Wersja zawierała jeden CD, nie zawierała książeczki. Wersja podstawowa: zawierała jeden CD z ksiązeczką. Limitowana wersja CD+DVD: Limitowana wersja dwupłytowa z dodatkowym DVD. Płyta znajdowała się opakowaniu typu digipack (rozkładane kartonowe pudełko). Limitowana wersja DualDisc: Limitowana wersja jednopłytowa na płycie typu DualDisc – z jednej strony płyty CD, z drugiej DVD. Płyta znajdowała się opakowaniu digipack (rozkładane kartonowe pudełko). Album odniósł duży sukces komercyjny – pierwsze miejsce na listach sprzedaży w kilku krajach. Płytę promowało ogromna światowa trasa koncertowa "Have a Nice Day Tour", która rozpoczęła się 2 listopada 2005 r.
Tracklista DVD:
Utwory Live z koncertu Borgata 2004 r.:
Lista utworów.
bonus tracki (z innych wydań płyty):
DVD.
Zespół nie wydał na razie pełnego DVD z zapisem jednego z koncertów z tej trasy koncertowej. W 2006 roku wydano miniboxset "Have a Nice Day – Japan Tour Edition". Była to wersja limitowana. Składała się z CD i DVD. Na płycie kompaktowej znalazło się podstawowe 12 piosenek oraz 6 piosenek nagranych 10 grudnia 2005 roku w Bostonie:
Na płycie DVD tego wydawnictwa znalazły się teledyski oraz program zza kulis koncertu w Des Moines z 2005 roku:

</doc>
<doc id="318960" url="https://pl.wikipedia.org/wiki?curid=318960" title="Górnik Jastrzębie">
Górnik Jastrzębie



</doc>
<doc id="318970" url="https://pl.wikipedia.org/wiki?curid=318970" title="Krzysztof Grabczuk">
Krzysztof Grabczuk

Krzysztof Grabczuk (ur. 22 kwietnia 1962 w Sawinie) – polski samorządowiec, działacz sportowy, w latach 2002–2006 prezydent Chełma, członek zarządu województwa lubelskiego (2006–2008), marszałek województwa (2008–2010) i wicemarszałek województwa (2010–2018), poseł na Sejm IX kadencji.
Życiorys.
Syn Józefa i Lidii. Ukończył Technikum Mechaniczne w Chełmie, a w 1986 studia trenerskie na Akademii Wychowania Fizycznego w Warszawie. W 1991 uzyskał tytuł zawodowy magistra wychowania fizycznego na Akademii Wychowania Fizycznego w Katowicach. Ukończył też podyplomowe studia z zakresu zarządzania i administracji na UMCS w Lublinie (2004), podyplomowe studia menedżerskie, a także studia doktoranckie na Wydziale Nauk Społecznych Katolickiego Uniwersytetu Lubelskiego. W 2008 na tej uczelni obronił doktorat z socjologii gospodarki na podstawie pracy pt. "Gospodarcze funkcje samorządu terytorialnego na przykładzie miast: Chełm w Polsce i Sindelfingen w Niemczech – analiza porównawcza". Pracował jako nauczyciel akademicki na obu lubelskich uniwersytetach oraz w Szkole Wyższej im. Bogdana Jańskiego w Warszawie.
Prowadził własną działalność gospodarczą. Od 1982 był związany z klubem zapaśniczym Cement Gryf Chełm, gdzie jako trener wychował m.in. przyszłego mistrza świata Dariusza Jabłońskiego. Był również sędzią międzynarodowym w zapasach. W grudniu 2004 objął stanowisko prezesa Polskiego Związku Zapaśniczego, a w marcu 2005 wiceprezesa Polskiego Komitetu Olimpijskiego.
W młodości związany był ze Związkiem Młodzieży Wiejskiej i OHP. Należał do Unii Wolności, z której ramienia zasiadał w radzie miasta Chełma. W 2001 przystąpił do Platformy Obywatelskiej. W listopadzie 2002 został wybrany w wyborach bezpośrednich na prezydenta miasta, zastępując Henryka Dżamana. Kandydował z ramienia Komitetu Wyborczego Wyborców Krzysztofa Grabczuka „Kocham Chełm”, zorganizowanego m.in. przez PO. W 2006 bez powodzenia ubiegał się o reelekcję, przegrywając w drugiej turze z Agatą Fisz.
Wkrótce po porażce wszedł w skład zarządu województwa jako członek zarządu. 28 stycznia 2008 po zmianie koalicji został wybrany na urząd marszałka. W 2010 został radnym sejmiku lubelskiego, 1 grudnia tego samego roku w nowym zarządzie województwa objął stanowisko wicemarszałka. W 2011 bez powodzenia kandydował do Senatu, a w 2014 do Parlamentu Europejskiego. W tym samym roku ponownie wybrany do sejmiku, 1 grudnia 2014 ponownie został wicemarszałkiem na okres V kadencji (do 2018). W kolejnych wyborach utrzymał mandat radnego województwa. W maju 2019 wszedł w skład rady nadzorczej Miejskiego Przedsiębiorstwa Gospodarki Komunalnej we Włodawie.
W wyborach w 2019 uzyskał mandat posła na Sejm IX kadencji, kandydując z ramienia Koalicji Obywatelskiej w okręgu chełmskim i otrzymując 15 452 głosy.
Wyróżnienia.
Za promocję Chełma i regionu otrzymał honorowy tytuł „Chełmianina Roku”, za pomoc ludziom słabym i potrzebującym wyróżniony został tytułem Ecce Homo, a za promocję zdrowego trybu życia nagrodą „Białego Kruka”. Współorganizator Chełmskiego Ośrodka Wsparcia Bliźniego Caritas. W 2006 założył i został prezesem Stowarzyszenia Budowy Pomnika Ojca Świętego Jana Pawła II, zajmującego się także fundowaniem stypendiów naukowych dla uczniów szkół ponadgimnazjalnych. W 2015 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="318971" url="https://pl.wikipedia.org/wiki?curid=318971" title="Planetoidy">
Planetoidy



</doc>
<doc id="318973" url="https://pl.wikipedia.org/wiki?curid=318973" title="Carnage Records">
Carnage Records

Carnage Records - polska wytwórnia muzyczna, założona w 1986 roku przez Mariusza Kmiołka.
Od początku działalności wydaje magazyn Thrash'em All. W 1989 roku wytwórnia wydała demo "Morbid Reich" zespołu Vader, które sprzedało się w rekordowym nakładzie 10 tysięcy egzemplarzy. W latach 90. wytwórnia reprezentowała w Polsce wiele wytwórni europejskich, takich jak Osmose Productions, Earache Records, Black Mark Productions czy Holy, a pod koniec tego okresu powstała pod jej skrzydłami agencja Massive Management, promująca polskie zespoły ze sceny metalowej (m.in. Decapitated, Lost Soul, Dies Irae, Nephasth, Sceptic, Devilyn i Hate).
W 2001 roku twórca Carnage Records zakłada wytwórnię Empire Records.
Linki zewnętrzne.
 

</doc>
<doc id="318974" url="https://pl.wikipedia.org/wiki?curid=318974" title="Empire Records">
Empire Records

Empire Records – polska wytwórnia muzyczna, założona w 2001 roku przez Mariusza Kmiołka. Wytwórnia była bezpośrednio związana z powstałym w 1986 roku magazynem muzycznym Thrash'em All, do którego były dołączane wydawane nakładem Empire Records płyty.
W 2008 roku firma została zamknięta wraz z ostatnim numerem magazynu Thrash'em All, który ukazał się 5 lipca tego samego roku.
Dla wytwórni płyty wydały zespoły takie jak Chainsaw, Horrorscope, Vader, Vesania, Esqarial, Naumachia, Sammath Naur, Atrophia Red Sun, Totem, Pyorrhoea, Trauma, Sceptic, Belfegor, Anal Stench, Spinal Cord, Contempt, Parricide czy Excommunion.

</doc>
<doc id="318975" url="https://pl.wikipedia.org/wiki?curid=318975" title="Franz Hössler">
Franz Hössler

Franz Hössler (ur. 4 lutego 1906, zm. 13 grudnia 1945 w Hameln) – zbrodniarz hitlerowski, "Schutzhaftlagerführer" w obozach koncentracyjnych Auschwitz-Birkenau, Mittelbau-Dora i Bergen-Belsen; SS-Hauptsturmführer.
Urodzony w Oberdorfie, z zawodu był fotografem. Był członkiem NSDAP i SS (od 1933). Służbę w obozach koncentracyjnych rozpoczął w Dachau, skąd w czerwcu 1940 przeniesiono go do Auschwitz. Hössler, dzięki gorliwej służbie, awansował w hierarchii obozowego kierownictwa, zostając w lipcu 1943 kierownikiem ("Schutzhaftlagerführer") obozu kobiecego w Brzezince. Wielokrotnie brał udział w egzekucjach, m.in. pod osławioną Czarną Ścianą koło Bloku 11. Oprócz tego Hössler był specjalistą od kremacji zwłok ofiar obozu, dopóki nie wybudowano krematoriów w Birkenau. Do jego zadań należało ekshumowanie ciał, a następnie ich palenie na specjalnie przygotowanych rusztach. 7 lutego 1944 przeniesiony do Dachau, skąd powrócił do Auschwitz w połowie czerwca 1944. Po ewakuacji tego obozu początkowo przydzielono go do służby w Mittelbau-Dora (jako "Schutzhaftlagerführera"), a następnie do Bergen-Belsen, gdzie był kierownikiem obozu.
Po wojnie aresztowali go Brytyjczycy i następnie osądzili w procesie załogi Bergen-Belsen przed Trybunałem Wojskowym w Lüneburgu. Akt oskarżenia obejmował zbrodnie popełnione nie tylko w Bergen-Belsen, ale i w Auschwitz. 17 listopada 1945 Hössler skazany został na karę śmierci przez powieszenie. Wyrok wykonano w grudniu tego roku w więzieniu w Hameln.

</doc>
<doc id="318976" url="https://pl.wikipedia.org/wiki?curid=318976" title="FairPlay">
FairPlay

FairPlay jest systemem zabezpieczeń przed nielegalnym używaniem danych cyfrowych (DRM) firmy Apple Computer. Technologia ta wbudowana jest w iPodach, iTunes, oraz iTunes Store. Wszelkie pliki zakupione w iTunes Store za pośrednictwem iTunes są zakodowane właśnie dzięki FairPlay. FairPlay jest technologią szyfrującą pliki muzyczne AAC, która nie pozwala na odsłuchiwanie ich na nieautoryzowanych komputerach oraz innych urządzeniach.
FairPlay opiera się na technologii stworzonej przez firmę Veridisc.

</doc>
<doc id="318988" url="https://pl.wikipedia.org/wiki?curid=318988" title="MBank (bankowość elektroniczna)">
MBank (bankowość elektroniczna)



</doc>
<doc id="318995" url="https://pl.wikipedia.org/wiki?curid=318995" title="Emeka Okafor">
Emeka Okafor

Emeka Okafor, właśc. Chukwuemeka Noubuisi Okafor (ur. 28 września 1982 w Houston) – amerykański koszykarz, występujący na pozycjach silnego skrzydłowego lub środkowego, brązowy medalista olimpijski z 2004, obecnie zawodnik Ulsan Mobis Phoebus.
Jest synem emigrantów nigeryjskich. Ukończył University of Connecticut. Wybrany z numerem drugim w drafcie NBA w 2004 przez Charlotte Bobcats. Gra na pozycji centra. Na początku swojej zawodowej kariery był przez wielu uznawany za największy młody talent NBA. Jest jednym z najlepszych blokujących w lidze.
Grał w reprezentacji olimpijskiej, która zdobyła brązowy medal na igrzyskach w Atenach w 2004.
W 2009 przeszedł do zespołu New Orleans Hornets. 20 czerwca 2012 roku został wymieniony do Washington Wizards.
25 października 2013, tuż przed rozpoczęciem sezonu 2013/2014 został wytransferowany wraz z chronionym wyborem I rundy draftu 2014 do Phoenix Suns w zamian za Marcina Gortata, Shannona Browna, Kendalla Marshalla i Malcolma Lee. Nigdy nie wystąpił w barwach zespołu z Arizony z powodu przepukliny dysku szyjnego, odkrytej we wrześniu 2013. Najpierw stracił cały sezon 2013/2014 z powodu tego urazu, a następnie trzy kolejne. Dopiero 13 maja 2017 wydano mu oficjalne świadectwo medyczne, iż jest zdolny do gry.
25 września 2017 podpisał umowę na czas obozu treningowego z zespołem Philadelphia 76ers. 14 października został zwolniony.
3 lutego 2018 podpisał 10-dniową umowę z New Orleans Pelicans. 26 lutego przedłużył umowę z Pelicans do końca sezonu. 19 września został zwolniony, tuż przed rozpoczęciem obozu szkoleniowego.
1 września 2018 dołączył do Philadelphia 76ers na czas obozu szkoleniowego. 13 października został zwolniony.
22 listopada 2019 został zawodnikiem południowokoreańskiego Ulsan Mobis Phoebus.

</doc>
<doc id="318998" url="https://pl.wikipedia.org/wiki?curid=318998" title="Kazimierz Daszkiewicz">
Kazimierz Daszkiewicz

Kazimierz Antoni Daszkiewicz (ur. 17 stycznia 1893 we Lwowie, zm. 10 marca 1972 w Warszawie), wojskowy polski, bibliotekarz i bibliograf, współtwórca Centralnej Biblioteki Wojskowej.
Służył w Legionach Polskich. W 1917 wspólnie z Wacławem Tokarzem organizował Bibliotekę Komisji Wojskowej Tymczasowej Rady Stanu w Warszawie, początkowo działającą przy Wojskowym Instytucie Naukowo-Wydawniczym (którego szefem był Tokarz); do 1921 Daszkiewicz był bibliotekarzem tej instytucji, przekształconej w 1919 w Centralną Bibliotekę Wojskową. W 1918 ukończył we Lwowie studia wyższe. Na potrzeby bibliotekarstwa wojskowego opracował "Regulamin Biblioteki Komisji Wojskowej" i "Instrukcję dla bibliotekarzy pułkowych". Z Januszem Gąsiorowskim opracował "Polską bibliografię wojskową", wydaną w latach 1921-1923, wcześniej publikowaną na łamach "Bellony". Również w "Bellonie" ogłosił artykuł "Biblioteka Komisji Wojskowej" (1918).
Przed II wojną światową pracował jako redaktor w wydawnictwach Gebethner i Wolff oraz Trzaska, Evert i Michalski; po wojnie był związany z redakcją popularnonaukową Ludowej Spółdzielni Wydawniczej. Wspólnie ze Stanisławem Jarkowskim opublikował "Bibliografię ważniejszych prac dotyczących prasy polskiej" (1922).
Źródła:

</doc>
<doc id="319003" url="https://pl.wikipedia.org/wiki?curid=319003" title="Analiza chemiczna">
Analiza chemiczna

Analiza chemiczna – badanie jakościowego (analiza jakościowa) i ilościowego (analiza ilościowa) składu chemicznego substancji. 
Podział metod.
Ze względu na naturę.
W analizie chemicznej stosuje się metody chemiczne, fizyko-chemiczne i biochemiczne. 
Ze względu na ilość i sposób wykorzystania próbki.
Tradycyjnie do analiz wykonywanych ręcznie potrzeba było minimum 100 mg do kilku gramów próbki. Rozwój technik analitycznych umożliwił jednak radykalne zmniejszenie tej ilości. Rozróżnia się tutaj:
Analizy ze względu na sposób pobierania i wykorzystania próbek dzieli się na:
Procedura wykonywania analiz inwazyjnych.
Wykonanie właściwych pomiarów analitycznych w trybie inwazyjnym poprzedzają czynności wstępne:
Zastosowanie.
Analiza chemiczna jest szeroko stosowana w różnych dziedzinach nauki i gospodarce – służy do badania wód, powietrza, gleby, nawozów (ochrona środowiska, racjonalna gospodarka w rolnictwie i leśnictwie), próbek biologicznych, zarówno "in vitro", jak i "in vivo" z minimalnym zakłóceniem normalnego funkcjonowania organizmu (diagnostyka lekarska), kontroli procesów technologicznych i oceny jakości produktów w przemyśle chemicznym, farmakologicznym, półprzewodników, metalurgicznym, spożywczym i górniczym.

</doc>
<doc id="319005" url="https://pl.wikipedia.org/wiki?curid=319005" title="Johanna Bormann">
Johanna Bormann

Johanna Bormann (ur. 10 września 1893, zm. 13 grudnia 1945 w Hameln) – SS-Aufseherin, niemiecka nadzorczyni w nazistowskich obozach koncentracyjnych i zbrodniarka wojenna.
Życiorys.
Do służby w SS zgłosiła się w roku 1938 by, jak to później tłumaczyła podczas swojego procesu, zarobić więcej pieniędzy. Służbę w obozach koncentracyjnych rozpoczęła w Lichtenburgu w Saksonii (początkowo w kuchni), gdzie z 49 innymi kobietami z pomocniczej służby SS podlegała Oberaufseherin Jane Bernigau. W 1939 roku przeniesiono ją do nowo powstałego obozu kobiecego w Ravensbrück, gdzie nadzorowała jedną z grup roboczych. W marcu 1942 roku skierowano ją do pracy w obozie Auschwitz I. Więźniarki nazywały ją „kobietą z psami”, gdyż rzadko rozstawała się z ogromnymi wilczurami, szczując nimi bezbronne ofiary. Od października 1942 roku przeszła jako nadzorczyni do obozu zagłady Birkenau, gdzie jej zwierzchniczkami były: Margot Drechsel, Maria Mandl i Irma Grese.
W roku 1944 służyła w podobozie "Hindenburg" (obecnie Zabrze), a w styczniu 1945 znalazła się ponownie w Ravensbrück. W marcu 1945 roku przeniesiono ją do obozu Bergen-Belsen, który wyzwolono 15 kwietnia 1945 roku. W chwili wyzwolenia obozu znajdowało się w nim 10 tysięcy zwłok i 60 tysięcy żywych więźniów. Borman została schwytana przez Brytyjczyków i osądzona następnie w pierwszym procesie załogi tego obozu (od 17 września do 17 listopada 1945 roku). Odpowiadała także za swoje zbrodnie popełnione w Auschwitz-Birkenau.
Została skazana na śmierć i powieszona przez brytyjskiego kata Alberta Pierrepointa 13 grudnia 1945 roku o godzinie 10:38 w więzieniu Hameln. W tym samym dniu zostały powieszone także Irma Grese i Elisabeth Volkenrath.

</doc>
<doc id="319010" url="https://pl.wikipedia.org/wiki?curid=319010" title="Macierz Hilberta">
Macierz Hilberta

Macierz Hilberta – macierz kwadratowa z elementami danymi wzorem:
Na przykład macierz Hilberta 5 × 5 wygląda następująco:
Macierz Hilberta jest podręcznikowym przykładem macierzy źle uwarunkowanej. Wskaźnik uwarunkowania macierzy Hilberta stopnia N wynosi:
Numerycznie rozwiązywanie nawet niewielkich układów równań z tą macierzą jest zatem praktycznie niemożliwe.

</doc>
<doc id="319011" url="https://pl.wikipedia.org/wiki?curid=319011" title="Wikispecies">
Wikispecies

Wikispecies – siostrzany projekt Wikipedii, będący wielojęzycznym katalogiem gatunków biologicznych.
Znajdują się tam dane o zwierzętach, roślinach, grzybach, bakteriach, archeonach, pierwotniakach i wszelkich innych formach życia. Roboczym językiem Wikispecies jest angielski, zaś nazwy biologiczne podawane są po łacinie.
We wrześniu 2009 roku w bazie Wikispecies znajdowało się ponad 195 000 stron, a w projekcie zarejestrowanych było ponad 129 000 użytkowników.
Od 2009 roku współpracuje z recenzowanym czasopismem naukowym ZooKeys.
23 października 2011 roku Wikispecies dołączył do grona tych projektów Wikimedia Foundation, w których liczba stron w bazie przekroczyła 300 tys., 16 czerwca 2014 przekroczono liczbę 400 tys., 7 stycznia 2017 roku – pół miliona, a 16 kwietnia 2022 800 tys.

</doc>
<doc id="319014" url="https://pl.wikipedia.org/wiki?curid=319014" title="Książę Polski">
Książę Polski



</doc>
<doc id="319017" url="https://pl.wikipedia.org/wiki?curid=319017" title="Łada Biłgoraj">
Łada Biłgoraj

Łada 1945 Biłgoraj – polski klub piłkarski z siedzibą w mieście Biłgoraj, występujący obecnie w klasie okręgowej.
Historia.
Powstanie klubu.
Klub sportowy Łada Biłgoraj powstał w roku 1945, przy Ochotniczej Straży Pożarnej w Biłgoraju. Nazwa pochodzi od rzeki Łady, przepływającej przez miasto Biłgoraj.
Lata 1953–1999.
W 1953 klub został przejęty przez Włosiankarską Spółdzielnię Pracy i zmienił nazwę na Start Biłgoraj. Cztery lata później klub usamodzielnił się i powrócił do starej nazwy. W roku 1959 Łada awansowała do ówczesnej ligi okręgowej. W tym samym roku odbył się mecz z reprezentacją Brześcia, który piłkarze Łady przegrali 0:3, lecz mecz był pokazem umiejętności zawodników. Trenerem był wówczas Bogdan Drylak.
Na początku lat 60. klub miał spore problemy finansowe. Pomimo dosyć dobrych wyników w sezonach 1964 i 1966 odeszli najlepsi zawodnicy klubu. Efektem tego w 1970 roku był spadek do ówczesnej, niższej klasy A, jednak już rok później zespół ponownie awansował do ligi okręgowej. W 1975 roku miała miejsce reorganizacja systemu ligowego. W jej wyniku Łada trafiła do ligi międzywojewódzkiej zamojsko-chełmskiej. W 1978 klub znalazł się w lidze międzyokręgowej lubelsko-siedleckiej i pod koniec sezonu zajął 13. miejsce. Również w tym samym roku – 1978, odbył się mecz z radziecką II-ligową drużyną Torpedo Łuck, który zakończył się zwycięstwem Łady.
Rok 1980 przyniósł kolejną reorganizacja systemu ligowego. Liga międzyokręgowa została zlikwidowana, a Łada ponownie znalazła się w lidze okręgowej zamojsko-chełmskiej, w której pod koniec sezonu zajęła 10. miejsce. W 1983 powstała klasa międzywojewódzka lubelsko-zamojska, w której klub wypadł nieco gorzej. W 1986 ponownie powstała liga okręgowa zamojsko-chełmska, w której Łada pod koniec sezonu 1986/1987 zajęła 2. miejsce. Trenerem był wówczas Wiesław Wieczerzak. W 1987 odbyły się dwa ważne spotkania. Pierwsze pomiędzy Ładą a II-ligową wówczas Wisłą Kraków, który zakończył się zwycięstwem Łady Biłgoraj 3:2, oraz spotkanie z drużyną Bersarin Berlin (III liga NRD). To spotkanie również zakończyło się zwycięstwem klubu z Biłgoraja wynikiem 8:3. W Ładzie grał wówczas jej wychowanek, reprezentant Polski Kazimierz Węgrzyn. Rok później Łada grała m.in. mecz z II-ligowym Hutnikiem Kraków. Ten mecz zakończył się porażką 2:5. W 1988 roku Łada awansowała do III ligi krakowsko-rzeszowskiej. Wyniki biłgorajskiego klubu podczas tego sezonu okazały się fatalne, wszystkie mecze zakończyły się przegranymi (nie licząc dwóch remisów), klub po roku spędzonym w III lidze ponownie spadł do IV ligi.
W roku 1996 Łada kolejny raz awansowała do III ligi, a trenerem ponownie został Wiesław Wieczerzak. Niedługo potem trenerem został ukrainiec Serhiy Gacenko. Pod koniec sezonu 1996/1997 Łada zajęła 5. miejsce, planowany był awans do II ligi. Odbyła się kolejna zmiana trenera. Został nim Ferdynand Kanas. Wyniki znacznie pogorszyły się i nastąpiła kolejna zmiana szkoleniowca na Jerzego Murę. W 1998 r. nastąpiła reorganizacja III ligi – grupa krakowska została połączona z lubelską w której grała Łada, przy czym z obu grup odpadła połowa drużyn, w tym klub z Biłgoraja. W IV lidze Łada zagrała tylko jeden sezon. W 1999, pod wodzą trenera Serhiya Gacenki Łada w barażach ze Świtem Krzeszowice wywalczyła kolejny awans do III ligi.
Lata 2000–2010.
W sezonie 2000/2001 do klubu sprowadzono wielu doświadczonych piłkarzy, wśród nich znaleźli się nawet byli gracze I-ligowi. 47 punktów w lidze dało 10. miejsce na koniec sezonu. Następny sezon pod względem punktowym był taki sam i piłkarze zajęli 13. miejsce, ostatnie premiowane utrzymaniem w III lidze. W sezonie 2002/2003 Łada przechodziła poważny kryzys – odszedł trener Adam Mażysz i najlepsi zawodnicy. Brakowało pieniędzy i młodych piłkarzy. Szkoleniowcem został Jerzy Bojko. Większość meczów sezonu została przegrana, jeden mecz został oddany walkowerem. Zespół uplasował się na 16. miejscu i spadł do IV ligi. Po spadku został wybrany nowy zarząd klubu. Powrócił trener Serhiy Gacenko i postawiono większy nacisk na rozwój młodzieży. Wyniki pozwoliły na utrzymanie się w IV lidze na 10. miejscu. W lipcu 2004 roku trenerem Łady został Ireneusz Suchowierzch. Pod wodzą nowego trenera Łada osiągnęła największy sukces w Pucharze Polski, docierając do 1/32 finału. 3 sierpnia 2004 roku na stadionie w Biłgoraju Łada podejmowała wówczas II-ligowy Piast Gliwice, gdzie zremisowała 2:2. O wyniku meczu zadecydowały rzuty karne, w których lepsi okazali się zawodnicy z Górnego Śląska wygrywając 2:4. Znacznie gorzej wyglądała sytuacja w lidze. Pod koniec sezonu 2003/2004 klub zajął dopiero 10. miejsce, a następny sezon, mimo prób ratowania zespołu, zakończył się spadkiem do V ligi (tzw. "okręgowej").
Po spadku do V ligi trenerem został Marek Sadowski (były reprezentant kadry-B Polski), sprowadzono do klubu nowych zawodników, do gry włączono także młodych wychowanków. Sezon w V lidze, po odniesieniu niemal samych zwycięstw zakończył się awansem Łady do IV ligi. Sezon 2006/2007 w IV lidze był dla klubu również bardzo udany. Niemal wszystkie mecze zostały wygrane, a Łada zajęła 2. miejsce, premiowane awansem do III ligi po Górniku II Łęczna, który nie mógł awansować z powodu degradacji pierwszego zespołu Górnika Łęczna do III ligi za udział w aferze korupcyjnej. Po awansie do III ligi, sezon 2007/2008 był fatalny. Na 32 spotkania Łada wygrała tylko 6 razy. Zajmując przedostatnie 16. miejsce, utrzymała się jednak w III lidze, ponieważ przed sezonem 2008/2009 miała miejsce reorganizacja systemu ligowego w Polsce. Mimo tego, po trzech sezonach spędzonych w Biłgoraju trener Marek Sadowski został zastąpiony przez innego szkoleniowca – Sławomira Adamusa. Kolejny sezon w III lidze był znów nieudany. Ponownie 16. miejsce i spadek do IV ligi. Trenerem przed rozpoczęciem sezonu 2009/2010 został jej piłkarz, Ireneusz Zarczuk. Łada zakończyła sezon na 10. miejscu. Lipiec 2010 roku przyniósł wielkie zmiany w klubie. Zarząd klubu ogłosił upadłość z powodu problemów finansowo – organizacyjnych.
Sezon 2010–2011, powstanie Stowarzyszenia Łada 1945 Biłgoraj.
Po ogłoszeniu upadłości klubu, 16 lipca 2010 roku, staraniem kibiców powstało Stowarzyszenie Łada 1945 Biłgoraj. Sezon 2010/2011 Łada rozpoczynała rozgrywki ligowe od najniższej, B-klasy.
Trenerem pierwszej drużyny pozostał Ireneusz Zarczuk a w klubie postawiono na wychowanków. 12 września 2010 roku Łada rozpoczęła powrót do wielkiej piłki od meczu na własnym stadionie przeciwko Orionowi-Stihl Jacnia wygrywając pewnie 7:2. W 16 spotkaniach sezonu 2010/2011 biłgorajanie wygrali wszystkie spotkania, strzelając 74 bramki tracąc tylko 5, zapewniając sobie pewny awans do A-klasy.
Sezon 2011–2012.
Sezon 2011/2012 piłkarz Łady rozpoczęli od trzech spotkań w Pucharze Starosty Biłgorajskiego w finale wygrywając z drużyną Groma Różaniec 3:2. Dzięki tej wygranej mogli wystartować w Okręgowym Pucharze Polski. Po zaciętym spotkaniu z III-ligową Tomasovią Tomaszów Lubelski odpadli z rozgrywek, przegrywając minimalnie 1:2. W tym sezonie powstała również drużyna juniorów starszych (II Wojewódzka Liga Juniorów Starszych). Trenerem juniorów został Marcin Mura. Wyniki w A-klasie były bardzo dobre. Pierwsze miejsce na koniec sezonu i pewny awans do klasy okręgowej.
Sezon 2012–2013.
Sezon 2012/2013 Łada Biłgoraj rozpoczęła podobnie jak w roku ubiegłym od spotkań w Pucharze Starosty Biłgorajskiego. Tak jak rok wcześniej piłkarze Łady awansowali do finału pokonując na wyjeździe Włókniarza Frampol 0:4. W Okręgowym Pucharze Polski spotkali się najpierw z drużyną Roztocza Szczebrzeszyn wygrywając wysoko 5:0 a następnie przegrali, dopiero po rzutach karnych z Omegą Stary Zamość 3:4. W lidze piłkarze biłgorajskiego klubu rozpoczęli sezon od wysokiego zwycięstwa 5:1 nad drużyną Tanwi Majdan Stary. Ostatecznie sezon zakończyli na 1. miejscu z dorobkiem 69 punktów awansując do IV ligi.
Sezon 2013–2014.
Po trzech latach Łada powróciła do IV ligi. Pierwszy mecz w IV lidze piłkarze rozegrali przed własną publicznością przeciwko drużynie Roztocza Szczebrzeszyn wygrywając 3:0. W lidze spisywali się poprawnie i jako beniaminek koniec sezonu zakończyli na 10. pozycji zapewniając sobie utrzymanie. W rozgrywkach Okręgowego Pucharze Polski, piłkarze z Biłgoraja rozpoczęli zmagania od ćwierćfinału przeciwko Roztoczu Szczebrzeszyn wygrywając 3:1. W walce o finał Łada zmierzyła się w derbowym spotkaniu przeciwko AMSPN Hetmanowi Zamość, wygrywając minimalnie po dogrywce 1:0. W finale piłkarze Łady wygrali na wyjeździe z Kryształem Werbkowice, dopiero po rzutach karnych 3:5, awansując do Wojewódzkiego Pucharu Polski. Pierwsze, półfinałowe wyjazdowe spotkanie przeciwko POM Iskra Piotrowice, Łada wygrała kolejny raz po rzutach karnych 3:4 i od awansu do rundy wstępnej Pucharu Polski pozostawało jedno spotkanie. 25 czerwca 2014 o godzinie 17:30 w Biłgoraju, odbył się decydujący mecz Wojewódzkiego Pucharu Polski, gdzie Łada Biłgoraj uległa Podlasiu Biała Podlaska 1:3 i nie awansowała do rundy wstępnej Pucharu Polski.
Sezon 2014–2015.
Podczas rundy jesiennej piłkarze Łady, swoje mecze w roli gospodarza będą rozgrywać w oddalonym o 10 kilometry stadionie w Soli z powodu trwających prac remontowo – budowlanych na stadionie OSiR. Na stadionie oprócz nowej murawy, powstanie bieżnia lekkoatletyczna. Sezon 2014/2015 piłkarze Łady rozpoczęli od meczu z Orlętami Łuków, wygranego pewnie 4:1, by w 2. kolejce przegrać 3:0 z Omegą Stary Zamość. Kolejne pięć spotkań zakończyło się remisami, w tym spotkanie derbowe z AMSPN Hetmanem Zamość. Na 15 spotkań rundy jesiennej, aż 8 zakończyło się remisami i tylko dwoma zwycięstwami. Do rundy wiosennej piłkarze Łady przygotowywali się na miejscu spadkowym. 19 kwietnia 2015 roku, po 573 dniach przełamała fatalną passę porażek na wyjazdach w derbowym spotkaniu przeciwko AMSPN-owi Hetmanowi Zamość zdobywając zwycięska bramkę na 2:3 w doliczonym czasie gry. Ostatecznie Łada ma zakończenie sezonu zajęła 13. miejsce i spadła o jedną klasę rozgrywkową.
Wielkie Derby Zamojszczyzny.
Spotkania pomiędzy Ładą a Hetmanem są określane jako "Wielkie Derby Zamojszczyzny". Te mecze są jednymi z bardziej znanych w województwie lubelskim, oraz określane meczami podwyższonego ryzyka. Pierwsze derby w XXI wieku odbyły się w 2006 roku zwycięstwem Łady Biłgoraj 1:0.
1/2 finału Okręgowego Pucharu Polski
III liga, 17. kolejka
Finał Okręgowego Pucharu Polski
 * Mecz przerwany w 28 minucie z powodu zamieszek na stadionie. Zweryfikowany jako obustronny walkower.
III liga, 34. kolejka
 * Mecz nie odbył się z powodu, braku zgody Komendy Powiatowej Policji w Biłgoraju na organizację spotkania. Walkower dla Hetmana Zamość.
1/2 finału Okręgowego Pucharu Polski
IV liga, 5. kolejka
IV liga, 20. kolejka
IV liga, 8. kolejka
IV liga, 25. kolejka
IV liga, 12. kolejka
IV liga, 27. kolejka
IV liga, 12. kolejka
IV liga, 27. kolejka
1/2 finału Okręgowego Pucharu Polski
Stadion.
Stadion Ośrodka Sportu i Rekreacji w Biłgoraju, może pomieścić 2 tysiące osób. Zachodnia, kryta trybuna jest o pojemności 1300 miejsc. Wschodnia, odkryta trybuna może pomieścić 600 osób, lecz jest wyłączona z użytkowania. Jedynie sektor gość jest otwarty, w którym jest przeznaczonych 100 miejsc dla kibiców drużyny przyjezdnej. Boisko na stadionie ma wymiary 105 m x 64 m. Stadion nie ma podgrzewanej murawy oraz oświetlenia.
Kompleks stadionowy posiada również:
Szkoleniowcy.
Od 1995 do 2009 roku w klubie pracowało 20 trenerów. Najwięcej, bo 3 razy w biłgorajskim klubie pracował pochodzący z Ukrainy Serhiy Gacenko, natomiast najdłużej pracującym trenerem był Ireneusz Zarczuk, który współpracował z klubem w latach 2009 – 2017. Obecnie trenerem biłgorajskiej drużyny jest Marcin Mura.

</doc>
<doc id="319021" url="https://pl.wikipedia.org/wiki?curid=319021" title="Buk pospolity">
Buk pospolity



</doc>
<doc id="319022" url="https://pl.wikipedia.org/wiki?curid=319022" title="Kamień (nad Rzepedzią)">
Kamień (nad Rzepedzią)

Kamień (717 m n.p.m.) – szczyt we wschodniej części Beskidu Niskiego – Pasmo Bukowicy, nazywany też przez turystów Kamieniem nad Rzepedzią dla odróżnienia dwóch innych gór o tej samej nazwie w Beskidzie Niskim.
Przez grzbiet Kamienia przebiega Główny Szlak Beskidzki, jednak nie dociera do najwyższego punktu grzbietu, tylko schodzi z niego przy wychodniach skalnych. Skałki te są zbudowane z eoceńskich piaskowców przybyszowskich i ochronione wraz z sąsiadującym drzewostanem jako rezerwat przyrody Kamień nad Rzepedzią.

</doc>
<doc id="319023" url="https://pl.wikipedia.org/wiki?curid=319023" title="Wielki piec">
Wielki piec

Wielki piec – piec szybowy do wytapiania surówki ze wsadu składającego się z rudy żelaza z dodatkiem koksu i topników.
Opis.
Wielki piec ma gruszkowaty kształt dwóch stożków ściętych złączonych podstawami. Cała konstrukcja ma około 40 metrów wysokości. Wsad zasypuje się od góry, przez zamykany otwór zwany "gardzielą". Część pieca tworzona przez górny stożek nazywa się "szybem" i jest zasobnikiem surowca. Koks pełni rolę paliwa oraz reduktora tlenków żelaza. Proces palenia podtrzymywany jest powietrzem wtłaczanym szeregiem dysz usytuowanych na poziomie złączenia podstaw stożków. Topniki ułatwiają oddzielenie od metalu zawartych w rudzie zanieczyszczeń i "skały płonnej" (nieużytecznej części kopaliny). Stopiony metal zwany surówką zbiera się w części tworzonej przez stożek dolny zwanej "garem". Niepożądane składniki wsadu w wyniku reakcji z topnikami i tlenem z atmosfery pieca tworzą żużel, który również spływa do gara i, jako lżejszy, unosi się na powierzchni surówki. Co pewien czas surówka i żużel odprowadzane są z pieca przez oddzielne "otwory spustowe". Wydajność wielkiego pieca to 2 do ponad 10 tysięcy ton surówki na dobę. Oprócz żużla produktem ubocznym jest gaz wielkopiecowy, będący mieszaniną tlenku węgla, azotu i dwutlenku węgla. 
Gaz ten, spalany w nagrzewnicach, służy do ogrzewania wdmuchiwanego powietrza, co znacznie podnosi efektywność procesu. 
Wielki piec pracuje w procesie ciągłym, od rozpalenia do wygaszenia pieca upływa kilka lat, a przerwanie pracy jest zwykle wymuszone uszkodzeniem "wyłożenia ogniotrwałego".
Zasada pracy i konstrukcja wielkiego pieca wywodzi się z dymarki. Przyjmuje się, że pierwsza konstrukcja, którą można by nazwać wielkim piecem, powstała około 1400 roku. Drogą eksperymentów zmieniano kształt i wymiary, węgiel drzewny, który był początkowo stosowany jako paliwo zastąpiono koksem (1735). Istotnym usprawnieniem było też zastosowanie nadmuchu gorącym powietrzem (1828) w miejsce nadmuchu powietrzem nieogrzanym.
Przykładowy piec w Hucie Katowice ma 41 m wysokości, a z osprzętem odpowiedzialnym za wsad - 97 m. Takie rozmiary pozwalają uzyskać w jednym procesie ok. 300 ton surówki.

</doc>
<doc id="319024" url="https://pl.wikipedia.org/wiki?curid=319024" title="Google Summer of Code">
Google Summer of Code

Google Summer of Code – corocznie realizowany przez Google program wspierania Otwartego Oprogramowania. W jego ramach studenci realizują różne projekty na rzecz Otwartego Oprogramowania i otrzymują za to stypendium (w 2013 roku było to 5000$). Pierwsza edycja imprezy odbyła się w 2005 roku. Od tego czasu w imprezie uczestniczyło ponad 3400 studentów oraz ponad 380 organizacji mentorskich.
Organizacje mentorskie.
W ramach imprezy wybierane są organizacje mentorskie. To one oceniają i wybierają projekty zgłoszone przez studentów z całego świata. Następnie – podczas trwania "Google Summer of Code" – kierują studentami pomagając im w realizacji ich projektów. Organizacje dostają po 500$ za każdy zakończony sukcesem projekt.
Historia.
Pomysłodawcami imprezy byli założyciele Google: Sergey Brin oraz Larry Page a jej nazwa pochodzi od angielskiego określenia "Summer Of Love".
2005.
W 2005 roku do projektu zgłoszono ponad 8740 propozycji do 41 zaakceptowanych organizacji mentorskich. Początkowo przewidzianych było tylko 200 stypendiów, jednak z powodu ogromnego zainteresowania liczbę tę zwiększono do 410. Najwięcej miejsc dla studentów dostała Apache Software Foundation (34 projekty), KDE (24) oraz FreeBSD (20).
Zrealizowano w pełni około 80% projektów, jednak liczba ta różni się w zależności od konkretnej organizacji mentorskiej (przykładowo projekty Ubuntu zostały zrealizowane w 64% a KDE w 67%). Wiele z rozpoczętych projektów było nadal realizowanych po zakończeniu pierwszej edycji programu.
2006.
W 2006 roku do imprezy zakwalifikowano 102 organizacje mentorskie. Zgłoszono do nich ponad 6000 aplikacji z których do dalszej realizacji wybrano około 600.
Po raz pierwszy pojawił się problem ze studentami, którzy zostali wybrani do kilku projektów. Rozwiązanie tego problemu zajęło Google kilka godzin. Nie obyło się także bez wpadek: wiadomości o zaakceptowaniu do GSoC zostały rozesłane także do studentów, którzy faktycznie się nie dostali.
Druga edycja programu zakończyła się 8 września 2006. Według Google 82% studentów zrealizowało projekty.
2007.
Do trzeciej edycji programu przystąpiło 131 organizacji mentorskich. 1500 mentorów oceniło ponad 6200 zgłoszeń i wybrało około 900 studentów. Menedżerem programu została Leslie Hawthorn. Studentom pomagało 16 mentorów z Polski
2008.
W czwartej edycji "Google Summer Of Code" uczestniczyło 174 organizacji mentorskich. Z ponad 7100 propozycji projektów wybrano 1125 z których 83% zostało ukończonych na czas. Pod względem liczby zaakceptowanych studentów Polska znalazła się na 8 miejscu. W rankingu uczelni z największą liczbą przyjętych studentów znalazły się dwie polskie uczelnie: na drugim miejscu, z 10 studentami, pojawiła się Politechnika Wrocławska, a na dziesiątym Uniwersytet Warszawski z 6 studentami. W tej edycji programu uczestniczyło także 19 mentorów z Polski.
2009.
Do piątej edycji programu zakwalifikowało się 150 organizacji mentorskich (z około 400 zgłoszonych), do których przysłano około 5900 propozycji 3500 studentów. 20 kwietnia opublikowano listę 1000 zaakceptowanych studentów. 85% studentów z powodzeniem zrealizowało swoje zadania, a Politechnika Gdańska, zajmując piąte miejsce, znalazła się w gronie dziesięciu uczelni z największą liczbą zaakceptowanych studentów.
2010.
Informacje o tym, że szósta edycja programu się odbędzie pojawiły się 8 stycznia 2010. 18 marca 2010 pojawiła się lista 150 organizacji mentorskich zaakceptowanych do programu a 26 kwietnia lista 1025 studentów, którzy zostali zaakceptowani do programu.
2011.
Liczba organizacji zwiększyła się do 175, zaakceptowano 1115 studentów.
2012.
Ogłoszone przez Google 4 lutego 2012. 23 kwietnia 2012 Google zaakceptowało 1212 propozycji w 180 organizacjach.
2013.
Ogłoszone przez Google 11 lutego 2013. 8 kwietnia 2013 Google ogłosiło chęć uczestnictwa 177 projektów open source i organizacji. Zaakceptowano propozycje 1192 studentów.

</doc>
<doc id="319027" url="https://pl.wikipedia.org/wiki?curid=319027" title="Spalona Góra (Beskid Niski)">
Spalona Góra (Beskid Niski)

Spalona Góra (682 m n.p.m.) - szczyt we wschodniej części Beskidu Niskiego.
W pobliżu przebiega Główny Szlak Beskidzki z Kamienia na Tokarnię, który jednak omija Spaloną Górę i schodzi do Przybyszowa. Na szczycie znajdują się liczne wychodnie skalne zbudowane z piaskowców przybyszowskich.

</doc>
<doc id="319029" url="https://pl.wikipedia.org/wiki?curid=319029" title="Mezo">
Mezo

Mezo, właśc. Jacek Leszek Mejer[A] (ur. 1 lipca 1982 w Poznaniu) – polski raper[B], a także dziennikarz radiowy i osobowość telewizyjna.
Poza solową działalnością artystyczną współpracował z wykonawcami, takimi jak Ascetoholix, Slums Attack, Owal/Emcedwa, DJ Decks, Liber, Duże Pe, IGS, Sylwia Przybysz, Grupa Operacyjna czy 52 Dębiec.
Laureat nagród Eska Music, VIVA Comet i Superjedynki. Dwukrotnie nominowany do Fryderyka.
Życiorys.
Działalność artystyczną rozpoczął na przełomie 1994 i 1995, występując w amatorskim zespole Jurki, który został rozwiązany w 1997. Na jego kanwie utworzył nowy skład pod nazwą Liner. W 1998 z muzykami rozpoczął nagrania debiutanckiego materiału, który ukazał się rok później na kasecie magnetofonowej. W 2000, już pod nazwą Lajner, w studiu Macieja „Cameya” Sierakowskiego powstał kolejny materiał zatytułowany "Mezo". W międzyczasie raper wystąpił na drugim nielegalu tria Ascetoholix "Nazwij to sam" (2000). Rok później powstał nielegal pt. "Słowem" zarejestrowany w domowym studiu Dominika „Donia” Grabowskiego, członka tria Ascetoholix. Nagrania zyskały zainteresowanie niezależnej wytwórni Mia100, która ostatecznie nie wydała płyty.
Również w 2001 gościł w utworze Slums Attack „I moje miasto złą sławą owiane...” z albumu zespołu pt. "Na legalu?", a także wydał debiutancki, solowy utwór „Szermierka na słowo”, umieszczony na kompilacji różnych wykonawców wydanej wraz z branżowym magazynem „Klan”. Rok później wystąpił na pierwszej płycie Owal/Emcedwa pt. "Epizod II Rapnastyk" (2002). Studiował politologię na Uniwersytecie im. Adama Mickiewicza w Poznaniu. W latach 2002–2005 prowadził w radiu RMI FM audycję "Bless Da Mic".
22 maja 2003 nakładem wytwórni muzycznej UMC Records wydał swój debiutancki album studyjny pt. "Mezokracja". Wydawnictwo dotarło do 11. miejsca zestawienia OLiS i zostało nagrodzone tytułem "albumu roku" podczas gali Eska Music Awards, a także uzyskało nominację do nagrody polskiego przemysłu fonograficznego Fryderyka w kategorii „najlepszy album hip-hop”. W ramach promocji do utworów „Aniele”, „Żeby nie było” oraz „Mezokracja” zostały zrealizowane teledyski. W pierwszym z nich gościnnie wystąpiła Katarzyna Bujakiewicz. Płyta przysporzyła raperowi natychmiastowego sukcesu komercyjnego, jego nagrania były emitowane m.in. przez stacje radiowe Eska, Radio Zet i RMF FM. Do grudnia debiut sprzedał się w nakładzie ponad 12 tys. egzemplarzy. Także w 2003 Mezo wystąpił gościnnie na nielegalach ZDN i Prezesa, a także drugiej płycie Ascetoholix i albumie producenckim DJ Decksa. Rok później gościł na płytach Libera, tria Duże Pe, IGS i DJ Spox oraz Owala/Emcedwa, a nagrana przez niego piosenka „Rejs czwarty” została wykorzystana w polskim wydaniu gry wideo "Tony Hawk’s Pro Skater 4".
24 lutego 2005 nakładem UMC Records wydał album pt. "Wyjście z bloków", który nagrał z Tabbem. Album, promowany teledyskami „Nikt nie kocha Meza” oraz „Nie ma nic”, dotarł do 14. miejsca listy OLiS. Wśród gości na płycie znaleźli się m.in. Liber, Ania Karwan, Duże Pe, Aro, oraz Owal/Emcedwa. Za wydawnictwo raper otrzymał nominację do Superjedynki oraz po raz drugi do Fryderyka. W lipcu 2005 ukazało się wznowienie "Wyjścia z bloków". Materiał promował teledyskiem do utworu „Ważne”, z którym zajął drugie miejsce w konkursie „Premier” podczas XLII KFPP w Opolu. 16 października 2006 wydał album pt. "Eudaimonia", nagrany we współpracy z Tabbem i Kasią Wilk, Mietkiem Szcześniakiem, Liberem i Owalem/Emcedwa. Materiał uplasował się na 17. miejscu zestawienia OLiS, uzyskał także status złotej płyty. Wydawnictwo było promowane teledyskami do piosenek „Sacrum” oraz „Wstawaj”.
1 czerwca 2007 nakładem wytwórni płytowej My Music ukazała się kompilacja nagrań Meza pt. "Dekada 1997–2007". Na wydawnictwo złożyły się utwory pochodzące z trzech poprzednich albumów solowych rapera, które znalazły się na dwóch płytach CD. Do albumu dołączona została także płyta DVD zawierająca teledyski oraz występy rapera zarejestrowane na żywo. Także w 2007 wystąpił na kolejnej płycie Owal/Emcedwa oraz zespołu Grupa Operacyjna. W międzyczasie został wyróżniony tytułem "artysty roku" podczas VIVA Comet Awards, a także otrzymał dwie statuetki Eska Music Awards w kategoriach "artysta roku" i "hit roku" („Sacrum”) oraz Superjedynką za płytę "Eudaimonia".
17 kwietnia 2009 wydał dwa odmienne stylistycznie albumy: "Herezje" i "Słowo ma moc". Na pierwszej płycie, promowanej utworem „7 rejs!”, gościli Losza Vera, Orzech, Kloozkha, Owal/Emcedwa oraz Vito WS. Drugi z albumów dotarł do 17. miejsca listy OLiS. Z kolei wśród gości znaleźli się Katarzyna Skrzynecka, Katarzyna Wilk, Nowator, Gabriel Fleszar oraz Jay Delano. Materiał był promowany teledyskami do piosenek „Zemsta” i „Spowiedź – Herezje”. Również w 2009 w ramach VIVA Comet Awards uzyskał trzy nominacje w kategoriach "artysty roku", "hit dziesięciolecia" („Sacrum”) oraz "artysta dziesięciolecia".
6 września 2011 wydał kolejny, solowy album pt. "Mezoteryka", który uplasował się na 50. miejscu zestawienia OLiS. Gościnnie w nagraniach wzięli udział m.in. Owal/Emcedwa, Asia Kwaśnik oraz Ascetoholix. Natomiast w ramach promocji zostały zrealizowane teledyski do utworów „Kochaj albo giń”, „Kryzys”, „Zaufanie” oraz „Cash”.
W 2012 zajął trzecie miejsce w drugiej edycji programu telewizyjnego TVP2 "Bitwa na głosy".
Życie prywatne.
Rozwiedziony z Sandrą Łupicką, ma córkę Zuzannę, o której śpiewał w utworze „Nieśmiertelność”. Jego obecną żoną jest Weronika Radzimowska-Mejer, z którą ma córkę, Fridę (ur. 2019) i syna Fryderyka (ur. 2022)
Trenuje biegi długodystansowe, triathlon i tenis ziemny. W wieku 19 lat przebiegł pierwszy raz maraton. Jego rekordy biegowe to: 2:48:32 (maraton), 1:18:54 (półmaraton), 35:29 (10 km) i 17:29 (5 km).

</doc>
<doc id="319030" url="https://pl.wikipedia.org/wiki?curid=319030" title="Inscenizacja">
Inscenizacja

Inscenizacja – całokształt prac twórczych związanych z wystawieniem pewnego utworu na scenie. 
Podstawą inscenizacji jest scenariusz teatralny (w środowisku ludzi teatru zwany egzemplarzem reżyserskim), czyli na ogół tekst dramatu, ale może to być również rozpisana na dialogi adaptacja innego rodzaju dzieła literackiego, montaż różnych utworów poetyckich czy nawet tekstów o charakterze dokumentalnym (jak protokołów przesłuchań sądowych wykorzystywanych w konwencji teatru faktu). 
Inscenizator zespala wszystkie te elementy przedstawienia (takie jak: obsada aktorska, dekoracje, kostiumy, charakteryzacja, muzyka, światło, ruch sceniczny), podporządkowując każdy z nich jednej wspólnej koncepcji artystycznej. Reżyser – jako twórca inscenizacji – stał się główną postacią nowoczesnego teatru. We współczesnym teatrze, który korzysta z repertuaru dramaturgicznego wszystkich epok, reżyser-inscenizator często staje się pośrednikiem między dziełem minionego czasu a dzisiejszą publicznością. Sprawą inscenizatora jest dostosowanie wystawianego utworu do nowej sytuacji odbioru, tzn. odmiennego kontekstu społecznego i odmiennej wrażliwości estetycznej, z uwzględnieniem rozmaitych zmian cywilizacyjnych.

</doc>
<doc id="319031" url="https://pl.wikipedia.org/wiki?curid=319031" title="Keymaker">
Keymaker



</doc>
<doc id="319032" url="https://pl.wikipedia.org/wiki?curid=319032" title="Key generator">
Key generator



</doc>
<doc id="319033" url="https://pl.wikipedia.org/wiki?curid=319033" title="Heinrich von Hohenlohe">
Heinrich von Hohenlohe

Henryk von Hohenlohe (niem. Heinrich von Hohenlohe, zm. 15 lipca 1249) – wielki mistrz zakonu krzyżackiego w latach 1244–1249.
Życiorys.
Był synem Henryka von Hohenlohe, jednego z najbogatszych i najpotężniejszych feudałów Wirtembergii. Miał czterech braci i jedną siostrę.
Już w dzieciństwie został przeznaczony do stanu duchownego. W latach 1218–1219 był kanonikiem kapituły w Würzburgu. W grudniu 1220 r. wstąpił wraz z braćmi Fryderykiem i Andrzejem do zakonu krzyżackiego, jednocześnie oddając na rzecz zakonu swoją i braci część spadku po ojcu. Z darowizny tej wyrosła jedna z najważniejszych komturii krzyżackich w Niemczech – komenda Mergentheim nad Tauberą.
W 1221 r. odbył pielgrzymkę do Ziemi Świętej, po powrocie z której objął urząd komtura w Mergentheim. W 1225 r., na polecenie wielkiego mistrza Hermana von Salza, eskortował w drodze do Włoch drugą małżonkę cesarza Fryderyka II, Jolantę z Jerozolimy. Od tego czasu przebywał w otoczeniu wielkiego mistrza, sprawując, z krótkimi przerwami urząd mistrza krajowego w Niemczech, przy czym rezydował stale w Mergentheim.
Po usunięciu poprzednika kapituła generalna zakonu wybrała właśnie jego na urząd wielkiego mistrza. Był uważany za zwolennika cesarza i występując jako rozjemca w konflikcie między papieżem Innocentym IV a cesarzem reprezentował interesy tego drugiego, co wywołało sprzeciw części braci na czele z mistrzem krajowym Prus Dietrichem von Gruningen. W 1246 r. pośpieszył do Prus, gdzie zainicjował ofensywę krzyżacką, zakończoną bitwą i zdobyciem Dzierzgonia. Zawarł następnie korzystną dla Zakonu Krzyżackiego umowę z Prusami oraz z księciem pomorskim Świętopełkiem. Zmarł wkrótce po powrocie z Prus i został pochowany w kościele w Mergentheim.

</doc>
<doc id="319035" url="https://pl.wikipedia.org/wiki?curid=319035" title="Obozy hitlerowskie w Szebniach">
Obozy hitlerowskie w Szebniach

Frontstalag i Zwangsarbeitslager w Szebniach – niemiecki obóz dla jeńców radzieckich (od 8 października 1941 roku do wiosny 1942) oraz obóz pracy przymusowej w Szebniach (od 11 marca 1943 roku do 8 września 1944 roku).
"Frontstalag".
Stalag 325, 327
Podwaliny pod obóz dał punkt etapowy dla Wehrmachtu (oddziału konnego), zbudowany na przełomie 1939 i 1940 roku, który składał się z 8 baraków na powierzchni 10 hektarów. W połowie września 1941 roku wojsko opuściło obóz, a już 8 października tego roku przybył pierwszy transport ok. 2 tys. ludzi z terenów Związku Radzieckiego przywiezionych koleją do stacji Moderówka (obecnie Szebnie) – wtedy powstał "Frontstalag". W listopadzie przybyło jeszcze 3 transporty i liczba uwięzionych wynosiła od 5 do 7 tys. W jednym baraku znajdowało się około 300 osób, a wszystkich baraków było 20 (o długości około 40 m, szerokość 7 m.). Przebywali oni w bardzo trudnych warunkach. Tylko część z nich mieszkała w barakach, dlatego śmiertelność była duża (w listopadzie 1941 roku: 8-10 osób dziennie). Po wybuchu epidemii tyfusu 12 grudnia 1941 roku liczba zgonów wynosiła nawet 200 osób dziennie. Zmarłych wywożono do zagłębienia terenu, na tzw. Bierowskich Dołach. Obóz zlikwidowano jesienią, w listopadzie 1942 roku. W obozie zginęło około 4-6 tysięcy jeńców radzieckich. Pozostałych przy życiu około 200 ludzi przewieziono do obozu w Rymanowie.
"Zwangsarbeitslager".
Obóz pracy przymusowej ("Zwangsarbeitslager") rozpoczął działalność 11 marca 1943 roku, kiedy przywieziono pierwszy transport rzemieślników żydowskich z getta w Tarnowie. Kolejne transporty przyjeżdżały z likwidowanych gett w Bochni, Jaśle, Tarnowie, Rzeszowie i Przemyślu, z małych obozów z Frysztaka i Dukli, a także z obozów w Płaszowie i Pustkowie. Jednocześnie obóz pełnił funkcję zastępczego więzienia policyjnego ("Polizeiersatzgefängnis") dla placówki gestapo w Jaśle. Komendantami obozu kolejno byli: Scheidt, Kellermann i Blank, i SS-Oberscharführer Josef Grzimek.
Na początku sierpnia 1943 roku w obozie przebywało 1040 więźniów (w tym 570 Żydów). Więźniowie nosili ubrania cywilne oznaczone farbą oraz naszyty numer na kawałku białego materiału. W tym czasie ukończył się etap budowy obozu. Obóz o wymiarach 557 na 178 metrów był ogrodzony drutem kolczastym, posiadał 4 wieże strażnicze, 32 baraki rozdzielone w 4 pola obozowe oraz miejsce egzekucji. Wykonywano tam karę chłosty na „koziołku” i karę „słupka”. Zabitych grzebano na miejscowym cmentarzu. Organizowane również były masowe egzekucje na terenie lasu w Dobrucowej (ok. 1,7 km od obozu) – 21 września i 6 listopada 1943, w których zginęło przez rozstrzelanie około 1600 osób. Zwłoki były palone na ruszcie z szyn kolejowych, a miejsce zbrodni starannie zamaskowano kładąc świeżą darń i sadząc krzewy oraz drzewka. Akcją kierował SS-Oberscharführer Josef Grzimek. 4 listopada wysłano do Auschwitz transport 4237 Żydów. Do obozu dotarł on dzień później. Po selekcji skierowano do obozu jako więźniów 952 mężczyzn, oznaczając ich numerami 16087-161830 oraz 396 kobiet, oznaczając je numerami 66702-67097. Pozostałe 2889 osób zabito w komorach gazowych. Pozostałych około 1200 więźniów obozu w Szebniach odesłano 2 lutego 1944 roku do obozu w Płaszowie.
Więźniowie pracowali głównie w warsztatach na terenie obozu i żwirowisku nad Jasiołką. Obóz posiadał filie w warsztatach lotniczych w Krośnie (od 25 sierpnia 1943 do 27 stycznia 1944 roku), na terenie byłego obozu jeńców radzieckich w Rymanowie (wrzesień-listopad 1943), w kamieniołomie „Cieszyna” koło Frysztaka (październik 1943 – styczeń 1944).
Ponownie obóz został wykorzystany końcem marca 1944 roku, kiedy przywieziono jeńców radzieckich. Obóz ewakuowano do Grybowa w połowie lipca i 14 – 25 sierpnia 1944 roku. W obozie pozostało około 300 jeńców rannych i kalekich. Wyzwolenie obozu nastąpiło 8 września 1944 roku.
Zabudowania obozu zostały rozebrane przez miejscową ludność w styczniu i lutym 1945 roku.
Upamiętnienie.
Na miejscu obozów znajduje się szkoła wybudowana w 1964 roku, a przed budynkiem w miejscu głównej drogi obozowej znajduje się pamiątkowy głaz. Pomniki zostały wybudowane na miejscu straceń w Dobrucowej i na cmentarzu w Szebniach. Na Bierowskich Dołach urządzono cmentarz. Ofiarom obozu jenieckiego poświęciła swój wiersz „Obóz głodowy pod Jasłem” Wisława Szymborska.

</doc>
<doc id="319038" url="https://pl.wikipedia.org/wiki?curid=319038" title="Rene Depestre">
Rene Depestre



</doc>
<doc id="319040" url="https://pl.wikipedia.org/wiki?curid=319040" title="Roberto Rojas (chilijski piłkarz)">
Roberto Rojas (chilijski piłkarz)

Roberto Antonio Rojas Saavedra (ur. 8 sierpnia 1957 w Santiago) – chilijski piłkarz grający na pozycji bramkarza, reprezentant kraju, bohater jednego z największych oszustw w historii piłki nożnej.
Kariera piłkarska.
Roberto Rojas karierę piłkarską rozpoczął w Aviación Santiago, w którym występował do 1983 roku. Pierwsze sukcesy odnosił z CSD Colo-Colo, z którym zdobył dwukrotnie mistrzostwo Chile w sezonie 1983, sezonie 1986 oraz raz Puchar Chile w sezonie 1985. Po sukcesie reprezentacji narodowej w Copa América 1987, podczas którego chilijscy piłkarze zajęli drugie miejsce, został zawodnikiem brazylijskiego São Paulo FC, z którym zdobył dwukrotnie mistrzostwo stanu São Paulo w 1987 i 1989 roku.
Kariera reprezentacyjna.
W reprezentacji Chile zadebiutował w 1983. Był w składzie reprezentacji Chile podczas Copa América 1983 oraz Copa América 1987 i Copa América 1989, na których był podstawowym bramkarzem swojej drużyny
Incydent podczas meczu Brazylia-Chile.
Podczas ostatniego meczu eliminacyjnego do mistrzostw świata 1990 z reprezentacją Brazylii, rozgrywanego dnia 3 września 1989 roku na stadionie Maracana w Rio de Janeiro Rojas udając, że został trafiony racą rzuconą przez brazylijskich kibiców, symulował kontuzję poprzez celowe pocięcie się schowaną w rękawicy żyletką. Mecz został przerwany. Jednak kilka dni później na zapisach wideo odkryto oszustwo Rojasa – FIFA nałożyła na niego dożywotnią dyskwalifikację, po czym Rojas w wieku 32 lat zmuszony był zakończyć karierę piłkarską, a reprezentacja Chile nie została dopuszczona do udziału w eliminacjach do mistrzostw świata 1994.
W 2001 roku FIFA cofnęła Roberto Rojasowi dożywotnią dyskwalifikację.
Kariera trenerska.
Po cofniętej w 2001 roku przez FIFA dożywotniej dyskwalifikacji Rojas mógł rozpocząć karierę trenerską. Rojas w swojej karierze trenował: São Paulo FC (2003), Boa Ituiutaba (2007), Club Guaraní (2007) i Sport Recife (2009).

</doc>
<doc id="319043" url="https://pl.wikipedia.org/wiki?curid=319043" title="Język kreolski haitański">
Język kreolski haitański

Język kreolski haitański ("Kreyòl ayisyen") – język kreolski, który rozwinął się na terenie Haiti poprzez kreolizację języka francuskiego pod silnym wpływem różnych języków afrykańskich.
Posługuje się nim ok. 7,6 mln osób, przede wszystkim na Haiti. Za sprawą emigracji kilka procent jego użytkowników mieszka w innych krajach: Kanadzie, Stanach Zjednoczonych, Francji oraz sąsiednich państwach karaibskich: Dominikanie i na Bahamach.
Wpływy języków afrykańskich są duże, są to m.in. wpływy języka wolof oraz języków z rodziny gbe.
Wyróżnia się dwa główne dialekty języka kreolskiego haitańskiego: fablas oraz plateau.
W 1961 kreolski haitański został uznany za oficjalny język Republiki Haiti, obok języka francuskiego, który był urzędowym językiem kraju od momentu ogłoszenia niepodległości (1803). Wielu Haitańczyków jest dwujęzycznych i swobodnie włada zarówno kreolskim haitańskim, jak i francuskim, przy czym ten drugi język ma wyższy status i jest uważany za język elit. Po francusku tworzy np. jeden z najbardziej znanych pisarzy haitańskich, René Depestre. Ranga języka kreolskiego haitańskiego stale jednak wzrasta, także ze względu na fakt, że coraz więcej rodzimych twórców stara się tworzyć w tym języku, uznając go za element własnej tożsamości. W języku kreolskim haitańskim prowadzone są zajęcia szkolne, wydawana jest prasa i nadawane programy radiowe i telewizyjne.

</doc>
<doc id="319047" url="https://pl.wikipedia.org/wiki?curid=319047" title="Efekt Aharonova-Bohma">
Efekt Aharonova-Bohma

Efekt Aharonova-Bohma, również efekt Ehrenberga-Sidaya-Aharonova-Bohma – zjawisko kwantowomechaniczne, w którym naładowana cząstka odczuwa obecność pola elektromagnetycznego w obszarach, gdzie tego pola nie ma. Taki efekt pokazuje, że znajomość lokalnych pól nie wystarcza, by przewidzieć ewolucję układu kwantowego.
Pierwsi przewidzieli ten efekt dwaj fizycy, Werner Ehrenberg i Raymond E. Siday, w 1949 roku, a później Yakir Aharonov i David Bohm odkryli podobne zjawiska. Efekt pojawi się w przypadku zarówno pól magnetycznych, jak i elektrycznych, ale jest łatwiejszy do zmierzenia w przypadku pola magnetycznego.
Cząstka jest wrażliwa na różnicę potencjałów między różnymi torami przy interferencji, choćby związane z tą różnicą pole ograniczało się do obszaru, do którego cząstka nie mogła się przedostać. Dla pola magnetycznego doświadczenie polegało na umieszczeniu pomiędzy dwiema szczelinami, przez które miał przechodzić elektron, monokryształu żelaza w postaci cienkiego „drutu”, namagnesowanego podłużnie – jego pole magnetyczne było tylko wewnątrz niego, i elektron nie mógł się tam dostać, ale potencjał wektorowy tego pola był różny po obu stronach „drutu” – elektron to „zauważył” i zmienił się obraz interferencyjny.
Potencjał występował w równaniach opisujących kwantową cząstkę od początku; uważano, że to jest błąd, bo „potencjał nie ma znaczenia fizycznego”, i próbowano zmienić te równania – bez powodzenia. Zaobserwowane zjawisko pokazało, że to nie błąd. Efekt został potwierdzony eksperymentalnie. Przegląd ogólny wyników znaleźć można w publikacji Peshkina i Tonomury (1989).
Istnienie analogicznego zjawiska dla pola grawitacyjnego również zostało potwierdzone eksperymentalnie.
Znaczenie.
W XVIII i XIX wieku fizyka była zdominowana przez dynamikę Newtona, z naciskiem na pojęcie siły. Zjawiska elektromagnetyczne rozpracowywane poprzez serię eksperymentów, w których mierzono siły pomiędzy ładunkami, prądami i magnesami, w różnych konfiguracjach. W końcu powstał opis tego, w jaki sposób ładunki, prądy i magnesy oddziałują na siebie jako lokalne źródła pól siły, działające na inne źródła przy pomocy siły Lorentza. Ponieważ obserwowane właściwości pola elektrycznego były bezwirowe, a pola magnetyczne okazały się być pozbawione dywergencji, było możliwe opisanie pól elektrostatycznych jako gradientu skalarnego potencjału (potencjału elektrostatycznego Coulomba, analogicznego, w sensie matematycznym, do klasycznego potencjału grawitacyjnego), a stacjonarnych pól magnetycznych jako wiru potencjału wektorowego (wówczas była to nowa koncepcja). Język potencjałów bez problemów uogólniał się do w pełni dynamicznych przypadków, gdyż wszystkie efekty fizyczne opisane były przez pola, będące pochodnymi potencjałów, jednak potencjały (w przeciwieństwie do pól) nie były jednoznacznie określone przez efekty fizyczne.
Efekt Aharonova-Bohma jest ważny konceptualnie, gdyż dotyczy trzech kwestii widocznych w przeformułowaniu klasycznego elektromagnetyzmu Maxwella w teorię cechowania, które bez mechaniki kwantowej byłyby potraktowane jako matematyczne przeformułowanie bez znaczenia fizycznego. Eksperyment myślowy Aharonova-Bohma i jego eksperymentalna realizacja wskazywały, że implikacje te nie były czysto filozoficzne.
Te trzy kwestie to:
Z tych powodów efekt Aharonova-Bohma został wybrany przez magazyn „New Scientist” jako jeden z „siedmiu cudów świata kwantowego”.
Potencjały a pola.
Powszechnie twierdzi się, że efekt Aharonova-Bohma ilustruje fizyczność potencjałów elektromagnetycznych, formula_1 i A, w mechanice kwantowej. W ujęciu klasycznym znaczenie fizyczne miało jedynie pole elektromagnetyczne, podczas gdy potencjały były jedynie czysto matematyczną konstrukcją, która ze względu na swobodę cechowania nie była nawet ustalona dla danego pola elektromagnetycznego.
Jednakże Vaidman podważył tę interpretację wykazując, że efekt AB można wyjaśnić bez potencjałów dopiero wtedy, gdy będziemy mieli pełny kwantowy opis ładunków, będących źródłem pola elektromagnetycznego. Zgodnie z tym podejściem, potencjał w mechanice kwantowej jest tak samo fizyczny (lub niefizyczny) jak miało to miejsce klasycznie.
Globalne działanie a lokalne siły.
Efekt Aharonova-Bohma ilustruje również mechanika Lagrange’a, oparta na energiach, nie jest jedynie pomocą obliczeniową w stosunku do podejścia newtonowskiego, bazującego na siłach. Zatem rzeczony efekt uwiarygadnia spojrzenie, że siły nie są kompletnym opisem fizyki i należy uwzględnić potencjały energetyczne. W opracowanym przez Feynmana całkowaniu po trajektoriach, potencjał pola w bezpośredni sposób zmienia fazę funkcji falowej elektronu, co daje mierzalne efekty.
Lokalność efektów elektromagnetycznych.
Efekt Aharonova-Bohma pokazuje, że lokalne pola A i B nie zawierają pełnej informacji o polu elektromagnetycznym, i należy zamiast tego użyć czteropotencjału elektromagnetycznego (formula_2 A). Korzystając z twierdzenia Stokesa, można obliczyć wartość efektu za pomocą samego pola elektromagnetycznego, "lub" też samego czteropotencjału. Jednak używając pól elektromagnetycznych, efekty zależą od wartości pól w miejscach, w których cząstka jest nieobecna. Dla kontrastu, gdy używa się elektromagnetycznego czteropotencjału, efekt zależy od jedynie od wartości potencjału w miejscu w regionie dostępnym dla cząstki. Można więc albo porzucić zasadę lokalności, czemu wiele fizyków jest niechętnych, albo przyjąć, że czteropotencjał lepiej opisuje elektromagnetyzm, niż samo pole elektromagnetyczne. Z drugiej strony, efekt AB jest typowo kwantowy. Mechanika kwantowa znana jest z występowania w niej efektów nielokalnych (chociaż wciąż nie pozwalających na komunikację nadświetlną), a Vaidman twierdził, że jest to po prostu kolejna nielokalność, tylko w innej formie.
W klasycznym elektromagnetyzmie, oba opisy są równoważne. Dodając mechanikę kwantową, potencjał elektromagnetyczne formula_1 i A jawią się jako bardziej podstawowe. Mimo to, wszystkie obserwowalne efekty są ostatecznie wyrażane jako pola elektromagnetyczne, E i B. Jest to interesujące, ponieważ, choć można wyliczyć te pola z czteropotencjału, z powodu swobody cechowania, nie jest możliwa operacja odwrotna.
Efekt magnetycznego solenoidu.
Magnetyczny efekt Aharonova-Bohma można traktować jako wynik wymogu, aby mechanika kwantowa była niezmiennicza względem wyboru cechowania dla potencjału elektromagnetycznego, którego część stanowi magnetyczny potencjał wektorowy A.
Teoria elektromagnetyzmu implikuje, że cząstka o ładunku formula_4 podróżująca po ścieżce formula_5 w regionie zerowego pola magnetycznego B, ale niezerowego pola A formula_6 doświadcza przesunięcia fazowego formula_7 danego w jednostkach SI jako
Zatem cząstki, które mają takie same punkty startu i mety, ale poruszające się po różnych trasach, będą miały różnicę fazy formula_9 określoną przez strumień magnetyczny formula_10 przez obszar pomiędzy ścieżkami cząstek (za pomocą twierdzenia Stokesa i formula_11), dany jako
W mechanice kwantowej, ta sama cząstka może przebyć drogę pomiędzy punktami po wielu różnych ścieżkach. Tym samym różnica fazy może być zaobserwowana poprzez umiejscowienie solenoidu pomiędzy dwiema szczelinami interferometru z doświadczenia Younga (lub w odpowiedniku). Idealny solenoid (czyli nieskończenie długi i o doskonale jednorodnym rozkładzie prądu) ogranicza pole magnetyczne B, ale nie wytwarza żadnego pola na zewnątrz cylindra, i tym samym naładowana cząstka (np. elektron), przemieszczająca się na zewnątrz, nie doświadcza obecności pola magnetycznego. Jednakże istnieje na zewnątrz solenoidu, wewnątrz otoczonego strumienia, potencjał wektorowy A (bezpętlowy), zatem względna faza cząstek przechodzących przez jedną lub drugą szczelinę jest zależna od prądu płynącego w solenoidzie. Odpowiada to obserwowanemu przesunięciu prążków interferencyjnych na płaszczyźnie obserwacyjnej.
Ten sam efekt fazowy odpowiedzialny jest za wymóg skwantowanego strumienia w pętlach nadprzewodzących. Kwantyzacja ta zachodzi, gdyż funkcja falowa nadprzewodnictwa musi być pojedynczo wartościowana: jej różnica fazy formula_9 wokół zamkniętej pętli musi być całkowitą wielokrotnością 2π (przy ładunku formula_14) dla elektronowych par Coopera, a tym samym strumień musi być wielokrotnością formula_15 Kwant strumienia nadprzewodzącego został przewidziany przed Aharonovem i Bohmem przez F. Londona w 1948 roku przy użyciu modelu fenomenologicznego.
Twierdzi się, że pierwszych potwierdzeń eksperymentalnych dokonał Robert G. Chambers w 1960 roku w interferometrze elektronowym z polem magnetycznym wytwrzanym w żelaznej igle, a wczesne prace na ten temat podsumowuje Olariu i Popèscu (1984). Jednakże następni autorzy kwestionowali poprawność szeregu z nich ze względu na wątpliwości co do zupełnego ekranowania elektronu od pola magnetycznego. Wczesny eksperyment, w którym dzięki zupełnemu wykluczeniu pola magnetycznego z obszaru elektronu (dzięki użyciu nadprzewodzącej taśmy) zaobserwowano jednoznacznie efekt Aharonova-Bohma, został przeprowadzony przez Tonomura et al. w 1986 roku. Zakres efektu oraz zastosowania rosną. Webb "et al." (1985) zademonstrowali oscylacje Aharonova–Bohma w zwykłym, nie nadprzewodzącym metalowym pierścieniu. Obserwację tę omawia Schwarzschild (1986) oraz Imry &amp; Webb (1989). Bachtold "et al." (1999) zaobserwowali efekt w nanorurkach węglowych (omówienie: Kong "et al." (2004)).
Efekt elektryczny.
Tak samo, jak funkcja falowa zależy od magnetycznego potencjału wektorowego, tak samo zależy ona od skalarnego potencjału elektrycznego. Konstruując sytuację, w której potencjał elektrostatyczny zmienia się dla dwóch torów cząstki, przez obszary o zerowym polu elektrycznym, przewiduje się efekt Aharonova-Bohma, obserwowalny za pomocą zmiany wzorca interferencji na skutek zmiany fazy. Ponownie, klasycznie rzecz biorąc, brak pola elektrycznego oznaczałby, że nie powinno być żadnego efektu.
Z równania Schrödingera wynika, że funkcja własna z energią formula_16 wynosi formula_17 Jednakże energia zależy od potencjału elektrostatycznego formula_18 dla cząstki o ładunku formula_19 W szczególności, dla regionu o stałym formula_18 (brak pola), energia potencjału elektrycznego formula_21 jest po prostu dodawana do formula_22 co daje przesunięcie fazy:
gdzie formula_24 jest czasem spędzonym w tym potencjale.
Początkowa propozycja teoretyczna dla tego efektu sugeruje doświadczenie, w którym ładunki przechodzą przez przewodzący cylinder po dwóch ścieżkach, będąc osłanianymi przed zewnętrznym polem elektrycznym w regionie swojej trasy, jednak z możliwością zmiany potencjału poprzez ładowanie elektryczne cylindra. Okazuje się to jednak trudne w realizacji. Zaproponowano więc zamiast tego inne doświadczenie, obejmujące pierścieniową geometrię, przerwaną tunelowymi barierami, o napięciu formula_25 łączącym potencjały obu połówek pierścienia. Sytuacja ta również ujawnia przesunięcie fazy Aharonova-Bohma, i została zaobserwowana eksperymentalnie w 1998 roku.
Nano-pierścienie Aharonova-Bohma.
Nano-pierścienie powstały przez przypadek, podczas próby stworzenia kropek kwantowych. Mają one interesujące własności optyczne, związane z ekscytonami oraz efektem Aharonova-Bohma. Zastosowania tych pierścieni, używanych jako kondensatory lub bufory światła, obejmują obliczenia optyczne i technologię komunikacyjną. Trwa analiza i pomiary faz geometrycznych w pierścieniach mezoskopowych.
Szereg eksperymentów, w tym niektóre z 2012 roku, wykazało oscylacje Aharonova-Bohma w prądzie fali ładunku (CDW) względem strumienia magnetycznego, o dominującym okresie równym formula_26 przez pierścienie CDW aż do 85 µm w obwodzie o 77 K. Zachowanie to jest podobne do kwantowego nadprzewodzącego urządzenia do interferencji (SQUID).

</doc>
<doc id="319049" url="https://pl.wikipedia.org/wiki?curid=319049" title="Morze terytorialne">
Morze terytorialne

Morze terytorialne (ang. "territorial sea") – wody terytorialne, pas wód wraz z wodami przybrzeżnymi, na którym obowiązuje prawodawstwo i władza państwa, do którego należy dany odcinek wybrzeża.
Charakterystyka.
Pod względem prawnym status morza terytorialnego nie różni się od statusu terytorium lądowego państwa nadbrzeżnego (stanowiąc część terytorium danego kraju), z wyjątkiem obowiązywania na tym morzu prawa nieszkodliwego przepływu. W skład terytorium państwa (wód terytorialnych), poza morzem terytorialnym, mogą wchodzić wody wewnętrzne (morskie wody wewnętrzne) i wody archipelagowe (w przypadku państw archipelagowych). Szerokość pasa morza terytorialnego nie może przekroczyć 12 mil morskich (art. 3 konwencji o prawie morza) od linii podstawowej. W pasie wód morza terytorialnego wszystkie statki (statki handlowe, rybackie, sportowe i inne, w tym pozostające w niehandlowej służbie państwowej, jak okręty, statki straży granicznej) mogą korzystać z prawa nieszkodliwego przepływu (bez potrzeby uzyskania zezwolenia czy notyfikacji – patrz: konwencja genewska o morzu terytorialnym i strefie przyległej i wyrok Międzynarodowego Trybunału Sprawiedliwości w sprawie cieśniny Korfu z 1949 r.).
Współcześnie szerokość morza terytorialnego prawie 95% państw nadbrzeżnych mieści się w wartości 12 mil morskich, w tym 140 państw utrzymuje jako zasadę 12-milowe morze terytorialne, a 4 państwa mniejszą szerokość. Pozostałe 5% państw utrzymuje większą niż dopuszczalna przez prawo międzynarodowe szerokość morza terytorialnego.
Na zewnątrz morza terytorialnego jest strefa przyległa.
Polska i wszystkie państwa nadbałtyckie utrzymują jako zasadę 12-milowe morze terytorialne. Długość polskiej granicy morza terytorialnego (państwa na morzu) wynosi łącznie 440 km, w tym 22,4 km z Niemcami, 395 km z morzem pełnym (wyłączną strefą ekonomiczną) i 22,3 km z Federacją Rosyjską. Powierzchnia Polski obejmuje 322 575 km², w tym powierzchnia obszaru lądowego Polski – 311 888 km², obszaru morskich wód wewnętrznych – 2005 km² oraz morza terytorialnego – 8682 km².
Na zewnątrz od granic państwa (granicy morza terytorialnego) rozciąga się wyłączna strefa ekonomiczna, która jest obszarem międzynarodowym z pewnymi prawami zastrzeżonymi na rzecz państwa nadbrzeżnego (wyłączne prawo eksploatacji zasobów żywych i nieożywionych, badań naukowych, ochrony środowiska i budowania sztucznych wysp, konstrukcji i instalacji). Poza wymienionymi prawami wszystkie pozostałe państwa w wyłącznej strefie ekonomicznej korzystają na równych zasadach z wolności morza pełnego, w tym wolności żeglugi morskiej i powietrznej oraz układania kabli, rurociągów itp.
Morze terytorialne RP.
Morzem terytorialnym Rzeczypospolitej Polskiej jest obszar wód morskich o szerokości 12 mil morskich (22 224 m), liczonych od linii podstawowej tego morza. Stanowi ją linia najniższego stanu wody wzdłuż wybrzeża lub zewnętrzna granica morskich wód wewnętrznych. Do morza terytorialnego zalicza się także redy położone całkowicie lub częściowo poza tą granicą, jeśli odbywa się w tych redach załadunek, wyładunek i kotwiczenie statków. Ich granice zostały określone rozporządzeniem Rady Ministrów z dnia 22 lutego 1995 r. w sprawie ustalenia granicy redy dla portów morskich w Świnoujściu i Szczecinie. 
Dokładny przebieg granicy morza terytorialnego określa Rozporządzenie Rady Ministrów z dnia 13 stycznia 2017 r. w sprawie szczegółowego przebiegu linii podstawowej, zewnętrznej granicy morza terytorialnego oraz zewnętrznej granicy strefy przyległej Rzeczypospolitej Polskiej.
Morze terytorialne stanowi część terytorium Rzeczypospolitej Polskiej.

</doc>
<doc id="319053" url="https://pl.wikipedia.org/wiki?curid=319053" title="Danuta Rinn">
Danuta Rinn

Danuta Rinn, właściwie Danuta Smykla, także czasowo Danuta Czyżewska (ur. 17 lipca 1936 w Krakowie, zm. 19 grudnia 2006 w Warszawie) – polska piosenkarka i aktorka.
Jej najbardziej znane utwory to „Polskie skrzydła”, „Na deptaku w Ciechocinku”, „Gdyby choć raz” (oba z Bogdanem Czyżewskim), „Tyle wdzięku”, „Gdzie ci mężczyźni?”.
Życiorys.
Ukończyła średnią szkołę muzyczną w Krakowie w klasie fortepianu. Studiowała na Wydziale Kompozycji krakowskiej Państwowej Wyższej Szkoły Muzycznej, a podczas studiów współpracowała jako pianistka i akompaniatorka ze szkołą tańca Mariana Wieczystego i Rozgłośnią Krakowską Polskiego Radia, a jako piosenkarka z Teatrem na Wozie i kabaretem Centuś.
Debiutowała w Krakowie, a w 1963 przeniosła się do Warszawy i rozpoczęła karierę piosenkarki. Śpiewała w duecie z Bogdanem Czyżewskim i polskimi big bandami. W 1974 rozpoczęła solową karierę, m.in. zdobyła nagrodę Towarzystwa Przyjaciół Opola na 12. KFPP w Opolu za interpretację piosenki „Gdzie ci mężczyźni?”. Przez kolejne pięć lat współpracowała z Teatrem na Targówku w Warszawie, poza tym występowała z Kabaretem pod Egidą oraz brała udział na Festiwalu Piosenki Radzieckiej w Zielonej Górze.
Od początku lat 70. grała w filmach, takich jak "Nagrody i odznaczenia"," Zazdrość i medycyna", "Bilans kwartalny", "Doktor Murek", "Kariera Nikosia Dyzmy". W ostatnich latach życia często występowała w serialach, m.in.: "Niania", "Graczykowie, czyli Buła i spóła", "Samo życie", "Adam i Ewa". W drugiej połowie lat 70. występowała w radiowej audycji "60 minut na godzinę", grając przez pewien czas obok Andrzeja Zaorskiego i Mariana Kociniaka główną rolę w cyklicznym słuchowisku "Przygody radiowych piratów". W czasie działania „Solidarności” i w stanie wojennym stanęła po stronie prześladowanych oraz śpiewała m.in. w kościołach. 
W 1979 otrzymała Srebrny Krzyż Zasługi.
Od 2002 z powodu złego stanu zdrowia mieszkała w Domu Aktora w Skolimowie. Choć była już chora (cierpiała na zaawansowaną cukrzycę), wciąż myślała o organizowaniu koncertów, m.in. charytatywnych, ponadto wystąpiła w teledysku do piosenki zespołu Big Cyc „Każdy facet to świnia”. Zmarła 19 grudnia 2006 o godz. 22:15 w szpitalu przy ulicy Wołoskiej w Warszawie w wyniku powikłań cukrzycowych. Pogrzeb artystki odbył się 22 grudnia 2006 na cmentarzu Powązkowskim (kwatera 21-5-1).
5 września 2020 za pomocą technologii cyfrowej pojawiła się podczas występu Eweliny Lisowskiej na 57. Krajowym Festiwalu Polskiej Piosenki na Opolu.
Życie prywatne.
Dwukrotnie rozwiedziona. Pierwszym mężem artystki był lekarz Andrzej Rynduch, od którego nazwiska utworzyła swój pseudonim artystyczny Rinn. W latach 1964–1974 jej mężem był piosenkarz Bogdan Czyżewski. Nie miała dzieci. Była matką chrzestną dziennikarki Kingi Rusin.
Dyskografia.
z Bogdanem Czyżewskim
solo

</doc>
<doc id="319054" url="https://pl.wikipedia.org/wiki?curid=319054" title="Okręty podwodne typu Seawolf">
Okręty podwodne typu Seawolf

Okręty podwodne typu Seawolf (inaczej, typ "SSN-21") – ostatni zaprojektowany w czasach zimnej wojny typ amerykańskich myśliwskich okrętów podwodnych, stanowiący w swojej dziedzinie szczytowe amerykańskie osiągnięcie technologiczne tego okresu. W napędzanych siłownią jądrową i pędnikiem zamiast śruby okrętach, zastosowano najnowocześniejsze dostępne w latach osiemdziesiątych XX w. technologie. Dzięki ich zastosowaniu, jednostki "SSN-21" – zwłaszcza w zakresie poziomu wyciszenia – do dziś stanowią punkt odniesienia w budownictwie atomowych okrętów tej klasy. 
Budowa okrętów tego typu była elementem realizacji planu reorganizacji floty i powiększenia liczby jednostek United States Navy do 600 okrętów, a także zmiany operacyjnej strategii działania okrętów podwodnych marynarki wojennej Stanów Zjednoczonych. W ramach tego planu zakładano budowę 29 okrętów typu "Seawolf", zdolnych do samodzielnej i długotrwałej walki z radzieckimi okrętami podwodnymi w ich arktycznych rejonach operacyjnych, w pobliżu brzegów ZSRR, odpowiednio też do tego celu skonstruowanych i wyposażonych. Zakończenie zimnej wojny i rozpad Związku Radzieckiego, przy bardzo wysokich kosztach budowy tych okrętów, spowodowały jednak anulowanie programu Seawolf po wybudowaniu zaledwie trzech jednostek tego typu.
Geneza.
Po objęciu władzy prezydenckiej w Stanach Zjednoczonych przez Ronalda Reagana, sekretarzem marynarki został John Lehman, którego zadaniem była budowa silniejszej floty. 
 Lehman często określał swój program liczbowym celem: "600 okrętów". Najważniejszym aspektem tego planu była zmiana strategii działania floty na bardziej ofensywną, na terenie zdominowanym do tej pory przez potencjalnego zimnowojennego przeciwnika, marynarkę wojenną Związku Radzieckiego. W zakresie strategii myśliwskich okrętów podwodnych oznaczało to operacje w pobliżu brzegów ZSRR – wewnątrz tzw. bastionów, czyli wyznaczonych i odpowiednio w tym celu chronionych miejscach operacji radzieckich okrętów przenoszących pociski balistyczne SLBM. Mimo że cele sekretarza były zbieżne z poglądami faktycznie kierującego programami okrętów podwodnych US Navy admirała Hymana Rickovera, te dwie silne osobowości zaczęły kolidować ze sobą, skutkiem czego sekretarz marynarki zmusił do odejścia na emeryturę kontrowersyjnego i najdłużej służącego admirała w historii US Navy. Dzięki zakulisowym działaniom w Kongresie, sekretarzowi Lehmanowi udało się tym samym dokonać rzeczy, której nie było w stanie zrobić wielu jego poprzedników. Sukces Lehamana w tym względzie rozładował istniejące w marynarce rozgoryczenie spowodowane poczynaniami Rickovera w latach siedemdziesiątych, w tym zwłaszcza związanymi z programem w dużej mierze rewolucyjnego okrętu CONFORM. Po usunięciu admirała możliwe stało się nowe otwarcie w zakresie budowy okrętów myśliwskich USA. Miało to tym większe znacznie, że US Navy nie była do końca zadowolona z okrętów typu "Los Angeles" (688). Duża część środowiska oficerów floty podwodnej uważała bowiem, że stanowiące jej trzon okręty "688" stanowią pokłosie skostniałego sposobu myślenia "Dowództwa Systemów Morskich" (NAVSEA) i była przekonana o wyższości nad nimi okrętów radzieckich.
W tym samym czasie zmieniła się też strategia morska US Navy. Istotniejszego znaczenia nabrały „gry wojenne” zamiast statycznych kalkulacji, zaś rozwój floty – w tym okrętów podwodnych – zmierzał do zapewnienia im możliwości bojowych pozwalających na realizację strategii opracowanych na podstawie gier. W tym samym czasie luźno związana z reaktorem D1W konstrukcja nowego reaktora była wystarczająco dojrzała, aby skierować go do produkcji. Bliski ukończenia był także program nowego rakietowego pocisku przeciwpodwodnego Sea Lance, w zaawansowanym stadium rozwojowym znajdował się również dwuantenowy sonar dziobowy, a także holowane anteny sonarów.
Pierwotnie postanowiono zrezygnować z podjętych już prac nad nowym typem okrętu, decydując się na znaczącą modernizację istniejącego typu "688". Po mianowaniu jednak w 1982 roku na szefa operacji morskich admirała James D. Watkinsa – pierwszego na tym stanowisku oficera atomowych okrętów podwodnych – idea okrętu nowej generacji otrzymała silne wsparcie. Nie bez znaczenia okazało się także wsparcie dla marynarki wojennej prezydenta Ronalda Reagana, który zdecydował się na przebudowę US Navy i zaakceptował plan „600 okrętów”, z trzonem w postaci lotniskowców, pancerników i atomowych okrętów podwodnych, w tym 90 do 100 atomowych – myśliwskich okrętów podwodnych.
W celu ustalenia odpowiednich założeń nowych okrętów NavSea przeprowadziło serię studiów, po czym zleciło opracowanie wstępnego projektu zespołowi złożonemu z przedstawicieli NavSea oraz stoczni Electric Boat i Newport News. Podstawowym założeniem konstrukcyjnym nowego programu "Submarine for the 21st Century" był ekstremalnie niski poziom wytwarzanych przez nowe okręty szumów. Projektowane okręty otrzymać też miały nową generację systemu zarządzania walką, nowe wyrzutnie oraz sensory. Już w trakcie prac nad wstępnym projektem pierwszego okrętu, Marynarka powołała grupę oficerów i inżynierów pod nazwą "Group Tango", która w tajnym raporcie określiła siedem szczegółowych wymagań, jakie powinny spełniać nowe okręty. Wymagania te dotyczyły:
W wyniku przeprowadzonych prac konstrukcyjnych, osiągnięto trzy z siedmiu założonych celów, tj. dotyczące zdolności arktycznych, redukcji szumów oraz efektywności sonarów, w pozostałych natomiast zakresach – według źródeł US Navy – osiągnięto określone raportem Grupy Tango wymagania minimalne. Między innymi zdecydowano się obniżyć nieco maksymalną prędkość okrętu, celem uzyskania większego stopnia wyciszenia jednostki, zwłaszcza zaś większej prędkości taktycznej. Ostatecznie sekretarz Lehman zaakceptował przedstawioną koncepcję i zaczął zmierzać do konstrukcji pierwszego okrętu – wiodącego dla nowego typu – w planach finansowych na rok 1989. Jak oczekiwano, koszt pierwszego – prototypowego – okrętu miał się zamknąć kwotą 1,6 mld dolarów, przy koszcie piątej jednostki już tylko około 1 mld.
Projekt nowego okrętu całkowicie odpowiadał opracowanej strategii walki w radzieckich bastionach. W celu związania walką radzieckich okrętów myśliwskich ochraniających okręty balistyczne, amerykańskie okręty nowego typu miały przeprowadzać ataki okresowo, ściągając na siebie uwagę radzieckich sił przeciwpodwodnych, po czym, wykorzystując ponad dwukrotną przewagę swojej prędkości taktycznej, unikać ataku i przystępować do kontrataku. Krytycznym parametrem nowych okrętów była ich prędkość taktyczna, rozumiana jako maksymalna prędkość okrętu podwodnego, przy której może on wykryć okręty podwodne przeciwnika, samemu pozostając niewykrytym. Według ocen zarówno amerykańskiego wywiadu marynarki ("US Navy Intelligence"), jak też doświadczeń wynikających z kontaktów z radzieckimi jednostkami na morzu, okręty Związku Radzieckiego były dobrze wyciszone, jednakże jedynie przy niskich prędkościach. W sytuacji natomiast, gdy miały się przemieszczać z wyższą, użyteczną prędkością, były relatywnie łatwe do wykrycia, śledzenia i trafienia. 
Z drugiej strony, rezultaty jakie udało się osiągnąć przy opracowaniu nowych technologii wyciszania amerykańskich okrętów, skutkujące podniesieniem prędkości taktycznej do 20–25 węzłów, prowadziły do niemal bezgłośności nowych okrętów przy prędkościach operacyjnych. Sytuacja taka, zgodnie z amerykańską strategią, musiała doprowadzić do częstszego korzystania przez radzieckie okręty z ich sonarów aktywnych, co jeszcze bardziej ułatwiać miało amerykański atak. Innym podstawowym założeniem strategii, której podporządkowana była konstrukcja nowych okrętów, było szerokie wykorzystywanie broni typu standoff, czyli uzbrojenia pozwalającego atakować przeciwnika, przy pozostawaniu samemu poza zasięgiem jego broni. Temu celowi służyć miało wyposażenie okrętów w rakietowe pociski Sea Lance w odmianach z termojądrową głowicą W89 o mocy 200 kiloton oraz – w późniejszym czasie – torpedą Mark 50 ALWT. Z czasem, gdy dla administracji prezydenta Reagana stawało się coraz bardziej oczywiste, iż ryzyko konfliktu nuklearnego maleje, konwencjonalna wersja Sea Lance z torpedą stała się wersją podstawową, aż w końcu cały program tego pocisku został w roku 1990 anulowany w ramach cięć wydatków zbrojeniowych.
Kongres przeznaczył środki finansowe na budowę pierwszego okrętu typu w roku budżetowym 1989/1990, oraz dwóch kolejnych na rok 1991/1992.
Batalia o Seawolf.
Aby wypełnić zadanie posiadania 100 okrętów podwodnych określonych "planem 600 okrętów", marynarka wojenna planowała pierwotnie wprowadzać do służby trzy okręty typu "SSN-21" rocznie. Wokół tych jednostek wywiązała się jednak swoista batalia polityczna, w której podstawowymi argumentami podnoszonymi przeciwko typowi "Seawolf" był koszt tych jednostek oraz nie do końca zgodne z pierwotnymi założeniami osiągnięcia programu badawczo-konstrukcyjnego. W sporządzonym dla Departamentu Obrony tajnym studium podniesiono m.in., że koszt budowy trzech jednostek "SSN-21" rocznie równy jest kosztowi budowy siedmiu jednostek typu "Los Angeles", który wprawdzie nie dysponuje takimi możliwościami bojowymi jak typ "SSN-21", jednakże trzy okręty "SSN-21" mogą przenosić łącznie 150 jednostek broni, podczas gdy siedem okrętów 688 przenosi ich 259. Stwierdzono również, że "Seawolf" nie jest do końca tym, czego spodziewano się po nowym typie jako broni przeciwpodwodnej, choć studium nie zaprzeczało temu, iż "SSN-21" jest najlepszym typem okrętu walki podwodnej, jaki Stany Zjednoczone kiedykolwiek skonstruowały. Studium zostało zakwestionowane przez najwyższe dowództwo US Navy, jednakże sprawa dotarła do Kongresu USA, prezydenta Reagana i prasy. Kiedy program "SSN-21" był rozpoczynany, marynarka planowała wnosić do Kongresu o środki finansowe na budowę jednej jednostki w roku budżetowym 1988–1989, dwóch w roku budżetowym 1990–1991 oraz trzech w każdym z następnych lat aż do 29 okrętów.
Budowa pierwszego okrętu typu "SSN-21" została autoryzowana w roku budżetowym 1989 (1989/1990), lecz trwające rok problemy techniczne i administracyjne oraz wzrost kosztów programu spowodowały anulowanie przez Senacką Komisję Sił Zbrojnych ("Senate Armed Services Committee") wszelkich środków na okręty "SSN-21" na rok budżetowy 1990 (1990/ 1991) i asygnowanie w zamian funduszy na dwa dodatkowe okręty typu "688". Po interwencji wysoko postawionych osób cywilnych oraz admirałów, Komisja Sił Zbrojnych Izby Reprezentantów zatwierdziła fundusze na dodatkowy okręt typu "Seawolf". W ten sposób US Navy otrzymała fundusze na drugi z zaplanowanych okrętów nowego typu.
Po przeprowadzeniu zakończonego 13 sierpnia 1990 roku głębokiego przeglądu programu przez sekretarza obrony w administracji George’a H.W. Busha – Richarda Cheneya – zmniejszono skalę programu Seawolf, postanawiając, iż co roku finansowana będzie budowa 1,5 okrętu, zamiast planowanych trzech. Przy przewidywanym trzydziestoletnim okresie używania jednostek, oznaczało to zmniejszenie liczby myśliwskich okrętów podwodnych w planie 600 okrętów ze 100 do 45.
Wraz z rozpadem Związku Radzieckiego w 1991 roku zmniejszono liczbę budowanych okrętów typu "Trident" ("Ohio") do 18 jednostek. Przy redukcji wielkości produkcji "SSN-21" zrodziło to obawy, iż tylko jedna stocznia będzie budować okręty podwodne. W momencie rozpoczynania budowy SSN-21 stocznia Electric Boat w stanie Connecticut była w trakcie budowy zarówno okrętów typu "688", jak i "Trident". Natomiast stocznia Newport News w Wirginii budowała okręty "688" oraz lotniskowce o napędzie jądrowym i statki komercyjne. W związku z wysokim stopniem specjalizacji stoczni Electric Boat (wyłącznie okręty podwodne – brak innych kontraktów), marynarka postanowiła powierzyć tej stoczni cały program okrętów typu "Seawolf". Newport News, nie zgadzając się z tą decyzją, wystąpiła na drogę sądową przeciwko US Navy, jednakże marynarka obroniła przed sądem swoją decyzję i stocznia Electric Boat mogła rozpocząć budowę jednostki prototypowej tego typu – USS „Seawolf”. Przegrana w tej batalii oznaczała, iż za kilka lat – po zakończeniu programu "688" – stocznia Newport News zostanie bez jakiegokolwiek kontraktu na budowę okrętów podwodnych, a liczba stoczni budujących okręty podwodne dla marynarki spadnie z siedmiu w roku 1960 do jednej.
Kłopoty z finansowaniem i budową okrętów typu "Seawolf" nie kończyły listy problemów jednostek tej klasy. W trakcie budowy USS „Seawolf” odkryto znaczne ilości wad spawów kadłuba. Problem zidentyfikowano po raz pierwszy w czerwcu 1991 roku, kiedy okazało się, iż spawy kadłuba ulegają zbyt szybkiemu – jak na zastosowany do spawów rodzaj stali węglowej – ochładzaniu, na skutek czego połączenia były kruche. W rezultacie wszystkie dotychczasowe spawy musiały zostać wymienione, co spowodowało znaczny wzrost kosztów oraz opóźnienie programu budowy. Na wzrost kosztów programu Seawolf wpływ miał także fakt, iż w 1991 roku Electric Boat rozpoczęła budowę ostatniego okrętu typu "Trident", a w 1993 roku typu "688i". Po zakończeniu tych programów okręty typu "SSN-21" były jedynymi jednostkami budowanymi w tej stoczni, co zwiększało koszty ogólne stoczni dźwigane przez program Seawolf. 
Wraz z końcem zimnej wojny w 1992 roku sekretarz obrony Cheney ogłosił anulowanie całego programu Seawolf, ukończony miał zostać jedynie jeden okręt – USS „Seawolf”, zaś fundusze przeznaczone na budowę bliźniaczych jednostek SSN-22 i SSN-23 miały być cofnięte. Postanowiono także, iż marynarka nie zamówi żadnego nowego okrętu podwodnego aż do roku 1997, kiedy wdrożyć miano program nowego niskobudżetowego okrętu podwodnego. Po objęciu w styczniu 1993 roku urzędu prezydenta, Bill Clinton podtrzymał decyzję poprzedników o zakończeniu programu Seawolf na jednym okręcie, jednakże polityczny nacisk w Kongresie reprezentantów stanu Connecticut oraz stanów sąsiednich wymusił przyznanie na rok budżetowy 1991 środków na SSN-22, a na rok 1992 na okręt SSN-23. Organizujący lobbing w Kongresie admirał DeMars argumentował, iż w budowę SSN-23 zostało do tej pory zaangażowane 1,5 mld dolarów, istnieje jedynie potrzeba wyasygnowania dodatkowej kwoty w takiej samej wysokości. Kongres uległ lobbingowi i zaakceptował plan budowy trzeciego okrętu, określając jego szacunkowy koszt na 3 miliardy dolarów, częściowo z obawy o możliwość upadku amerykańskiego przemysłu okrętów o napędzie jądrowym. Jak bowiem zauważono, pokój nie będzie trwał wiecznie, a likwidacja tej gałęzi przemysłu byłaby zbyt wielkim poświęceniem. Ograniczenie, a następnie anulowanie programu SSN-21, spowodowało jednak rozpoczęcie nowego programu okrętu o przystępniejszej cenie pod nazwą "Centurion", który w przyszłości przerodził się w program o oficjalnej nazwie "New Attak Submarine" (NSSN). Okrętem wiodącym nowego typu została zwodowana 16 sierpnia 2003 roku, USS „Virginia”, zaś trzy okręty typu "Seawolf" pozostały wyspecjalizowanym reliktem zimnej wojny.
Konstrukcja.
Wyciszenie.
W trakcie zimnej wojny marynarka wojenna Stanów Zjednoczonych utraciła przewagę nad flotą radziecką w zakresie prędkości oraz dopuszczalnej głębokości zanurzenia okrętów podwodnych. Przez cały jednak czas priorytetem US Navy były jak najlepsze parametry stealth, w szczególności stopień wyciszenia jednostek, a prymatu w tej dziedzinie nigdy nie utraciła. Dowództwo US Navy wychodziło bowiem z założenia, iż torpeda zawsze wyprzedzi okręt podwodny, zawsze też będzie w stanie zejść w ataku głębiej niż jej cel. Nie będzie jednak w stanie zniszczyć go, jeśli nie będzie w stanie go zlokalizować bądź śledzić. Mniejszy poziom szumów własnych okrętu daje podwójną korzyść – okręt jest trudniejszy do wykrycia, a własne sensory akustyczne są bardziej wrażliwe na szumy okrętów przeciwnika.
Zastosowana na okrętach typu "Seawolf" siłownia z reaktorem wodnym ciśnieniowym (PWR) S6W pozwala tym okrętom na osiągnięcie prędkości 35 węzłów, jednakże ich prędkość taktyczna wynosi 20 węzłów. Niektóre źródła określają jednak tę prędkość na 25 węzłów. Dla porównania: szacowana prędkość taktyczna okrętów konstrukcji radzieckiej wynosiła w tamtym czasie maksymalnie sześć do ośmiu węzłów, zaś prędkość taktyczna amerykańskich okrętów typu "688" wynosi nieco ponad 10 węzłów. Poziom szumów okrętu został sprowadzony do poziomu niższego, niż miał jakikolwiek wcześniejszy amerykański okręt podwodny. System napędowy tych okrętów jest dziesięciokrotnie cichszy w każdym zakresie prędkości niż system napędowy okrętów "688i" oraz siedemdziesięciokrotnie cichszy od pierwszej generacji okrętów "Los Angeles". Jak ocenił admirał Bruce DeMars, "Seawolf" przy prędkości taktycznej jest cichszy niż okręty typu "Los Angeles", stojąc przy nabrzeżu. W rzeczywistości emitowana do otoczenia przez okręty typu "Seawolf" energia akustyczna jest mniejsza niż kilka watów niezbędnych do zajarzenia żarówki. Według ówczesnych informacji udzielanych przez marynarkę Kongresowi USA, w zakresie poziomu szumów okrętu osiągnięto najbardziej restrykcyjne wymagania, a technologia radziecka jest spóźniona w tej dziedzinie względem nowego typu o ok. pięciu do dziesięciu lat.
Na osiągnięcie tak dobrych rezultatów wyciszania złożyło się wiele zastosowanych przy budowie okrętów technologii, związanych zarówno z hydrodynamiką okrętu, jak też z największym źródłem dźwięku na okręcie podwodnym – jego systemem napędowym.
Typ "Seawolf" był drugim amerykańskim typem okrętów podwodnych, na których zastosowano zewnętrzną powłokę anechoiczną ("anechoic coatings") kadłuba okrętu, noszącą nazwę "Special Hull Treatments", która tłumi dźwięki z wnętrza okrętu oraz pochłania dużą część fali dźwiękowej pochodzącej z sonarów aktywnych wrogich jednostek, pozostałą zaś część tej fali w dużym stopniu rozprasza. Powłoka ta po raz pierwszy znalazła zastosowanie na pierwszym okręcie typu "688i" „San Juan”. Geneza tej technologii sięga czasów II wojny światowej w Niemczech, gdzie była znana pod nazwą Alberich. "Alberich" był warstwą cienkiej, około czteromilimetrowej gumy, która o 15% rozmazywała echo odbicia w zakresie 10–18 kHz, nie na każdej jednak głębokości zanurzenia. Po wojnie technologia ta była traktowana na Zachodzie jako pewna ciekawostka, a gdy w latach siedemdziesiątych XX wieku podobną technologię zaczęli stosować radzieccy konstruktorzy okrętów podwodnych, to odpadające od kadłubów płytki powłoki stały się nawet przedmiotem żartów wśród zachodnich analityków. Sowieci jednak poprawili technologię, płytki przestały odpadać, a powłoka przestała być przedmiotem żartów, gdy okazało się, że jest jednym z powodów, dla których radzieckie okręty stały się trudniejsze do wykrycia. Jak stwierdzono w fachowym czasopiśmie "Submarine Review" w 1983 roku, powłoka anechoiczna utrudnia także samonaprowadzanie się na cel torped, które w fazie terminalnej używają wbudowanego w nie sonaru aktywnego. Stwierdzono, że może to zmusić okręty amerykańskie do podpływania na bliższą odległość do okrętów radzieckich celem ich dokładniejszego namierzenia lub używania w tym celu okrętowych sonarów aktywnych. Żadna z tych alternatyw nie była atrakcyjna dla "United States Submarine Force". 
Wobec takiego obrotu sytuacji, zachodnie marynarki postanowiły pójść droga radziecką i przełamać prymat ZSRR w zakresie tej technologii. Uruchomiono program intensywnych prac, a ich wyniki były tak tajne, że gdy w 1988 roku zorganizowano w Londynie konferencję "Underseas Defence Technology", na której zamierzano zaprezentować uzyskane według własnych technologii płytki poszycia anechoicznego, agenci służb bezpieczeństwa zarekwirowali je. O znaczeniu powłoki wykonanej z takich płytek świadczy fakt, iż radzieckie czy rosyjskie płytki o wymiarach ok. 85,34 cm x 91,4 cm i grubości 10,16 cm zastosowane na okrętach typu "Akuła" (projekt "971") i "Sierra" (projekt "945") zmniejszają sygnaturę akustyczną tych jednostek o wartość 10 do 20 dB. W zakresie zaś częstotliwości pracy amerykańskiego sonaru AN/BQQ-5 zapewniają zmniejszenie możliwości detekcji o 25 do 50%.
Jednym z najważniejszych elementów okrętu, zwiększającym jakość akustycznego stealth, jest jego system napędowy, pozbawiony klasycznej śruby zastąpionej przez pędnik strumieniowy, co znacznie redukuje szumy powstające na skutek występującego na niewielkich głębokościach zjawiska kawitacji, jak również innych czynników dźwiękotwórczych. Obok pędnika istotną rolę pełnią elementy izolacyjne tłumiące drgania elementów siłowni okrętu, a także związany z nimi komputerowy system aktywnego tłumienia drgań elementów okrętu. Nie są publicznie znane informacje na temat tego systemu, jednakże według szacunków analityków dotyczących podobnego systemu zastosowanego w radzieckich okrętach balistycznych (przenoszących pociski balistyczne) projektu "667BDRM" (NATO: "Delta IV"), może on redukować poziom hałasu nawet o 40 dB. Biorąc pod uwagę wyższy stopień zaawansowania amerykańskich technologii komputerowych, redukcja szumów tym sposobem w przypadku okrętów "SSN-21" może być jeszcze większa. O jakości systemu wyciszenia tych okrętów świadczy również fakt, iż jednym z podstawowych założeń konstrukcyjnych pierwszego postzimnowojennego typu okrętów, opracowywanego w ramach programu "New Attack Submarine" – NSSN ("Virginia"), było stworzenie konstrukcji dorównującej pod tym względem okrętom "Seawolf". Cel ten udało się wprawdzie osiągnąć, jednakże kosztem mniejszej prędkości maksymalnej.
Kadłub.
Marynarka wojenna USA rozważała użycie do budowy kadłuba specjalnej stali HY-130, jednakże wczesne trudności z obróbką tak twardych materiałów spowodowały, iż zdecydowano się na użycie nieco mniej wytrzymałej stali HY-100, której z tych samych powodów nie udało się wcześniej zastosować na okrętach typu "Los Angeles". W celu umożliwienia jednostkom bezpiecznego przebijania paku lodowego w rejonach arktycznych, będących podstawową areną ich działań, okręty "SSN-21" otrzymały one wzmocnioną strukturę kiosku. Podobnie też jak w okrętach "688i" (inaczej niż w nieprzystosowanych do operacji podlodowych "688"), do głównej bryły kadłuba przeniesiono chowane w jego wnętrzu stery głębokości.
Zastosowanie stali HY-100 ponownie pozwoliło okrętom podwodnym US Navy bezpiecznie operować na głębokości 400 metrów, po okresie zachowawczej polityki konstrukcyjnej okrętów spowodowanej katastrofą „Threshera”. Wtedy to Naval Sea Systems Command ograniczyła dopuszczalne głębokości operacyjne i żaden z budowanych typów okrętów pomiędzy "Permit" i "Seawolf" nie mógł zanurzać się na takie głębokości. Osiągnięcie technologicznej zdolności do masowej obróbki stali tak wytrzymałej jak HY-100 umożliwiło jednak marynarce powrót na tę głębokość, przy zachowaniu wysokiego stopnia bezpieczeństwa okrętów i załóg. Dopuszczalna głębokość zanurzenia nie jest jednak uwarunkowana wyłącznie twardością i wytrzymałością stali. Wpływ na wytrzymałość kadłuba ma bowiem również jego konstrukcja, jakość wykonania oraz kształt. Stąd też, mimo że oficjalnie podawana przez US Navy głębokość zanurzenia testowego tych okrętów wynosi 243,84 m, według niektórych źródeł sięga 487,68 m, inne zaś wskazują na głębokość 610 metrów.
Napęd.
W celu osiągnięcia jak najniższego poziomu szumów, zamiast klasycznego napędu ze śrubą zastosowano pędnik strumieniowy podobny do zastosowanego wcześniej na brytyjskich okrętach typu "Trafalgar". Przed zainstalowaniem tego typu napędu na okrętach typu "Seawolf", przetestowano go przez zainstalowanie na okręcie typu "Los Angeles" – USS „Cheyenne”. Napęd tego rodzaju jest znacznie cichszy od klasycznej śruby okrętowej, a przy tym bardziej sprawny, co oznacza, że przy mniejszej średnicy wytwarza taką samą siłę ciągu. Konstruktorzy radzieccy mieli na ten temat zupełnie odmienne zdanie, uważając, iż tego typu napęd jest mniej wydajny od klasycznej, aczkolwiek zaawansowanej śruby.
W celu opracowania pędnika dla "SSN-21" US Navy skonstruowała w San Antonio w Teksasie mierzący 27,12 m długości bezzałogowy model nazwany "Large Scale Vehicle" (LSV) („Kokanee” LSV) o wyporności 150 ton, napędzany zasilanym przez baterie silnikiem elektrycznym o mocy 3000 KM. Model ten został przetransportowany do głębokiego i cichego jeziora w stanie Idaho, gdzie poddano go testom z czternastoma różnymi rozwiązaniami napędu. Zadaniem testów było znalezienie optymalnego rozwiązania z punktu widzenia sprawności, łatwości budowy, odporności na uszkodzenia w walce oraz wyciszenia. W 1988 roku zastępca dyrektora agencji DARPA przekazał komisji Kongresu informację, iż wybrane w wyniku badań rozwiązanie zmniejsza szumy napędu o 10 dB. Ta informacja wydaje się jednak zbyt konserwatywna, gdyż jak wykazały szacunki poczynione w Szwecji i przedstawione na konferencji U'92, rozwiązanie to musiało zmniejszyć szumy napędu o co najmniej 20-30 dB, a może nawet do 40 dB w zależności od liczby zastosowanych płatów wirnika. Obok napędu głównego okręty tego typu dysponują także napędem rezerwowym opartym o silnik Westinghouse.
Systemy walki i uzbrojenie.
Okręty typu "SSN-21" wyposażono w system kontroli i zarządzania walką – SUBACS ("Submarine Advanced Combat System"). Kiedy w latach osiemdziesiątych XX wieku zainicjowano program rozwoju tego systemu, był on planowany do instalacji zarówno na późnych okrętach "Los Angeles", jak również na okrętach "SSN-21". SUBACS integruje dziobowe sonary pasywne i aktywne, szeroki zakres pasywnych i aktywnych anten sonarów bocznych oraz zaawansowane sonary holowane okrętu. Pomimo wielu problemów natury technicznej (przede wszystkich w zakresie systemów komputerowych) oraz przekroczenia o ponad miliard dolarów budżetu prowadzonego przez IBM programu badawczo-konstrukcyjnego, ostatecznie system ten wdrożono na pokładach okrętów typu "Los Angeles" pod oznaczeniem AN/BSY-1, na okrętach "SSN-21" zastosowano zaś jego bardziej zaawansowana wersję pod nazwą AN/BSY-2 Submarine Combat System System ten integruje zestawy sensorów i walki okrętu, zwłaszcza zaś aktywno-pasywny sonar BQQ-5D oraz aktywny BQS-24 MIDAS (umieszczony na szczycie kiosku sonar wykrywający miny i inne znajdujące się w wodzie przeszkody), zestaw anten sonarów holowanych TB-29A i TB-16 oraz zestaw szeroko zakresowych anten sonarów bocznych na burtach okrętu BQG-5D WAA ("Wide-Aperture Array"). Na typie "SSN-21" po raz pierwszy udało się zastosować dwuelementowy system sferycznych sonarów dziobowych, z których jeden mniejszy pełni rolę aktywnego emitera sygnału akustycznego, drugi zaś – większy – jest pasywnym odbiornikiem. Zarówno własnych sygnałów odbitych od celu, jak i szumów otoczenia, w tym emisji dźwiękowej innych znajdujących się w wodzie obiektów. System zarządzania walką BSY-2 wspierany jest skonstruowanym przez Raytheon system zarządzania uzbrojeniem okrętu Mark 2 FCS ("Fire Control System").
Sea Lance.
Pierwotnie w skład uzbrojenia okrętów tego typu wchodzić miały pociski rakietowe UUM-125 Sea Lance o zasięgu 185 km, wyposażone w głowicę termojądrową W89 o mocy 200 kt lub też lekką torpedę ZOP Mark 50 ALTW. Sam pocisk rakietowy umieszczony był w wodoszczelnej kapsule startowej, w której wystrzeliwany miał być z wyrzutni torpedowej. Po wystrzeleniu kapsuła miała wynurzyć się nad powierzchnię wody, gdzie następowało jej odrzucenie i uruchomienie napędzanego paliwem stałym rakietowego silnika marszowego pocisku. W pierwszej fazie lotu ku predefiniowanej przed wystrzeleniem pozycji celu, Sea Lance korzystał z nawigacji bezwładnościowej. W rejonie celu lub po wypaleniu paliwa rakietowego następowało oddzielenie się ładunku bojowego, który opadał do wody na spowalniającym lot spadochronie. W zależności od rodzaju tego ładunku głowica termojądrowa ulegała – po zanurzeniu na odpowiedniej głębokości – eksplozji bądź też uruchamiał się aktywny hydrolokator torpedy, prowadząc samodzielne poszukiwanie celu, a po jego zlokalizowaniu, naprowadzając na niego torpedę z głowicą o masie 45,35 kg i konwencjonalnym ładunkiem wybuchowym. Eksplozja głowicy nuklearnej W89 o mocy 200 kt zdolna była do zniszczenia każdego okrętu podwodnego znajdującego się w promieniu do 10 km.
Mk 48 ADCAP.
Pierwszoplanową misją okrętów typu "Seawolf" jest prowadzenie walki podwodnej, zwłaszcza zwalczanie okrętów podwodnych. Konstrukcja tych okrętów została oparta na założeniu, iż muszą być zdolne do przełamywania radzieckiej obrony podwodnej i prowadzenia długotrwałej walki z okrętami podwodnymi ZSRR na Morzu Barentsa i Morzu Ochockim, stąd przewidziano ich bardzo silne uzbrojenie torpedowe. Okręty "SSN-21" zostały wyposażone w 8 wyrzutni torpedowych kalibru 26,5 cala (670 mm) na dwóch pokładach na dziobie okrętu oraz bardzo duży magazyn na ponad 40 torped, co wraz z torpedami w wyrzutniach daje liczbę ponad pięćdziesięciu torped lub wystrzeliwanych z wyrzutni torpedowych pocisków manewrujących TASM ("Tomahawk Anti-Ship Missile") bądź Harpoon. Stanowi to fundamentalną zmianę dotychczas stosowanych wyrzutni o średnicy 21 cali (533 mm), wprowadzonych po raz pierwszy do "okrętów typu S" w 1920 roku. Na okrętach "SSN-21" nie zastosowano do tej pory innych torped niż ulepszone Mark 48 ADCAP, jednakże większe wyrzutnie torpedowe stwarzają duży potencjał w tym zakresie na przyszłość. Wyposażenie "Seawolf" w tak duży arsenał broni przeciwokrętowych miało na celu zapewnienie tym okrętom możliwości pozostawania na pozycjach bojowych i walki przez długi czas po wejściu na wody arktyczne.
Mk 48 ma 292,5-kilogramową głowicę z możliwością detonacji zbliżeniowej albo kontaktowej. W przypadku ataku na jednostki nawodne, w celu zniszczenia głównej struktury okrętu, eksplozja zawartego w głowicy materiału wybuchowego następuje pod kilem celu. Oficjalnie Mark 48 rozwija prędkość 28 węzłów (51 km/h), być może jednak zdolna jest w rzeczywistości do rozwinięcia prędkości 40–55 węzłów. Prawdopodobnie również oficjalnie podawana maksymalna głębokość ataku: „"większa niż 1200 stóp"” (366 metrów) różni się od prawdziwej i wynosi w rzeczywistości 3000 stóp (914 metrów). Oficjalny zasięg torpedy „"więcej niż 5 mil"” (8 km), przy prawdopodobnych maksymalnych prędkościach 40 do 55 węzłów, wynosi jednak w rzeczywistości odpowiednio 40 km i 31 km.
Mk 48 ADCAP naprowadzana jest pasywnym i aktywnym systemem akustycznym, za obróbkę danych natomiast odpowiedzialne są najbardziej aktualne technologie elektroniczne. Zastosowano także najnowszy system zarządzania i kontroli oraz ulepszone sensory głowicy ("Common Broadband Advanced Sonar System" – CBASS), stanowiące odpowiedź na środki obronne stosowane przez stanowiące cele nowoczesne jednostki pływające przeciwnika. Kolejne ulepszenia ADCAP doprowadziły do zwiększenia głębokości ataku, zdolności do określania prędkości celu oraz opcji prędkości samego pocisku. Podniesiono także sprawność dostarczania paliwa, wytrzymałość pocisku oraz zdolności w zakresie zwalczania celów powierzchniowych. W celu naruszenia głównej struktury okrętu przeciwnika, przy ataku na cele powierzchniowe, eksplozja konwencjonalnej głowicy zawierającej materiał wybuchowy PBXN-103 następuje pod kilem celu.
Podobnie jak Mark 48, Mark 48 ADCAP może wykonywać zadanie bojowe w sposób zdalnie sterowany za pomocą rozwijanego kabla, samodzielnie naprowadzając się na cel bądź też łącząc te dwa sposoby. Po wystrzeleniu torpedy zainstalowane w jej kadłubie systemy komputerowe uruchamiają właściwe oprogramowanie wyszukiwania celu, zbierania informacji o nim oraz algorytmy zaawansowanych procedur ataku. Każda z wersji Mark 48 zdolna jest do wielokrotnego ponawiania ataków w razie nietrafienia celu.
Jednostki.
Pierwszy okręt tego typu (USS „Seawolf”) rozpoczął testy morskie w dniach od 3 do 5 lipca 1996 roku. W trakcie tych testów uległy zniszczeniu szerokozakresowe urządzenia sonarowe (częściowo z powodu wad konstrukcyjnych, częściowo zaś z powodu niezainstalowania do dnia rozpoczęcia testów jego powłoki dźwiękoszczelnej), co narażało czułe systemy sonarowe na warunki pracy, w jakich nie powinny być używane w trakcie normalnej służby.
Obecny w trakcie testów na pokładzie "Seawolfa" admirał DeMars stwierdził, iż okręt poruszał się z prędkością większą niż jakikolwiek wcześniejszy amerykański okręt podwodny, a prasa sugerowała prędkość 40 węzłów, co jednak wydaje się mało prawdopodobne. Testy te odbyły się przed instalacją na okręcie powłoki dźwiękoszczelnej oraz zaawansowanego wyposażenia, w tym urządzeń pomiarowych, przez co nie spełniały wymaganych założeń standaryzacyjnych (dopuszczających okręt do służby). USS „Seawolf” wszedł do służby 19 lipca 1997 roku po trwającej osiem lat budowie, wciąż jednak nie był wolny od wad i stwarzał problemy, związane głównie z systemem powietrznym wysokiego ciśnienia, możliwościami startu pocisków "Tomahawk", systemem napędowym oraz sonarami. Problemy te spowodowały, iż USS „Seawolf” wszedł do służby operacyjnej dopiero w roku 2001. Pierwszy patrol okręt odbył od czerwca do grudnia 2001 roku na północnym Atlantyku i Morzu Śródziemnym. Drugi okręt, USS „Connecticut”, został przyjęty w skład marynarki wojennej USA 11 grudnia 1998 roku, podobnie jednak jak „Seawolf” również musiał przejść przez proces wprowadzania poprawek i ulepszeń, nim wszedł do służby operacyjnej, jednakże w połowie roku 2001 odbył rejs arktyczny.
USS „Jimmy Carter” (SSN-23)
Proces konstrukcji trzeciego i ostatniego okrętu USS „Jimmy Carter” zapoczątkowano w 1995 roku, samą zaś budowę rozpoczęto trzy lata później, jako okrętu zdolnego do prowadzenia badań podwodnych i niesienia pomocy, w czym miał zastąpić USS „Parche”. Jego duży magazyn broni częściowo zamieniono na pomieszczenie dla marynarzy SEAL. Do służby wszedł dopiero w 2005 roku. Przejęcie przez USS „Jimmy Carter” zadań USS „Parche” wzbudziło kontrowersje, które do dziś nie zostały przez US Navy wyjaśnione. Okręt ma wprawdzie całe uzbrojenie i sensory typu "SSN-21", jednakże biorąc pod uwagę zadania, jakie wykonywał „Parche”, zastąpienie go w nich przez SSN-23 oznacza zaangażowanie najlepszego okrętu bojowego US Navy w działalność badawczą i poszukiwawczo-ratunkową.
Przeprowadzona w stoczni Electric Boat kosztem 887 mln dolarów modyfikacja „Cartera” doprowadziła do zamontowania w nim zaawansowanej techniki służącej wykonywaniu operacji specjalnych, obserwacji taktycznej oraz operacji minowych. Według zapewnień amerykańskiego Departamentu Obrony, modyfikacja ta nie uszczupliła zdolności bojowej okrętu względem pozostałych jednostek tego typu. Skutkowała jednak wydłużeniem okrętu o 30 metrów oraz zwiększeniem pełnej wyporności o 2997 ton.
Podsumowanie.
W połowie lat osiemdziesiątych XX wieku oficjalny szacunek kosztów 29 zaplanowanych okrętów typu "SSN-21" wynosił 38 miliardów dolarów. W 1999 roku jeden z oficerów amerykańskich okrętów podwodnych, z pełnym dostępem do źródeł marynarki i stoczni, oszacował koszt trzech okrętów typu "Seawolf" wraz z przedkonstrukcyjnym programem naukowo-badawczym i budową na kwotę niemal 16 mld dolarów. W czasie sporządzenia tej oceny żaden z trzech okrętów nie osiągnął jeszcze pełnej sprawności operacyjnej, a więc nie był to jeszcze ostateczny koszt. Suma ta jednak wskazuje, że – jeśli pominąć lotniskowce z napędem jądrowym – okręty te są najprawdopodobniej najdroższymi okrętami kiedykolwiek skonstruowanymi.
Pomijając jednak kwestię ceny, parametry podwodnego stealth, zaawansowanie techniczne, jakość i klasa wyposażenia okrętu – w tym systemu akustycznego – a także siła uzbrojenia okrętów typu "Seawolf" czynią te jednostki zdecydowanie najsilniejszymi z obecnie używanych okrętów podwodnych świata w zadaniach "stricte" myśliwskich. Ich przydatność jednak w warunkach relatywnego odprężenia w stosunkach z Rosją jest ograniczona, zaś rosnący chiński potencjał podwodny nie dorównuje jeszcze możliwościami nawet okrętom starszej, trzeciej generacji – typu "Los Angeles"

</doc>
<doc id="319055" url="https://pl.wikipedia.org/wiki?curid=319055" title="Origa">
Origa

Origa (właściwie Olga Witaljewna Jakowlewa (Ольга Витальевна Яковлева), ur. 12 października 1970 w Nowosybirsku w Rosji, zm. 17 stycznia 2015) – rosyjska piosenkarka i wokalistka.
Po ukończeniu studiów muzycznych w 1990 roku, przy okazji wizyty w Japonii w 1991 nawiązała współpracę z ROAD&amp;SKY Organization, z którą podpisała kontrakt w 1993 roku.
Od tego czasu Origa współpracowała przy kilku projektach z różnymi artystami, współpracowała także z Radio Japan Series oraz wzięła udział w koncercie charytatywnym jako chórzystka z okazji trzęsienia ziemi w Kobe.
Do 2005 roku Origa wydała sześć solowych albumów, dwa minialbumy oraz trzy single.
Jej popularność wzrosła poza granicami Japonii i Rosji w związku z wydaniem anime "", na którego ścieżce dźwiękowej zawarte zostały wykonywane przez nią utwory skomponowane przez jej przyjaciółkę i kompozytorkę Yōko Kanno.
17 stycznia 2015 w wieku 44 lat zmarła z powodu raka płuc.
Płyty solowe:

</doc>
<doc id="319059" url="https://pl.wikipedia.org/wiki?curid=319059" title="Błąd średniokwadratowy">
Błąd średniokwadratowy

Błąd średniokwadratowy, średni błąd kwadratowy, MSE (od ) estymatora formula_1 nieobserwowanego parametru formula_2 definiowany jest jako:
MSE jest wartością oczekiwaną kwadratu „błędu”, czyli różnicy między estymatorem a wartością estymowaną. Błąd średniokwadratowy spełnia tożsamość:
gdzie:
Obciążenie estymatora jest różnicą między wartością oczekiwaną estymatora a wartością szacowanego parametru.
Przykładowo można założyć, że:
czyli jest to próba losowa o liczności formula_9 z populacji o rozkładzie normalnym. Najczęściej używane estymatory formula_10 to:
gdzie:
jest średnią z próby. Pierwszy z tych estymatorów to estymator największej wiarygodności, który jest obciążony (to znaczy jego obciążenie jest niezerowe), ma jednak mniejszą wariancję od drugiego, który jest nieobciążony. Mniejsza wariancja w pewien sposób kompensuje obciążenie i średni błąd kwadratowy obciążonego estymatora jest nieco mniejszy niż nieobciążonego.
Niekiedy, zamiast błędu średniokwadratowego, korzysta się z RMSE (od ang. "root mean square error"), czyli średniej kwadratowej błędów, który jest po prostu pierwiastkiem kwadratowym z MSE.

</doc>
<doc id="319068" url="https://pl.wikipedia.org/wiki?curid=319068" title="Kopaiba">
Kopaiba



</doc>
<doc id="319069" url="https://pl.wikipedia.org/wiki?curid=319069" title="Artyleria oblężnicza">
Artyleria oblężnicza

Artyleria oblężnicza – armaty, haubice i moździerze wykorzystywane przy oblężeniach różnego typu obiektów obronnych, takich jak zamki, twierdze czy forty.
Artyleria tego typu charakteryzuje się dużym kalibrem sprzętu artyleryjskiego (od 150 mm). Duży kaliber luf pozwala na rażenie obiektów fortyfikacyjnych pociskami o znacznej masie i dużej sile przebicia. Początkowo artyleria oblężnicza dysponowała działami i moździerzami gładkolufowymi ładowanymi odprzodowo (wiek XIV-XIX). Druga połowa wieku XIX to okres wprowadzenia na uzbrojenie armii dział gwintowanych i ładowanych odtylcowo. Po raz pierwszy użyto tego typu dział w czasie trwania wojny francusko-pruskiej (1870-1871). W miarę budowy coraz potężniejszych systemów fortyfikacyjnych rosła również moc i kaliber używanych do ich niszczenia środków artyleryjskich. 
Typowymi przedstawicielami artylerii oblężniczej są moździerze.
Współcześnie rolę artylerii oblężniczej przejęły pociski rakietowe oraz bomby lotnicze.

</doc>
<doc id="319070" url="https://pl.wikipedia.org/wiki?curid=319070" title="Mse">
Mse



</doc>
<doc id="319071" url="https://pl.wikipedia.org/wiki?curid=319071" title="Komturia">
Komturia

Komturia (również: "komenda", "komandoria") – podstawowa jednostka administracyjno-terytorialno-wojskowa zakonów rycerskich, zarządzana przez komtura (komandora), obejmująca najczęściej zamek wraz z przylegającymi do niego dobrami ziemskimi.

</doc>
<doc id="319074" url="https://pl.wikipedia.org/wiki?curid=319074" title="RMSE">
RMSE



</doc>
<doc id="319083" url="https://pl.wikipedia.org/wiki?curid=319083" title="Saletra potasowa">
Saletra potasowa



</doc>
<doc id="319085" url="https://pl.wikipedia.org/wiki?curid=319085" title="Mitologia aztecka">
Mitologia aztecka



</doc>
<doc id="319086" url="https://pl.wikipedia.org/wiki?curid=319086" title="Pasterka (województwo dolnośląskie)">
Pasterka (województwo dolnośląskie)

Pasterka (1945–1946 Pasza, , ) – wieś w Polsce położona w województwie dolnośląskim, w powiecie kłodzkim, w gminie Radków, w Górach Stołowych u północnych podnóży Szczelińców.
Położenie.
Miejsce przecięcia się kilku szlaków i baza wypadowa w najbardziej atrakcyjne partie Gór Stołowych. Do czasu wejścia Polski i Czech do strefy Schengen znajdowało się tutaj przejście graniczne Pasterka-Machovský kříž dla ruchu turystycznego.
Z uwagi na położenie miejscowości w granicach Parku Narodowego Gór Stołowych, możliwości jej rozwoju obwarowane są wieloma regulacjami, np. zakazem wznoszenia nowych obiektów mieszkalnych.
W Pasterce działa schronisko „Pasterka”, chata Łódzkiego Klubu Wysokogórskiego, dom wypoczynkowy „Szczelinka”, ośrodek rekolekcyjno-wypoczynkowy prowadzony przez Caritas Archidiecezji Wrocławskiej, ośrodek szkoleniowo-wypoczynkowy Dolnośląskiej Dyrekcji Dróg i Kolei, pensjonat „Biały Domek”, agroturystyka „Dom przy Kasztanach”, leśniczówka, w której znajduje się lokalna stacja Parku Narodowego, oraz kilka prywatnych domów letniskowych i gospodarstw wiejskich.
W centralnym punkcie wsi znajduje się kościół św. Jana Chrzciciela z roku 1787 o barokowym wyposażeniu wnętrza, którego rozmiary znacznie przekraczają obecne potrzeby mieszkańców. Obok kościoła znajduje się zabytkowy cmentarz z grobami liczącymi ponad 200 lat.
Podział administracyjny.
W latach 1975–1998 miejscowość położona była w województwie wałbrzyskim. Z trzech stron otoczona jest granicą z Czechami.
Nazwa.
Według niemieckiego nauczyciela Heinricha Adamy’ego nazwa miejscowości pochodzi od polskiej nazwy "pasza", czyli pożywienia przeznaczonego dla zwierząt hodowlanych. W swoim dziele o nazwach miejscowości na Śląsku wydanym w 1888 roku we Wrocławiu wymienia jako pierwotną, wcześniejszą od niemieckiej nazwę "Pasza" podając jej znaczenie "Weideplatz", czyli tłumacząc na język polski "Miejsce paszy, pastwiska". Nazwa została później zgermanizowana na "Passendorf" i utraciła swoje pierwotne znaczenie. W latach 1945–1946 wieś nosiła nazwę "Pasza" (uznaną przez Adamy’ego za historycznie pierwszą), zmienioną następnie przez Komisję Ustalania Nazw Miejscowości na obecną.
Historia.
Początki Pasterki sięgają XIV lub XV wieku i związane są z kolonizacją czeską. W roku 1477 rejon Pasterki został włączony do hrabstwa kłodzkiego. W latach 1790–1791 nad miejscowością, przy starej drodze do Karłowa, zbudowano Baterię nad Pasterką, pruski fort drewniano-ziemny, obsadzony żołnierzami, lecz już w 1798 r. opuszczony dla oszczędności, w 1806 r. zupełnie. W roku 1840 roku miejscowość liczyła 60 domów, a w 1885 roku było w niej 653 mieszkańców. Na początku XX wieku Pasterka była jedną z największych wsi w Górach Stołowych, liczącą ponad 200 budynków, w tym dwa młyny wodne, gorzelnię, 30 warsztatów tkających bawełnę oraz urząd celny. Zabudowa miejscowości rozciągała się wówczas na wysokości 670–775 m n.p.m.
Przed II wojną światową Pasterka była dość dużą miejscowością wypoczynkową, liczącą około 1000 stałych mieszkańców i przyjmującą drugie tyle letników. W miejscowości funkcjonowały: urząd celny, gospoda i schronisko młodzieżowe. Po II wojnie światowej wieś opustoszała, zaś rolę głównego ośrodka turystycznego przejął pobliski Karłów. Wiele dawnych gospodarstw i domów letniskowych uległo zniszczeniu i rozbiórce, a na ich dawne istnienie wskazują obecnie tylko fundamenty ukryte wśród łąk i zarośli. Obecnie stała ludność wsi waha się w granicach 20 osób i jest najmniejszą miejscowością gminy Radków. Według Narodowego Spisu Powszechnego (III 2011 r.) liczyła 21 stałych mieszkańców. W sezonie letnim liczba przebywających w niej osób jest jednak wielokrotnie większa. Wszystkie budynki na terenie wsi posiadają kanalizację i bieżącą wodę, co jeszcze do niedawna było ewenementem jak na tak małą miejscowość. System kanalizacyjny i wodny pochodzi jeszcze sprzed czasów II wojny światowej. Wszystkie budynki na terenie wsi są albo budowlami bezpośrednio przejętymi jako mienie poniemieckie, albo stanowią adaptacje i przebudowy dawnych budynków niemieckich.
We wsi znajduje się również unikatowa w Polsce hodowla owiec "skudde". Jest to najmniejsza i najbardziej pierwotna rasa owiec w Europie. Te mało wymagające zwierzęta są używane do regulacji łąkowych ekosystemów głównie na terenach chronionych.
Powyżej Pasterki, przy zielonym szlaku do Karłowa znajduje się dawny kamieniołom piaskowca, w którym wyrabiano m.in. koła młyńskie.
Od 2012 we wsi odbywa się Dolnośląski Festiwal Podróżników 17 Południk.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Szlaki turystyczne.
 droga Szklary-Samborowice – Jagielno – Przeworno – Gromnik – Biały Kościół – Nieszkowice – Żelowice – Ostra Góra – Niemcza – Gilów – Piława Dolna – Owiesno – Góra Parkowa – Bielawa – Kalenica – Zdrojowisko – Nowa Ruda – Przełęcz pod Krępcem – Sarny – Tłumaczów – Gajów – Radków – Skalne Wrota – Pasterka – Przełęcz między Szczelińcem Wlk. a Szczelińcem Małym – Karłów – Lisia Przełęcz – Białe Skały – Skalne Grzyby – Batorów – Skała Józefa – Duszniki-Zdrój – Schronisko PTTK „Pod Muflonem” – Szczytna – Zamek Leśna – Polanica-Zdrój – Łomnicka Równia – Huta – Bystrzyca Kłodzka – Igliczna – Międzygórze – Przełęcz Puchacza
Trasy i czas pokonania ich pieszo latem:

</doc>
<doc id="319090" url="https://pl.wikipedia.org/wiki?curid=319090" title="Reprezentacja Wenezueli w piłce nożnej mężczyzn">
Reprezentacja Wenezueli w piłce nożnej mężczyzn

Reprezentacja Wenezueli w piłce nożnej (hiszp. "Selección de fútbol de Venezuela"), nazywana też od koloru strojów "La Vinotinto" (czerwone wino) – jedna z dziesięciu drużyn Ameryki Południowej. Jedyna reprezentacja ze strefy CONMEBOL, która nigdy nie awansowała do finałów mistrzostw świata.
W Wenezueli piłka nożna jest popularna, ale znacznie popularniejszą dyscypliną sportu jest baseball. Dopiero od połowy lat 90. reprezentacja może liczyć na pomoc prywatnych sponsorów. Wspomaganiem drużyny narodowej nie jest za to zainteresowany wenezuelski rząd.
Ostatnie eliminacje do Mundialu Wenezuela zakończyła na ósmym miejscu w grupie, wyprzedzając Peru i Boliwię. Jej bilans – pięć zwycięstw, trzy remisy i dziesięć porażek, bramki 20:28. To najlepszy wynik drużyny w historii jej startów w kwalifikacjach do mistrzostw świata – w latach 1978-1998 Wenezuela zajmowała ostatnie miejsce w grupie, zaś w eliminacjach do Mundialu 2002 – przedostatnie.
Największy sukces w rozgrywkach o Copa América Wenezuela odniosła w 2011 roku – w turnieju rozgrywanym w Argentynie zajęła czwarte miejsce, w meczu o brąz przegrywając z Peru 1:4. Drugim najlepszym wynikiem Wenezuelczyków na Copa América jest ćwierćfinał w 2007 roku, kiedy byli gospodarzami imprezy i ćwierćfinał 2016 i 2019.
Od 2001 do 2007 roku trenerem kadry był Richard Páez, którego syn Ricardo jest jednym z jej podstawowych zawodników. Páez poprowadził reprezentację do ćwierćfinału Copa América 2007. Cztery miesiące po zakończeniu tego turnieju niespodziewanie – bez podania przyczyny – złożył dymisję. Jego następcą został César Farías. Pod jego wodzą Wenezuelczycy uplasowali się na Copa América 2011 w najlepszej czwórce. Fariasa z kolei na stanowisku selekcjonera Wenezuelczyków zastąpił Noel Sanvicente, który prowadził kadrę od 2014 do 2016 roku. Obecnie trenerem kadry Wenezueli jest José Néstor Pekerman.
Aktualna kadra.
"Kadra na mecze towarzyskie przeciwko reprezentacji Panamy i Syrii, które odbyły się 15 i 20 listopada 2022. Występy i gole aktualne na 20 listopada 2022".

</doc>
<doc id="319092" url="https://pl.wikipedia.org/wiki?curid=319092" title="Przeminęło z wiatrem (powieść)">
Przeminęło z wiatrem (powieść)

Przeminęło z wiatrem (tytuł oryginału: "Gone with the Wind") – powieść amerykańskiej pisarki Margaret Mitchell z 1936 roku. Historia w niej opowiedziana dotyczy czasów wojny secesyjnej i ukazuje losy bogatej córki plantatora bawełny, Scarlett O’Hary, w czasie tego burzliwego okresu.
Fabuła.
Amerykańskie rodziny z Południa potraktowały wybuch wojny z uśmiechem na twarzy, spodziewając się łatwego zwycięstwa i szybkiego powrotu do dotychczasowego sposobu życia. Jednak zwycięstwo nie przychodziło, a amerykański sen powoli oddalał się. W tym czasie rozgrywały się różnorodne dramaty, przeżycia bohaterów. Główna bohaterka, Scarlett O’Hara, przeżywała wielką miłość do Ashleya Wilkesa, który jednak ożenił się ze swoją delikatną i dobroduszną kuzynką, Melanią Hamilton. Piękna i pewna siebie Scarlett, od chwili usłyszenia o ślubie swego ukochanego, znienawidziła kobietę i życzyła jej śmierci.
Melania okazała się jednak jedyną prawdziwą przyjaciółką Scarlett i dopiero w chwili jej śmierci Scarlett zdała sobie z tego sprawę, jak wiele jej zawdzięczała. Sama nie mogła się pogodzić z odrzuceniem Ashleya, bowiem nikt nigdy nie oparł się jej wdziękom. W czasie wojny pomagała słabej fizycznie Melanii, jak podczas porodu, gdy Melania urodziła syna Ashley − Beau. Robiła to jednak tylko ze względu na Ashleya, który walczył za Konfederację.
Scarlett po swoim ojcu Geraldzie odziedziczyła twardy, irlandzki charakter, lecz jej ideałem kobiety była matka, Ellen z domu Robbilard o francuskich korzeniach. Przez cały czas Scarlett walczyła z samą sobą, by stać się miłą, łagodną i zdolną do każdych poświęceń damą. Prawie nigdy jednak nie udało jej się to, gdyż wciąż działała wbrew wychowaniu Ellen. Wiedziała, że matka nie byłaby z niej dumna, gdyby tylko wiedziała o przewinieniach najstarszej córki. Scarlett miała również dwie młodsze siostry: Susan Elinor „Suellen” i Caroline Irene „Carreen”.
Z pozoru urocza Scarlett potrafiła omotać naiwnych mężczyzn. Pierwszym mężem został Charles Hamilton, brat Melanii. Nigdy nie zwróciłaby uwagi na „wstrętną babę, zrobioną z syna żołnierza”, gdyby nie fakt, że był na barbecue, na której Ashley i Melania ogłosili swe zaręczyny. Scarlett, bardzo nieszczęśliwa z tego powodu, flirtowała ze wszystkimi mężczyznami obecnymi na przyjęciu. Charles ją zdenerwował i sama uważała, że wygląda jak cielę idące na rzeź. Wieczorem Scarlett wyznała swoją miłość Ashleyowi, a słysząc odmowę nazwała go tchórzem i wymierzyła mu siarczysty policzek. Po jego wyjściu stłukła wazonik. Świadkiem ich rozmowy był Rhett Butler, charlestończyk o czerwonych ustach. Scarlett bardzo się na niego rozzłościła. Wracając do pokoju usłyszała, jak Honey Wilkes, siostra Ashleya, ją obgadywała. Gdy Melania z dobroci serca stanęła w jej obronie, Scarlett pomyślała, że przyszła żona Ashleya pewnie zrobiła to z celów egoistycznych – by wszyscy myśleli, że jest bardzo miła. Po dwóch tygodniach Charles został mężem Scarlett, z zemsty na Ashleyu. Następnego dnia odbyło się wesele Ashleya i Melanii. Scarlett była załamana. Jako pani Hamilton szybko została wdową, gdyż brat Melanii ruszył na wojnę. Urodziła mu syna, którego ojciec nie zdążył zobaczyć – Wade'a Hamptona Hamiltona. Nieszczególnie przejęła się śmiercią Charlesa. Żałoba ją wręcz denerwowała, ponieważ w tym okresie nie może nosić kolorowych sukien i bawić się.
Scarlett nie przejęła się opinią publiczną. Przed wojną sąsiedzi plotkowali, że jest kokietką, w czasie oblężenia założyła własny biznes i co gorsza bogaciła się na nim, co było wręcz niedopuszczalne moralnie dla dobrych, zubożałych przez wojnę rodzin. Kolejne małżeństwo zawarła ze starym Frankiem Kennedym, wielbicielem młodszej siostry Scarlett, „Suellen”. Bohaterka odbiła siostrze Franka, gdyż rozpaczliwie potrzebowała 300 dolarów dla utrzymania rodzinnej plantacji, Tary. Zdominowany przez despotkę pan Kennedy pozwalał jej na robienie wszystkiego, czego zechciała. Nawet na wtrącanie się w prowadzenie jego sklepu. Scarlett urodziła mu córeczkę o imieniu Ella Lorena. Niedługo później Frank zginął w strzelaninie. W opinii publicznej właśnie z winy Scarlett, która została zaatakowana przez Murzyna i Jankesa podczas samotnej jazdy przez niebezpieczną okolicę – Shantytown. Frank, należał do Ku Klux Klanu. Wraz z resztą członków grupy pojechał zemścić się na mężczyznach. Akcja udała się jedynie połowicznie. Na członków klanu czyhała jankeska zasadzka.
Podczas kilku lat opisanych w powieści mniej lub bardziej uczestniczy w nich bogaty kapitan Rhett Butler, cieszący się najgorszą z możliwych opinii w ówczesnych czasach, z powodu pewnego skandalu, jak potem to określił, z „pewną panną przypominającą gęś”. Tak jak Scarlett, nie uważał Konfederacji za sprawy szczególnie ważnej i tak jak ona bogacił się na wojnie.
Wydawałoby się, że mężczyzną jej życia jest właśnie on. Świetnie się rozumieli, pobrali się i urodziła im się córeczka, Eugenia Wiktoria. Melania - z uwagi na kolor oczu dziewczynki - podsunęła im pomysł nazywania jej „Bonnie Blue”. Rett rozpieszczał córkę. Kupił jej nawet kucyka, którym skakała przez płotek. Bonnie poprosiła o podwyższenie poprzeczki. Rhett w końcu uległ jej namowom. Bonnie krzyknęła do matki „Mamusiu, patrz, jak skaczę”. Na te słowa matka przeraziła się, bo mignął jej w pamięci obraz Geralda O’Hary, który tuż przed śmiercią mówił podobne słowa. Scarlett oskarża męża o zabicie własnego dziecka. Rhett początkowo nie chciał się zgodzić na pochowanie Bonnie, ponieważ uważał, że w grobie jest za ciemno, a mała bała się ciemności. Melania zaszła w ciążę po raz drugi, mimo że lekarze ją ostrzegali, że może umrzeć. Na łożu śmierci uświadomiła Scarlett, że Rhett ją bardzo kocha. Pani Butler doszła do wniosku, że nigdy nie kochała Ashleya, a jedynie złudzenie sprzed lat. Było już jednak za późno. Powieść kończy się odejściem Butlera. Wtedy, po kultowej kwestii Rhetta: padły słowa Scarlett, które także weszły do historii literatury i filmu: .
Ekranizacja.
Powieść doczekała się ekranizacji w 1939 roku, z Vivien Leigh i Clarkiem Gable w rolach głównych.
Kontynuacje.
W roku 1991, po wielu latach starań i procesów o prawa autorskie, powstała kontynuacja powieści, autorstwa Alexandry Ripley, zatytułowana "Scarlett". W Polsce ukazała się ona jeszcze w tym samym roku, nakładem wydawnictwa Atlantis.
Nieco wcześniej w Polsce ukazał się również nieoficjalny sequel, jako dodatek do magazynu "Przyjaciółka". Jego autorką była Anna Mildner. Utwór, zatytułowany "Dalsze losy Scarlett O’Hara i Rhetta Butlera", miał charakter pastiszu.
W roku 2008, wydano drugą oficjalną (autoryzowaną przez spadkobierców Margaret Mitchell) kontynuację oryginału, zatytułowaną "„Rhett Butler”" "(Rhett Butler's People. Sequel to Margaret Mitchell's Gone with the Wind)". Autorem powieści jest Donald McCaig. Opowiada ona dzieje głównego męskiego bohatera w okresie sprzed okresu opisanego w oryginalnej powieści, jak i później. Książka w Polsce ukazała się nakładem wydawnictwa A. Kuryłowicz ALBATROS.
Polskie przekłady.
Pierwszy przekład Celiny Wieniewskiej z 1938 roku wydawany jest do dziś. Istnieją także tłumaczenia Joanny Kalickiej z 1993 roku i Magdy Pietrzak-Merty z 2000 roku.

</doc>
<doc id="319094" url="https://pl.wikipedia.org/wiki?curid=319094" title="Wiek społeczny">
Wiek społeczny

Wiek społeczny – sytuacja społeczna jednostki w stosunku do jej roku życia.
Składają się na niego określone poniżej kryteria:
Jest on indywidualny dla każdej jednostki ale określony pewnymi ramami czasowymi. Jeśli jednostka wykracza poza te ramy mówimy o przyspieszonym lub opóźnionym wieku społecznym.

</doc>
<doc id="319095" url="https://pl.wikipedia.org/wiki?curid=319095" title="Direct Stream Digital">
Direct Stream Digital

DSD () – nazwa stworzonego przez firmy Sony i Philips systemu opartego o modulację PDM, używanego do kodowania cyfrowego dźwięku. System ten stosowany jest w SACD (ang. "Super Audio Compact Disc," "Super Audio CD"), a celem jego opracowania było podniesienie jakości odtwarzanego dźwięku. 
Opis.
W systemie DSD, w odróżnieniu od systemu PCM, częstotliwość próbkowania nie jest stała i zmienia się w zależności od szybkości narastania funkcji przebiegu (modulacja PDM), a sygnał zapisywany jest w rozdzielczości 1-bitowej (PCM to zapis wielobitowy), co sprawia, że sygnał DSD jest bardzo podobny do sygnału analogowego. Przewaga przetwarzania 1-bitowego polega głównie na braku tzw. filtrów decymacyjnych (tworzących wielobitowe „kawałki” (sample) informacji zamiast jednobitowego sygnału strumieniowego). Dzięki systemowi DSD w miejscach, gdzie wymagane jest dokładniejsze opisanie funkcji, otrzymuje się więcej punktów charakterystycznych, czyli sygnał cyfrowy możliwie najdokładniej odzwierciedla analogowy oryginał.
W podstawowym trybie DSD częstotliwość próbkowania jest 64 razy wyższa niż na płycie CD-Audio, czyli wynosi 2,8224 MHz, jednak ze względu na bardzo dużą kwantyzację 1-bitowego sygnału, dodatkowo w tym formacie używa się tzw. "noise shapingu" (kształtowania szumu).

</doc>
