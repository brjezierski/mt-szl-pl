<doc id="319096" url="https://pl.wikipedia.org/wiki?curid=319096" title="Pismo lustrzane">
Pismo lustrzane

Pismo lustrzane – zapis alfabetyczny, w którym wyrazy pisane są od tyłu – od prawej do lewej strony – w taki sposób, że odczytanie treści tekstu wymaga użycia lustra.
Za największego twórcę i użytkownika tego rodzaju pisma uważa się włoskiego artystę renesansowego i naukowca, Leonarda da Vinci. Często można spotkać się z nieprawdziwym przypuszczeniem, że w ten sposób szyfrował znakomitą część swoich prac, jednak w istocie czynił to, aby nie rozmazywać atramentu przesuwając dłonią od prawej do lewej. Na pierwszy rzut oka, notatki wydawały się być zapisane w nieznanym języku. Dopiero później badacze odkryli sposób zapisu, który został skojarzony z faktem, iż uczony był również leworęczny (co sprzyjało „lustrzanemu” zapisowi).
Mówiąc o piśmie lustrzanym, medycyna zwykle traktuje je jako zaburzenie w rozwoju dziecka, podczas gdy pisanie „od tyłu” jest często zwykłą konsekwencją leworęczności. Tak jak przy pisaniu prawą ręką naturalnym odruchem jest prowadzenie jej z lewej strony do prawej, tak piszącym lewą ręką łatwiej prowadzić rękę od prawej do lewej strony. Nie każdy jednak leworęczny potrafi posługiwać się pismem lustrzanym.

</doc>
<doc id="319097" url="https://pl.wikipedia.org/wiki?curid=319097" title="Klik">
Klik

klik to program komputerowy służący do łatwej i szybkiej instalacji oprogramowania w systemie operacyjnym GNU/Linux. klik umożliwia instalację aplikacji z poziomu konta zwykłego użytkownika bez konieczności posiadania uprawnień roota, poprzez pojedyncze kliknięcie na wybranym pliku .cmg.
W chwili obecnej klik przeznaczony jest głównie dla środowiska graficznego KDE, lecz posiada częściowe wsparcie dla środowiska GNOME jak i dla przeglądarek internetowych Mozilla, Firefox, Opera czy tekstowej ELinks.

</doc>
<doc id="319099" url="https://pl.wikipedia.org/wiki?curid=319099" title="CRAN">
CRAN

CRAN, Comprehensive R Archive Network – źródło dokumentacji oraz pakietów do języka R

</doc>
<doc id="319102" url="https://pl.wikipedia.org/wiki?curid=319102" title="Peter Frederick Strawson">
Peter Frederick Strawson

Peter Frederick Strawson (ur. 23 listopada 1919 w Londynie, zm. 13 lutego 2006 w Oksfordzie) – brytyjski filozof współczesny, reprezentant tradycji brytyjskiej filozofii analitycznej, profesor oksfordzki.
Życiorys.
Urodził się i wychował w Londynie w rodzinie dwojga nauczycieli. W latach 1937-1940 studiował w oksfordzkim St John’s College filozofię, ekonomię i politologię. Od 1940 do 1946 roku służył w brytyjskiej armii dochodząc do stopnia kapitana. Będąc jeszcze w wojsku w 1945 roku poślubił Grace Hall Martin, z którą doczekał się czworga dzieci. W 1946 roku P.F. Strawson został zatrudniony na stanowisku asystenta w University College of North Wales w Bangor, a w następnym roku przeniósł się na Uniwersytet Oksfordzki już jako wykładowca. Od 1960 r. jest członkiem Akademii Brytyjskiej. W 1968 roku objął katedrę filozofii na Uniwersytecie Oksfordzkim, z tytułem Waynflete Chair of Metaphysical Philosophy. W 1977 r. otrzymał tytuł szlachecki. Dziesięć lat później przeszedł na emeryturę. Zmarł 13 lutego 2006 roku w Oksfordzie.
Strawson stał się znany po publikacji artykułu z 1950 r. "On referring" gdzie skrytykował teorię deskrypcji Russella. Do jego głównych dzieł można zaliczyć: "Individuals: An Essay in Descriptive Metaphysics" (1959). Jego badania koncentrowały się głównie wokół metafizyki uprawianej z pozycji filozofii analitycznej i namysłu nad językiem potocznym. To jemu w dużej mierze współczesna filozofia analityczna zawdzięcza rehabilitację metafizyki jako dyscypliny filozoficznej. Takie znaczenia ma jego głośna "Indywidua".
Strawson zajmował się również, dość szeroko, komentowaniem krytycznej filozofii Kanta (rok 1966).

</doc>
<doc id="319103" url="https://pl.wikipedia.org/wiki?curid=319103" title="Max Steiner">
Max Steiner

Maximilian Raoul Walter Steiner (ur. 10 maja 1888 w Wiedniu w Monarchii Austro-Węgierskiej, zm. 28 grudnia 1971 w Los Angeles w Kalifornii) – austriacko-amerykański kompozytor muzyki filmowej.
Życiorys.
Był wnukiem Maximiliana Steinera (1839–1880), wpływowego kierownika Teatru Wiedeńskiego. Cudowne dziecko - mając 11 lat wystawił własną operetkę pt. „Piękna Greczynka”, będąc nie tylko jej kompozytorem, lecz także dyrygentem. Pobierał nauki gry od samego Johannesa Brahmsa. W wieku 15 lat został zapisany do k.k. Akademie für Musik, obecnie znanej jako Universität für Musik und darstellende Kunst Wien, gdzie jego nauczycielem został ostatni filharmonik wiedeński Gustav Mahler. Jego zdolności i talent pozwoliły mu ukończyć jej 8-letni kurs edukacji w rok. Jako 17-latek kierował orkiestrą wodewilową w Londynie. Przed wybuchem I wojny światowej, zdążył ze swoją orkiestrą zjechać pół świata. Koncertował w Moskwie, Paryżu, Berlinie, a nawet w Johannesburgu.
W 1914 wyemigrował do Stanów Zjednoczonych i osiedlił się w Nowym Jorku, gdzie pracował jako dyrygent i kompozytor. W 1929 r. Studio RKO, powierzyło mu stworzenie i kierowanie swoim wydziałem muzycznym. Prowadził je przez siedem lat, do czasu gdy studio Warner Bros. wykorzystując kryzys finansowy RKO, zaproponowało mu lepsze warunki. Szefem muzycznym Warner Bros. był przez 30 lat. Stworzył muzykę do setek hollywoodzkich filmów. Był najwybitniejszym kompozytorem w Warner Bros. studio. Był jednym z pierwszych twórców filmowej oprawy muzycznej.
Otrzymał 26 nominacji do nagrody Oskara, zdobywając 3 statuetki, za „Potępieńca” w 1935 r., „A więc, podróżniku” z 1942 r. oraz „Odkąd wyjechałeś” (1944). Akademia nie przyznała mu nagrody za najczęściej z nim kojarzoną muzykę do "Przeminęło z wiatrem". Przeszedł na emeryturę jako 77-latek, z dorobkiem ponad 300 partytur filmowych. W dużej mierze to jemu zawdzięczamy, że zawód kompozytora muzyki filmowej zaczął być darzony w Stanach Zjednoczonych szacunkiem i estymą. Za partyturę do „Skarbu Sierra Madre” otrzymał nagrodę na Festiwalu w Wenecji.
Został pochowany na cmentarzu w Glendale w Kalifornii.
Filmografia.
Kompozytor.
1916
1929
1930
1931
1932
1933
1934
1935
1936
1937
1938
1939
1940
1941
1942
1943
1944
1945
1946
1947
1948
1949
1950
1951
1952
1953
1954
1955
1956
1957
1958
1959
1960
1961
1962
1963
1964
1965
Kierownik muzyczny.
1930
1931
1932
1933
1934
1935
1937
1955
Nominacje do Oscara za muzykę.
1934
1935
1936
1937
1938
1939
1940
1941
1942
1943
1944
1945
1946
1947
1948
1949
1950
1952
1954
1955

</doc>
<doc id="319104" url="https://pl.wikipedia.org/wiki?curid=319104" title="Śródmieście (Rybnik)">
Śródmieście (Rybnik)

Śródmieście – centralna dzielnica Rybnika. Liczba mieszkańców ok. 7366. Przeważają kamienice przedwojenne.
W śródmieściu znajdują się:
5 września 2007 w pobliżu rynku otworzona została galeria Focus Park.
Przewodniczący Rady Dzielnicy: Władysław Filipiak
Przewodniczący Zarządu Dzielnicy: Józef Gawliczek

</doc>
<doc id="319105" url="https://pl.wikipedia.org/wiki?curid=319105" title="Zamarski">
Zamarski

Zamarski (cz. Zámrsk, niem. Zamarsk) – wieś w Polsce, położona w województwie śląskim, w powiecie cieszyńskim, w gminie Hażlach, w granicach historycznego regionu Śląska Cieszyńskiego, geograficznie zaś na Pogórzu Śląskim. Na obszarze 864,22 ha zamieszkana jest przez 1404 mieszkańców (2018), co daje gęstość zaludnienia równą 162,5 os./km².
Położenie.
Centrum Zamarsk znajduje się około 5 km w linii prostej na północny wschód od rynku w Cieszynie. Rozłożona jest na niewielkim kopcu o wysokości 388 m n.p.m. na Pogórzu Cieszyńskim. Od strony północnej sąsiaduje z Hażlachem, na północnym wschodzie z Kostkowicami, na południowym wschodzie Gumnami, na południowym zachodzie z Cieszynem (z Kalembicami, Pastwiskami i Bobrkiem).
Historia.
Zamarski to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymienione są również Zamarski jako "Zamaischi".
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe Księstwo Cieszyńskie, w granicach którego znalazły się również Zamarski. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Podczas powstania Zamarski były bezpośrednią własnością Piastów (po 1290 tutejszej ich linii), a tutejsze lasy były dla nich miejscem polowań, a poza nimi polowali tu też szlachta i hrabiowie. W pewnym sensie do dziś na wsi przetrwał charakter puszczański, jak na przykład miejsce zwane "Czornymi Dołami", które oddaje klimat wieków piastowskich, jednak głównym źródłem utrzymania dzisiejszych mieszkańców jest rolnictwo i hodowla zwierząt. Bliskość Cieszyna sprzyjała rozwojowi miejscowego folwarku, który nieustannie zmieniał swoich właścicieli, ich sprzedaż w ręce szlachty zasilała fundusze księstwa, nękanego wojnami. W 1617 książę Adam Wacław sprzedał Zamarski Achacemu Goczałkowskiemu. Później Zamarski stawały się własnością kolejno: w 1656 czeskiej rodziny szlacheckiej – Marklowskich, w 1718 najwyższego dostojnika w Księstwie – hrabiego Tęczyńskiego, a w 1731 polskiego magnata – hrabiego Henryka Fryderyka Wilczka, na krótko w 1766 Radockich, a później Trachów; do księcia cieszyńskiego wróciła w 1802, stając się częścią Komory Cieszyńskiej. To właśnie w Zamarskach na tzw. "Bachorku" w 1626 miała miejsce jedna z bitw wojny religijnej pomiędzy Habsburgami a Szwecją. Wieś i okolice nękane były też przez ogromny głód trwający dwa lata i nazwany "Głodnymi Rokami" (1847-1848). Drewniany kościół na terenie wsi istniał już w XIII wieku. Uległ on jednak w 1585 spaleniu, lecz jeszcze w tym samym roku odbudowano przetrwałą do dziś wieżę dzwonniczą do której, po staraniach hrabiego Henryka Fryderyka Wilczka, dobudowano drewniany kościół częściowo nawiązujący do architektury baroku w 1731 (św. Rocha). Warto zauważyć, że w tamtych czasach znaczącą część mieszkańców wsi stanowiła ludność wyznania ewangelicko-augsburskiego; w 1790 ewangelików było 102, a katolików 290. Kościół zamarski był w posiadaniu luteranów od połowy XVI wieku do 1654. W 1808 ewangelicy założyli szkołę ewangelicką (jedna z 25 w Księstwie), a w 1814 została przejęta przez katolików, jednak nauczała ona dzieci obu wyznań, co ilustruje panującą wtedy, mimo wszystko, tolerancję religijną. W 1821 wzniesiono nową murowaną szkołę "średnią", a w 1901 dobudowano dla niej drugi budynek. W 1908 w Zamarskach powstał oddział Ochotniczej Straży Pożarnej.
Według austriackiego spisu ludności z 1900 w 123 budynkach w Zamarskach na obszarze 863 hektarów mieszkało 796 osób. co dawało gęstość zaludnienia równą 92,2 os./km², z tego 426 (53,5%) mieszkańców było katolikami, 369 (46,4%) ewangelikami a 1 (0,1%) wyznawcą judaizmu, 790 (99,2%) było polsko- a 6 (0,8%) niemieckojęzycznymi. Do 1910 liczba budynków wzrosła do 125 a mieszkańców do 858, z czego 845 było zameldowanych na stałe, 835 (98,8%) było polsko- a 10 (1,2%) niemieckojęzycznymi, 473 (55,1%) było katolikami, 378 (44,1%) ewangelikami a 7 żydami.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego pod dowództwem ob. Pastucha, który podlegał organizacyjnie 1 kompanii w Cieszynie.
W lipcu 1920 roku miejscowość decyzją Rady Ambasadorów znalazła się w granicach Polski. Dzisiejszy budynek szkoły podstawowej wybudowano w 1974. W latach 1975–1998 miejscowość położona była w województwie bielskim.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:
Z Zamarsk pochodzi również kwadratowa kuźnia o dwuspadowym dachu krytym gontem z 1846 roku, jeden z obiektów skansenu wsi beskidzkiej i cieszyńskiej w Górnośląskim Parku Etnograficznym w Chorzowie.
Turystyka.
Przez miejscowość przechodzą trasy rowerowe:
Religia i sport.
Na terenie wsi działalność duszpasterską prowadzą następujące kościoły:
Na terenie miejscowości działa również stowarzyszenie "Lutnia" Zamarski (dawniej LKS "Lutnia"). Nazwa klubu a potem stowarzyszenia została zaczerpnięta od tutejszego strumyka, którego źródła znajdują się na kopcu gumieńskim.
Folklor.
Wieś zamieszkała jest m.in. przez grupę etnograficzną Wałasi posługującą się gwarą cieszyńską.

</doc>
<doc id="319106" url="https://pl.wikipedia.org/wiki?curid=319106" title="Billy Kid">
Billy Kid

Billy Kid, Billy the Kid, właśc. William Bonney lub Wiliam Henry McCarty (ur. prawdopodobnie 17 września 1859 w Nowym Jorku, zm. 14 lipca 1881 w Fort Sumner) – amerykański rewolwerowiec, jeden z najsłynniejszych przestępców Dzikiego Zachodu. Uczestnik osławionej wojny w hrabstwie Lincoln – członek frakcji Regulatorów. Oskarżany był o zabójstwo 21 osób, co nie znalazło jednak potwierdzenia (nie licząc Indian i Meksykanów), jako że legendy na temat Kida krążyły po całym Zachodzie już za jego życia. Napadał w pięciu miejscach jednocześnie, w ciągu doby przemierzał sto mil konno. Na rycinach z epoki ukazywano go z dwiema prawymi rękami – symbolem doskonałego rewolwerowca, choć strzelcem był raczej przeciętnym.
Zastrzelony w Fort Sumner przez szeryfa Pata Garretta w 1881.
Wśród tylu sprzecznych informacji trudno odróżnić prawdę od fałszu. Kłopoty zaczynają się już przy ustaleniu daty urodzin. Podana wyżej znajduje po prostu najwięcej potwierdzeń. Podobne problemy są z nazwiskiem Kida. On sam używał pseudonimów takich jak: "Henry Antrim", "William Antrim", "Kid Antrim" – Antrim to nazwisko ojczyma. Czasami w literaturze występuje nazwisko "Harrigan", ale nie ma ono potwierdzenia w dokumentach. Nazwisko "Bonney" to panieńskie nazwisko matki Kida, zaś McCarty pojawia się w dokumentach dotyczących jego dzieciństwa.
Życiorys.
Dzieciństwo i początki kariery.
Wychowywał się w Indianie, Kansas, a później na zorganizowanym Terytorium Arizony. W 1874 zmarła w Silver City (Nowy Meksyk) jego matka. Rok później rozpoczął karierę kryminalną, okradając chińską pralnię do spółki z kolegą. Stało się to 26 września 1875. Kida aresztowano. Uciekł z celi nocą, przez komin. Przez następne dwa lata zajmował się dorywczymi pracami na całym Terytorium Arizony. W sierpniu 1877 w Camp Grant zabił podczas kłótni niejakiego Cahilla. Znów uciekł z aresztu i pojechał do Terytorium Nowego Meksyku. Rozpoczął tam pracę na ranczu Johna Tunstalla, przez co wziął udział w wydarzeniach określanych jako wojna w hrabstwie Lincoln.
Wojna w hrabstwie Lincoln.
W 1878 roku Kid wyruszył ze swoim szefem do Lincoln i stał się świadkiem zamordowania go. Nie jest prawdą niezwykła przyjaźń między nimi, jak i to, że Kidem kierowała później tylko chęć zemsty, niemniej jednak Billy dołączył do frakcji Regulatorów. O udziale Kida w tych wydarzeniach opowiada m.in. western "Chisum".
Kid był wśród tych, którzy zastrzelili na ulicy w Lincoln szeryfa Brady’ego (1 kwietnia 1878). 4 kwietnia Regulatorzy napadli na Robertsa, oskarżanego o zabójstwo Tunstalla. Roberts zabił jednego napastnika i ranił drugiego. Gdy wystrzelał wszystkie pociski Kid wyszedł i strzelił do niego. Roberts zmarł na drugi dzień a Kid trafił na czołówki gazet. Nie ma pewności, że to on stanął na czele Regulatorów, lecz jego postać często pojawiała się odtąd w prasie. W 1878 brał udział w "Bitwie o Lincoln" i w obronie domu McSweena, która przeszła potem do legendy.
Wojna zakończyła się klęską, a Regulatorzy poszli w rozsypkę. Hrabstwo popadło w stan anarchii – z niedobitków Regulatorów i Chłopców powstało wiele band przestępczych.
Późniejsza działalność.
Po wojnie Kid objął dowództwo w bandzie złożonej w dużej części z byłych Regulatorów i zajęli się kradzieżą bydła i koni. Część dawnych Regulatorów opuściła bandę w grudniu 1878. Z dawnych towarzyszy zostali przy Kidzie tylko Tom O'Foliard i Charlie Bowdre. Kid nie chciał wyjeżdżać, z uwagi na rozgłos jaki zdobył sobie w tej okolicy. W grudniu tegoż roku przyjechał do Lincoln, gdzie go aresztowano. Po raz kolejny uciekł z aresztu i wrócił do Fort Sumner.
W dwa miesiące później wrócił do Lincoln, żeby spotkać się z paroma dawnymi przeciwnikami. Był wówczas świadkiem zabójstwa Chapmana, prawnika wdowy po McSweenie. Gubernator Lew Wallace zaaranżował spotkanie z Kidem, na którym miał on się dać aresztować. W kwietniu 1879 roku stanął przed sądem jako świadek zabójstwa Tunstalla i Chapmana. Sprawa nabrała znaczenia politycznego i w wyniku różnych machinacji przeniesiono ją do Mesilla. Kid przestraszył się, że zostanie zamordowany (był ostatnim ze „starej gwardii”, który mógł zeznawać) i uciekł.
Wiosną 1880 Kid zastrzelił Joego Granta w knajpie w Fort Sumner. Grant wielokrotnie odgrażał się, że zabije Kida. Kid wyciągnął mu pociski z rewolweru, po czym sprowokował go. Gdy Grant usiłował strzelić, Kid go zabił.
Kid skompletował ponownie bandę i znów zaczął kraść konie i bydło. Okradli między innymi rezerwat Mescalero, ranczo Grzelachowskiego i wiele innych, mniej znacznych. Szeryfowie Hughens i Longworth otoczyli bandę Kida na ranczu Greathouse'a i Kucka. Kid odmówił poddania się. Tylko Billy Wilson, członek bandy skłaniał się ku temu, ale żądał najpierw rozmów z Jimmym Carlylem z grupy pościgowej. Po około dwóch godzinach rozmów w domku Carlyle wyskoczył przez okno i po paru metrach padł od kul. Obarczono jego śmiercią Kida, lecz najprawdopodobniej padł od kul ludzi szeryfa, którzy uznali, że to ucieka Kid. Szeryfowie wycofali się nie mając szans na pobicie bandy. Na rok 1880 przypada największy wysyp legend i opowieści o Kidzie rozpowszechnianych przez gazety w całym kraju. Mimo to nagroda za głowę Kida wynosiła jedynie 500 dolarów.
Szeryfem hrabstwa Lincoln został Pat Garrett. Jego głównym celem miało być położenie kresu działalności Kida. O walce Garreta z Kidem opowiada antywestern "Pat Garrett i Billy Kid". Rozpoczęło się polowanie na Kida. W strzelaninie na obrzeżach Fort Sumner zginął Tom O'Foliard, dziewiętnastoletni Teksańczyk, będący z Kidem niemal od samego początku. W kolejnej strzelaninie zginął ostatni z dawnych Regulatorów – Charlie Bowdre. Wilson, Pickett Rudabaugh i Kid poddali się. W marcu 1881 Kid został oskarżony o zamordowanie Robertsa, jednak sąd uwolnił go od tego zarzutu. Oskarżono go o zabójstwo szeryfa Brady’ego, chociaż nie wiadomo jaki miał w tym udział (na pewno był obecny na miejscu, wśród zabójców). Billy skazany został na śmierć przez powieszenie. Termin egzekucji wyznaczono na 13 maja 1881 w Lincoln.
Ucieczka i śmierć.
W areszcie w Lincoln Kid dokonał swojego najsłynniejszego bodaj wyczynu i jednej z najbardziej spektakularnych ucieczek. 28 kwietnia, pod nieobecność Garretta w mieście jeden z przyjaciół Kida ukrył broń w ubikacji na podwórzu więzienia. Kid zastrzelił strażnika Bella oraz drugiego strażnika Boba Ollingera. Potem kazał sobie podać konie i odjechał.
Gdy Garrett wrócił do miasta natychmiast zorganizował pościg. Ślady doprowadziły do Fort Sumner. 13 lipca Garrett poszedł w nocy porozmawiać z Pete’em Maxwellem, znajomym swoim i Kida. Gdy nagle do pokoju wszedł Billy, Garrett zastrzelił go. Okoliczności śmierci Kida od razu stały się przedmiotem spekulacji. Prawdopodobnie Kid nie miał przy sobie rewolweru. Wielu zarzucało Garrettowi strzelanie do bezbronnego. Pojawiały się głosy, jakoby miał strzelać spod łóżka, z tyłu itp.
Pogrzeb Billy’ego Kida odbył się na cmentarzu wojskowym w Fort Sumner 15 lipca 1881 roku.
O pościgu Garretta za Kidem opowiada również piosenka Boba Dylana – "Billy", wykorzystana jako soundtrack do wspomnianego wyżej westernu.

</doc>
<doc id="319110" url="https://pl.wikipedia.org/wiki?curid=319110" title="Eyüp">
Eyüp

Eyüp - dzielnica Stambułu i podprowincja prowincji Stambuł.
Początkowo był ten teren wioską za murami miasta Stambuł, ale wraz z rozwojem miasta część ta została wcielona do terenu miasta.

</doc>
<doc id="319112" url="https://pl.wikipedia.org/wiki?curid=319112" title="Lechosław Domański">
Lechosław Domański

Lechosław (Leszek) Jan Józef Domański ps. „Zeus” (ur. 24 czerwca 1913 w Janowie Podlaskim, zm. prawd. w maju 1941) – harcmistrz, bohater książki "Kamienie na szaniec", geograf, przewodniczący Pogotowia Harcerzy, członek pierwszej wojennej Głównej Kwatery Harcerzy ZHP – Pasieki Szarych Szeregów, wizytator Polski Wschodniej.
Wczesne lata.
Był synem lekarza powiatowego Zygmunta Domańskiego i Jadwigi z Mirowiczów. Trzy lata swego dzieciństwa spędził z rodziną w Rosji, w kurortach w Anapie i Teodozji, gdzie wyleczył się z krzywicy. Po powrocie do kraju zamieszkał początkowo w Siedlcach, a następnie w Krasnymstawie. W 1925 roku podjął naukę w Państwowym Gimnazjum im. Adama Mickiewicza w Nowogródku, gdzie jego ojciec został wojewódzkim inspektorem lekarskim. Tam też wstąpił do harcerstwa, do 1. Nowogródzkiej Drużyny Harcerzy. W tym okresie nawiązał też kontakty z 13. Wileńską Drużyną, słynną Czarną Trzynastką.
Po pięciu latach, po śmierci ojca, wraz z matką oraz bratem przeniósł się do Warszawy. Rozpoczął studia prawnicze na Uniwersytecie Warszawskim, po czym przeniósł się na Wydział Matematyczno-Przyrodniczy. Ciężka choroba (tyfus oraz zapalenie opłucnej) zmusiła go do przerwania nauki. Po powrocie do zdrowia kontynuował naukę na Uniwersytecie Stefana Batorego w Wilnie. 
Harcerstwo.
W Wilnie działał w harcerstwie, był przybocznym drużynowego Czarnej Trzynastki. Uczestniczył m.in. w Zlocie Skautowym w Pradze oraz IV Światowym Zlocie Skautowym Jamboree na Węgrzech. W 1935 roku ukończył kurs instruktorów zuchowych. W roku następnym został kierownikiem Wydziału Kształcenia Starszyzny Chorągwi Wileńskiej. Brał udział w wyprawie instruktorskiej do Stanów Zjednoczonych. W 1937 roku został mianowany harcmistrzem. Również pod koniec tego roku został p.o. Kierownika Wydziału Drużyn Głównej Kwatery Harcerzy.
W 1938 roku objął funkcję komendanta Szczepu 23. WDH przy Gimnazjum im. Stefana Batorego w Warszawie, w którym był nauczycielem geografii. Według Aleksandra Kamińskiego miał niezwykle dobry kontakt z młodzieżą. Kładł nacisk na rozwój własnej osobowości oraz dbał o rozwijanie pasji swoich uczniów. 
W sierpniu 1939 roku objął kierownictwo Komisji Pogotowia oraz funkcję p.o. Naczelnika Harcerzy po wyjeździe Zbigniewa Trylskiego z kraju oraz zmobilizowaniu szefa Głównej Kwatery Harcerzy, Tadeusza Borowieckiego. Po apelu pułkownika Romana Umiastowskiego. W dniu 6 września 1939 r. wyruszył z batalionem harcerskim w kierunku Mińska Mazowieckiego. Po agresji ZSRR na Polskę (17 września 1939) i rozwiązaniu batalionu, powrócił do Warszawy na początku października i od razu zaczął nawiązywać konspiracyjne kontakty. Został członkiem kierownictwa Szarych Szeregów. 
Aresztowanie i śmierć.
W marcu 1940 r. wyruszył do Wilna, by poznać sytuację tamtejszego podziemnego harcerstwa. Podczas przekraczania granicy litewsko-białoruskiej w Ejszyszkach został aresztowany a następnie osadzony w więzieniu w Lidzie. W maju 1940 r. przewieziony do więzienia NKWD w Mińsku i tu wielokrotnie przesłuchiwany nie przyznał się do zarzucanych mu czynów (m.in. działania przeciwko sowieckiej władzy). W 1941 roku Kolegium Sądu Najwyższego ZSRR wydało na niego wyrok śmierci przez rozstrzelanie. Zginął prawdopodobnie w maju 1941 roku.

</doc>
<doc id="319114" url="https://pl.wikipedia.org/wiki?curid=319114" title="Mróz-Action-Uniqa">
Mróz-Action-Uniqa



</doc>
<doc id="319119" url="https://pl.wikipedia.org/wiki?curid=319119" title="Gelnica">
Gelnica

Gelnica (niem. "Göllnitz", węg. "Gölnicbánya") – miasto powiatowe we wschodniej Słowacji, w kraju koszyckim, w historycznym regionie Spisz na wschodnim krańcu Rudaw Słowackich, w dolinie rzeki Hnilec. Dzisiejsza słowacka nazwa miasta pochodzi od niemieckiej wersji pierwotnej słowackiej nazwy „Gnilec”, pochodzącej od rzeki Hnilec, przepływającej przez miasto.
Przez Gelnicę przebiega lokalna droga nr 546 z Preszowa do Spiskiej Nowej Wsi oraz linia kolejowa z Preszowa i Koszyc do Bańskiej Bystrzycy.
Historia.
Okolice miasta były zasiedlone już w epoce kamienia i brązu. Przed najazdami mongolskimi pod koniec pierwszej połowy XIII wieku istniała tu osada słowiańska, która po 1241 została odnowiona przez niemieckich kolonistów z Bawarii i Turyngii. Była to oddzielna fala osadnictwa od tej, która trafiła na północny Spisz. Już w 1234 rozpoczęto budowę zamku, a w 1288 powstał tu klasztor dominikanów. W 1264 osada uzyskała prawa miejskie, potwierdzone w 1276. Przywileje miasta rozszerzali kolejni królowie Węgier w 1317 i w 1359. W 1435 Gelnica uzyskała status wolnego królewskiego miasta górniczego. W 1487 miasto stowarzyszyło się z sześcioma innymi miastami górniczymi Górnych Węgier w związek zwany Heptapolitaną. W czasach anarchii na Węgrzech po bitwie pod Mohaczem miasto w 1532 zagarnął magnacki ród Thurzonów. Następnie Gelnica przeszła w ręce Csakych. Miasto wykupiło się spod władzy magnatów dopiero w 1838, znów stając się wolnym królewskim miastem górniczym.
Gelnica była miastem górniczym – największym ośrodkiem górnictwa na Spiszu. W okolicy wydobywano srebro, miedź, rtęć, ołów i rudę żelaza. Dzięki temu miasto stało się jednym z największych i najbogatszych miast Słowacji. Wydobycie – najpierw metali kolorowych, a później rudy żelaza – w XIX wieku ustąpiło miejscu hutnictwu żelaza opartemu na importowanej rudzie.
W 1892 w Gelnicy uruchomiono pierwszą na Słowacji elektrownię. W 1910 miasto liczyło 3,8 tys. mieszkańców, z czego 2,1 tys. Niemców, 1,1 tys. Słowaków i 0,6 tys. Węgrów. W 1918 miasto było głównym ośrodkiem władz Słowackiej Republiki Rad. W latach 20. XX wieku przestarzały i mało wydajny przemysł hutniczy upadł i okolice miasta popadły w kryzys, trwający przez cały okres międzywojenny, pogłębiony światowym kryzysem gospodarczym lat 30. Obecnie miasto nadal jest ośrodkiem przemysłowym, ale dominuje przemysł spożywczy.

</doc>
<doc id="319120" url="https://pl.wikipedia.org/wiki?curid=319120" title="Johann Konrad Dippel">
Johann Konrad Dippel

Johann Konrad Dippel (ur. 10 sierpnia 1673, zm. 25 kwietnia 1734) – niemiecki filozof, wynalazca, alchemik.
Prawdopodobnie był pierwowzorem postaci doktora Frankensteina z powieści Mary Shelley pt. „Frankenstein”.
, założył laboratorium do prowadzenia dziwacznych eksperymentów w zamku „Frankenstein” niedaleko Darmstadt w Niemczech. Dippel (również znany jako Konrad Frankenstein) lubił spędzać dużo czasu nad swoim hobby – alchemią. Był zafascynowany życiem wiecznym. Do eksperymentów miał używać pociętych na kawałki części ciała zwierząt oraz trupów ludzkich, które gotował w wielkich słojach. Kiedy okoliczni mieszkańcy dowiedzieli się o dziwnych eksperymentach Dippla, został on wygnany z zamku.
Życiorys.
Urodzony na zamku Frankenstein, na południe od Darmstadt, był genialnym dzieckiem. Ukończył jako "magister artium" w 1693 roku studia filozoficzne na uniwersytecie w Gießen, potem studiował teologię i był nauczycielem domowym szlachty Odenwaldu. Na uniwersytecie sztrasburskim, na którym kontynuował (1695–1696) studia teologiczne, przesiąkł pietyzmem, a rozczarowany bezskutecznymi zabieganiami o stanowisko profesorskie w Gießen, zaczął atakować luterański kościół zinstytucjonalizowany. Jego autorstwa była broszura z 1697 roku: "Orcodoxia orthodoxorum oder die verkehrte Wahrheit und wahrhaftige Lüge der unbesonnenen und eifrigen Lutheraner" („Ortodoksja, czyli przekręcona prawda i prawdziwe kłamstwo nieroztropnych i gorliwych luteranów”). Krytykował wszelkie przejawy ograniczania ludzkiej wolności wyboru, czy to przez luterańskich pastorów, czy racjonalistycznych filozofów, stąd jego praca z 1708 roku o wolnej woli wymierzona przeciw determinizmowi Kartezjusza i Hobbesa: "Fatum fatuum".
W latach 1704–1707 mieszkał w Berlinie, gdzie bezskutecznie starał się przekształcić srebro w złoto. Stamtąd przez Jenę i Frankfurt pojechał do Holandii, gdzie spędził kilka lat krążąc między Amsterdamem a Utrechtem, utrzymując się z pracy lekarza. Przyznano mu nawet (1711) możliwość nauczania medycyny na lejdejskim uniwersytecie, lecz tu zadłużył się eksperymentując na pożyczonym srebrze i musiał Holandię opuścić w 1714 roku. Przeniósł się do północnoniemieckiego miasta Altona, znajdującego się podówczas w posiadaniu Królestwa Danii, którym w imieniu króla Fryderyka IV Oldenburga zarządzał (od 1713 roku) Oberpräsident hrabia Christian Ditlev Reventlow (1671–1738). Dippel żył tam spokojnie jako lekarz do 1717 roku, gdy znieważył jednego z wysokich urzędników miejskich, za co skazano go na dożywocie. W 1726 roku hrabia Reventlow zlitował się nad alchemikiem i wypuścił go.
Ostatnie lata swego życia spędził Dippel w zamku hrabiego Casimira zu Sayn-Wittgenstein-Berleburg. Urodzony w położonym blisko Berleburga Hilchenbach słynny okulista niemiecki Johann Heinrich Jung-Stilling (1740–1817) uważał potem Dippela za wzór bezkompromisowego i odważnego uczonego. Dippel znany jest jeszcze jako wynalazca barwnika (olej Dippela – Dippels Öl), zwanego potem Berliner Blau lub pruskim błękitem przyjętym następnie jako kolor mundurów pruskiej armii i jako ten, który wprowadził termin „oświecony” – (niem. "aufgeklärt") do literatury niemieckiej, przestrzegając: „…Oświecone umysły próbują przywrócić biblijny porządek natury a jeśli im się to szczytne – jak by się wydawało – zadanie powiedzie będą usiłować obalić samą Biblię, za pomocą tych samych oświeceń, jak już raz dostanie im się w ręce władza nad ludzkimi umysłami …”.

</doc>
<doc id="319123" url="https://pl.wikipedia.org/wiki?curid=319123" title="Banten">
Banten

Banten – prowincja w Indonezji na zachodnim krańcu wyspy Jawa. Powierzchnia 9663 km²; 12 689 700 mieszkańców (2018); stolica Serang.
Utworzona 17 października 2000 r. z części prowincji Jawa Zachodnia. Bardzo gęsto zaludniona (ponad 1000 mieszkańców na km²), 97% ludności stanowią muzułmanie. 
Podział administracyjny.
Baten dzieli się na następujące dystrykty:

</doc>
<doc id="319130" url="https://pl.wikipedia.org/wiki?curid=319130" title="Elisabeth Behr-Sigel">
Elisabeth Behr-Sigel

Elisabeth Behr-Sigel (ur. 21 lipca 1907 w Schiltigheim, zm. 26 listopada 2005 w Epinay-sur-Seine), uczona francuska, teolog prawosławia.
Pochodziła z rodziny ewangelickiej, jako jedna z pierwszych kobiet we Francji ukończyła studia teologiczne na Uniwersytecie w Strasburgu. Przez krótki czas pracowała jako pastor kalwiński na prowincji.
W czasie studiów teologicznych zetknęła się z wieloma przedstawicielami emigracji rosyjskiej, przez których zapoznała się z religią prawosławną (m.in. metropolitą Eulogiuszem i późniejszą świętą Marią (Skobcową)); pod ich wpływem przyjęła prawosławie. Wykładała teologię w Instytucie Teologicznym Św. Sergiusza w Paryżu, była konsultantem teologicznym hierarchów prawosławnych we Francji. Wykłady prowadziła także w Instytucie Katolickim w Paryżu.
Była znana głównie z publikacji na temat roli kobiet w Kościele prawosławnym. W 1976 wygłosiła programową mowę na pierwszym międzynarodowym zgromadzeniu kobiet prawosławnych w monasterze Agapia (Rumunia). Opublikowała m.in. książki: "Odkrywanie znaków czasu" (2002), "Posługa kobiet w Kościele" (1987), "Miejsce serca" (1989), "Święcenia kobiet w Kościele" (1998, z biskupem Kallistosem Ware).

</doc>
<doc id="319131" url="https://pl.wikipedia.org/wiki?curid=319131" title="Élizabeth Behr-Sigel">
Élizabeth Behr-Sigel



</doc>
<doc id="319134" url="https://pl.wikipedia.org/wiki?curid=319134" title="Wskaż i kliknij">
Wskaż i kliknij

Wskaż i kliknij () – typ komputerowej gry przygodowej, w którym postacią steruje się za pomocą wskaźnika, zwykle kierowanym przy użyciu myszy. Wskazuje się nim miejsce, do którego ma iść bohater lub przedmiot, na którym ma wykonać daną akcję (lub akcję domyślną). Interfejs ten najczęściej spotykany był w ręcznie rysowanych grach 2D.
Pierwszą polską grą typu "point-and-click" była "A.D. 2044" przeznaczona na 8-bitowe komputery Atari.

</doc>
<doc id="319136" url="https://pl.wikipedia.org/wiki?curid=319136" title="Vuelta al País Vasco">
Vuelta al País Vasco

Vuelta al País Vasco (, ) – wieloetapowy wyścig kolarski rozgrywany od 1924 w Kraju Basków – wspólnocie autonomicznej Hiszpanii. Od 2005 należy do najważniejszego cyklu wyścigów kolarskich – najpierw UCI ProTour, a następnie UCI World Tour.
Wyścig Dookoła Kraju Basków rozgrywany był w latach 1924–1930, później odbyła się jeszcze edycja w 1935, po czym został on na stałe wznowiony w 1969 – od tego czasu odbywa się corocznie. Rekordzistami wyścigu w liczbie triumfów w klasyfikacji generalnje są José Antonio González oraz Alberto Contador, którzy zwyciężali w tej imprezie czterokrotnie.
Zwycięzcy.
Opracowano na podstawie:
Osiągnięcia Polaków.
Najlepszym rezultatem osiągniętym w wyścigu Vuelta al País Vasco przez Polaka było 2. miejsce w klasyfikacji generalnej zajęte przez Michała Kwiatkowskiego w 2014 roku. Rok później ten sam kolarz zajął 8. lokatę.

</doc>
<doc id="319137" url="https://pl.wikipedia.org/wiki?curid=319137" title="Szames">
Szames

Szames (z "szames", a to z "szamasz" – woźny) – sługa bóżniczy, którego zadaniem było m.in. przygotowywanie synagogi do nabożeństw, pomaganie chazanom, poranne budzenie mężczyzn na modlitwy. Zwany był także szkolnikiem.

</doc>
<doc id="319148" url="https://pl.wikipedia.org/wiki?curid=319148" title="Radio Tirana">
Radio Tirana



</doc>
<doc id="319149" url="https://pl.wikipedia.org/wiki?curid=319149" title="Bubulcus ibis">
Bubulcus ibis



</doc>
<doc id="319152" url="https://pl.wikipedia.org/wiki?curid=319152" title="Zbigniew Kryda">
Zbigniew Kryda

Zbigniew Kryda (ur. 29 września 1930 we Lwowie, zm. 25 listopada 2005 w Płocku) – polski fotografik.
Życiorys.
Opuścił Lwów w 1944 i do końca wojny przebywał m.in. w Pilźnie, gdzie pracował w zakładzie fotograficznym. Pracę w zawodzie kontynuował po wojnie w Polsce, początkowo w Szklarskiej Porębie, potem w Zgorzelcu, od 1971 w Płocku. Prowadził jeden z najbardziej znanych zakładów fotograficznych przy alei Kobylińskiego w Płocku. Doszedł do tytułu mistrza rzemiosł artystycznych.
Zajmował się również fotografią artystyczną. Był członkiem Stowarzyszenia Twórców Fotoklub Rzeczypospolitej Polskiej, w latach 1981–2004 pełnił funkcję przewodniczącego Płockiego Towarzystwa Fotograficznego im. Aleksandra Macieszy. Uczestniczył regularnie w Biennale Plakatu Fotograficznego i Ogólnopolskich Wystawach Fotografii Zawodowej, zdobywając kilka nagród (m.in. złoty medal w 1978). W latach 80. zainicjował działalność w Płocku Towarzystwa Miłośników Lwowa. Był odznaczony m.in. Krzyżem Kawalerskim Orderu Odrodzenia Polski (1988) oraz Złotym Medalem „Zasłużony dla Fotografii Polskiej”.
Tematyka jego prac obejmowała głównie portret, krajobraz i reportaż; dokumentował m.in. wizytę Jana Pawła II w Płocku. W czerwcu 2005 wystawiał swoje prace w Płockiej Galerii Sztuki z okazji jubileuszu 60-lecia pracy zawodowej; rok wcześniej miał wystawę "Weneckie impresje" w Miejskiej Bibliotece Publicznej im. Norwida w Bolesławcu.

</doc>
<doc id="319165" url="https://pl.wikipedia.org/wiki?curid=319165" title="Grzegorz Wróblewski">
Grzegorz Wróblewski

Grzegorz Wróblewski (ur. 1962 w Gdańsku) – poeta, malarz i dramaturg.
Życiorys.
Publikował w wielu antologiach i pismach literackich, m.in. w „Wezwaniu”, „Obecności”, „NaGłosie”, „brulionie”, paryskiej „Kulturze”, paryskim „Kontakcie”, „Dekadzie Literackiej”, „Tygodniku Powszechnym”, „Kartkach”, „FA-arcie”, „Opcjach”, „Kwartalniku Artystycznym”, „Pograniczach”, „Nowym Nurcie”, „Akcencie”, „Odrze”, „Twórczości”, „Arteriach”, „Nowym Dzienniku”, "dwugodniku"; w duńskich pismach „Ildfisken”, „Hvedekorn”, „Banana Split”, „Information”, „Øverste Kirurgiske”, „Apparatur”; w Bośni i Hercegowinie w pismach „Kolaps”, „Album”, „Diwan”; w „Libra Libera” (Chorwacja); w pismach brytyjskich „London Magazine”, „Magma Poetry”, „Poetry Wales”, „Parameter Magazine”, „streetcake magazine”, „Cambridge Literary Review”, „Poetry London”, „Granta”; oraz amerykańskich i australijskich „Chicago Review”, „Mississippi Review”, „Lyric Poetry Review”, „Eclectica”, „Word Riot”, „Burnside Review”, „Common Knowledge”, „Absinthe-New European Writing”, „3rd bed”, „Practice: New Writing + Art”, „The Mercurian – A Theatrical Translation Review”, „Exquisite Corpse”, „Underground Voices”, „Postmodern Culture”, „ACTION YES”, „The Nation”, „Denver Quarterly”, „AGNI Online”, „West Wind Review”, „Seneca Review”, „Colorado Review”, „Otoliths”, „Jacket Magazine”, „Jacket2”, „The Brooklyn Rail”, „Asymptote”, „Anomalous”, „Pleiades”, „CounterPunch”, „The Los Angeles Review”, „Fishouse”, „Inventory”, „Mantis”, „6x6”, „Copper Nickel”, „Tripwire”, „Past Simple”, „Antioch Review”, "Field", "Lana Turner".
Dwukrotnie wyróżniony w Konkursie na Brulion Poetycki (1990, 1992), nagroda w konkursie literackim wydawnictwa Brøndum/Aschehoug (Kopenhaga 1995), stypendia literackie Duńskiej Rady Literatury (Dansk Litteraturrådet – 1999, 2002, 2004) i Duńskiej Państwowej Fundacji Sztuki (Statens Kunstfond – 2000, 2003, 2005, 2015). Nominowany przez The Brooklyn Rail do nagrody Pushcart Prize 2015, przez Ugly Duckling Presse do Pushcart Prize 2016; nominacja the Science Fiction Poetry Association’s 2016 Dwarf Stars Award (USA) na najlepszy utwór w kategorii wiersza spekulatywnego opublikowanego w 2015 r.
Należy do Duńskiego Związku Pisarzy ("Dansk Forfatterforening").
Tłumaczony m.in. na język duński, angielski, czeski, słowacki, węgierski, słoweński, wietnamski, norweski, szwedzki, rosyjski, hiszpański i niemiecki.
Od 1985 mieszka w Kopenhadze.
Twórczość.
Dramaty.
Traktat

</doc>
<doc id="319166" url="https://pl.wikipedia.org/wiki?curid=319166" title="GNU R">
GNU R



</doc>
<doc id="319169" url="https://pl.wikipedia.org/wiki?curid=319169" title="Jambi (prowincja)">
Jambi (prowincja)

Jambi – prowincja w Indonezji, w środkowej części Sumatry. Powierzchnia 50 160 km²; 3,7 mln mieszkańców (2020); stolica Jambi.
Geografia.
Większość powierzchni jest nizinna, jedynie przez zachodnią część przebiegają góry Barisan z najwyższym szczytem Sumatry – Kerinci (3805 m n.p.m.). Środkowa część jest porośnięta lasem równikowym, na wschodzie dominują tereny bagienne oraz lasy namorzynowe. Najważniejsza rzeka – Hari – przepływa przez całą długość prowincji, będąc tym samym ważnym szlakiem komunikacyjnym.
Gospodarka.
Gospodarka opiera się na rolnictwie. Uprawia się głównie ryż, kukurydzę, kauczukowiec, tytoń, palmę olejową i palmę kokosową.
Podział administracyjny.
Prowincja dzieli się na następujące kota i kabupateny:
Grupy etniczne.
Ludy Minangkabau i Batak stanowią większość populacji Jambi. Prowincję zamieszkują również społeczności chińskie, arabskie i indyjskie.
Miasta.
Główne miasta to stolica prowincji Jambi oraz Sungaipenuh i Simpang.

</doc>
<doc id="319174" url="https://pl.wikipedia.org/wiki?curid=319174" title="Fotoblog">
Fotoblog

Fotoblog jest rodzajem bloga, internetowego pamiętnika, którego podstawową treść stanowią zdjęcia. Pełni także funkcję komunikatora internetowego, pozwalającego nawiązać znajomości.
Podział.
Coraz większą grupę stanowią blogi, w których autorzy przedstawiają stworzone przez siebie prace, np. grafiki komputerowe tudzież rzeczy materialne, np. biżuteria.
Inną częścią są blogi, w których wraz ze zdjęciem dodany jest jego opis, często także pozdrowienia dla innych blogowiczów.
Najmniejszą część stanowią blogi najbardziej zbliżone formą i budową do klasycznego bloga. Autor dodaje zdjęcie, które niekoniecznie opisuje.
Wyraża On tam swoją opinię na temat własnych uczuć, poglądów itp. Trzyma się podstawowej formy bloga.
Konstrukcja fotobloga.
Konstrukcja fotobloga nie jest szczególnie skomplikowana. Strona główna bloga składa się przede wszystkim z nagłówka, często będącego adnotacją do nazwy bloga. 
Poniżej znajduje się Tytuł do dodanego zdjęcia, często zobaczyć możemy też datę dodania lub inne informacje o zdjęciu, np. Aparat, jakim zostało ono wykonane.
Kolejnym elementem jest zdjęcie, poniżej jego opis lub jakakolwiek inna treść. Często poniżej znajduje się specjalne pole przeznaczone do komentowania przez użytkowników,
a także przez osoby anonimowe.

</doc>
<doc id="319188" url="https://pl.wikipedia.org/wiki?curid=319188" title="SPSS">
SPSS

SPSS (oryginalnie: "Statistical Package for the Social Sciences"; obecnie ta nazwa nie jest używana) – rozwijane od 1968 r. oprogramowanie do statystycznej analizy danych. Poza badaniami naukowymi jest często wykorzystywane w badaniach rynku i opinii, badaniach epidemiologicznych.
Typowa praca z SPSS jest pracą z oknami dialogowymi i kreatorami graficznymi. Zaawansowani użytkownicy preferują pracę z językiem poleceń ("command syntax"), która daje szersze możliwości dla zadań zarządzania danymi (pętle, struktury warunkowe, makrodefinicje). Język poleceń jest pierwotny wobec interfejsu, który z jądrem obliczeniowym komunikuje się za pośrednictwem tego języka. Możliwe jest generowanie poleceń z poziomu interfejsu (przycisk 'Wklej'), jak również wykorzystywanie tak wygenerowanych poleceń dla dalszej edycji. Od wersji SPSS 14 w obrębie poleceń SPSS możliwe jest korzystanie z języka Python. SPSS w wersji dla Windows zawiera również możliwość tworzenia skryptów z wykorzystaniem Sax Basic (dialekt Visual Basic), które bywają niekiedy przydatne w automatycznym przetwarzaniu raportów. SPSS for Windows zawiera również produkcyjny tryb pracy.
SPSS jest dostępny dla Microsoft Windows, Linux/Unix oraz Mac OS. Pracujący w architekturze rozproszonej SPSS Server jest dostępny dla platform Microsoft Windows, Sun Solaris, Red Hat Linux, IBM AIX, jego klientem może być jednak wyłącznie SPSS for Windows.
Pakiet SPSS for Windows obejmuje moduły:

</doc>
<doc id="319191" url="https://pl.wikipedia.org/wiki?curid=319191" title="Altdorf (Uri)">
Altdorf (Uri)

Altdorf – miasto i gmina w kantonie kantonu Uri w Szwajcarii. Ludność miasta w 2018 roku wynosiła 9401 mieszkańców. Miasto zajmuje powierzchnię 10 km², stolica kantonu Uri.

</doc>
<doc id="319192" url="https://pl.wikipedia.org/wiki?curid=319192" title="Pięć Dwa">
Pięć Dwa

Pięć Dwa (52 Dębiec, Pięć Dwa Dębiec, 5-2) – polska grupa wykonująca muzykę z pogranicza hip-hopu i trip hopu. Powstała w 1999 roku w Poznaniu w składzie Przemysław „Hans” Frencel oraz Paweł „Deep” Paczkowski. Duet zadebiutował wydanym rok później nielegalem "Najwyższa instancja". Niespełna dwa lata później Paczkowski opuścił skład. Natomiast Frencel samodzielnie kontynuował działalność projektu. Pięć Dwa Dębiec szerzej zaistniał w 2003 roku za sprawą pierwszej, dostępnej w powszechnej sprzedaży płyty "P-ń VI". Materiał cieszył się znaczną popularnością w kraju, m.in. za sprawą piosenki „To my polacy!”, która była notowana m.in. na listach przebojów Polskiego Radia.
Po 2005 roku wraz z załamaniem się rynku krajowej sceny muzyki hip-hopowej działalność Pięć Dwa Dębiec straciła na intensywności. W 2007 roku Paczkowski powrócił do składu. W efekcie powstał wydany rok później, nakładem własnym tytuł "Deep Hans". Zyski ze sprzedaży tejże płyty pozwoliły raperom sfinansować kolejny materiał pt. "T.R.I.P.", który ukazał się w 2009 roku. Wydawnictwo nie odniosło sukcesu komercyjnego, jednakże umożliwiło duetowi swoisty powrót na scenę hip-hopową. Album uzyskał także nominację do Superjedynki, nagrody przyznawanej w ramach plebiscytu telewizyjnego towarzyszącego KFPP w Opolu.
Członkowie zespołu współtworzą także kolektyw Brudny Zachód. Z kolei sam Frencel od 2011 roku występuje w zespole muzyki rockowej Luxtorpeda.
Historia.
Grupa, pod nazwą Pięć Dwa powstała w Poznaniu w 1999 roku z inicjatywy Przemysława „Hansa” Frencla przy współpracy z Pawłem „Deepem” Paczkowskim. Rok później ukazał się debiutancki nielegal formacji zatytułowany "Najwyższa instancja". Materiał został wydany na kasecie magnetofonowej w nakładzie pięćdziesięciu egzemplarzy, którego większość została rozdysponowana wśród przyjaciół raperów. Również w 2000 roku duet zaangażował się w prace nad produkcję solowego debiutu Owala/Emcedwa pt. "Epizod 1: Samo życie". Efektem były dwie piosenki „Oczy złego” i „Wciąż robi coś nowego”. W 2001 roku na kompilacji "Robię swoje 2", wydanej przez Camey Studio znalazł się utwór „Oczy złego”. Zespół gościł także na płycie Ascetoholix – "A" oraz głośnej produkcji Slums Attack – "Na legalu?". W 2002 w wyniku nieporozumień zespół opuścił Deep, porzucając działalność na dwa lata. Tego samego roku Hans gościł na płycie Owala "Epizod II Rapnastyk". 15 września 2003 roku nakładem wytwórni muzycznej UMC Records ukazał się album Pięć Dwa Dębiec pt. "P-ń VI". Wśród gości na płycie znaleźli się m.in.: Ski Skład, Ascetoholix oraz Wiśniowy. Produkcji nagrań podjęli się SPM, DJ Decks oraz Doniu. Płyta dotarła do 46. miejsca listy OLiS. W ramach promocji zostały zrealizowane teledyski do utworów „Pięć dwa i GP”, „Kto?”, „Konfrontacje”, „Pies”, „Zawodnik(t)” oraz „To my!”. Prawdopodobnie największą popularnością w kraju cieszył się ostatni z nich, emitowany m.in. przez stacje telewizyjne Polsat 2 i VIVA Polska.
Wiosną 2004 roku Deep wydał nielegal "We mnie", nagrany w przeciągu trzech miesięcy w domowych warunkach. W 2005 roku Pięć Dwa Dębiec u boku takich wykonawców jak Greenjolly, Ascetoholix, Duże Pe, Mezo oraz Owal/Emcedwa, wziął udział w nagraniach składanki "Jest nas wielu". Materiał powstał w wyniku pomarańczowej rewolucji na Ukrainie. Na płycie, poza utworem tytułowym znalazł się m.in. hymn tegoż wydarzenia „Razom nas bahato, nas ne podołaty”. Pochodzący z kompilacji utwór tytułowy zyskał pewną popularność w Polsce. Kompozycja, promowana również teledyskiem, dotarła do 16. i 4. miejsca, odpowiednio Szczecińskiej Listy Przebojów i Listy Przebojów Polskiego Radia Pomorza i Kujaw. 1 stycznia 2006 Hans został nowym dyrektorem artystycznym UMC Records, jednakże po roku zrezygnował ze stanowiska. Firma została wkrótce potem przekształcona w My Music. W tym czasie doprowadził do wydania płyty Deepa i Bobika zatytułowanej "Refleksje". W międzyczasie Frencel gościł na jedynym albumie solowym Wiśniowego pt. "Bez cięcia".
W czerwcu 2007 roku zespół, grający w składzie założycielskim poinformował, o zbliżającym się końcu prac nad wspólnym albumem. Płyta pt. "Deep Hans" w formie digital download ukazała się ostatecznie 6 lutego 2008 roku. Wydawnictwo zostało udostępnione bezpłatnie lub też za dobrowolnie określoną przez nabywcę kwotę. Materiał był promowany teledyskami do utworów „Gniew” i „Matnia”. 2 czerwca do sprzedaży trafiło 520 specjalnych, ręcznie numerowanych egzemplarzy tejże płyty (numer 52. został przekazany na aukcję charytatywną). Dochody ze sprzedaży pozostałych egzemplarzy, w tym wersji cyfrowej, zostały przeznaczone na realizację następnego albumu studyjnego. Pod koniec 2008 roku nakładem My Music do sprzedaży trafiła kompilacja nagrań Pięć Dwa Dębiec zatytułowana "P-ń X". Czwarty album zespołu zatytułowany "T.R.I.P." początkowo miał zostać wydany w maju 2009 roku, jednakże 20 kwietnia, okradziono studio „Myself” w którym materiał zostały nagrany. Razem ze sprzętem skradziono tzw. „taśmę matkę”. Kompozycje zostały odtworzone i album ukazał się ostatecznie 30 października 2009 roku. Na wydawnictwie znalazły się piosenki utrzymane w większości w stylistyce trip-hopowej, a wyprodukowane przez Deepa, Bobika i Zovę. Z kolei wśród gości na płycie znaleźli się m.in. gitarzysta Krzysztof Wójtowicz oraz zespół Krzysztof Powalisz Swing Combo. W ramach promocji zostały zrealizowane teledyski do utworów „Spadłem” i „Gdzie ty jesteś?”, odpowiednio w reżyserii Gregory’ego Petitqueuxa i Tomasza Jarosza. 19 kwietnia 2011 roku ukazał się debiut solowy Hansa pt. "8". Wcześniej raper dołączył do zespołu rockowego Luxtorpeda. 17 czerwca 2014 roku, po pięciu latach przerwy, ukazał się nowy album pt. „N.E.O.”. Płyta dotarła do 6. miejsca listy OLiS. Na następny album grupa również kazała fanom czekać dość długo. 7 września 2018 roku, po raz kolejny nakładem wytwórni My Music ukazał się album pt. „Czyste szumienie”. Zebrał bardzo dobre recenzje i uplasował się na najwyższym jak do tej pory – 3. miejscu listy OLiS. Album był promowany trasą „Lutujemy Rap Tour”. 26 czerwca 2020 roku ukazał się szósty studyjny album grupy pt. „TÖLGY FÖLD” (tł. „Ziemia Dębu”). Był to pierwszy od czasu „Deep Hans” album wydany własnym nakładem.

</doc>
<doc id="319202" url="https://pl.wikipedia.org/wiki?curid=319202" title="Rajd Świętego Mikołaja">
Rajd Świętego Mikołaja

Rajd Świętego Mikołaja – nazwa nadana zaobserwowanej przez inwestorów giełdowych, naukowców i analityków anomalii występującej w okresie pięciu ostatnich dni handlowych rynków akcji w grudniu i dwóch pierwszych w styczniu, w czasie których odnotowywane jest uzyskiwanie przez inwestorów wyraźnie wyższych stóp zwrotu z inwestycji giełdowych niż w pozostałych miesiącach. Anomalia bywa także kojarzona z okresem przedświątecznym poprzedzającym Boże Narodzenie.
Powstanie terminu.
Termin pojawił się w latach 60. XX w. i był stosowany w opiniach krytycznych w stosunku do głoszonej przez amerykańskiego ekonomistę Eugene Fama teorii rynków efektywnych. Teoria ta głosiła, że rynki finansowe są efektywne w stopniu mocnym, co w praktyce oznacza, że stosując w inwestycji zróżnicowane metody analityczne, nie można osiągnąć ponadprzeciętnych stóp zwrotu z danej inwestycji. Zwolennicy tej teorii uważali, że prawdopodobieństwo przewidzenia kursu akcji przez analityka jest takie samo jak przez małpę dokonującą wskazań drogą losową, oraz że na rynku kapitałowym nie istnieją żadne reguły, które pozwalają zapewnić osiągnięcie ponadprzeciętnych stóp zwrotu.
Teoria była poddana krytycznym ocenom, a inwestorzy, naukowcy i analitycy, którym udało się uzyskać według własnej metodologii wyższe stopy zwrotu z inwestycji giełdowych przedstawili argumenty przeczące tej teorii. Wśród przedstawianych argumentów były zaobserwowane anomalie giełdowe. Wśród nich zaobserwowana powtarzalna prawidłowość występowania wzrostu kursów akcji w końcowym okresie roku (w ciągu ostatnich 5 dni handlowych w grudniu i pierwszych 2 dni handlowych w najbliższym styczniu). Krytycy, chcąc ośmieszyć teorie Fama, nazwali tę anomalię Rajdem Świętego Mikołaja, co miało sugerować, że to Święty Mikołaj przynosi prezenty w postaci ponadprzeciętnych stóp zwrotu.
Sama anomalia została po raz pierwszy odnotowana w 1835 w Wielkiej Brytanii, po tym jak Boże Narodzenie ustanowiono dniem wolnym od pracy. Taką samą obserwację poczyniono w Stanach Zjednoczonych około 1870. Tam także po wprowadzeniu w Boże Narodzenie dnia wolnego odnotowano ponadstandardowe wzrosty cen akcji w okresie ostatnich pięciu handlowych dni roku i dwóch pierwszych dni handlowych po Nowym Roku. Anomalię podkreśla fakt, że na New York Stock Exchange grudzień nie jest najlepszym miesiącem roku i statystycznie nie wyróżnia się wśród innych miesięcy, a największe wzrosty na Wall Street najczęściej odnotowywane są w lipcu. Wyniki giełdowe w dniach zaraz po świętach i w dwa dni po Nowym Roku kontrastują z wynikami w okresie przedświątecznym.
Przyczyny anomalii.
Do przyczyn, które mogą uzasadniać występowanie „rajdu Świętego Mikołaja” można zaliczyć:
W Polsce.
Polski rynek kapitałowy także odnotowuje wyraźny wpływ opisywanej anomalii na wyniki zwrotu z inwestycji giełdowych. Stopy zwrotu osiągane w ostatnim miesiącu roku są opisywane jako wyższe. Anomalia bywa kojarzona z okresem przedświątecznym poprzedzającym Boże Narodzenie. Inne opinie analityków giełdowych wskazują jednak, że anomalia rozumiana jako okres wzrostów stóp zwrotu z inwestycji w okresie poświątecznym przynosiła średnio 2,5% wzrostu indeksu WIG, co stanowi trzy czwarte średniej zwyżki tego indeksu w całym miesiącu. Analitycy odnotowują, że w okresie od 1993 do 2013 tylko 4 razy nie odnotowano wzrostów w okresie poświątecznym, podczas gdy w tych samych latach aż 9-krotnie spadki na giełdzie wystąpiły na przestrzeni całego miesiąca grudnia.

</doc>
<doc id="319203" url="https://pl.wikipedia.org/wiki?curid=319203" title="Droga krajowa nr 79 (Polska)">
Droga krajowa nr 79 (Polska)

Droga krajowa nr 79 – droga krajowa klasy S, GP oraz G przebiegająca z centralnej przez południowo-wschodnią do południowej części kraju. Jeden z pięciu traktów komunikacyjnych łączących Katowice i Kraków (poza DW780, A4, DK44 i DK94), oraz jeden z dwóch łączących Warszawę i Kraków (poza S7). Większość trasy podąża za biegiem Wisły.
Klasa drogi.
Droga posiada parametry klasy GP na odcinkach:
zaś parametry klasy G na odcinkach:
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga krajowa nr 79 była objęta ograniczeniami dopuszczalnego nacisku pojedynczej osi:
Ważniejsze miejscowości leżące na trasie 79.
Szczegóły przebiegu.
Warszawa.
ul. Łopuszańska – ul. Hynka – ul. Sasanki – ul. Pilotów (S79) – węzeł "Warszawa Lotnisko" – al. Legionów Piłsudskiego (odc. wspólny z S2) – węzeł "Warszawa Puławska" – ul. Puławska
Powiat chrzanowski.
Część drogi krajowej 79 jest tylko ulicą jednokierunkową. Jadąc od Trzebini do Jaworzna poruszamy się w centrum Chrzanowa DK79
natomiast od Jaworzna do Trzebini w Chrzanowie od ulicy Śląskiej do Trzebińskiej można tylko poruszać się drogami wojewódzkimi lub powiatowymi.

</doc>
<doc id="319207" url="https://pl.wikipedia.org/wiki?curid=319207" title="Wadi Dara">
Wadi Dara

Wadi Dara (arab. درعَا, fr. "Oued Draâ") – nazwa rzeki i doliny w południowym Maroku.
Dara jest jedną z najdłuższych rzek w Maroku. Częściowo przebiega na granicy z Algierią. Źródła rzeki znajdują się Atlasie Wysokim. Uchodzi do Oceanu Atlantyckiego na północ od miasta Tantan. Ma długość ok. 1150 km. Na rzece wybudowano zaporę, zbiornik retencyjny i elektrownię Al-Mansur ad-Dahbi.
W dolinie rzeki Dara o powierzchni około 23 tys. km² żyje około 255 tys. ludzi (1997). Leżą tam m.in. miasta Zakura i Akdaz. Dolina jest znana także z wielu górujących nad nią ufortyfikowanych zespołów obronnych zwanych kasbami, będącymi celem wycieczek.
DopływyWadi Dadis - prawy

</doc>
<doc id="319211" url="https://pl.wikipedia.org/wiki?curid=319211" title="Oblężenie Połocka">
Oblężenie Połocka

Oblężenie Połocka – oblężenie, które miało miejsce w 1579 roku. Połock był celem pierwszej kampanii zaczepnej Stefana Batorego, otwierającej wojnę z Rosją o odzyskanie Inflant i ziemi połockiej, zagarniętych przez Iwana IV Groźnego.
Do zwycięstwa w dużym stopniu przyczyniła się piechota wybraniecka. Połock był twierdzą drewnianą, wojska Stefana Batorego wykorzystały to używając pocisków zapalających. Załoga po wybuchu pożarów skapitulowała. Całe oblężenie trwało zaledwie 20 dni (11-30 sierpnia). Dzięki zwycięskiej kampanii wódz mógł przeprowadzić w 1580 r. następną kampanię, wielkołucką.

</doc>
<doc id="319212" url="https://pl.wikipedia.org/wiki?curid=319212" title="Pałac Hasbacha w Białymstoku">
Pałac Hasbacha w Białymstoku

Pałac Hasbacha – rezydencja białostockiego fabrykanta Ewalda Hasbacha, właściciela pobliskiej tkalni, przebranżowionej po I wojnie światowej na fabrykę dykty. Pałacyk znajduje się w dzielnicy Dojlidy, przy skrzyżowaniu ulic; ks. Stanisława Suchowolca, Dojlidy Fabryczne i Myśliwskiej.
Historia.
Rezydencja zbudowana została w latach 80. XIX w. przez Ewalda Hasbacha w stylu neorenesansu francuskiego, niderlandzkiego i toskańskiego. Pałac otaczał niewielki ogród i park krajobrazowy. Wzrastające dochody zmobilizowały Artura Hasbacha (syn Ewalda i Marii Körner) do przebudowy rezydencji (1905-1907r). Wnętrze utrzymano w styl eklektycznym. Dobudowane zostały dwa ryzality z wieżami oraz dodatkowe piętro przykryte mansardowym dachem z lukarnami. Wewnątrz zachowały się oryginalne piece i kominki. Nieopodal pałacyku znajdowały się zabudowania fabryki, w większości spalone przez Niemców w 1944 r. (willa pozostała nietknięta, w czym zasługę przypisuje się Erwinowi&lt;includeonly&gt;brat Artura był volksdeutschem&lt;/includeonly&gt;).
Dzisiaj XIX-wieczne mury fabryki stojące naprzeciwko pałacu mieszczą Zakłady Przemysłu Sklejek. Sam pałac po odejściu Hasbachów w 1944 r. stał się siedzibą Ośrodka Szkolenia Kadr Politycznych. Później w pałacu mieszkali robotnicy z Fabryki Sklejek, parter zajmowała poczta i przedszkole. Obecnie w rezydencji znajduje się siedziba Wojewódzkiego Urzędu Ochrony Zabytków w Białymstoku. Pałac Hasbacha jest w zarządzie Podlaskiego Wojewódzkiego Konserwatora Zabytków. 

</doc>
<doc id="319213" url="https://pl.wikipedia.org/wiki?curid=319213" title="PTG">
PTG



</doc>
<doc id="319214" url="https://pl.wikipedia.org/wiki?curid=319214" title="Henry McCarty">
Henry McCarty



</doc>
<doc id="319216" url="https://pl.wikipedia.org/wiki?curid=319216" title="William Henry Bonney">
William Henry Bonney



</doc>
<doc id="319217" url="https://pl.wikipedia.org/wiki?curid=319217" title="Charles Duke">
Charles Duke

 
Charles Moss Duke Jr. (ur. 3 października 1935 w Charlotte) – amerykański astronauta, generał brygady United States Air Force. Dziesiąty człowiek który stanął na powierzchni Księżyca.
Wykształcenie i służba wojskowa.
Jako pilot wylatał 4147 godzin, z czego 3632 na samolotach z napędem odrzutowym.
Kariera astronauty.
Apollo 16.
16 kwietnia 1972 wystartował w kosmos na pokładzie statku kosmicznego Apollo 16 jako pilot modułu księżycowego „Orion”. Dowódcą wyprawy był John Young, zaś pilotem modułu dowodzenia „Casper” – Thomas Mattingly. 21 kwietnia Young i Duke wylądowali na powierzchni Księżyca. Było to piąte lądowanie człowieka na Srebrnym Globie. Moduł księżycowy „Orion” osiadł w pobliżu krateru Descartesa. Astronauci spędzili w nim ponad 71 godzin. Podczas trzech wyjść na zewnątrz pojazdu Young i Duke poruszali się po powierzchni Księżyca za pomocą pojazdu LRV: 21 kwietnia – przez 7 godzin i 14 minut, 22 kwietnia – przez 7 godzin i 23 minuty i 23 kwietnia – przez 5 godzin i 40 minut. W sumie obaj pokonali dystans ponad 27 km, oddalając się od lądownika na maksymalną odległość 4,6 km. Zebrali i dostarczyli na Ziemię około 96 kg skał księżycowych. Po pomyślnej realizacji zadań, 27 kwietnia kapsuła z astronautami wodowała na Oceanie Spokojnym. Po niespełna 40 minutach załoga statku Apollo 16 znalazła się na pokładzie okrętu ratowniczego – lotniskowca USS „Ticonderoga”.

</doc>
<doc id="319218" url="https://pl.wikipedia.org/wiki?curid=319218" title="Schwyz (miasto)">
Schwyz (miasto)

Schwyz (fr. "Schwytz", ret. "Sviz", wł. "Svitto") − miasto we wschodniej Szwajcarii, stolica dystryktu Schwyz i kantonu Schwyz. Położone jest na wysokości 516 m n.p.m. między jeziorami Lauerzersee i Vierwaldstättersee w Prealpach Szwajcarskich. Według spisu ludności z 2004 roku miasto zamieszkują 14 162 osoby.
Od nazwy miasta pochodzi nazwa dystryktu i kantonu, w których się znajduje, a także nazwa kraju – Szwajcaria. W jednym z tutejszych muzeów – Bundesbriefmuseum – przechowywany jest Akt Konfederacji Szwajcarskiej, dokument stanowiący o przymierzu między kantonami Schwyz, Uri i Unterwalden, który stał się podstawą państwa szwajcarskiego.

</doc>
<doc id="319222" url="https://pl.wikipedia.org/wiki?curid=319222" title="Pałac Nowika w Białymstoku">
Pałac Nowika w Białymstoku

Pałac Nowika – rezydencja białostockiego fabrykanta Chanona-Hersza Nowika, znajdująca się przy ulicy Lipowej 35. 
Opis.
Budynek został wybudowany w latach 1910–1912. Jest to eklektyczny pałac z charakterystyczną rotundą w narożniku. Wewnątrz zachowana oryginalna, secesyjna polichromia. Za pałacykiem znajdowały się trzy budynki gospodarcze (zachował się jeden) i ozdobny ogród (pozostało po nim jedynie kilka drzew). Obecnie siedzibę ma tu Wojskowa Komenda Uzupełnień w Białymstoku.
Pałac Nowika jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku. Jest także punktem; Szlaku Esperanto i Wielu Kultur, Szlaku Dziedzictwa Żydowskiego oraz Szlaku Białostockich Fabrykantów.

</doc>
<doc id="319223" url="https://pl.wikipedia.org/wiki?curid=319223" title="MSE">
MSE



</doc>
<doc id="319224" url="https://pl.wikipedia.org/wiki?curid=319224" title="DK79">
DK79



</doc>
<doc id="319226" url="https://pl.wikipedia.org/wiki?curid=319226" title="Emiel Regis Rohellec Terzieff-Godefroy">
Emiel Regis Rohellec Terzieff-Godefroy



</doc>
<doc id="319229" url="https://pl.wikipedia.org/wiki?curid=319229" title="Scotch Plains (New Jersey)">
Scotch Plains (New Jersey)

 Scotch Plains Township – miejscowość w hrabstwie Union w stanie New Jersey w USA.
Według spisu powszechnego z roku 2000 ma ok. 22,7 tys. mieszkańców.

</doc>
<doc id="319230" url="https://pl.wikipedia.org/wiki?curid=319230" title="Sapropel">
Sapropel

Sapropel (z gr. "saprós" – zgniły, "pēlós" – błoto; "szlam gnilny") – muł denny starzejących się lub zanieczyszczonych zbiorników wodnych, ciemny od siarczków żelaza, bogaty w substancje organiczne rozkładane przez drobnoustroje. 
Powstaje wskutek rozkładu szczątków organicznych w warunkach beztlenowych, z udziałem saprobiontów. Wydzielające się przy rozkładzie gazy, m.in. dwutlenek węgla, siarkowodór i metan oraz brak tlenu uniemożliwiają życie zwierząt i roślin w szlamie gnilnym. 
W wyniku diagenezy i metamorfizmu powstają z sapropelu węgle kopalne, zwane sapropelitami. Charakteryzuje je to, że powstały w środowisku wodnym, w przeciwieństwie do torfów.
Wyróżnia się sapropele (powyżej 70% substancji organicznej) i osady sapropelowo-ilaste (50-70% s.o.).

</doc>
<doc id="319231" url="https://pl.wikipedia.org/wiki?curid=319231" title="Regis">
Regis

Zobacz też:

</doc>
<doc id="319233" url="https://pl.wikipedia.org/wiki?curid=319233" title="Architektura Katowic">
Architektura Katowic

Architektura Katowic jest głównie tworem rozwoju przemysłowego cechującego ostatnie 160 lat, nie licząc pewnych elementów pierwotnie wiejskich, które mogą być starsze.
Katowice należą obok Łodzi i Gdyni do niedużej grupy dużych miast Polski, których centra nie wywodzą się ze średniowiecznego miasta lokacyjnego. Style takie jak gotyk, renesans czy barok nie są zatem w ogóle obecne. Układ urbanistyczny miasta powstał na skutek rozbudowy i połączenia poszczególnych wsi i osiedli rolniczych w czasie gwałtownego rozwoju w XIX i XX wieku. Centrum miasta zostało ukształtowane w II połowie XIX wieku. Jego kształt determinowała istniejąca od południa linia kolejowa, a od północy stary folwark na terenie Kuźni Boguckiej, stawy i droga w kierunku Mysłowic (dzisiejsza ul. Warszawska). Inicjatorem osiowego planu zagospodarowania przestrzennego był Friedrich Wilhelm Grundman.
Miasto posiada również „najnowocześniejszą starówkę” w Polsce; modernistyczne kwartały w południowej części śródmieścia, zawierają jedne z najlepszych przykładów międzywojennego funkcjonalizmu.
Architektura historyczna w Katowicach (do 1922).
Śródmieście Katowic.
Rozwój dzisiejszego śródmieścia Katowic z dawnej wsi rozpoczął się w połowie XIX wieku, po budowie kolei w 1846; jednak dynamizmu nabrał po wojnie krymskiej i zmianie relacji międzynarodowych w pobliżu miasta. Według pierwszego planu regulacyjnego stworzonego przez Heinricha Moritza Augusta Nottebohma w 1856 powstały wzdłuż osi łączącej dzisiejszą ul. Warszawską, Rynek, ul. 3 Maja i plac Wolności kamienice mieszczańskie w stylu neorenesansu włoskiego lub neoklasycystycznym mające zazwyczaj jedynie dwie kondygnacje (Rynek 6, ul. Dworcowa 11, ul. Warszawska 10). W pewnym oddaleniu powstawały wille należące do burżuazji (najokazalsza była nieistniejąca willa Grundmanna przy ul. Warszawskiej). Drugi etap zabudowy śródmieścia nastąpił po wyraźnym ożywieniu gospodarczym jakie miało miejsce około 1880, gdy zaczęto zabudowywać tereny w kierunku obecnych ul. A. Mickiewicza, ul. Piastowskiej, ul. Stanisława Moniuszki, a także przebudowano większość budynków wzniesionych wcześniej nadbudowując je do czterech lub pięciu kondygnacji. Powstały wtedy pierwsze typowe kamienice czynszowe. W epoce późnego historyzmu większość obiektów powstawała w stylu eklektycznym z zastosowaniem elementów neorenesansowych i neobarokowych (dość rzadko neogotyckich stosowanych częściej w budynkach publicznych), a w początku XX wieku – także z elementami dekoracji secesyjnej (np. ul. 3 Maja 40, ul. A. Mickiewicza 14, ul. T. Kościuszki 23). Budynki w tym okresie często były także licowane cegłą (żółtą, czerwoną, białą). Najbardziej nieszablonowe kamienice z tego etapu rozwoju śródmieścia powstały po 1910, gdy zmniejszono dekoracyjność fasad, a bryły stały się asymetryczne.
Z końcem XIX wieku Katowice z niewielkiej wioski rozwinęło się w zaledwie ćwierć wieku w ważne górnośląskie miasto. Wyspiański 12 lipca 1898 pisał na kartce do Lucjana Rydla: „Zwiedzam więc Katowice. Jest to wielkie miasto malutkie...”.
Do zachowanych zabytków architektury dawnych Katowic (obecne Śródmieście) zaliczają się:
Nieistniejące
Pozostałe dzielnice.
Wiele zabytków zachowało się w peryferyjnych dzielnicach, czyli włączonych do Katowic miejscowościach:
Bogucice:
Brynów:
Dąbrówka Mała
Dąb
Giszowiec
Ligota-Panewniki
Janów-Nikiszowiec
Kostuchna
Murcki
Szopienice-Burowiec
Wełnowiec-Józefowiec
Załęże
Zarzecze:
Zawodzie
Architektura okresu międzywojennego (1922-1939).
Katowice, po przyłączeniu w 1922 do Polski, stały się stolicą nowego województwa śląskiego, w związku z czym władze musiały rozwiązać problem braku odpowiednich gmachów administracyjnych, a po kilku latach zapewnić także lokale mieszkalne dla szybko rosnącej liczby ludności. Te czynniki spowodowały bardzo dynamiczny rozwój zabudowy miejskiej, która ze względu na promowanie modernistycznej architektury przez władze wojewódzkie (w szczególności przez wojewodę Michała Grażyńskiego) miała od drugiej połowy lat 20. charakter wyłącznie nowoczesny. W związku z tym, miasto zostało zabudowane gmachami modernistycznymi w stopniu porównywalnym w Polsce jedynie z Gdynią i Warszawą.
W ówczesnej stolicy Górnego Śląska powstawały wtedy jedne z pierwszych w Europie drapacze chmur o konstrukcji stalowej (projektu prof. Stefana Bryły), modernistyczne wille będące kontynuacją najlepszych koncepcji modernistycznych czy luksusowe kamienice z charakterystycznymi „ogrodami zimowymi”. Budowane wówczas obiekty wyróżniała wysoka jakość projektu i wykonania. Miasto rozwijało się po południowej stronie torów kolejowych gdzie powstały monumentalne gmachy administracyjne (np. Sejm Śląski, Urzędy Niezespolone) i luksusowe kamienice (ul. PCK, Skłodowskiej). Rozwój architektoniczny w tym okresie można podzielić na dwie fazy, w których pierwsza odwoływała się jeszcze do dawnej tradycji, natomiast w drugiej fazie zaczęto wznosić liczne nowoczesne budynki funkcjonalistyczne o nowoczesnej konstrukcji, dużych powierzchniach przeszkleń, pozbawione jakichkolwiek ornamentów i odwołujące się swoją bryłą do „stylu okrętowego”. Ilość i jakość tych realizacji sprawia, że Katowice posiadają wyróżniającą się ilość nowoczesnej zabudowy modernistycznej z okresu międzywojennego, jako powstała w tym czasie w Polsce.
Katowiccy architekci lat międzywojennych: Tadusz Michejda, Karol Schayer, Zbigniew Rzepecki, Lucjan Sikorski, Tadeusz Kozłowski, Leon Dietz d’Arma, Zygmunt Łoboda,
Niektóre międzywojenne historyczne obiekty w Katowicach:
Śródmieście
Pozostałe dzielnice
Architektura późnego modernizmu (1945-1979).
Po II wojnie światowej w planowaniu urbanistycznym Katowic położono nacisk na złagodzenie dzielącego działania przebiegającej przez centrum miasta w kierunku równoleżnikowym linii kolejowej. W opracowanym w 1947 przez Juliana Duchowicza i Mariana Śramkiewicza planie rozwoju miasta zaproponowano poszerzenie Rynku w kierunku południowym, w miejsce zniszczonego w 1945 r. kwartału zabudowy. Dalsze projekty przewidywały jednak rozwój centrum na północ, a w miejscu kilkunastu kamienic wzdłuż al. W. Korfantego wzniesiono nowe obiekty biurowe i usługowe. Nowo założone biuro architektoniczno-urbanistyczne "Miastoprojekt Katowice", zatrudniało głównie absolwentów Politechniki Krakowskiej, interesujących się rozwojem architektury w krajach zachodnich. W rezultacie powstał w centrum Katowic na przełomie lat 60. i 70. ciekawy i zróżnicowany zespół urbanistyczny, reprezentujący formy stylu międzynarodowego, częściowo do dziś awangardowe. Ze względu jednak na słabą jakość detali i materiałów budowlanych, a także brak odpowiedniej konserwacji (w tym czyszczenia elewacji) oraz nieskoordynowane umieszczanie na budynkach tablic reklamowych i wymianę elementów obecna ich forma jest znacznie zniekształcona.
Najważniejsze obiekty późno-modernistyczne w Katowicach:
Architektura postmodernizmu i współczesna.
Postmodernizm w architekturze pojawił się w Katowicach, jak i w całej Polsce, z opóźnieniem, w latach 90. Wiele obiektów poprzemysłowych przekształcanych jest w centra handlowe lub rozrywkowe z zachowaniem części dawnych murów. Kreuje się specyficzną atmosferę, tworząc zamierzone kontrasty materiałowe i stylistyczne, łącząc oznaki nowoczesności z tradycyjnym górnośląskim krajobrazem architektonicznym.
W późnych latach 90. w Katowicach pojawiają się realizacje światowych kolosów architektonicznych jak np. Bank Śląski zaprojektowany przez australijski Denton Corker Marshall Architecture and Urban Design.
Najważniejsze obiekty postmodernistyczne w Katowicach:
Najważniejsze obiekty współczesne w Katowicach:
Architektura przemysłowa.
Cały Górnośląski Okręg Przemysłowy, a w szczególności Katowice, to skarbnica zabytkowej architektury przemysłowej.
Najważniejsze obiekty zabytkowe architektury przemysłowej w Katowicach:
Place, skwery i ronda w Katowicach.
Większa część wszystkich placów w Katowicach zlokalizowana jest w Śródmieściu i w głównych punktach dzielnic. Powstawały często na skrzyżowaniu ważnych szlaków handlowych.

</doc>
<doc id="319234" url="https://pl.wikipedia.org/wiki?curid=319234" title="Pat Morita">
Pat Morita

Noriyuki „Pat” Morita (ur. 28 czerwca 1932 w Isleton, zm. 24 listopada 2005 w Las Vegas) – japońsko-amerykański aktor filmowy i telewizyjny, nominowany do Oscara za rolę drugoplanową dobrodusznego nauczyciela karate Miyagi w filmie "Karate Kid" (1984).
Życiorys.
Urodził się w Isleton w Kalifornii. Jego ojciec pracował jako zbieracz owoców. Kilkanaście pierwszych lat życia Pat Morita spędził głównie w szpitalu w Las Vegas, z diagnozą gruźlicy ośrodkowego układu nerwowego. Do operacji, którą przeszedł w wieku 11 lat, nie chodził. Jako Amerykanin japońskiego pochodzenia był wraz z rodziną internowany w obozie w Arizonie w czasie II wojny światowej. W obozie zetknął się z katolickim księdzem, od którego zapożyczył swoje późniejsze imię aktorskie „Pat”.
Po wojnie rodzina Mority prowadziła restaurację w Sacramento w Kalifornii. Morita jako nastolatek występował z programami artystycznymi przed klientami w restauracji, pełnił również rolę wodzireja przy specjalnych okazjach obchodzonych w rodzinnym lokalu. Ukończył Armijo High School w Fairfield, potem pracował w przedsiębiorstwie Aerojet General, produkującym m.in. rakiety balistyczne.
Zdecydował się jednak porzucić tę pracę i próbował swoich sił jako artysta komediowy stand-up w nocnych klubach. Był członkiem improwizującej grupy The Groundlings z Los Angeles. W 1967 zadebiutował w filmie "Na wskroś nowoczesna Millie" ("Thoroughy Modern Millie").
W latach 70. znany był głównie z ról telewizyjnych, m.in. koreańskiego kapitana Sama Paka w serialu komediowym "M*A*S*H" (1973-1974) i restauratora Matsuo „Arnolda” Takahashiego w sitcomie "Happy Days" (1975-1976). Po sukcesie jaki odniósł w "Happy Days" próbował sił w sitcomie własnego pomysłu "Mr. T and Tina" w telewizji ABC, ale serial ten został zdjęty z anteny już po miesiącu. W późniejszym czasie ponownie występował w "Happy Days".
Największą sławę przyniosła mu rola mistrza karate Kesuke Miyagiego w filmie "Karate Kid" (1984), u boku Ralpha Macchio. Został za swoją kreację nominowany do Oscara (dla najlepszego aktora drugoplanowego) oraz do Złotych Globów. Wystąpił również w roli Miyagiego w trzech filmach kontynuujących serię "Karate Kid" (1986, 1989, 1994). W rzeczywistości Morita nie miał nic wspólnego ze sztukami walki ze względu na swoją chorobę z czasów dzieciństwa, a w filmach z serii "Karate Kid" korzystał z dublera Fumio Demury, który wcześniej był brany pod uwagę do roli Miyagiego, lecz nie zgodził się, twierdząc, że nie ma talentu aktorskiego.
W późniejszych latach grał m.in. w serialu detektywistycznym "Ohara" (1987-1988), pojawiał się również w odcinkach "Słonecznego patrolu". Udzielił też głosu w filmie animowanym "Mulan" (1998).
Życie prywatne.
Był czterokrotnie żonaty; trzy pierwsze małżeństwa, z których miał łącznie pięcioro dzieci, kończyły się rozwodami, czwartą żoną była (od 1993) aktorka Evelyn Guerrero.
Zmarł 24 listopada 2005 w Las Vegas w wieku 73 lat z powodu niewydolności nerek.

</doc>
<doc id="319235" url="https://pl.wikipedia.org/wiki?curid=319235" title="Billy the Kid">
Billy the Kid



</doc>
<doc id="319238" url="https://pl.wikipedia.org/wiki?curid=319238" title="NEWZ 112E">
NEWZ 112E

NEWZ 112E (seria "ET42") – normalnotorowa dwuczłonowa towarowa lokomotywa elektryczna produkowana w latach 1978–1982 w radzieckich zakładach NEWZ w liczbie 50 sztuk specjalnie dla Polskich Kolei Państwowych.
Żargonowo nazywana "Ruskiem", "Czapajewem" bądź "łodzią podwodną".
Historia.
Geneza.
W 1969 ukończono elektryfikację magistrali węglowej między Górnym Śląskiem a Gdańskiem, co spowodowało możliwość prowadzenia pociągów towarowych lokomotywami elektrycznymi ze Śląska aż do portów bałtyckich. Jednakże PKP nie miały w swoim taborze odpowiednio silnych lokomotyw, które mogłyby obsługiwać coraz cięższe pociągi na tej trasie. Początkowo trasa ta była obsługiwana przez lokomotywy ET21 w trakcji wielokrotnej. Powodowało to jednak braki w lokomotywach. Na początku lat 70. zamówiono więc niezależnie u dwóch dostawców silniejsze lokomotywy dwuczłonowe: w Czechosłowacji (ET40) oraz w radzieckich Nowoczerkaskich Zakładach Budowy Elektrowozów (ET42). Pierwotnie lokomotywy radzieckie miały otrzymać oznaczenie ET41, lecz ich dostawa się przeciągnęła i oznaczenie to otrzymała nowa lokomotywa ET41 skonstruowana w Polsce na podstawie lokomotywy EU07.
Projekt i budowa.
Podczas projektowania ET42 oparto się na konstrukcji szerokotorowych elektrowozów WŁ10 ("ВЛ10") i WŁ11 ("ВЛ11"). Pierwsze ET42 rozpoczęły służbę na PKP w maju 1978 roku, a ostatnie na wiosnę 1982. Wyprodukowano 50 sztuk tych lokomotyw, wyłącznie dla Polski. W grudniu 2005 ZNTK Poznań przedstawiły projekt modernizacji tej lokomotywy do serii ET42M, ale ostatecznie do niej nie doszło.
Konstrukcja.
Konstrukcja lokomotywy wzorowana jest na elektrowozach WŁ10 ("ВЛ10") i WŁ11 ("ВЛ11") kolei radzieckich i charakteryzuje się prostą budową, łatwością eksploatacji oraz niezawodnością. ET42 od początku została zaprojektowana jako dwuczłonowa, w przeciwieństwie do pozostałych lokomotyw dwuczłonowych eksploatowanych przez PKP, jak ET41 oraz ET40. Silne powiązanie obwodów elektrycznych pomiędzy członami umożliwia pełną współpracę między nimi, np. łączenie w szereg wszystkich silników z różnych członów. W ten sposób lokomotywą ET42 można ruszyć bardzo ciężki pociąg lub jechać powoli bez uciekania się do stratnej jazdy oporowej. ET42 jest wyposażona w sprzęg do ogrzewania wagonów, co pozwala prowadzić nią również pociągi osobowe.
Lokomotywa ma pięć pozycji osłabienia wzbudzenia (od 83% do 36% pełnego pola) co pozwala na wysoką prędkość na szlaku po rozpędzeniu składu.
Eksploatacja.
W latach 1978–1982 zakupiono 50 lokomotyw ET42. 1 stycznia 1979 roku na stanie były 3 lokomotywy, 1 stycznia 1980 – 9, a zasadnicze dostawy nastąpiły w 1980 i 1981 roku. Cała seria została przydzielona do lokomotywowni Zduńska Wola Karsznice i należała do zakładu taboru w Łodzi. Głównym przeznaczeniem ET42 była obsługa najcięższych pociągów węglowych na liniach wiodących ze Śląska do portów w Gdańsku i Gdyni. Były to najsilniejsze, a przy tym najmniej zawodne lokomotywy eksploatowane przez PKP.
Cztery lokomotywy uległy wypadkom (ET42-003, ET42-045, ET42-043, ET42-033) i zostały skreślone z ewidencji PKP. Pozostałe pracowały do końca na sieci PKP. Z początkiem 2009 roku cała seria ET42 licząca 46 pojazdów, podobnie jak ET40, została przekazana do rezerwy długoterminowej w Karsznicach.
Od czerwca 2011 pojazdy ET42 były sukcesywnie przywracane do ruchu. Wszystkie zostały przekazane do Zakładu Taboru Tarnowskie Góry.

</doc>
<doc id="319244" url="https://pl.wikipedia.org/wiki?curid=319244" title="Porównanie aplikacji obsługujących OpenDocument">
Porównanie aplikacji obsługujących OpenDocument

Porównanie aplikacji obsługujących OpenDocument – artykuł przedstawia listę aplikacji obsługujących format OpenDocument.

</doc>
<doc id="319245" url="https://pl.wikipedia.org/wiki?curid=319245" title="Nufărul">
Nufărul

Nufărul – duża dzielnica w Oradei w Rumunii. Nie ma ona sprecyzowanych granic ani samorządu – władze sprawuje urząd miejski oraz kilka spółdzielni mieszkaniowych. Nazwa dzielnicy znaczy "lilia wodna". Dzielnicę można zwiedzić, korzystając z miejskich tramwajów i autobusów.

</doc>
<doc id="319247" url="https://pl.wikipedia.org/wiki?curid=319247" title="Lista najbogatszych ludzi świata magazynu Forbes">
Lista najbogatszych ludzi świata magazynu Forbes

Lista najbogatszych ludzi świata magazynu Forbes, po angielsku "The World’s Billionaires", jest przygotowywana co roku przez amerykański magazyn ekonomiczny Forbes. Na liście znajdują się osoby z całego świata, których majątek jest szacowany na co najmniej 1 miliard dolarów. Z powodów trudnego do oszacowania "majątku osobistego", a w szczególności od rozdzielenia go z "majątkiem państwowym", w zestawieniu nie są brane pod uwagę głowy państw oraz członkowie rodzin królewskich.
Lista ukazuje się także w polskiej wersji, jest publikowana przez magazyn Forbes, wydawany w Polsce przez wydawnictwo Axel Springer Polska. Przez polską edycję magazynu opracowana jest także lista najbogatszych Polaków, która jest publikowana w tym samym numerze, co lista światowa.

</doc>
<doc id="319248" url="https://pl.wikipedia.org/wiki?curid=319248" title="Sarnen">
Sarnen

Sarnen – miasto w centralnej Szwajcarii położone nad Jeziorem Sarneńskim, oddalone 20 km od Lucerny, stolica i największe miasto kantonu Obwalden.
Linki zewnętrzne.
Oficjalna strona internetowa miasta Sarnen

</doc>
<doc id="319249" url="https://pl.wikipedia.org/wiki?curid=319249" title="Halifax C VIII">
Halifax C VIII



</doc>
<doc id="319252" url="https://pl.wikipedia.org/wiki?curid=319252" title="Czosnaczek pospolity">
Czosnaczek pospolity

Czosnaczek pospolity ("Alliaria petiolata" (M. Bieb.) Cavara et Grande) – gatunek rośliny z rodziny kapustowatych. Występuje na obszarze Europy, w Afryce Północnej oraz Azji zachodniej i południowej. W Polsce gatunek pospolity. Roślina inwazyjna na innych kontynentach.
Rozmieszczenie geograficzne.
Naturalny zasięg gatunku obejmuje całą Europę, północne krańce Afryki (Maroko, Tunezja) oraz południowo-zachodnią i środkową Azję sięgając po Kazachstan, Sinciang, Tybet, Nepal i północno-zachodnie Indie. Jako gatunek zawleczony i inwazyjny występuje w USA, Kanadzie i Argentynie.
W Polsce gatunek pospolity na całym obszarze.
Biologia i ekologia.
Roślina dwuletnia (rzadko roczna lub bylina), hemikryptofit. Kwitnie od kwietnia do czerwca, a w górach do lipca. Siedlisko: gatunek leśny, występuje głównie w lasach liściastych i zbiorowiskach skrajów lasów, także na siedliskach ruderalnych – pod płotami, na przydrożach, na nasypach kolejowych. 
Preferuje gleby gliniasto-piaszczyste i żwirowe, o dużej zawartości próchnicy i składników pokarmowych. W Polsce występuje na niżu, czasem na niższych partiach Karpat. Roślina azotolubna. W klasyfikacji zbiorowisk roślinnych gatunek charakterystyczny dla O. "Glechometalia". Liczba chromosomów 2n = 36, 42.
Na liściach żerują larwy wielu gatunków motyli (zorzynek rzeżuchowiec, bielinek bytomkowiec, bielinek rzepnik, paśnik chrzaniak).

</doc>
<doc id="319253" url="https://pl.wikipedia.org/wiki?curid=319253" title="Scotch Plains">
Scotch Plains



</doc>
<doc id="319255" url="https://pl.wikipedia.org/wiki?curid=319255" title="Apollo 16">
Apollo 16

Apollo 16 – piąta załogowa misja, podczas której astronauci wylądowali na powierzchni Księżyca. Była przedostatnią misją programu Apollo realizowanego przez amerykańską agencję kosmiczną NASA.
Statek kosmiczny i rakieta nośna.
Czas dostarczenia elementów do KSC:
Misja.
Apollo 16 rozpoczął podróż bez opóźnień. Saturn V działał prawidłowo wynosząc statek na orbitę okołoziemską o parametrach 169,1 na 167,7 km. Manewr TLI, (trans-lunar injection) – opuszczenie orbity okołoziemskiej (manewr wykonywany przez statek w celu przelotu na Księżyc), nastąpił w trakcie drugiego okrążenia. W trakcie dokowania Apolla i LM wokół lądownika astronauci zauważyli drobiny nieznanego pochodzenia. W związku z tym po połączeniu (w ósmej i siedemnastej minucie lotu) przeprowadzili inspekcję LM. Wszystkie systemy lądownika były sprawne. Okazało się, że przyczyną niepokoju załogi były płatki farby ochronnej, która oderwała się od lądownika.Pierwsze uruchomienie silników pomocniczych trzeciego stopnia rakiety APS (Auxiliary Propulsion System), mające na celu skierowanie członu S-IVB na kurs kolizyjny z Księżycem odbyło się zgodnie z planem. Uderzenie w Księżyc nastąpiło w 75 godzinie 8 minucie lotu, około 320 km na północny wschód od wyznaczonego celu. Wywołany tym uderzeniem wstrząs został odnotowany przez sejsmometry Apollo 12, Apollo 14 i Apollo 15. Po separacji statku Apollo od LM (Lunar Module) wystąpiły zakłócenia w funkcjonowaniu rezerwowego systemu sterowania – odpowiedzialnego za wychylenie dysz silnika SPS. Spowodowało to wstrzymanie lądowania LM, które miało nastąpić podczas trzynastego okrążenia Księżyca. Statek Apollo 16 i lądownik pozostawały na orbicie, zachowując stałą pozycję wobec siebie. W tym czasie kontrola lotu i pilot modułu dowodzenia analizowali problem. Ostatecznie zdecydowano o kontynuowaniu misji. Postanowiono jedynie ograniczyć użycie silnika SPS. W związku z tym zrezygnowano z jednego manewru zmiany płaszczyzny orbity i z podniesienia orbity przed uwolnieniem subsatelity. Zapadła również decyzja o skróceniu misji o jeden dzień. W trakcie piętnastego okrążenia statek wprowadzono na orbitę kołową, a podczas szesnastego rozpoczęto procedurę lądowania. LM osiadł na powierzchni Księżyca w rejonie krateru Kartezjusza, zaledwie 212 m na północny zachód od wyznaczonego punktu. Miejsce lądowania wybrano nieprzypadkowo. Krater, w którego pobliżu wylądowali Young i Duke sprawiał wrażenie ukształtowanego przez aktywność wulkaniczną. Okazało się jednak, że nie powstał w wyniku erupcji wulkanu i jest kraterem bardzo starym. Jego wiek oceniono na około 4,5 miliarda lat..Podczas gdy Young i Duke pracowali na powierzchni Księżyca, krążący na orbicie wokółksiężycowej Ken Mattingly realizował intensywny program naukowy z wykorzystaniem zestawu instrumentów SIM. W czasie 64 okrążeń wykonał wszystkie zaplanowane eksperymenty naukowe i zadania związane z fotografowaniem powierzchni Księżyca.
Start z powierzchni Księżyca i połączenie z modułem dowodzenia odbyły się bez problemów. Natomiast nie udało się zdeorbitować stopnia startowego LM. Po odrzuceniu, stopień startowy zaczął koziołkować. Obracał się w tempie trzech stopni na sekundę. Spowodowane to było nieprawidłowym ustawieniem jednego z przełączników komputera pokładowego. Zgodnie z obliczeniami, stopień startowy powinien pozostać na orbicie około roku, a następnie spaść na powierzchnię Księżyca. Jednak NASA nie śledziła dalszych losów obiektu.Cztery godziny i 19 minut przed wykonaniem manewru TEI (trans-Earth injection) – opuszczenie orbity okołoksiężycowej (manewr wykonywany przez statek w celu powrotu z Księżyca na Ziemię) i rozpoczęciem powrotu na Ziemię na orbicie okołoksiężycowej został umieszczony subsatelita. Jednak w związku z kłopotami z silnikiem SPS zrezygnowano z podniesienia orbity Apollo 16 przed uwolnieniem obiektu. W rezultacie subsatelita okrążał Księżyc na niewielkiej wysokości i uderzył w powierzchnię Księżyca już 29 maja 1972 roku. Zgodnie z programem misji miał przebywać na orbicie około 12 miesięcy. W celu zsynchronizowania planu lotu z rzeczywistym przebiegiem lotu, w którym nastąpiło opóźnienie po wejściu na orbitę okołoksiężycową, postanowiono przeprowadzić aktualizację czasu GET o 11 minut i 48 sekund (w 118 godz. 6 min. i 31 s czasu lotu mierzonego od startu). By zminimalizować niezbędne zmiany czasu w harmonogramie procedur przeprowadzonych w drodze powrotnej, po wykonaniu manewru TEI dokonano ponownej aktualizacji GET (w 202 godz. 18 min. 12 s lotu) przesuwając zegar misji do przodu o 24 godziny 43 minuty i 12 sekund.Kapsuła Apollo 16 wodowała 5,6 km od wyznaczonego celu i 5 km od statku ratowniczego. Załoga znalazła się na pokładzie okrętu po 37 minutach od wodowania.
Eksperymenty na pokładzie Apollo.
W czasie misji astronauci zebrali 95,71 kg próbek skał księżycowych. Na powierzchni Srebrnego Globu przebywali przez ponad 20 godzin. W sumie Young i Duke dzięki posiadanemu pojazdowi LRV poruszając się po Księżycu przebyli odległość ponad 27 kilometrów. Od lądownika LM oddalili się na maksymalną odległość 4,6 km.
EVA.
Spacery po powierzchni Księżyca:
Po każdym powrocie do lądownika byli tak oblepieni księżycowym pyłem, że zastanawiali się czy uda im się ponownie szczelnie połączyć rękawice i hełmy ze skafandrami. Księżycowy regolit działał jak papier ścierny. Poza tym zainstalowane w hełmach dozowniki soku pomarańczowego przeciekały, wskutek czego wewnątrz wszystko było wilgotne i lepkie. 
Łącznie spacery księżycowe trwały 20 godzin 14 minut i 14 sekund. W tym czasie zarejestrowano 1809 klatek filmu 70 mm i wykorzystano 4,5 kaset filmu 16 mm. Zebrano 95,71 kg księżycowego materiału w postaci 111 próbek.
Spacer w otwartej przestrzeni kosmicznej:

</doc>
<doc id="319256" url="https://pl.wikipedia.org/wiki?curid=319256" title="52 Dębiec">
52 Dębiec



</doc>
<doc id="319258" url="https://pl.wikipedia.org/wiki?curid=319258" title="Siatka kartograficzna">
Siatka kartograficzna

Siatka kartograficzna – siatka odniesień będąca graficzną prezentacją współrzędnych geodezyjnych na opracowaniach kartograficznych, przy czym:
Jest obrazem siatki geograficznej otrzymanym na płaszczyźnie. Prezentuje układ południków i równoleżników na mapie.

</doc>
<doc id="319263" url="https://pl.wikipedia.org/wiki?curid=319263" title="Stępina">
Stępina

Stępina – wieś w Polsce, położona w województwie podkarpackim, w powiecie strzyżowskim, w gminie Frysztak.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Św. Maksymiliana Kolbe, należącej do dekanatu Frysztak, diecezji rzeszowskiej.
Granice.
Miejscowość graniczy z Chytrówką, Cieszyną, Pstrągówką, Glinikiem Średnim i Glinikiem Górnym.
Historia.
W latach 1833–1844 dzierżawcą wsi był Anton von Chłędowski, który prawdopodobnie zginął 20 lutego 1846 roku w czasie rzezi galicyjskiej.
 W miejscowości znajdują się schrony kolejowe zbudowane w czasie II wojny światowej przez Niemców. 27 sierpnia 1941 na lotnisku w Krośnie wylądował Adolf Hitler i Benito Mussolini; przybyli oni koleją do kwatery głównej (Führerhauptquartier) Hitlera „Anlage Süd” i spędzili w Stępinie noc.

</doc>
<doc id="319270" url="https://pl.wikipedia.org/wiki?curid=319270" title="Butan">
Butan

Butan, – organiczny związek chemiczny z grupy węglowodorów nasyconych, czwarty homolog w szeregu homologicznym alkanów. Jego izomerem jest izobutan.
Właściwości.
Butan jest nierozpuszczalny w wodzie, a rozpuszczalny w etanolu i eterze dietylowym. Występuje w ropie naftowej. Po spaleniu całkowitym kilograma tego węglowodoru powstaje ok. 1,5 kg wody i ok. 3 kg dwutlenku węgla:
Wpływ na organizm człowieka.
Butan po inhalacji dostaje się do krwiobiegu i w ciągu kilku sekund wywołuje odurzenie, dlatego jest często stosowaną substancją odurzającą. W tym celu wykorzystywane jest najczęściej paliwo do zapalniczek. W takiej formie był np. najczęściej nadużywaną substancją lotną w Wielkiej Brytanii w latach 1971–2004 (&gt;38%), a w 2004 r. był przyczyną 52% zgonów związanych z wdychaniem substancji lotnych. Wdychanie butanu może powodować euforię, senność, utratę przytomności, asfiksję, zaburzenia rytmu serca, wahania ciśnienia krwi i chwilową utratę pamięci, w przypadku nadużywania bezpośrednio z pojemnika pod wysokim ciśnieniem, a także może prowadzić do śmierci w wyniku uduszenia i migotania komór.

</doc>
<doc id="319271" url="https://pl.wikipedia.org/wiki?curid=319271" title="Pałacyk gościnny Branickich w Białymstoku">
Pałacyk gościnny Branickich w Białymstoku

Pałacyk gościnny Branickich – pałac w Białymstoku zbudowany w połowie XVIII wieku (ok. roku 1771) w stylu barokowym, prawdopodobnie według projektu Jana Zygmunta Deybela. Znajduje się przy ul. Kilińskiego 6.
Historia.
Śmierć Branickiego przerwała budowę na kilka lat, prace przy urządzaniu wnętrz zostały podjęte w roku 1776 i zakończone w roku następnym. Ich wykonawcą był ówczesny nadworny architekt Izabeli – Jan Sękowski, który tu mieszkał. W roku 1796 budynek został wydzierżawiony Kamerze, mieściła się w nim siedziba prezydenta Kamery. Po śmierci Izabeli, wraz z całym zespołem pałacowo-ogrodowym znalazł się w posiadaniu cara Aleksandra I, w 1837 roku przekazany Instytutowi.
Został spalony w 1944 r., odbudowany w 1950 na siedzibę Muzeum Ruchu Rewolucyjnego. Obecnie mieści się tam Urząd stanu cywilnego. Nazywany również: Pałacykiem, domem Koniuszego.

</doc>
<doc id="319279" url="https://pl.wikipedia.org/wiki?curid=319279" title="Kornik drukarz">
Kornik drukarz

Kornik drukarz ("Ips typographus") – gatunek chrząszcza z podrodziny kornikowatych ("Scolytinae").
Zasięg geograficzny.
Rozsiedlony transpalearktycznie. Europa: Austria, Belgia, Bośnia i Hercegowina, Bułgaria, Czechy, Dania, Estonia, Finlandia, Francja, Grecja, Holandia, Litwa, Luksemburg, Łotwa, Niemcy, Norwegia, Polska, Rumunia, północna i środkowa Rosja, Słowacja, Słowenia, Szwecja, Szwajcaria, Ukraina, Węgry i Włochy. Azja: Turcja, zachodnia i wschodnia Syberia, rosyjski Daleki Wschód, Gruzja, Tadżykistan, chiński Heilongjiang, Korea Północna, Korea Południowa, japońskie wyspy Honsiu i Hokkaido. W Polsce występuje w górach i na niżu (w tym drugim przypadku zwłaszcza na Mazurach i Warmii).
Morfologia.
Dorosłe chrząszcze są barwy ciemnobrązowej, długości 4–5 mm, walcowate i krępe, lśniące, pokryte rdzawym owłosieniem. Młode, jeszcze nie wybarwione po przepoczwarczeniu osobniki są koloru żółtawego. Samce i samice mają po cztery kolce na spadach pokryw, z których trzeci jest największy i buławkowaty. Powierzchnia spadów jest matowa i drobno punktowana.
Larwa zgięta grzbietobrzusznie, barwy białej, z żółtobrunatną głową. Poczwarka biała. Jaja białe, owalne i błyszczące.
Pokarm i siedlisko.
Larwy kornika drukarza żerują w łyku. Młode chrząszcze prowadzą żer uzupełniający w okolicy kolebki poczwarkowej. Po założeniu żerowiska część chrząszczy prowadzi żer regeneracyjny – samica przedłuża chodnik macierzysty, samiec poszerza komorę godową.
W Polsce podstawową rośliną żywicielską jest świerk pospolity, ale w drzewostanach świerkowych z udziałem innych gatunków iglastych zasiedlać może też sosnę, jodłę, limbę i modrzew. Zasiedla drzewa osłabione na skutek różnych czynników zewnętrznych, np. zanieczyszczeń powietrza, suszy lub nieodpowiednich melioracji, oraz drzewa starsze, rozpoczynające naturalny proces zamierania na skutek czynników fizjologicznych. Drzewa zdrowe atakowane są sporadycznie, jedynie podczas szczególnie silnych gradacji kornika w lasach przekształconych gospodarczo, zwłaszcza w sztucznych monokulturach świerka. Gatunek zasiedla ponadto ścięty surowiec niekorowany, wiatrołomy, śniegołomy i wywroty. W drzewach stojących atakuje najpierw części strzały od środka wysokości do dolnej części korony, a następnie rozszerza strefę ataku w górę i w dół. Unika miejsc silnie ocienionych. Drzewa przejawiają początkowo reakcję obronną, zalewając miejsca wygryzień kornika żywicą, która może następnie ściekać strugami po pniach.
Rójka.
W niesprzyjających warunkach mogą być tylko dwie rójki (główna i siostrzana), a na południowych zboczach górskich, w krajach położonych na południe od Polski, w ciepłe lata wyjątkowo nawet pięć rójek (główna, siostrzana, druga, druga siostrzana i trzecia).
Biologia rozrodu.
Komorę godową, o średnicy około 7 mm, zakłada samiec w cieńszych partiach kory, w spękaniach kory i pod jej łuskami. Cała komora mieści się w korze, a jedynie gdy kora jest bardzo cienka widać ją na wewnętrznej stronie kory. Obecność kornika zdradza rdzawa mączka wysypująca się z żerowiska. Kopulacja z 2–3 samicami, rzadko z 1 lub 4, wyjątkowo z 5–7, następuje w komorze godowej, po czym samice przystępują do wygryzania chodników macierzystych usytuowanych równolegle do strzały i odchodzących od komory w górę i w dół według schematu 1 + 2 (najczęściej), 1 + 1; 1 + 0; 2 + 2 (najrzadziej). Na drzewach leżących może dojść do zakłócenia tych prawidłowości.
Chodniki macierzyste mają szerokość 3 mm i osiągają długość 6–15 cm (zwykle 8–10 cm). Trocinki są przez samicę wypychane do komory godowej, a z tej samiec wyrzuca je na zewnątrz. Okres wysypywania się trocinek trwa zwykle 3 tygodnie, ale zależy to bardzo od pogody. Chodniki macierzyste są zagłębione w łyku i w korze. W drewnie zaznaczają się bardzo niewyraźnie. Znajduje się w nich od 1 do 3 otworów wentylacyjnych. Nisze jajowe wygryzane są po obu stronach chodnika naprzemianlegle w odstępach co 2–10 mm. Samica w ciągu 2–3 tygodni składa 30–80 jaj i jest w tym czasie wielokrotnie zapładniana. Rozwój embrionalny trwa 1–2 tygodnie. Larwy żerują w łyku wygryzając w nim chodniki odbiegające prostopadle od chodników macierzystych. W miarę wzrostu larw chodniki larwalne są coraz szersze i dłuższe (zwłaszcza te, które odbiegają od początkowej części chodnika macierzystego), faliste i coraz bardziej od siebie oddalone, co powoduje, że znaczna część obwodu strzały zostaje uszkodzona. Przeciętna długość chodników larwalnych wynosi 4–6 cm. Są one zatkane ciemnobrunatną mączką i nie naruszają drewna.
Gdy larwy osiągną 5–7 mm długości, a następuje to po 3–4 tygodniach żerowania, zwykle w drugiej połowie czerwca, wygryzają owalną kolebkę poczwarkową, zagłębioną mniej lub bardziej w korze (w grubej korze kolebka może być całkowicie w niej ukryta). Przepoczwarczenie trwa 2–3 tygodnie, po czym pod korą pojawiają się młode chrząszcze, które prowadzą żer uzupełniający w okolicy kolebki poczwarkowej wygryzając na powierzchni drewna nieregularne chodniki, których kształt zwykle bywa upodobniony do jelenich rogów lub egipskich hieroglifów. Żer uzupełniający trwa około 2 tygodni, następnie, w połowie lipca, już w pełni wybarwione młode chrząszcze opuszczają żerowiska macierzyste i przystępują do rójki.
Rozwój I pokolenia trwa około 2 miesięcy. Jednak zależność rozwoju kornika drukarza od temperatury może ten okres mocno skrócić lub wydatnie wydłużyć. Część starych chrząszczy po założeniu żerowiska ginie, pozostałe prowadzą żer regeneracyjny – samica przedłuża chodnik macierzysty, samiec poszerza komorę godową. W końcu czerwca opuszczają one żerowisko i zasiedlają odpowiednie drzewa dając początek generacji siostrzanej. Rozwój kornika drukarza przebiega nierytmicznie i zwykle na jednym drzewie można znaleźć od czerwca do sierpnia wszystkie stadia rozwojowe tego szkodnika. W korzystnych warunkach termicznych pogody, charakterystycznej dla Polski i mezoklimatu równin i niższych położeń górskich, kornik drukarz wyprowadza dwie generacje, a rozwój każdej z nich trwa około 2–2,5 miesiąca. Na stokach północnych w reglu górnym występuje w roku tylko jedna generacja. W warunkach przejściowych między opisanymi, kornik może wyprowadzić tylko 1,5 generacji i wówczas zimują nie tylko postacie dorosłe, ale również larwy i poczwarki. Zwykle jednak zimują tylko postacie dorosłe kornika drukarza ukrywające się w tym celu w żerowiskach (zimuje tu 90% chrząszczy), pniakach, norach i ściółce. Postacie dorosłe żyją 2–3 lata.
Znaczenie przyrodnicze.
W naturalnych kompleksach leśnych kornik drukarz jest uznawany za „"gatunek zwornikowy"”, regulujący działanie ekosystemów i dający możliwość występowania licznej grupy innych gatunków. Jego spontaniczne, limitowane przez warunki środowiska gradacje usuwają z drzewostanów osłabione okazy świerka i są jednym z czynników umożliwiają powstawanie luk w drzewostanach, co jest warunkiem występowania w lasach gatunków światłolubnych i termofilnych.
Martwe drewno zaatakowanych wcześniej drzew staje się siedliskiem życia bardzo licznej grupy organizmów, w tym grzybów i owadów. Na przykład w Puszczy Białowieskiej w drewnie martwych świerków i w korytarzach larwalnych kornika drukarza rozwija się około 100 gatunków chrząszczy uznawanych za ginące lub rzadkie. Wiele z nich podlega w Polsce ochronie prawnej. Populacje omawianego chrząszcza stanowią też bazę pokarmową niektórych gatunków ptaków a jego obfite występowanie jest szczególnie ważne dla dzięcioła trójpalczastego.
Jednocześnie działanie naturalnych mechanizmów, takich jak np. presja parazytoidów atakujących larwy kornika drukarza uniemożliwia rozwój jego populacji do stanu, który zagrażałby istnieniu populacji świerka, a liczebność tego gatunku drzewa zostaje jedynie obniżona do poziomu wynikającego z uwarunkowań środowiskowych.
Znaczenie gospodarcze.
Jest to jeden z najgroźniejszych szkodników lasów gospodarczych. Przy masowym występowaniu kolejno nadlatujące grupy osobników zasiedlają drzewa niewykazujące oznak osłabienia. Ma to miejsce przy braku higieny lasu, utajonym osłabieniu drzew, których reakcje obronne są zahamowane i w odpowiednich warunkach termicznych (powyżej 20 °C w czasie rójki wiosennej). Drzewa zaatakowane odznaczają się odpadaniem łusek kory jeszcze przy zielonej koronie, wysypywaniem brunatnych trocinek, następnie matowieniem, żółknięciem i rudzeniem igliwia, przedwczesnym opadaniem zielonkawych igieł. Drzewa zaatakowane latem zachowują często barwę, a igły tracą dopiero na wiosnę.
Kornik drukarz charakteryzuje się skłonnością do masowych pojawów o dużej skali zasięgu i dynamice ataku. Często gradacje kornika drukarza następowały na dużych obszarach po gradacji brudnicy mniszki.
Leśnicy w lasach gospodarczych stosują różnego rodzaju pułapki zwalczające i prognozujące stan kornika drukarza. Często wyłożonym drzewom pułapkowym (pułapki klasyczne) towarzyszą pułapki feromonowe:

</doc>
<doc id="319283" url="https://pl.wikipedia.org/wiki?curid=319283" title="Karl Totzauer">
Karl Totzauer

Karl Totzauer (ur. 15 czerwca 1909, zm. ?) – nazista, członek załogi obozu koncentracyjnego Neuengamme oraz SS-Untersturmführer.
Urodzony w Udritsch (cz. Údrč), w Kraju Sudetów, był z zawodu kupcem. Członek NSDAP od 1 listopada 1939 o numerze partyjnym 6 732 186. W dn. 24 kwietnia 1940 wcielono go do czynnej służby w SS, gdzie nadano mu numer ewidencyjny 383 925 i przydzielono do 1. pułku kawalerii SS (1. SS-Kavallerie-Regiment). Między 16 maja 1940 a 1 czerwca 1940 służył w 11. pułku SS-Totenkopf (11. SS-Totenkopfstandarte)w Radomiu, po czym odszedł do 5. pułku SS-Totenkopf w Oranienburgu. Z jednostki tej został przeniesiony w 1940 do niemieckiego obozu koncentracyjnego Neuengamme, gdzie początkowo pełnił służbę wartowniczą, a następnie został funkcjonariuszem wydziału I - komendantury. Między marcem 1944 a majem 1945 był adiutantem komendanta obozu koncentracyjnego Neuengamme oraz oficerem sądowym SS.
Podczas procesu załogi Neuengamme przed brytyjskim Trybunałem Wojskowym w Hamburgu Totzauer skazany został 3 maja 1946 na 20 lat pozbawienia wolności za zbrodnie wojenne. Z więzienia Verl zwolniono go w 1954.

</doc>
<doc id="319284" url="https://pl.wikipedia.org/wiki?curid=319284" title="Springfield Township">
Springfield Township



</doc>
<doc id="319285" url="https://pl.wikipedia.org/wiki?curid=319285" title="Dystrybucja oprogramowania">
Dystrybucja oprogramowania

Dystrybucja oprogramowania – zestaw programów rozpowszechnianych łącznie i dający po zainstalowaniu gotowy do użytku produkt. Termin dystrybucja oprogramowania stosowany jest najczęściej wobec systemów operacyjnych. Stosuje się nie tylko termin dystrybucja Linuksa (lub dystrybucja GNU/Linuksa), a także – w związku z pojawiającymi się nowymi systemami – stosuje się termin dystrybucja FreeBSD (np. TrueOS) lub dystrybucja OpenSolarisa (np. Nexenta, SchilliX).

</doc>
<doc id="319286" url="https://pl.wikipedia.org/wiki?curid=319286" title="Pałac Rüdigerów w Białymstoku">
Pałac Rüdigerów w Białymstoku

Pałac Krusensternów, później Rüdigerów i Lubomirskich – pałac w Białymstoku zbudowany przez barona Aleksandra Krusensterna w połowie XIX w. w stylu neoklasycystycznym. 
Historia.
Pałac znajduje się w dzielnicy Dojlidy, jest otoczony jest XIX-wiecznym parkiem. 
W czasie II wojny światowej pałac był białostocką siedzibą gauleitera Prus Ericha Kocha. Spalony w 1944 r., został odbudowany w latach 1956-1957. Mieściła się tu także Wyższa Szkoła Administracji Publicznej.

</doc>
<doc id="319296" url="https://pl.wikipedia.org/wiki?curid=319296" title="Wtyczka RJ-45">
Wtyczka RJ-45



</doc>
<doc id="319297" url="https://pl.wikipedia.org/wiki?curid=319297" title="Fabryka Towarzystwa Białostockiej Manufaktury „E.Becker i s-ka”">
Fabryka Towarzystwa Białostockiej Manufaktury „E.Becker i s-ka”

Fabryka Towarzystwa Białostockiej Manufaktury „E.Becker i s-ka” – fabryka jedwabnych pluszów znajdująca się przy ulicy Świętojańskiej 15A w Białymstoku.
Historia.
Fabryka została wybudowana przez Eugeniusza Beckera w latach 1895-1911. Na początku XX w. najnowocześniejszy zakład w Białymstoku. W skład kompleksu wchodzi również budynek Zarządu, wybudowany w latach 1902–1905 w stylu neorenesansu francuskiego z rotundą w narożniku. 
Podczas okupacji sowieckiej mieściła się tu Państwowa Fabryka Pluszu BSSR, później niemiecka Pluschfabrik Werk nr 31. W 1944 r. Niemcy wysadzili w powietrze większość zabudowań fabryki. Do 2 stycznia 2007 budynek i przyległe tereny zajmowane były przez Fabrykę Wyrobów Runowych "Biruna". 
W 2008 r. umieszczono w zabytkowych murach Centrum Handlowe Alfa. Fabryka Wyrobów Runowych "Biruna" została przeniesiona do Wasilkowa.

</doc>
<doc id="319298" url="https://pl.wikipedia.org/wiki?curid=319298" title="Boyand Roger">
Boyand Roger

Boyant Roger według różnych źródeł: Brojant Roger (zm. 1131 w Jerozolimie) – wielki mistrz zakonu św. Łazarza
Według XVIII-wiecznego manuskryptu historii zakonu św. Łazarza autorstwa Klaudiusza Dorat de Chameuelles i Wincentego Thomassin (znajdującego się w Narodowym Archiwum Francji) jego rodzina nosiła herb: "trzy złote kwiaty róży z zielonymi listkami na niebieskim tle". W historii królestwa Jerozolimy znajdujemy wiele szlacheckich rodzin nazywających się Roger, Rosiers, Rousiers które posiadają róże (rose) w herbie. Jednakże dziś wydaje się niemożliwe dokładne ustalenie, z której pochodził Boyant.
Zakonnik w przytułku dla pielgrzymów pod wezwaniem św. Jana w Jerozolimie. Następnie do 1120 rektor pielgrzymiego szpitala św. Jana. W tym czasie zwierzchnikiem wszystkich szpitali i przytułków w Jerozolimie był bł. Gerard. W 1120 po śmierci bł. Gerarda i po zachorowaniu na trąd przeniósł się do leprozorium św. Łazarza za murami Jerozolimy, którym opiekowali się trędowaci bracia szpitalnicy od św. Łazarza. Do śmierci 1131 był zwierzchnikiem (Mistrzem) tego szpitalnego bractwa trędowatych. Za jego czasów nastąpił ostateczny rozdział szpitalników na zakon św. Jana i zakon św. Łazarza.

</doc>
<doc id="319300" url="https://pl.wikipedia.org/wiki?curid=319300" title="Hans Wilhelm König">
Hans Wilhelm König

Hans Wilhelm König (ur. 13 maja 1912 w Stuttgarcie, zm. 1991) – zbrodniarz hitlerowski, lekarz SS w Auschwitz-Birkenau i SS-Untersturmführer.
Życiorys.
Był doktorem medycyny. 1 września 1939 wstąpił do NSDAP, a 14 czerwca 1943 do Waffen-SS. Kierował ośrodkiem Gross Born w Polsce, który należał do organizacji Ahnenerbe, gdzie w tajemnicy hitlerowcy prowadzili badania o charakterze okultystycznym nad bronią masowej zagłady. Od września 1943 do 18 stycznia 1945 König był lekarzem obozowym w obozie Auschwitz III – Monowitz. König był jednym z tych lekarzy SS, którzy najczęściej dokonywali selekcji przybyłych do Brzezinki transportów Żydów. Powtarzał ciągle, że jego praca na rampie jest męczarnią i że aby to wytrzymać, musi wypijać wiele alkoholu.
Oprócz tego König, w porozumieniu z ośrodkiem w Gross Born, prowadził rozliczne pseudoeksperymenty medyczne. Przykładowo zajmował się ciężarnymi więźniarkami, u których wywoływał poronienia, zabijając potem ich dzieci. Koordynował także eksperymenty medyczne z użyciem nowych lekarstw, testowaniem nowych szczepów chorób zakaźnych czy oddziaływania promieniowania na organizm ludzki. Doskonalił również w zbrodniczy sposób swoją wiedzę chirurgiczną, pragnąc nauczyć się zwłaszcza wszelkiego rodzaju amputacji. Przykładowo amputował ofiarom palce, mimo że schorzenie wymagało ledwie małego nacięcia. Ofiary pseudoeksperymentów Königa mordowano następnie najczęściej w komorach gazowych.
Oprócz służby w Auschwitz pełnił również funkcję lekarza obozowego w Mittelbau-Dora i Neuengamme. O powojennych losach König długo nie było nic wiadomo, niektórzy przypuszczali, iż dostał się do radzieckiej niewoli, a następnie współpracował z ZSRR, który chciał wykorzystać jego wiedzę zdobytą podczas zbrodniczych badań prowadzonych w Groß Born i Auschwitz. Jednakże Ernst Klee udokumentował, że König po wojnie mieszkał we wsi Holtorf w Dolnej Saksonii, gdzie pracował jako lekarz posługując się fałszywym nazwiskiem Ernst Peltz. W 1959 został wezwany do wyjaśnienia zarzutów, że nie ma ukończonej medycyny. Zarzut ten wynikł z bardzo słabej jakości fałszywego świadectwa dyplomu na nazwisko Peltz. Choć zdołał się obronić, to w 1962 zamknął gabinet lekarski i wyjechał.

</doc>
<doc id="319302" url="https://pl.wikipedia.org/wiki?curid=319302" title="Jan Deszcz">
Jan Deszcz

Jan Deszcz (ur. 20 czerwca 1918 w Pittsfield USA, zm. 15 marca 2003 w Krakowie) – polski lekarz, społecznik, jeden z pierwszych realizatorów idei hospicyjnej w Polsce.
Życiorys.
Urodził się w USA. W 1920 roku rodzina wróciła do Polski i zamieszkała w Wietrzychowicach. Uczył się w I Państwowym Gimnazjum im. K. Brodzińskiego w Tarnowie, które ukończył w 1937 roku. Przed wojną ukończył dwa lata studiów na Wydziale Lekarskim UJ, ale naukę przerwała wojna. W czasie II wojny światowej żołnierz BCH i AK ps. „Wacek”. Zabezpieczał od strony medycznej operację III Most. Po wojnie wrócił na studia na Uniwersytecie Jagiellońskim i w latach 1945–1947 był prezesem samopomocowej organizacji studenckiej „Bratnia Pomoc”. Podczas protestu studenckiego w 1946 roku jako prezes Bratniej Pomocy UJ starał się nie dopuścić do zamieszek rozmawiając z przedstawicielami Urzędu Bezpieczeństwa i nawołując studentów do rozejścia się. Po południu wraz z przedstawicielami władz uczelni przyjechał do II Domu Akademickiego tuż po przeprowadzonych tam aresztowaniach i wziął udział w prowadzonej tam przez funkcjonariuszy UB rewizji. Przesłuchiwany zeznawał na korzyść aresztowanych, za co został w czerwcu 1946 roku aresztowany. W jego obronie interweniował rektor UJ i przedstawiciele Bratniej Pomocy zarówno u wojewody, jak i w WUBP. Został zwolniony dopiero 21 czerwca po spotkaniu prezesów Bratnich Pomocy i reprezentantów uczelni z premierem Osóbką-Morawskim w Krakowie. Podczas dyskusji studenci żądali uwolnienia J. Deszcza. Po interwencji premiera został on tego samego dnia zwolniony.
Absolutorium uzyskał w 1947 roku, a półtora roku później obronił dyplom. W 1950 roku otrzymał zakaz przebywania w Krakowie. Wyjechał do Gliwic, gdzie pracował w szpitalu miejskim na Oddziale Chirurgii Ogólnej i Urazowej. W 1952 roku uzyskał specjalizację I stopnia w zakresie chirurgii ogólnej. W 1953 roku przyjechał do Nowej Huty i podjął pracę w poradni chirurgicznej przy Kombinacie Metalurgicznym. Po otwarciu w marcu 1954 roku szpitala im. Żeromskiego pracował na oddziale chirurgicznym. Gdy po 12 latach powstał oddział chirurgii urazowej został jego ordynatorem. Funkcję tę pełnił do 1990 roku. W 1957 roku uzyskał specjalizację II stopnia w zakresie chirurgii, a następnie specjalizację II stopnia z chirurgii urazowej.
Działał w Związkach Zawodowych, w Radzie Ordynatorów (w 1980 roku jako jej dziekan).
Założyciel Hospicjum św. Łazarza w Krakowie i polski przeor Zakonu Rycerzy św. Łazarza z Jerozolimy (tzw. Przeoratu Polski "obediencji paryskiej") (od 1994 do 2003). Od 1990 był kawalerem Wielkiego Krzyża (GCLJ) tego rycerskiego zakonu.
„Współczesny Judym” – tak mówili o nim pacjenci. Leczył bezinteresownie ubogich mieszkańców Nowej Huty nie przyjmując zapłaty za wizyty domowe.
Pochowany na cmentarzu Kraków-Podgórze.
Miał pięć córek: Annę Deszcz-Thomas (Francja) i Marię Deszcz-Pan (USA), Katarzynę, Janinę i Jadwigę.

</doc>
<doc id="319305" url="https://pl.wikipedia.org/wiki?curid=319305" title="Modrzew polski">
Modrzew polski

Modrzew polski ("Larix polonica" (Raciborski &amp; Wóycicki) Domin) – gatunek drzewa należący do rodziny sosnowatych ("Pinaceae" Lindley). Występuje w Polsce (Pieniny, Beskidy Zachodnie, Radomskie, na Górze Chełmowej, w Górach Świętokrzyskich, Modrzewina w Małej Wsi pod Grójcem, Trębaczewie na Wysoczyźnie Rawskiej), w Czechach, Słowacji, na Ukrainie i w Rumunii. Przez niektórych taksonomów jest uważany za podgatunek modrzewia europejskiego ("Larix decidua" Miller ssp. "polonica" (Raciborski &amp; Wóycicki) Domin, 1919).
Zmienność.
Modrzew polski posiada następujące formy:
Ochrona gatunkowa.
Modrzew polski jest chroniony w następujących rezerwatach przyrody w Polsce:

</doc>
<doc id="319308" url="https://pl.wikipedia.org/wiki?curid=319308" title="Gmina Springfield (hrabstwo Union)">
Gmina Springfield (hrabstwo Union)

Gmina Springfield (ang. "Springfield Township") – gmina w hrabstwie Union w stanie New Jersey w USA.
Według spisu powszechnego z roku 2000 ma ok. 14,4 tys. mieszkańców. Miejscowość była świadkiem bitwy (ang. Battle of Springfield) pomiędzy amerykańskimi siłami niepodległościowymi a armią brytyjską (23 czerwca 1780), w czasie rewolucji amerykańskiej.

</doc>
<doc id="319309" url="https://pl.wikipedia.org/wiki?curid=319309" title="Ki Asscociation">
Ki Asscociation



</doc>
<doc id="319312" url="https://pl.wikipedia.org/wiki?curid=319312" title="Hearts of Iron">
Hearts of Iron

Hearts of Iron (w Polsce wydana pod tytułem "Europa Universalis: II Wojna Światowa") – komputerowa strategiczna gra czasu rzeczywistego w realiach II wojny światowej, wyprodukowana i wydana w 2002 roku przez firmę Paradox Interactive. Jej akcja toczy się w latach 1936-1948. Gracz zarządza wybranym przez siebie państwem z tego okresu, kontrolując przemysł, dyplomację, armię (nawet na szczeblu dywizji) i rozwój technologii. Większość państw jest skupiona w trzech wielkich sojuszach: Alianci, Osi oraz Komintern. Zwycięża ten sojusz, który kontroluje prowincje o największej sumie punktów zwycięstwa.
Wydanie.
Gra została zakazana w Chińskiej Republice Ludowej, ponieważ przedstawia wolny Tybet, Sinciang, Mandżurię, oraz Tajwan pod władzą Japonii.

</doc>
<doc id="319314" url="https://pl.wikipedia.org/wiki?curid=319314" title="Antonio José de Sucre">
Antonio José de Sucre

Antonio José de Sucre y de Alda (ur. 3 lutego 1795, zm. 4 czerwca 1830) – generał boliwijski pochodzenia wenezuelskiego, uczestnik walk z Hiszpanami o wolność Ameryki Południowej. Był bliskim przyjacielem Simóna Bolívara, oraz walczył pod jego rozkazami od 1813. 24 maja 1822 pokonał wojska hiszpańskie pod Pichincha, dzięki czemu został wyzwolony Ekwador. W 1824 stoczył zwycięskie bitwy na równinie Junin i pod Ayacucho, na skutek czego zostało wyzwolone Peru i co przesądziło o niepodległości państw Ameryki Południowej i wycofaniu Hiszpanów z tego kontynentu. Prezydent Boliwii (Górnego Peru) w latach 1826–1828.
Życiorys.
Młodość.
Antonio de Sucre urodził się 3 lutego 1795 roku w Cumana, w rodzinie szlacheckiej pochodzenia Belgijsko Hiszpańskiego. Był synem Vincente de Sucre Pardo y Garcia de Urbaneja oraz Marii Manueli Alacala y Sanchez. W wieku siedmiu lat został osierocony przez ojca i matkę, a opiekę nad nim objął jego ojciec chrzestny archidiakon Antonio Patricio de Alcala. W 1809 roku wraz z bratem wstąpił do husarzy imienia Ferdynanda VII w Cumana. 
Kariera wojskowa.
W lipcu 1810 roku przechodzi na stronę patriotów. 31 lipca 1811 roku dostaje awans na porucznika, rok później zostaje mianowany dowódca artylerii w Barcelonie. Po kapitulacji Generała Mirandy w 1813 zostaje objęty amnestia oraz dostaje możliwość wyjechania na Trynidad. Tego samego roku można zauważyć ze Sucre był już pod komenda innego słynnego rewolucjonisty generała Santiago Mariño. W zasadce zorganizowanej przez rojalistów ginie jego brat Pedro, a w summie podczas całej wojny zginęło około 14 członków jego rodziny. 
W 1815 roku pod rozkazami Francisco Bermúdez wycofuje się na wyspe Margarita, aby tam uciec na Antyle oraz Cartageny. Tam fortyfikuje miasto przed nadciagającą armia hiszpańską. W grudniu jest na Haiti, a w 1816 wraca do Wenezuelii. De Sucre służył ponownie, ale równie dzielnie pod dowództwem Generała Santiago Mariño, jednak odmawia mu poparcia w walce politycznej z Bolivarem. Z tego jak i innych powodów młody de Sucre stal się wręcz faworytem Bolivara. 
W sierpniu 1819 roku zostaje mianowany generałem brygady przez wiceprezydenta Wenezueli Francisco Antonio Zea (na rozkaz Bolivara). Tego samego miesiąca wyjeżdża na Antyle w poszukiwaniu zasobów wojennych, po powrocie zostaje ministrem wojny. 
Rozejm w Santa Ana.
Po podboju Nowej Granady oraz stworzeniu Kolumbii, generał Bolivar podpisuje rozejm z generałem Pablo Morillo 26 listopada 1820 roku. Sam traktat został napisany przez de Sucre, za który dostaje pochwale od samego Bolivara. Rozejm z Santa Ana był pierwszym zaprzestaniem walk od 1813 roku, kiedy to została wypowiedziana wojna totalna. Rozejm dał Bolivarowi dużo czasu na uzupełnienie jednostek przed kolejnymi kampaniami, oraz pozwolił przygotować strategie która doprowadziła do bitwy pod Carabobo. Postanowienia rozejmu po raz pierwszy zapewniały humanitarne traktowanie jeńców wojennych przez obie strony.
Emancypacja Ekwadoru, Peru i Bolivii.
Po upływie pokoju w Santa Ana rozpoczęła się kampania w celu wyzwolenia Ekwadoru, której kulminacja była bitwa pod Pichuncha stoczona 24 maja 1822 roku. Tym zwycięstwem Sucre zapewnił niepodległość Wielkiej Kolumbii, oraz zagwarantował niepodległość Ekwadoru. Po spotykaniu Bolivara z San Martínem, ten ostatni przekazał Bolivarowi swoje jednostki oraz wycofał się z dalszych działań o niepodległość państw latynoamerykańskich. Dzięki temu spotkaniu Sucre wkroczył jako pierwszy do Limy w 1823. 1 grudnia tego samego miesiąca przybył do miejscowości Yungay, która stal się jego bazą główną. Następna bitwa w jakiej Sucre brał udział była bitwa pod Juninem, bitwa ta umocniła władze Bolivara oraz bezpowrotnie osłabiła siły hiszpańskie. Już 9 grudnia wicekról José de la Serna został pokonany przez Sucre w bitwie, ta bitwa oznaczała koniec zwierzchnictwa Hiszpanów nad Ameryką południową. 
Na konwencie niepodległości Peru 8 lipca 1825 roku, de Sucre został ogłoszony marszałkiem armii, oraz powierzono mu dowództwo nad 12. armia. Na jej czele został wysłany do Górnego Peru, gdzie celem było zajęcie niekontrolowanego obszaru oraz utworzenie tam republiki. W tym samym czasie w Peru powstawała deklaracja niepodległości oraz konstytucja dla przyszłego państwa Boliwii. Wspaniałym pomysłem początkowo określano pomysł aby nowe państwo nazywać "República Bolívar" na cześć Bolivara oraz jednocześnie zaproponować mu prezydenturę. Ten jednak odmówił, z tego powodu zaproponowali te role zwycięzcy spod Ayacucho, w taki sposób de Sucre został pierwszym prezydentem Boliwii. Po pewnym czasie Bolivar zaczął się sprzeciwiać niepodległości Boliwii, głównie z powodu obawy przed przyszłymi wojnami. Dlatego chciał aby młode państwo zostało częścią Peru (dawnej części wicekrólestwa Peru ) albo Argentyny (dawnej części wicekrólestwa La Platy), jednak nie zmieniło to wiele dla niepodległości Boliwii. Po ogłoszeniu niepodległością Boliwii został zwierzchnikiem sil zbrojnych Boliwii, które zostały stworzone z partyzantów oraz oddziałów patriotów stacjonujących na terenach Boliwii. 
Prezydentura.
W trakcie swojej krótkiej prezydentury, de Sucre promował edukacje publiczna, zorganizował aparat administracyjny oraz uruchomił program odbudowy kraju. W krótkim czasie po faktycznym przejęciu urzędu prezydenta, wybuchły zamieszki wymierzone w zwolenników Bolivara oraz konstytucji z 1828. Parlament Boliwii uznał go wtedy dożywotnim prezydentem, ten jednak odmówił, złożył urząd oraz udał się wraz z rodzina na wygnanie do Ekwadoru. 
Powrót do Wielkiej Kolumbii.
Po dotarciu do Ekwadoru, de Sucre dołączył do sił Simona Bolivara które szykowały się do wojny z Peru, o kontrole nad terytoriami Jaen oraz Maynas. Bolivar przekazał de Sucre 4 tysiące żołnierzy, którzy podczas bitwy na wzgórzu Tarqui wygrali z dwukrotnie liczniejszymi silami. Zwycięstwo zakończyło wojnę oraz przyczyniło się do obalenia prezydenta Peru La Mar. 
Zamach i śmierć.
Wraz z zakończeniem wojny Peruwiańsko-Kolumbijskiej, nastroje wewnętrzne w Wielkiej Kolumbii nie napawały optymizmem. Gdyż postrzegolne kraje Wielkiej Kolumbii chciały ogłosić niepodległość. Antonio został wezwany na kongres Kolumbii który miał zadecydować o losie Wielkiej Kolumbii, liczono ze autorytet Sucre pomorze przechylić szale na korzyść unionistów. Kongres zakończył się niepowodzeniem, oraz doprowadził do rozpadu Wielkiej Kolumbii. 
Podczas drogi powrotnej z Bogoty 4 czerwca 1830, został napadnięty oraz zabity przez bandytów. W tamtym czasie krążyły pogłoski, jakoby generał Juan José Flores, miał zorganizować zamach gdyż obawiał się wpływów Sucre które mogły uniemożliwić mu odloczenie Ekwadoru od Wielkiej Kolumbii.

</doc>
<doc id="319316" url="https://pl.wikipedia.org/wiki?curid=319316" title="Korytarz powietrzny">
Korytarz powietrzny



</doc>
<doc id="319318" url="https://pl.wikipedia.org/wiki?curid=319318" title="Rio Pará">
Rio Pará

Rio Pará – rzeka w Brazylii, południowe ujście Amazonki o szerokości od 8 do 65 km. Od północy leży wyspa Marajó. Nad rzeką jest położone miasto Belém będące stolicą stanu Pará. Największym dopływem jest rzeka Tocantins.

</doc>
<doc id="319319" url="https://pl.wikipedia.org/wiki?curid=319319" title="34 Pułk Lotnictwa Myśliwskiego">
34 Pułk Lotnictwa Myśliwskiego

34 Pułk Lotnictwa Myśliwskiego (34 plm) – oddział lotnictwa myśliwskiego Wojsk Obrony Powietrznej Kraju i Marynarki Wojennej (JW 3651).
Pułk został sformowany w dniu 29 stycznia 1952 r. na bazie eskadry myśliwskiej 30 Pułku Lotnictwa MW, według etatu Nr 6/100. Podstawę organizacji jednostki stanowiły rozkazy: Nr 095/Org. Ministra Obrony Narodowej z dnia 10 grudnia 1951 r. i Nr 066/Org. dowódcy Marynarki Wojennej z dnia 31 grudnia 1951 r.
W latach 1952-1962 i 1991-1994 pułk wchodził w skład Marynarki Wojennej, a w latach 1962-1991 - Wojsk Obrony Powietrznej Kraju. Przez cały okres istnienia stacjonował na lotnisku wojskowym w Gdyni-Babich Dołach.
Od 1972 do 1991 roku pułk nosił imię "Bohaterów Kępy Oksywskiej" (rozkaz MON o nadaniu imienia nosi datę 4 maja 1972). Utrata patrona wynikała z postanowienia o nienadawniu jednostkom Wojska Polskiego imion patronów zbiorowych.
W terminie do 31 grudnia 1994 roku pułk został rozformowany, a na jego bazie utworzony 1 Pucki Dywizjon Lotniczy.
Święto pułku obchodzone było 15 maja.
Godło.
Godło 34 pułku lotnictwa myśliwskiego przedstawiało stylizowaną sylwetkę orła rozpiętą na niebieskim kwadracie, obwiedzionym w rogach białym i czerwonym kolorem. Prawy dolny róg godła był koloru czerwonego, umieszczono na nim białe litery "PLM".
Godło zaprojektował w 1987 oficer pułku - pilot kpt. Wiesław Krawczyk. Ze względu na to, że w tym czasie numery jednostek były tajne, zdecydował się na ukrycie numeru pułku na projekcie godła. Numer pułku zamaskowany został w sylwetce orła: cyfrę "3" tworzy krzywizna zaczynająca się pod dziobem ptaka, w cyfrę "4" układa się tył nogi z pazurami. W ten sposób na godle znalazła się kompletna nazwa jednostki ("34 PLM"). Po pewnym czasie do dowódcy jednostki ppłk. J.Pacześniaka oraz dowódcy 2 KOPK dotarła informacja o wpisanym numerze pułku, za co grożono kpt. pil. W. Krawczykowi usunięciem z jednostki.
Godło malowano przy pomocy szablonów, w przedniej części kadłuba samolotu, przed bądź za numerem taktycznym.
Żołnierze 34 plm.
Dowódcy:
Oficerowie:

</doc>
<doc id="319323" url="https://pl.wikipedia.org/wiki?curid=319323" title="Rybotycze">
Rybotycze

Rybotycze – wieś (dawniej miasto) w Polsce, położona w województwie podkarpackim, w powiecie przemyskim, w gminie Fredropol.
Rybotycze uzyskały lokację miejską przed 1494 rokiem, zdegradowane w 1918 roku.
Do 1954 roku miejscowość była siedzibą gminy Rybotycze. W latach 1975–1998 miejscowość położona była w województwie przemyskim.
Administracyjnie wieś jest sołectwem razem z Kopysnem i Posadą Rybotycką. 
Położenie.
Miejscowość leży w dolinie Wiaru, na terenie Parku Krajobrazowego Pogórza Przemyskiego.
Historia.
W 1367 roku górne dorzecze Wiaru, otrzymał od Kazimierza Wielkiego Stanisław Węgrzyn herbu Sas. Obszar ten był słabo zasiedlony, oprócz Rybotycz istniały tylko dwie wsi pochodzące z czasów panowania książąt ruskich: Huwniki i Sierakośce oraz trzy osady przyklasztorne: Siemionów, Honoffry i Trójca. Od nazwy miejscowości pierwsi właściciele przyjęli nazwisko Rybotyccy. Do bardzo wczesnych nadań należą nadania ziemi podkarpackiej rycerskim rodom szczycącym się herbem Sas. Pierwsi z nich otrzymują od króla Kazimierza Wielkiego w r. 1359, przywilej na Rybotycze w ziemi przemyskiej. Od tych Rybotyckich idą rodziny Brześciańskich, Buchowskich, Hubickich, Wołosieckich i Biskowieckich. Po nadaniu Rybotyczom przez Kazimierza Jagiellończyka praw miejskich, Rybotyccy sprowadzają do miasta polskich osadników, a w okolicy zakładają kilkanaście nowych wsi.
Od XVI w. klucz rybotycki przechodził kolejno w ręce Kormanickich, Drohojowskich, Stadnickich, Ossolińskich, Lubomirskich, Radziwiłłów, a w końcu Tyszkowskich. Paweł Tyszkowski na pocz. XX w. zapisał dobra rybotyckie Polskiej Akademii Umiejętności w Krakowie.
W 1605 roku, po śmierci starosty przemyskiego - referendarza wielkiego koronnego Jana Tomasza Drohojowskiego zamek w Rybotyczach najechał Jan Krasicki, a po nim Marcin Stadnicki oblegał zamkniętą w nim żonę Drohojowskiego. Z braku żywności poddano zamek, a najeźdźca przywłaszczył całe jego wyposażenie. W zamku potem przebywał Stanisław Stadnicki zwany Diabłem Łańcuckim, po swojej ucieczce ze zdobytego przez Łukasza Opalińskiego Łańcuta (1609). W 1617 roku syn Jana Tomasza Drohojowskiego, Mikołaj Marcin Drohojowski większą część swych dziedzicznych majętności, tj. miasteczko Rybotycze z przyległościami i zamkiem, oraz okoliczne wsie: sprzedał Mikołajowi Wolskiemu- marszałkowi koronnemu.
Mikołaj Ossoliński po ślubie z Anną Korniakt (córką Konstantego Korniakta, najbogatszego kupca lwowskiego pochodzącego z Krety i Elżbiety Halszki z Ossolińskich i wnuczką Zbigniewa Ossolińskiego wojewody sandomierskiego), wchodzi w posiadanie większych majątków ziemskich w przemyskim, skąd pochodzili Korniakowie. Żona wniosła mu w wianie klucz Rybotycze z zamkiem koło Przemyśla, oraz dobra Hussaków i Miźnicz.
Rybotycze stały się główną rezydencją Mikołaja Ossolińskiego (1599-1663), (trzeciego z synów Prokopa Ossolińskiego starosty radoszyckiego, knyszyńskiego, elektora z woj. sandomierskiego i krakowskiego).
Z Rybotycz dokonywał on łupieżczych wypraw na całą okolicę. Około 1638 roku Mikołaj Ossoliński utrzymywał tu regularne wojsko z wybieranych z chłopów pochodzących z okolicznych wsi. Po śmierci w 1648 r. żony, ożenił się (w 1650 r.), z Katarzyną Starołęską, i wziął spory posag. Z pierwszego małżeństwa miał syna Jerzego Ossolińskiego, a z drugiego po Katarzynie Starołęskiej, córki; Annę wydaną za Zygmunta Mniszcha, a po jego śmierci za Stanisława Baranowskiego i Katarzynę wydaną za Ferdynanda Przerębskiego.
Jerzy Ossoliński (s. Mikołaja), zachował przy sobie klucze Rybotycze i Miśnicz. Z małżeństwa zawartego w 1658 r. z Aleksandrą Bełżecką miał córkę Annę (ur. w 1660 r.) wydaną za Rafała Wężyckiego i synów; Antoniego (ur. w 1662 r.) spadkobiercę Rybotycz i Aleksandra (ur. w 1665 r).
Rybotycze potem były we władaniu Lubomirskich, Radziwiłłów, a w końcu Tyszkowskich.
W XVII w. na wschód od miasta działała papiernia i huta szkła, a na Wiarze były trzy młyny. W miasteczku prowadziło działalność wielu cenionych rzemieślników, najbardziej znani byli tutejsi szewcy.
Podczas zaboru austriackiego przez pewien czas jako miasto wchodziło w skład obwodu sanockiego.
Wyznania.
Katolicy obrządku wschodniego.
Murowana cerkiew, obecnie nieistniejąca, została zbudowana w 1775 roku, a odnowiona w 1923 roku. Parafia greckokatolicka w miejscu, należała do dekanatu dobromilskiego. Do parafii należały również cerkwie filialne w Kopyśnie i Posadzie Rybotyckiej.
Wyznawcy judaizmu.
W roku 1785 mieli już własną gminę wyznaniową, a pod koniec XIX wieku murowaną synagogę, dom modlitewny, cheder, szkołę. Do kahału należeli mieszkańcy pobliskiej Wojtkowej. Na początku XIX w. rabinem rybotyckim był Cwi Elimelech Szapiro założyciel dynastii cadyków dynowskich po nim :
Cmentarz żydowski położony jest 300 m za Rybotyczami, na wzgórzu, przy drodze do Makowej, na cmentarzysku zachowało się 200 nagrobków.
Szkoła rybotycka.
Rybotycze były lokalnym ośrodkiem malowania ikon, zapoczątkowanym przez mnichów z monasteru w Posadzie Rybotyckiej, którzy przywieźli ze sobą "podlinniki" (zbiory zasad malowania ikon) i wzorniki do odrysowania konturów postaci ("grafije"). Pierwsza pisana wzmianka o Prokopie Popowiczu z Dubrawki, który malował w Rybotyczach ilustracje do ewangelii pochodzi z 1589.
Ikony polskie zaliczane są przez historyków sztuki do tzw. szkoły halickiej. Dzieła tej szkoły można podzielić na trzy grupy:
Do tej trzeciej grupy zaliczyć można ikony malowane w Rybotyczach. Historycy sztuki mówią o tych pracach jako o "szkole rybotyckiej". Charakterystyczną jej cechą jest wtrącenie do surowych kanonów sztuki bizantyjskiej elementów miejscowej sztuki ludowej. Masowo produkowane, tanie ikony sprzedawane były na jarmarkach na potrzeby miejscowej ludności. Najwięcej prac pochodzi z okresu od połowy XVII w. do początków XVIII w. Ikony tutejszych majstrów odnaleźć można w cerkwiach na terenie całych niemal Karpat, oprócz Polski i Ukrainy także na Słowacja i w Rumunii. Wiele z nich znajduje się dziś muzeach w Sanoku, Przemyślu, Krakowie, Łańcucie i Lwowie. Nieliczne pozostały "na swoim miejscu", czyli we wnętrzach zabytkowych cerkiewek.
Zabytki.
Do rejestru zabytków nieruchomych wpisane są obiekty:

</doc>
<doc id="319326" url="https://pl.wikipedia.org/wiki?curid=319326" title="SkyEurope Airlines">
SkyEurope Airlines

SkyEurope Airlines, a.s. (kod linii IATA: NE/5P, kod linii ICAO: ESK) – nieistniejąca słowacka tania linia lotnicza z siedzibą w Bratysławie. Założyli ją w listopadzie 2001 Christian Mandl i Alain Skowronek, a pierwszy lot nastąpił 13 lutego 2002 roku. Główna baza linii znajdowała się na lotnisku im. M. R. Stefanika (BTS) w Bratysławie; pozostałe – w Pradze, Wiedniu, oraz Budapeszcie. 1 września 2009 linie lotnicze zbankrutowały nie przynosząc nigdy zysku.
SkyEurope Airlines przewoziło pasażerów na 44 trasach do 30 portów docelowych w 17 krajach. Do jesieni 2007 linia posiadała bazę w krakowskim lotnisku w Balicach. Flota składała się z 14 nowych samolotów Boeing 737-700NG i była najmłodszą flotą samolotów wśród komercyjnych linii na terenie Europy.
30 czerwca 2008 linia lotnicza zakończyła działalność na terytorium Polski. Ostatnie loty odbyły się 6 kwietnia 2008 roku.
Linie lotnicze rozpoczęły procedurę upadłościową z dniem 31 sierpnia 2009 roku, a wszystkie loty zostały zawieszone od dnia 1 września.
Akcje spółki zostały wykluczone z obrotu na GPW w Warszawie z dniem 16 kwietnia 2010.

</doc>
<doc id="319329" url="https://pl.wikipedia.org/wiki?curid=319329" title="Walka klasyków z romantykami">
Walka klasyków z romantykami

Walka klasyków z romantykami – literackie zjawisko francuskie odnoszące się do bitwy artystycznej z roku 1830 jaka towarzyszyła końcowi jednej epoki w historii sztuki we Francji i narodzinom nowej: klasycyzm i ideały oświeceniowe odchodziły w cień, na plan pierwszy wysuwał się romantyzm.
Bezpośrednim powodem do wybuchu, jakby się dziś powiedziało – medialnej – bitwy, była prapremiera dramatu Victora Hugo pod tytułem „Hernani”, ponieważ najwyraźniej eksponowała nowe podejście do pisarstwa.
Już wcześniej Francja, a z nią właściwie cała Europa poznała inne, wcześniejsze dzieła romantyzmu, gdyż aż do końca XIX wieku wykształceni ludzie posługiwali się językiem francuskim, a więc twórczość francuska emanowała na cały obszar kultury europejskiej i amerykańskiej. Inne dzieła nie były jednak tak rewolucyjne w formie, skupiały się bardziej na ekspresji emocji. Dopiero „Hernani” wywołał burzę:
Hernani.
„Hernani”, sztuka Victora Hugo napisana w roku 1829, stał się pretekstem do gwałtownej polemiki między zwolennikami oświecenia (klasycyzmu) a romantykami. Głównym powodem „walki o Hernaniego” były nowatorskie i niekonformistyczne zmiany języka sztuki dramatycznej, jakie Hugo zastosował z całą świadomością, że wywoła burzę.
Hugo dokonał zamachu na zasady dotychczasowej estetyki: zniósł sztywne reguły wersyfikacji, wprowadził zwykły język mówiony, dotąd zakazany w „prawdziwej sztuce”, zastosował zwroty popularne, wręcz pospolite, oraz wyzywające metafory.
Sztuka opowiada historię rewolty przeciw królowi z punktu widzenia pewnego Hiszpańskiego arystokraty. Premiera sztuki wywołała głośny skandal, jednak ideały romantyzmu były już na tyle zakorzenione w umysłach, że został on uznany we Francji za prawdziwy styl, po czym stał się stylem oficjalnym.

</doc>
<doc id="319331" url="https://pl.wikipedia.org/wiki?curid=319331" title="Maxim Anisimov">
Maxim Anisimov



</doc>
<doc id="319333" url="https://pl.wikipedia.org/wiki?curid=319333" title="Dmitri Vassiliev">
Dmitri Vassiliev



</doc>
<doc id="319337" url="https://pl.wikipedia.org/wiki?curid=319337" title="62 Pułk Piechoty (II RP)">
62 Pułk Piechoty (II RP)

62 pułk piechoty (62 pp) – oddział piechoty Armii Wielkopolskiej i Wojska Polskiego II RP.
Formowanie i zmiany organizacyjne.
8 pułk Strzelców Wielkopolskich powstał w marcu 1919 w trakcie powstania wielkopolskiego z walczących na froncie jednostek ochotników z Pleszewa i Środy Wielkopolskiej oraz batalionu zapasowego 12. pułku strzelców. Część żołnierzy brała udział w walkach już od początku powstania w Poznaniu, to jest od 27 grudnia 1918 r.
17 stycznia 1920, po włączeniu Armii Wielkopolskiej w struktury Wojska Polskiego otrzymał numer „62”. 20 stycznia 1920 pułk zgodnie z postanowieniami traktatu wersalskiego wkroczył do Bydgoszczy. Następnie wziął udział w wojnie polsko-bolszewickiej, biorąc udział m.in. w walkach o Berdyczów oraz odnosząc samodzielne zwycięstwa w bitwach pod Glinianką i Zambrowem. Rocznicę walk o to miasto, przypadającą 26 kwietnia, ustanowiono świętem pułku.
W grudniu 1919 batalion zapasowy pułku stacjonował w Wągrowcu.
Pułk w walkach o granice.
25 kwietnia 1920 zgrupowana nad Słuczem 15 Wielkopolska Dywizja Piechoty przystąpiła do natarcia. Maszerowała po obu stronach linii kolejowej Szepetówka-Połonne-Berdyczów-Koziatyn.
Jej prawe skrzydło tworzyła grupa gen. Anatola Kędzierskiego w składzie 61. i 62 pułk piechoty. Grupa otrzymała zadanie działać w kierunku na Berdyczów.
26 kwietnia wielkopolskie pułki podeszły pod Berdyczów i zaatakowały dworzec kolejowy broniony przez oddziały 44 Dywizji Strzelców. Opór przeciwnika szybko złamano i do wieczora opanowano całe miasto.
Po opanowaniu Berdyczowa 62 pułk piechoty skierował się przez Koziatyn na Pikowiec. Pod Pastuchami pułk odciął odwrót wycofującej się z Berdyczowa, a eskortowanej przez pododdział 44 DS, sowieckiej kolumnie taborowej.
Po krótkiej wymianie strzałów zdemoralizowani czerwonoarmiści złożyli broń.
17 sierpnia dowódca 15 Dywizji Piechoty gen. Władysław Jung postawił zadanie, by 62 pułk piechoty wzmocniony 5 baterią 15 pułku artylerii polowej przegrupował się do Glinianki. Maszerujący w awangardzie I batalion por. Teofila Lorka osiągnął wieczorem Gliniankę. Jego 3 kompania zorganizowała ubezpieczenie postoju, a reszta batalionu zajęła kwatery w wiosce. Około 22.00 wieś zaatakowały, wycofujące się spod Warszawy, silne oddziały sowieckie. Zaskoczony batalion został wyparty z Glinianki, utracił cały tabor i dwa ckm-y.
Po uporządkowaniu pododdziałów dowódca I batalionu wyprowadził kontratak i odbił wioskę. Podczas szturmu poległ sierżant Jan Koper i 4 szeregowców. Godzinę później z dworu Glinianka wyszedł kolejny sowiecki atak i Polacy ponownie zostali wyparci z wioski. Porucznik Lorek obsadził 4 kompanią sierż. Michała Nowaka drogi prowadzące z Glinianki na wschód, a sam z resztą batalionu postanowił obejść wieś od południa i dołączyć do głównych sił pułku. Pod Glinianką pozostała także grupa piechurów z różnych pododdziałów. Oddział ten z własnej inicjatywy zajął stanowiska na północ od Glinianki i stąd ostrzeliwał nieprzyjaciela ogniem broni maszynowej. W tym czasie II i III batalion 62 pp zostały zatrzymane ogniem prowadzonym z dworu Glinianka. Dowódca 62 pp ppłk Władysław Grabowski wydał rozkaz natychmiastowego uderzenia na Gliniankę III batalionem i dwoma kompaniami II batalionu. Wzmocnił też swój I batalion oddziałem zwiadowców. W Woli Karczewskiej batalion por. Lorka zaatakował napotkany oddział sowieckiej kawalerii, rozproszył go i zadał mu poważne straty.
O świcie 18 sierpnia wieś i dwór Glinianka od zachodu zaatakowały siły główne 62 pułku piechoty. Atak poprzedziła nawała ogniowa dziewiętnastu ckm i 5 baterii 15 pułku artylerii polowej kierowana przez podporucznika Stefana Eitnera. W pierwszym rzucie uderzył III batalion porucznika Kazimierza Szcześniaka. Wykorzystując zamieszanie w szeregach nieprzyjaciela, dowódca I/62 pp por. Lorek uderzył na dwór od południa. Zaatakowani z dwóch stron Sowieci stawili słaby opór, a gdy w walce na bagnety Polacy zdobyli dwór i stojącą obok baterię, zaczęli masowo rzucać broń. Ubezpieczająca atak 4 kompania dopełniła okrążenia i z worka zdołały wydostać się nieliczne grupki czerwonoarmistów.
Pułk w okresie pokoju.
Od 24 stycznia 1920 pułk stacjonował w garnizonie Bydgoszcz, w koszarach imienia generała Franciszka Ksawerego Rymkiewicza przy ul. Warszawskiej. Wchodził w skład 15 Dywizji Piechoty.
17 kwietnia 1924 roku na placu ćwiczeń w Jachcicach w czasie szkolenia w rzucaniu granatów ręcznych miał miejsce tragiczny w skutkach wypadek. Trzymany przez kaprala Antoniego Jóźwiaka granat przedwcześnie eksplodował. Podoficer zmarł po 10 minutach w wyniku doznanych obrażeń ciała.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 21 sierpnia, jako datę święta pułkowego. Pułk obchodził swoje święto w rocznicę zdobycia Zambrowa w roku 1920. Po raz pierwszy święto obchodzono w 1921 roku.
30 marca 1936 minister spraw wojskowych na wniosek pułku zmienił datę święta pułkowego z dnia 21 sierpnia na dzień 26 kwietnia, w rocznicę bitwy pod Berdyczowem stoczonej w 1920. W 1936 z powodu żałoby narodowej pułk obchodził swoje święto „w ramach wewnętrznych”. W przeddzień święta, w koszarach pułku, na pomniku poległych odsłonięto tablicę z nazwiskami wszystkich poległych żołnierzy, ufundowaną przez oficerów rezerwy 62 pp.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 62 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Pułk we wrześniu 1939.
24 sierpnia 1939 rozpoczęto mobilizację pułku, którą zakończono w ciągu 3 dni.
30 sierpnia 1939 pułk, pod dowództwem płk. Kazimierza Heilman-Rawicza, obsadził zachodnią linię obrony „przedmościa bydgoskiego” w rejonie Kruszyn – Osówiec – Osowa Góra. 1 września nieprzyjaciel ograniczył się do bombardowania i rozpoznania pozycji pułku. Dopiero 2 września przeprowadził natarcia, wsparte czołgami i artylerią, które zostały powstrzymane. Wieczorem z 2 na 3 września pułk przegrupował się w kierunku północnym. Następnego dnia Niemcy zostali powstrzymani przez doskonale zorganizowaną obronę i ostrzał artylerii w rejonie Tryszczyna. Z obawy dowództwa Armii „Pomorze” przed okrążeniem jednostki, zgodnie z rozkazem pułk wycofał się nocą (3/4 IX) do Bydgoszczy. W czasie odwrotu przez miasto oddziały zostały ostrzelane przez dywersantów niemieckich. Po opanowaniu dywersji i wysadzeniu mostów na Brdzie, zajął pozycje obronne na południe od miasta (w rejonie Emilianowo – Piecki). W następnych dniach prowadził zwycięskie walki z przeciwnikiem, np. 6 września z niemiecką 50 DP w Puszczy Bydgoskiej.
Po raz drugi w nocy z 6 na 7 września oderwał się od wroga i ruszył lewym brzegiem Wisły w stronę Sochaczewa i Warszawy. Pułk wziął udział w największej bitwie kampanii wrześniowej – bitwie nad Bzurą. Przez wiele dni żołnierze odpierali ataki niemieckie, zabezpieczając północną flankę wojsk polskich (w rejonie Czerniewice – Grabkowo). 12 IX pułk odpierał ataki niemieckiej 208 DP, po czym został przesunięty na południe od Kowala dla osłony południowego skrzydła 27 DP. W kolejnych dniach pułk osłaniał odwrót i przeprawę dywizji przez Bzurę. 17 września przekroczył rzekę i bronił przejścia pod Brochowem. W końcu nadwyrężona obrona polska została przełamana, a pułk skierował się do Puszczy Kampinoskiej. Między 19 a 21 września dotarł do Warszawy, gdzie po krótkim odpoczynku zajął pozycje na Czerniakowie. Jeszcze 27 września przeprowadził skuteczny kontratak na Wilanów. Szlak bojowy 62 pułku piechoty wielkopolskiej zakończył się wraz z kapitulacją stolicy – 28 września 1939.
Straty jednostki w kampanii 1939 r. zamknęły się liczbą około 700 zabitych oraz 1000 rannych.
Symbole pułku.
Sztandar.
15 lipca 1924 roku Prezydent RP zatwierdził wzór chorągwi 62 pp. 4 sierpnia 1924 roku Prezydent RP Stanisław Wojciechowski wręczył pułkowi chorągiew ufundowaną przez społeczeństwo Bydgoszczy i powiatu bydgoskiego. 
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się liczby 62 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża znajdują się napisy przypominające miejsca związane z historią pułku:
Przy sztandarze zamocowana była biało-czerwona szarfa z napisem upamiętniającym fundatorów sztandaru o treści: "Miasto Bydgoszcz swoim dzieciom okolice Bydgoszczy swoim dzieciom"
Od 28 stycznia 1938 roku chorągiew pułkowa zaczęła być oficjalnie nazywana sztandarem. Od 1971 roku sztandar znajduje się w Muzeum Wojska Polskiego w Warszawie.
Odznaka pamiątkowa.
30 grudnia 1924 roku Minister Spraw Wojskowych generał dywizji Władysław Sikorski zatwierdził odznakę 62 pp. Odznaka 49x49 mm ma kształt krzyża maltańskiego pokrytego białą emalią, jako element cnoty, męstwa i ofiarności stanu żołnierskiego złożonego na ołtarzu ojczyzny. W centrum krzyża granatowa tarcza z numerem „62”. Odznaka dwuczęściowa, wykonana w tombaku srebrzonym i złoconym. Odznaki były wykonywane w dwóch wersjach: oficerskiej (emaliowanej) i żołnierskiej. Autorem projektu odznaki był kpt. Jerzy Zaleski, a wykonawcą Wiktor Gontarczyk z Warszawy. Wykonawcą odznaki oficerskiej przekazanej do zbiorów Muzeum Wojska przez Gabinet MSWojsk. w 1925 r. był mistrz złotniczy i rytowniczy Paul Kinder z Bydgoszczy.
Strzelcy wielkopolscy.
Żołnierze 62 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
11 maja 2013 na terenie Wojewódzkiego Sztabu Wojskowego w Bydgoszczy przy ul. Warszawskiej odbyła się uroczystość odsłonięcia odrestaurowanej tablicy pamiątkowej z napisem: „Pamięci żołnierzy 62 pułku piechoty wielkopolskiej, którzy życie swe oddali za wolność Ojczyzny w latach 1939–1945. Tryszczyn Szczutki Bydgoszcz Piecki Grabkowo Góra Biała Brochów Witkowice Puszcza Kampinoska Laski Wawrzyszew Mokotów Warszawa. Koledzy broni”.

</doc>
<doc id="319344" url="https://pl.wikipedia.org/wiki?curid=319344" title="Rożniawa">
Rożniawa

Rożniawa (słow. "Rožňava", niem. "Rosenau", węg. "Rozsnyó", łac. "Rosnavia") – miasto powiatowe we wschodniej Słowacji, w kraju koszyckim. Gospodarcze i turystyczne centrum historycznego regionu Gemer.
Położenie.
Rożniawa leży na wysokości 318 m n.p.m. w centrum Kotliny Rożniawskiej, na pograniczu Rudaw Spiskich (od północy) i Krasu Słowacko-Węgierskiego (od południa), w dolinie rzeki Slaná. Liczy 19 706 mieszkańców (2011), powierzchnia miasta wynosi 45,62 km². Miasto dzieli się na dzielnice:
Rożniawa leży przy drodze krajowej nr 16 (R2, międzynarodowej E571) z Koszyc do Zwolenia. W mieście łączy się z nią droga krajowa nr 67 z Popradu. Równolegle do drogi 16 biegnie linia kolejowa z Koszyc do Łuczeńca. W Rożniawie odbija od niej na północ odnoga do miasta Dobszyna.
Historia.
Okolice miasta były gęsto zasiedlone przez górników już około 1200. Pierwsza pisemna wzmianka o Rożniawie znajduje się w dokumencie z 1291 r., wystawionym przez króla Andrzeja III biskupowi ostrzyhomskiemu Ladomérowi. Nazwa miejscowości wywodzi się od nazwy wyjątkowo bogatej w surowce kopalni, zwanej "Rosnoubana" (węg. "Rozsnyóbánya", niem. "Rosenau"). W 1304 r. istniał tu już kościół parafialny w miejscu, w którym stoi dzisiejsza katedra. Około 1340 r. osada nabrała charakteru miejskiego. W 1382 r. Rożniawa otrzymała od króla Ludwika I prawa miejskie, a w 1410 – uprzywilejowany status wolnego królewskiego miasta górniczego. Od 1487 r. miasto było członkiem związku wschodniosłowackich miast górniczych – Heptapolitany. W 1776 w Rożniawie erygowano biskupstwo rzymskokatolickie.
W średniowieczu Rożniawa była miastem górniczym. W Rożniawie i jej okolicach wydobywano złoto, srebro i miedź. W XVI i XVII wieku wydobycie metali załamało się na skutek podbicia przez imperium osmańskie terenów na południe od miasta oraz wskutek wojen religijnych (w 1522 r. miasto przeszło na ewangelicyzm). Wydobycie, tym razem głównie rudy żelaza, ruszyło ponownie na początku XVIII wieku i trwało do drugiej połowy XX wieku. Obecnie w mieście istnieją zakłady przemysłu spożywczego, odzieżowego i szczątkowe wydobycie surowców mineralnych.
W 1910 miasto liczyło 6,6 tys. mieszkańców, z czego 5,9 tys. Węgrów, 0,4 tys. Słowaków i 0,2 tys. Niemców. W 1991 z 18,6 tys. mieszkańców 12,3 tys. stanowili Słowacy, 5,8 tys. Węgrzy, 0,2 tys. Cyganie, 0,2 tys. Czesi.
Zabytki Rożniawy.
W mieście od 1902 działa muzeum górnictwa z ekspozycjami poświęconymi geologii i przyrodzie regionu oraz historii miejscowego górnictwa i hutnictwa.
Postacie związane z Rożniawą.
W latach 1805–1808 do tutejszego gimnazjum uczęszczał Pavol Jozef Šafárik (1795–1861) – słowacki poeta, historyk, etnograf i słynny slawista. W latach 1824-1827 uczył się tu Samo Chalupka (1812-1883), późniejszy wybitny słowacki poeta romantyczny, a w l. 1828-1829 późniejszy duchowny ewangelicki i wybitny działacz narodowy Michal Miloslav Hodža (1811-1870).

</doc>
<doc id="319348" url="https://pl.wikipedia.org/wiki?curid=319348" title="Kuopio">
Kuopio

Kuopio – miasto i gmina w środkowej Finlandii, w regionie Sawonia Północna, nad jeziorem Kallavesi. Powierzchnia gminy wynosi 1 728,53 km², z czego 604,51 km² stanowi woda. Zamieszkana przez 93 303 osób (31 grudnia 2010). Miasto i okolice są nazywane "Błękitną Perłą Pojezierza Fińskiego".
Historia.
Osada została lokowana przez hrabiego Pera Brahego (fiń. Pietari Brahe) już w 1653 (osadnictwo istniało tu jeszcze wcześniej, pierwszy kościół powstał w 1552), lecz za oficjalną datę założenia miasta przyjmuje się 17 listopada 1775, kiedy to król Gustaw III uczynił miejscowość stolicą prowincji. W 1778 powstała szkoła. Prawa miejskie Kuopio otrzymało w 1782.
Kuopio odegrało znaczącą rolę w rozwoju fińskiej kultury w XIX wieku. W 1844 powstała szkoła średnia, a u schyłku XIX wieku powstały szkoły przemysłowa, handlowa i pielęgniarska. W mieście zamieszkiwali zasłużeni Finowie, m.in. działacz narodowy Johan Wilhelm Snellman i pisarze Juhani Aho, Minna Canth i Maria Jotuni. Rozwój miasta nastąpił w XX wieku. Stało się ono rozwiniętym ośrodkiem turystycznym, handlowym i edukacyjnym. W 1966 powstał w mieście uniwersytet.
1 stycznia 2011 w granice Kuopio włączono gminę Karttula.
Sport.
Kluby sportowe:
Obiekty:
Miasto jest miejscem stałego zamieszkania Miki Kojonkoskiego, trenera skoków narciarskich. Zasiada on w Radzie tego miasta z ramienia Partii Koalicji Narodowej.
Transport.
Znajduje się tu stacja kolejowa Kuopio.

</doc>
<doc id="319350" url="https://pl.wikipedia.org/wiki?curid=319350" title="Airbus A330">
Airbus A330

Airbus A330 – szerokokadłubowy samolot pasażerski używany w lotach komercyjnych na średnich i długich dystansach o dużej ładowności, produkowany przez koncern Airbus. Zaprojektowany równocześnie z czterosilnikowym A340. 
A330-200/300.
Airbus A330 został opracowany na początku lat 90. równolegle z Airbus A340 na bazie tego samego kadłuba. Prototyp oblatano w 1992 roku, rok później niż A340. Konstrukcja skrzydeł A330 jest identyczna z A340, a różnica tkwi w zastosowaniu dwóch silników. A340 ze względu na większą masę ma dodatkową goleń podwozia. Projekt oparty jest na Airbusie A300, a system awioniki pochodzi z A320. Pilot kieruje ruchami maszyny poprzez system fly by wire (poprzez komputer).
Liczba pasażerów zależy od konfiguracji foteli. Producent proponuje wersję z trzema klasami - 295 siedzeń. W opcji z dwiema klasami przewidziano 335 foteli. Pierwszym odbiorcą samoloty w wersji A330-300 były linie Air Inter (obecnie Air France) w 1994 roku. 19 lipca 2013 Airbus dostarczył tysięczny egzemplarz A330 przeznaczony dla Cathay Pacific. W 2013 cena jednego samolotu wynosiła około 216 milionów USD za wersje A330-200, 219 mln za -200F i 239 milionów USD za A330-300.
Pierwsze A330 miały masę startową 212 ton i w wersji A330-300 zasięg 7400 km, krótszy od konkurencyjnych na rynku szerokokadłubowych dwusilnikowych samolotów Boeinga oznaczonych 767-300ER o zasięgu km i 777-200ER o zasięgu km. A330 mógł latać zaledwie przez Atlantyk. A340-300 był samolotem dalekodystansowym o zasięgu km oraz mieścił ponad 300 pasażerów, ale z powodu zmiany przepisów ETOPS, które umożliwiły wykonywanie lotów długodystansowych przez samoloty dwusilnikowe oraz otwarcie przestrzeni powietrznej nad dawnym ZSRR stał się nieekonomiczny. W 1998 roku dostarczono do Korean Air pierwszy egzemplarz nowej wersji A330-200 z masą startową zwiększoną do 230 ton oraz zasięgiem ponad km, zabierający ok. 240 pasażerów. Krótsza odmiana jest o 5 metrów krótsza, żeby poprawić jej stabilność statecznik pionowy jest o 60 cm wyższy. A330-200 zabierając 50 pasażerów mniej niż A340 mógł obsługiwać te same trasy będąc przy tym tańszy w eksploatacji, dzięki czemu Airbus szybko zaczął zdobywać rynek samolotów szerokokadłubowych zdominowany przez producentów amerykańskich. Równolegle w 1998 do sprzedaży trafił A330-300 ze zwiększoną do 230 ton masą startową i zasięgiem km. W latach 1999-2008 popularniejsza była wersja A330-200, ale od 2010 najlepiej sprzedającym się szerokokadłubowcem w historii koncernu został A330-300, do 2018 roku Airbus sprzedał 787 szt. w tej wersji.
Airbus A330-200 o zasięgu km może pokonywać trasy długodystansowe, np. Toronto - Frankfurt (Air Canada), czy też średniodystansowe jak np. Abu Dhabi - Manchester (Etihad Airways). Wersje modelowe 201 do 203 wyposażono w silniki General Electric CF6-80E1, 222 do 223 w Pratt &amp; Whitney PW4000 lub 243 z Rolls-Royce Trent 700.
1 kwietnia 2015 producent uzyskał certyfikat EASA dla A330-300 o zwiększonej z 235 do 242 ton maksymalnej masie startowej, jego zasięg wzrósł do km, przy 2% niższym zużyciu paliwa. 9 września 2015 certyfikat otrzymał A330-200 o masie 242 ton, zasięg wersji wzrósł o 650 km do km lub 15 godzin lotu. Nowe wersje wypełniły lukę po wycofaniu się z produkcji modelu A340 oraz stały się bazą do stworzenia zmodernizowanej wersji neo ("new engine option"). W 2018 roku dostawy A330 znacznie spadły. Airbus rozpoczął produkcję seryjną A330neo oraz napotkał na problem ze zbyciem starszej generacji A330ceo. Z powodów problemów finansowych chińskiej "HNA Group" sześć samolotów dla trzech chińskich odbiorców oczekiwało na dostarczenie z braku przedpłat, a dalsza produkcja była zagrożona. W 2019 roku zakończy się produkcja wersji -200 i -300 (z wyjątkiem wersji towarowej -200F i wojskowych -200 MRTT).
A330neo.
14 lipca 2014 na Farnborough International Airshow 2014 Airbus uruchomił program A330neo ("new engine option") oferowanego wyłącznie z silnikami Rolls-Royce Trent 7000). Dzięki nowym wingletom z tworzywa sztucznego wzmocnionym włóknem węglowym (CFRP) i silnikom RR samoloty zużycie paliwa zmniejszono o 11% w porównaniu do oryginalnych A330. Rozpiętość skrzydeł nowej wersji wzrosła z 60,3 do 64 metrów, dzięki zastosowaniu nowych kompozytowych wingletów, takich jak stosowanych na Airbus A350 XWB. A330-800neo o długości 58,82 m mieszczący 257 pasażerów w układzie trójklasowym zastąpił A330-200, natomiast A330-300 zastąpiony został przez A330-900neo (oznaczenie kodu silnika A330-941) o długości 63,66 m i pojemności 287 osób. Długość kadłuba pozostała niezmieniona, ale dzięki zmianom w kabinie pojemność wzrośnie o 6-10 miejsc w konfiguracji 2-3 klasowej. W związku z wprowadzeniem A330neo, który ma konkurować z 787-8 producent zrezygnował z uruchomienia produkcji krótkiej wersji A350-800 o długości 60,54 m.
Ponieważ samolot miał mniejszy potencjał sprzedażowy od 787 lub A350 producenci silników turbowentylatorowych negocjowali wyłączność dla wersji A330neo. Airbus wybrał silnik Trent 7000 produkcji Rolls-Royce plc, będący rozwinięciem Rolls-Royce Trent 1000 - jednej z dwóch jednostek dostępnych na Boeing 787. Do marca 2014 prowadzono też negocjacje z GE Aviation z silnikiem na bazie General Electric GEnx-1A oraz Pratt &amp; Whitney. Podobna sytuacja miała miejsce w czerwcu 1997 roku, kiedy Airbus i Rolls-Royce porozumieli się ws. modernizacji modelu A340 do wersji A340-500/600 wyposażonej wyłącznie w silniki Trent 500. Także Airbus A350 oferowany jest wyłącznie z Rolls-Royce Trent XWB.
Montaż końcowy pierwszego A330-900neo rozpoczęto w październiku 2016 roku. W grudniu 2016 gotowy był pierwszy prototyp w kompletnym malowaniu, pozbawiony jednak silników. W lutym 2017 ukończono drugi egzemplarz testowy A330-900 #F-WTTE, który także oczekiwał na jednostki napędowe. Pierwotnie producent zaplanował wprowadzenie do służby wersji A330-900 pod koniec 2017, a -800 w 2018 roku. Wejście do służby nowej wersji opóźniono do połowy 2018 roku z powodu prac nad silnikiem. Opóźnienia w rozwoju silnika Trent 7000 uniemożliwiły rozpoczęcie testów i certyfikacji w 2016 roku. 19 października 2017 roku A330-900neo MSN1795/#F-WTTN wykonał pierwszy lot. W fazie testów i certyfikacji wzięły udział dwa samoloty testowe. Silnik Trent 7000 uzyskał certyfikat 20 lipca 2018 roku. Dla poprawy osiągów samolotu w 2017 roku Airbus rozpoczął prace nad zwiększeniem maksymalnej masy startowej A330-900 z 242 do 251 ton. Pozwoli to na zwiększenie zasięgu z km do blisko km. Ma to pozwolić na oferowanie lotów przez Pacyfik i zbliżyć się do konkurencyjnego Boeinga 787-9 o zasięgu km.
Montaż pierwszego A330-800neo rozpoczęto pod koniec listopada 2017. Prototyp o nr seryjnym MSN1888 zaprezentowano 5 lutego 2018. Od 2016 roku Airbus dysponował tylko jednym zamówieniem na sześć sztuk A330-800neo dla Hawaiian Airlines, które anulowały je w lutym 2018 na rzecz Boeingów 787-9. 15 października 2018 roku pozyskano jedyne potwierdzone zamówienie na osiem A330-800neo dla Kuwait Airways. Według Boienga projekt A330neo był skazany na porażkę, bo większość linii wybiera Dreamlinera lub A350 XWB, a rynek na średnie samoloty dalekiego zasięgu do połączeń bezpośrednich jest nasycony przez 787-8 na które popyt skończył się w 2008, od kiedy lepiej sprzedawały się większe 787-9 i A330-300.
Nabywcami A330neo są użytkownicy starszych wersji A330ceo (A330–200 i A330–300), którzy wybrali bardziej efektywne kosztowo A330–900neo kosztem większego zasięgu A330–800neo. Rynek użytkowników A330 w 2017 roku liczył ponad 100 przewoźników. Linie Air Berlin i Transaero przestały istnieć przed rozpoczęciem produkcji samolotu. W 2018 roku Airbus stracił zamówienie na 28 szt. A330-900 i 8 A330-200 dla Iran Air z powodu sankcji nałożonych przez USA, co skutkowało skurczeniem się portfela zamówień na A330ceo do 78 szt. oraz A330neo do 186 szt. Z powodu braku dostatecznego wolumenu zamówień Airbus ograniczył od 2016 tempo produkcji A330 z dziewięciu do 5-6 szt. miesięcznie W 2019 produkcję ograniczono z 60 do 50 szt. rocznie lub 4-5 szt. miesięcznie. Przed rozpoczęciem dostaw zamówienia na A330–900neo oprócz czterech firm leasingowych złożyły linie AirAsia X (100 szt.), Delta Air Lines (35 szt.), TAP Portugal (10 szt. plus 10 szt. w leasingu), Garuda Indonesia (14 szt.), Azul (5 szt.), WOW air (4 szt.), Middle East Airlines (4 szt.), Aircalin (2 szt.), Air Sénégal (2 szt.), Arkia (2 szt.), RwandAir (2 szt. w leasingu) i nieujawniony odbiorca (6 szt.). 14 lutego 2019 roku program zyskał zamówienie na 40 szt. A330-900neo, które wraz z 30 szt. A350-900 pochodziły z konwersji anulowanych Airbus A380.
Pierwszym nabywcą samolotu były Delta Air Lines, ale pierwszym użytkownikiem samolotu będą linie TAP Portugal, które zamieniły zamówione A350-800 na A330-900. 15 maja 2018 oblatano pierwszy seryjny A330-900 dla TAP MSN1819/#CS-TUA. Pierwszy A330neo przekazano TAP 26 listopada 2018.
A330-200F.
Model towarowy A330-200F w lecie 2006 zastąpił w ofercie Airbusa A300-600F, samolot różni się wizualnie od pozostałych A330 wystającym z kadłuba schowkiem przedniej goleni podwozia. Zmiana była konieczna, aby ułatwić załadunek poprzez uniesienie pokładu, ponieważ rodzina A330/A340 ma pokład pochylony do przodu. Pierwszy egzemplarz oblatano 5 listopada 2009, a dostawy rozpoczęto w 2010 roku. W lutym 2012 uruchomiono program A330P2F ("Passenger-to-Freighter"), który oferuje możliwość konwersji samolotów pasażerskich na Cargo. A330-300P2F oblatano w październiku 2017, w listopadzie 2017 uzyskał dodatkowy certyfikat typu EASA, a pierwszym użytkownikiem zostało DHL Aviation pod koniec 2017 roku. W sierpniu 2018 dostarczono pierwszego A330-200P2F do EgyptAir Cargo.
A330-700L Beluga XL.
W listopadzie 2014 roku Airbus uruchomił program opracowania następcy dla 20-letnich Airbus Beluga A300-600ST - wielkogabarytowych transportowców do transportu m.in. kadłubów samolotów A320. Fazę koncepcyjną zakończono we wrześniu 2015 roku. Do napędu pięciu nowych samolotów oznaczonych A330-743L na bazie A330-200F wybrano silniki RR Trent 700. Pierwszy egzemplarz wytoczono z linii montażowej w styczniu 2018 roku. Kompletny samolot w malowaniu inspirowanym białuchą zaprezentowano 28 czerwca 2018. 19 lipca 2018 roku samolot wykonał pierwszy lot z lotniska w Tuluzie. Wydarzenie zbiegło się z trwającym w Wielkiej Brytanii 2018 Farnborough International Airshow.
A330 MRTT.
Airbus Defence and Space oferuje wojskową wersję transportowo-tankującą Airbus A330-200 MRTT zakupioną dla sił zbrojnych takich krajów jak Australia, Wielka Brytania czy Francja. Swój pierwszy lot wykonał 15 czerwca 2007. Samolot opracowano w latach 2006-2010 w odpowiedzi na zainteresowanie USA. W wersji amerykańskiej miał nosić oznaczenie Northrop Grumman KC-45A.
Dostawy.
Największymi odbiorcami pierwszej generacji samolotu do lipca 2018 były linie: China Eastern Airlines (62 szt.), Air China (56), Cathay Pacific (49), China Southern Airlines (48), Turkish Airlines (45), Northwest Airlines (32), Qatar Airways (31), Korean Air (30), Malaysia Airlines (29), Emirates (28), Thai Airways International (27), Etihad Airways (25), US Airways (24), Iberia (23), Philippine Airlines (23), AirAsia X (20), Garuda Indonesia (20), Qantas (20) i firmy leasingowe: ILFC (98 szt.), CIT Leasing (51), GECAS (33), International Airfinance Corporation (25), Intrepid Aviation Group (20) oraz odbiorcy rządowi i siły zbrojne lub (47).
Samoloty A330 użytkuje ponad 120 linii lotniczych. Największymi użytkownikami samolotu w 2016 roku były linie: Turkish Airlines (64), Air China (56), China Eastern Airlines (54), Delta Air Lines (42), China Southern Airlines (39), Cathay Pacific (38), Qatar Airways (34), AirAsia X (30), Etihad Airways (29), Korean Air (29), Qantas (28), American Airlines (24), China Airlines (24), Garuda Indonesia (24), Singapore Airlines (23).

</doc>
<doc id="319354" url="https://pl.wikipedia.org/wiki?curid=319354" title="Pierre Seel">
Pierre Seel

Pierre Seel (ur. 16 sierpnia 1923 w Haguenau, Alzacja, zm. 25 listopada 2005 w Tuluzie) – francuski więzień obozu koncentracyjnego, autor wspomnień poświęconych prześladowaniom osób homoseksualnych przez nazistów.
Pochodził z rodziny katolickiej, jego rodzice prowadzili piekarnię. Wychowywał się w alzackim mieście Mulhausen. Trafił przypadkowo do kartoteki policyjnej jako osoba homoseksualna, kiedy składał zeznania w sprawie kradzieży dokonanej w miejscu spotkań gejów. Lista osób homoseksualnych trafiła w ręce niemieckie po zajęciu Alzacji w 1940; 3 maja 1941 Seel został aresztowany przez Gestapo.
Po pobycie w lokalnym więzieniu, gdzie był poddawany brutalnym przesłuchaniom, trafił do obozu koncentracyjnego w Schirmeck koło Strasburga. Był tam ofiarą okrutnego traktowania osób o orientacji homoseksualnej przez nazistów, a także m.in. świadkiem zabójstwa swojego partnera. Samemu Seelowi udało się przeżyć obóz; zwolniony po kilku miesiącach, został wcielony do armii niemieckiej i wysłany na wschodni front. Pod koniec wojny trafił do radzieckiego obozu jenieckiego i kilka miesięcy spędził na Ukrainie.
Po powrocie do Francji nie ujawniał przez lata ani swojej orientacji seksualnej, ani przeszłości z nią związanej. Jako katolik, przekonany przez spowiednika, próbował stłumić swój homoseksualizm i ożenił się w 1950; z małżeństwa urodziło się troje dzieci, dwóch synów i córka. Po rozpadzie małżeństwa w 1978 zaangażował się w działalność organizacji gejów-katolików „David i Jonathan”.
W 1981 zdecydował się na ujawnienie swoich doświadczeń, w reakcji na wypowiedź arcybiskupa Strasburga, uznającego homoseksualizm za chorobę. Seel ogłosił publiczną odpowiedź na słowa arcybiskupa, w której opisał prześladowania osób homoseksualnych w czasie II wojny światowej. W kolejnych latach domagał się uznania osób homoseksualnych jako grupy prześladowanej przez reżim hitlerowski. Swoje przeżycia opisał w autobiografii "Moi, Pierre Seel, déporté homosexuel" (1994), napisanej wspólnie z dziennikarzem Jeanem Pierre Jockerem, przetłumaczonej na angielski ("Liberation Was for Others. Memoirs of a Gay Survivor of the Nazi Holocaust", 1997) i niemiecki ("Ich, Pierre Seel, deportiert und vergessen", 2002). Wystąpił również w filmie dokumentalnym poświęconym tej tematyce "Paragraf 175". Po uznaniu faktu prześladowań gejów w czasie wojny uczestniczył jako reprezentant tej grupy w uroczystościach rocznicowych.

</doc>
<doc id="319364" url="https://pl.wikipedia.org/wiki?curid=319364" title="Urban Dance Squad">
Urban Dance Squad

Urban Dance Squad – holenderski zespół grający muzykę rapcore, z elementami muzyki elektronicznej i reggae.
Zespół powstał pod sam koniec lat 80. XX wieku.

</doc>
<doc id="319367" url="https://pl.wikipedia.org/wiki?curid=319367" title="Bohdan Sláma">
Bohdan Sláma

Bohdan Sláma (ur. 29 maja 1967 w Opawie) – czeski reżyser filmowy, scenarzysta, aktor i pedagog.
Jest absolwentem Akademii Sztuk Scenicznych w Pradze.

</doc>
<doc id="319370" url="https://pl.wikipedia.org/wiki?curid=319370" title="Mapa wielkoskalowa">
Mapa wielkoskalowa

Mapa wielkoskalowa – opracowanie kartograficzne w wielkich skalach, np. 1:500, 1:1 000, 1:2 000 niekiedy 1: 5 000. Mapa wielkoskalowa jest mapą niewielkiego obszaru np. regionu lub miasta. 

</doc>
<doc id="319371" url="https://pl.wikipedia.org/wiki?curid=319371" title="Derywaty">
Derywaty



</doc>
<doc id="319372" url="https://pl.wikipedia.org/wiki?curid=319372" title="Kontrakt terminowy">
Kontrakt terminowy

Kontrakt terminowy – umowa sprzedaży, w której kupujący zobowiązuje się do nabycia, a sprzedający do sprzedaży w ściśle określonym, przyszłym czasie po ściśle określonej w momencie zawarcia transakcji cenie, określonej ilości wystandaryzowanego instrumentu bazowego lub dokonania równoważnego rozliczenia finansowego. Instrumentami bazowymi mogą być dowolne wartości ekonomiczne, które można wyliczyć w sposób niebudzący wątpliwości (np. surowce, akcje, indeksy giełdowe, waluty).
Kontrakty terminowe są wykorzystywane przede wszystkim do zabezpieczania się przed ryzykiem wynikającym ze zmiany ceny instrumentu bazowego w przyszłości.
Do kontraktów terminowych zalicza się:

</doc>
<doc id="319374" url="https://pl.wikipedia.org/wiki?curid=319374" title="Saša Gedeon">
Saša Gedeon

Saša Gedeon (ur. 29 sierpnia 1970 w Pradze) – czeski reżyser filmowy i scenarzysta.
Życiorys.
Wychował się w Kladnie, gdzie ukończył gimnazjum. Reżyserię studiował w praskiej szkole filmowej (FAMU). Ukończył ją w 1996. Obecnie uczy na FAMU młodych adeptów reżyserii.

</doc>
<doc id="319376" url="https://pl.wikipedia.org/wiki?curid=319376" title="Fundacja Gajusz">
Fundacja Gajusz

Fundacja Gajusz – organizacja pożytku publicznego powstała 20 lutego 1998 roku z inicjatywy Tisy Żawrockiej. Pomaga dzieciom przewlekle i nieuleczalnie chorym, oraz ich rodzinom. Siedziba mieści się w Łodzi. Zakres działalności fundacji obejmuje cały region łódzki.
Działalność.
Głównym celem działalności fundacji jest pomoc przewlekle i nieuleczalnie chorym dzieciom.
Opieka nad dziećmi chorymi onkologicznie.
Fundacja współpracuje z oddziałem onkohematologii szpitala przy ulicy Spornej w Łodzi;
Opieka paliatywna na dziećmi.
Hospicjum Domowe dla Dzieci.
Fundacja Gajusz jest organem założycielskim "Hospicjum Domowego dla Dzieci Ziemi Łódzkiej". Hospicjum powstało 4 stycznia 2005 roku. Zespół Hospicjum opiekuje się około trzydzieściorgiem nieuleczalnie chorych dzieci, zapewniając im opiekę w ich domach. W skład zespołu wchodzi:
Ośrodek należy do Niepublicznego Zakładu Opieki Zdrowotnej. Usługi medyczne i opieka socjalna świadczone są bezpłatnie w oparciu o umowę z NFZ oraz wpłaty sponsorów, osób prywatnych.
Pracownia Pediatrycznej Opieki Paliatywnej.
W 2009 roku Hospicjum nawiązało współpracę z Uniwersytetem Medycznym w Łodzi. Jest to pierwsza w Polsce pracownia, gdzie partnerami są instytucja państwowa i Niepubliczny Zakład Opieki Zdrowotnej. W planach jest przygotowanie podręczników i artykułów naukowych o opiece paliatywnej nad dziećmi oraz kształcenie studentów i lekarzy.
Stacjonarne Hospicjum dla Dzieci.
2 października 2013 Fundacja otworzyła "Pałac – Hospicjum Stacjonarne dla Dzieci". Mieści się ono w budynku przy ul. J.Dąbrowskiego w Łodzi, przekazanym Fundacji przez władze miasta w 2010 i wyremontowanym przez Fundację kosztem , pochodzących w całości z datków i darów osób prywatnych i firm. Fundacja nazywa hospicjum Pałacem, zaś jego małych pacjentów Księżniczkami i Książętami. W Pałacu może przebywać 11 dzieci.
Hospicjum perinatalne.
W 2014 Fundacja uruchomiła Hospicjum Perinatalne działające przy Hospicjum Domowym. Opiekuje się ono rodzinami, u których w trakcie ciąży wykryto wadę letalną płodu, czyli wadę uniemożliwiającą przeżycie dziecka (co oznacza śmierć dziecka jeszcze przed lub wkrótce po urodzeniu). Rodzinom takim hospicjum perinatalne oferuje bezpłatnie konsultacje lekarzy (genetyka, ginekologa-położnika i pediatry), wsparcie w przygotowaniu domu do opieki nad chorym noworodkiem, a także profesjonalną pomoc psychologiczną i wsparcie duchowe w ciąży i podczas opieki nad dzieckiem.
Fundacja Pomoc.
W 2014 roku przy ulicy Dąbrowskiego 87 w Łodzi rozpoczęło działalność Centrum Medyczne PoMoc. Oferuje ono konsultacje lekarzy specjalistów pediatrów, hematologów dziecięcych, neurologa dziecięcego, ginekologa, genetyka klinicznego i urologów. W Centrum wykonywane jest USG ginekologiczne i urologiczne oraz USG ciąży (w tym USG genetyczne płodu). Na miejscu pobierane są również badania laboratoryjne. Dodatkowo oferowane są usługi gabinetu masażu. Cały zysk z działalności Centrum przekazywany jest na potrzeby hospicjów dziecięcych prowadzonych przez Fundację Gajusz.
Ośrodek preadopcyjny.
Od 2016 fundacja Gajusz prowadzi na zlecenie zarządu województwa łódzkiego Interwencyjny Ośrodek Preadopcyjny „Tuli-Luli”. Ośrodek przeznaczony jest dla dzieci do pierwszego roku życia, które wymagają specjalistycznej opieki i nie mogą, w czasie oczekiwania na adopcję, być umieszczone w rodzinie zastępczej.
Powstał jako pierwsza tego rodzaju placówka w regionie łódzkim i trzecia w kraju. Zapewnia podopiecznym wielospecjalistyczną pomoc terapeutyczną, pedagogiczną, psychologiczną oraz rehabilitację.
Centrum Terapii i Pomocy Dziecku i Jego Rodzinie.
W 2018 przy ulicy Piotrkowskiej 17 w Łodzi otwarto Centrum Terapii i Pomocy Dziecku i Jego Rodzinie "Cukinia". Powstało dzięki fundacji "Gajusz", fundacji "Zielone Wzgórze" i łódzkiemu oddziałowi Stowarzyszenia Zastępczego Rodzicielstwa. Oferuje pomoc psychologiczną i terapeutyczną dzieciom, które doświadczyły tragicznych przeżyć, oraz ich rodzinom, zarówno biologicznym i adopcyjnym.
Pomoc zagraniczna.
2008.
Fundacja pomaga również w założeniu hospicjum dla dzieci w Erywaniu – w tym celu dwoje wolontariuszy spędziło lato 2008 roku w Armenii pomagając tworzyć struktury wolontariackie a do Łodzi przyjechało stamtąd kilkoro lekarzy i pielęgniarka aby szkolić się z zakresu medycyny paliatywnej. Program ten finansowany był ze środków Ministerstwa Spraw Zagranicznych "Polska Pomoc Zagraniczna 2008". Wynikiem współpracy jest powstanie armeńskiego Stowarzyszenia Gayush do Opieki Domowej nad Ciężko Chorymi Dziećmi. Stowarzyszenie pomaga dzieciom z porażeniem mózgowym, rdzeniowym zanikiem mięśni, wrodzoną łamliwością kości i encefalopatią.
2009.
Projekt "Barwniej – program budowy postaw obywatelskich poprzez wolontariat" współfinansowany przez MSZ RP w ramach programu Polska Pomoc 2009. Sfinansowano remont świetlicy na oddziale hematologicznym oraz łazienki na oddziale alergologicznym szpitala Centrum Matki i Dziecka w Kiszyniowie. W szkoleniu dla wolontariuszy wzięło udział 10 osób. Po warsztatach jeszcze przez dwa tygodnie polscy wolontariusze z mołdawskimi kolegami pracowali z dziećmi w nowo otwartej świetlicy.
Wolontariat GAJUSZA.
Niemal od początku istnienia fundacja współpracuje z wolontariuszami, którzy działają w czterech grupach:
Wydarzenia.
Od kilku lat Fundacja GAJUSZ bierze udział w akcji "Hospicjum to też życie" organizowanej przez Fundację Hospicyjną. Poza tym organizowała różnorodne imprezy m.in. koncerty z udziałem Urszuli Dudziak, Artura Rojka czy Krzysztofa Krawczyka, wystawy fotograficzne, aukcje dzieł sztuki, pokaz mody oraz happeningi. 12 grudnia 2009 roku w solowym koncercie charytatywnym na rzecz podopiecznych Hospicjum Domowego dla Dzieci Ziemi Łódzkiej wystąpił Leszek Możdżer.
Wyróżnienia.
Order Uśmiechu.
9 lutego 2008 roku prezes fundacji – Tisa Żawrocka została odznaczona Orderem Uśmiechu.
23 kwietnia 2009 roku Orderem Uśmiechu odznaczona została dr n. med. Małgorzata Stolarska – specjalista chorób dzieci; specjalista onkologii i hematologii dziecięcej, dyrektor ds. medycznych Hospicjum, pracownik naukowy Uniwersytetu Medycznego w Łodzi oraz ordynator oddziału onkohematologii Uniwersyteckiego Szpitala nr 4 przy ul. Spornej w Łodzi.

</doc>
<doc id="319381" url="https://pl.wikipedia.org/wiki?curid=319381" title="Jan Hřebejk">
Jan Hřebejk

Jan Hřebejk (ur. 27 czerwca 1967 w Pradze) – czeski reżyser filmowy, scenarzysta i aktor.
Filmografia.
W 2000 roku zdobył nagrodę Złotego Grona na Lubuskim Lecie Filmowym za film "Pelíšky". W 2001 roku zdobył nagrodę Srebrnego Grona na Lubuskim Lecie Filmowym za film "Musíme si pomáhat" ("Musimy sobie pomagać").

</doc>
<doc id="319389" url="https://pl.wikipedia.org/wiki?curid=319389" title="Czerniaków">
Czerniaków

Czerniaków – część dzielnicy Mokotów i obszar MSI w Warszawie leżący między skarpą warszawską a korytem Wisły. 
Od północy graniczy z Ujazdowem, od południa z Sadybą. Główną arterią Czerniakowa jest ul. Czerniakowska. Na przedwojennych mapach lokalizowany był w okolicach placu Bernardyńskiego (gdzie znajdował się historyczny środek wsi Czerniaków), z czasem jednak przyjęło się określać tym mianem także tereny na wschód od ulicy Czerniakowskiej – obszar przyporządkowywany do tej pory Siekierkom – uwzględniono to w podziale MSI – niemniej północna część włączona została do rejonu MSI Ujazdów i częściowo Solec (północny fragment Cypla Czerniakowskiego).
Na jego terenie znajduje się między innymi Jeziorko Czerniakowskie. Poza granicami MSI Czerniaków znajdują się:
Opis.
Najstarszym zabytkiem z terenu Czerniakowa jest datowana na 2,5 tys. lat p.n.e. krzemienna siekiera znaleziona przy ul. Idzikowskiego. Okolice te prawdopodobnie długo jednak nie były zamieszkane na stałe ("zobacz też:" prehistoria Mokotowa).
Wieś Czerniakowo leżała na tych terenach od średniowiecza i wchodziła w skład parafii soleckiej. Od XIII w. prawdopodobnie znalazła się w obrębie parafii jazdowskiej. Na podstawie niewielkiej powierzchni wsi historycy sądzą, że Czerniakowo wraz z Czarnowem (obecnie Siekierki) i Siedlcami (dzisiejsze Sielce) stanowiły kiedyś całość.
Od Czerniakowa nazwisko rodowe wzięli potomkowie podkomorzego warszawskiego za księcia Janusza Starszego, Hinczy Cedlica, z racji pochodzenia zwanego Ślązakiem (Silesitą). W 1502 roku jego spadkobierca, Hincza Czerniakowski, sprzedał je sąsiadowi, Mikołajowi Milanowskiemu. Areał Czerniakowa wynosił w 1528 roku 6 łanów chełmińskich (włók). W drugiej połowie XVI wieku pracował tam jednokołowy młyn wodny, a Jeziorko Czerniakowskie było wykorzystywane do rybołówstwa.
Czerniaków był wsią szlachecką, która w 1580 znajdowała się w powiecie warszawskim ziemi warszawskiej województwa mazowieckiego.
W XVII wieku wieś stała się własnością wojewody mazowieckiego, Andrzeja Górskiego. Po jego śmierci w 1626 roku należała z kolei do jego spadkobierców oraz do króla, aż w 1683 znalazła się w rękach marszałka wielkiego koronnego Stanisława Herakliusza Lubomirskiego, który m.in. postawił tu szpital (obecny Szpital Czerniakowski). Historia Czerniakowa została zbadana przez XIX-wiecznego historyka, Jana Warmińskiego (Liedera) i opisana w wydanej w 1861 roku książeczce pt: "Pamiątka z Czerniakowa", zawierającej m.in. opis popularnych dawniej wśród warszawiaków majowych odpustów czerniakowskich, historii wsi oraz budowy kościoła bernardynów pod wezwaniem św. Antoniego z Padwy.
8 kwietnia 1916 generał-gubernator Hans Hartwig von Beseler wydał rozporządzenie włączające (od 1 kwietnia 1916) m.in. miejscowość Czerniaków, położoną w tamtym czasie w gminie Wilanów, do Warszawy.
Przed 1939 Czerniaków był jedną z najbiedniejszych części miasta. W gwarze czerniakowskiej Czerniaków i Powiśle były określane jako „Dół”, gdyż aby wydostać się stamtąd do miasta trzeba było iść do góry. Popularyzatorem przedwojennego folkloru czerniakowskiego był Stanisław Grzesiuk.

</doc>
<doc id="319391" url="https://pl.wikipedia.org/wiki?curid=319391" title="TLC (chemia)">
TLC (chemia)

TLC (ang. "thin layer-chromatography") – cienkowarstwowa chromatografia cieczowa – technika analityczna (rzadziej preparatywna) służąca do identyfikacji oraz oczyszczania mieszanin związków chemicznych.
Faza rozdzielcza – złoże, czyli faza stacjonarna o właściwościach sorpcyjnych (silikażel, tlenek glinu, rzadziej celuloza lub ziemia okrzemkowa) – jest umieszczana jako cienka (do 0,01–2 mm) warstwa na płytce szklanej, aluminiowej lub wykonanej z tworzywa sztucznego.
Substancje rozdzielane nanosi się punktowo przy dolnej krawędzi płytki, po czym płytkę umieszcza się w komorze chromatograficznej zawierającej eluent, tak by naniesione substancje nie zostały zanurzone. Eluent stopniowo wspina się po płytce dzięki zjawisku kapilarnemu. Powoduje to przemieszczanie się rozdzielanych substancji ku górze. Prędkość ruchu poszczególnych składników rozdzielanej mieszaniny jest zależna od oddziaływań międzycząsteczkowych między związkami chemicznymi obecnymi w analizowanej próbce a fazą rozdzielczą i eluentem. Gdy czoło eluentu dotrze do górnej krawędzi płytki rozdział jest zakończony.
Zależnie od swojej natury fizykochemicznej składniki rozdzielanej mieszaniny docierają w tym czasie na różną wysokość płytki (współczynnik Rf), a równomierność rozmieszczenia plam substancji można charakteryzować ilościowo tzw. funkcjami CRF ("chromatographic response functions"). W przypadku, gdy substancje nie są naturalnie barwne, ich obecność można stwierdzić, używając zależnie od ich właściwości światła UV, roztworów wywołujących (w których płytka jest zanurzana lub nimi spryskiwana – reagują one specyficznie i barwnie z rozdzielanymi substancjami) lub innych metod (np. wywoływanie w parach jodu, piroliza).
W preparatywnej chromatografii cienkowarstwowej stosuje się zazwyczaj grubsze warstwy fazy stałej (1–2 mm), a rozdzielone związki chemiczne zeskrobuje się z płytki razem ze złożem, po czym wymywa się je za pomocą odpowiedniego rozpuszczalnika.
Zalety chromatografii cienkowarstwowej.
Chromatografia cienkowarstwowa jest metodą komplementarną w stosunku do wysokosprawnej chromatografii kolumnowej. Zważywszy na możliwość instrumentalizacji i pełnej komputeryzacji, można za jej pomocą rozwiązać wiele problemów analitycznych. 
Podstawowe jej zalety to:

</doc>
<doc id="319394" url="https://pl.wikipedia.org/wiki?curid=319394" title="Nużyca">
Nużyca

Nużyca, demodekoza (łac. "demodecosis") – choroba skóry wywoływana przez pasożyty z rodzaju nużeńców ("Demodicidae"). Może atakować wiele gatunków zwierząt.
Nużyca psów.
Wywołuje ją nużeniec psi ("Demodex canis"). Pasożyt bytuje głównie w mieszkach włosowych. Obecność nużeńca jest stwierdzana u około 80% populacji psów. U zwierząt zdrowych inwazja ta przebiega bezobjawowo. Przyjmuje się, że czynnikiem indukującym rozwój choroby jest spadek odporności.
Objawy.
Jest pierwotną postacią demodekozy. Zaczyna się drobnymi, ograniczonymi przerzedzeniami włosa, które następnie przechodzą w lokalne wyłysienia. Naskórek w miejscu zmian ulega nadmiernemu złuszczaniu. Początkowo zmiany zazwyczaj pojawiają się w okolicy głowy (zwłaszcza grzbiet nosa, wargi, okolice oczu), następnie rozszerzają się na resztę ciała. Świąd w przeważającej części przypadków nie występuje, a jeśli się pojawia, ma bardzo niewielkie nasilenie.
Jest wynikiem powikłań bakteryjnych, najczęściej powodowanych przez gronkowce i paciorkowce. Na zmienionej chorobowo skórze pojawiają się ropne krosty. Skóra stopniowo ulega pogrubieniu, pofałdowaniu, powiększają się okoliczne węzły chłonne. Rozwój choroby może doprowadzić do ropnego głębokiego zapalenia skóry i tkanki podskórnej. W wyniku wyniszczenia organizmu i ogólnego zakażenia następuje śmierć.
Rozpoznanie.
Jest stawiane na podstawie objawów klinicznych i wykonanych badań dodatkowych.
Podstawowym badaniem jest oglądanie zeskrobin lub wyciśniętej z krost wydzieliny pod mikroskopem. Obecność pasożytów w dużym stopniu może potwierdzić podejrzenie demodekozy. Brak obecności "Demodex canis" w badanym materiale nie może być pewnym wykluczeniem choroby.
Leczenie.
Obejmuje zwalczanie samego pasożyta, opanowanie wtórnych powikłań bakteryjnych, jak i stymulację odporności naturalnej organizmu. Ze względu na potencjalną toksyczność, dobór leku likwidującego bezpośrednio inwazję "Demodex canis" należy wyłącznie do lekarza weterynarii. Wtórne infekcje bakteryjne zwalcza się antybiotykami o szerokim spektrum działania. 
Nużyca kotów.
Powoduje ją u kota nużeniec koci "Demodex cati" Występuje jako postać poronna. Zmiany ograniczają się do powiek, nosa i małżowin usznych.
Nużyca bydła.
Nużycę u bydła wywołuje nużeniec bydlęcy "Demodex bovis". Choroba występuje pospolicie w USA i Afryce. W Europie występuje sporadycznie. W Polsce nie stwierdzana.
Patogeneza.
Pasożyty drażnią mechanicznie i chemicznie mieszki włosowe, w których przebywają. Powoduje to powstawanie stanów zapalnych, wynikiem których jest tworzenie guzków. 
Objawy.
Bydło choruje na nużycę z reguły bezobjawowo. Zmiany chorobowe zaczynają się od skóry szyi i łopatek oraz nasady ogona. Pasożyty mogą również rozprzestrzenić się na inne rejony ciała. Usadawiają się zawsze koloniami. U bardzo silnie zarażonych młodych zwierząt może wystąpić gorączka oraz ogólne osłabienie. Choroba ma zwykle przebieg przewlekły i może trwać wiele miesięcy, a nawet lat.
Zmiany anatomopatologiczne.
Początkowo zmiany dotyczą mieszków włosowych. Ściany mieszków ulegają zgrubieniu. Występują również stany zapalne ścian mieszków.Pasożyty mogą również osłabiać korzeń włosa.
Rozpoznawanie.
Poprzez obmacywanie skóry wykrywamy guzki. Dodatkowym potwierdzeniem jest wynik badania mikroskopowego zeskrobin oraz wyciśniętej zawartości guzków.
Rokowanie.
Zasadniczo rokowanie jest pomyślne.
Zapobieganie.
Zwierzęta chore powinny być izolowane od reszty stada.
Nużyca owiec.
Powoduje ją nużeniec owczy D"emodex ovis". 
Zmiany anatomopatologiczne.
Obecność nużeńców oraz ich namnażanie w mieszkach włosowych powoduje znaczne ich rozszerzenie. To z kolei jest przyczyną uszkodzenia mocowania włosów i ich wypadania. Może także pojawiać się stan zapalny, ograniczony do miejsca zmian. Wraz z przebiegiem choroby może pojawiać się grubienie skóry oraz jej twardnienie.
Rozpoznawanie.
Stwierdzenie charakterystycznych objawów klinicznych. Dodatkowo wykonuje się badanie mikroskopowe zeskrobin z głębokich warstw skóry. Można również zbadać mikroskopowo wyciśniętą zawartość guzków i krost. W rozpoznaniu różnicowym należy wykluczyć świerzb drążący.
Nużyca kóz.
Najczęściej występuje w postaci utajonej.

</doc>
<doc id="319396" url="https://pl.wikipedia.org/wiki?curid=319396" title="Aneta Kręglicka">
Aneta Kręglicka

Aneta Beata Kręglicka-Żak (ur. 23 marca 1965 w Szczecinie) – polska modelka, fotomodelka, bizneswoman, Miss Świata 1989, ambasadorka marki Apart Diamonds.
Życiorys.
Jest jedynym dzieckiem Ewy i Janusza Kręglickich. Jej ojciec był inżynierem budowlanym. Urodziła się w Szczecinie, a w wieku 12 lat zamieszkała z rodzicami w Gdańsku, gdzie ukończyła naukę w III LO im. Bohaterów Westerplatte. Przed maturą wyjechała na kilka miesięcy do Londynu, gdzie uczęszczała na kurs języka angielskiego. W 1990 ukończyła studia na Wydziale Ekonomiki Produkcji Uniwersytetu Gdańskiego. W czasie studiów tańczyła w zespole tańca współczesnego „Jump” przy Akademickim Centrum Kultury na UG oraz przez rok mieszkała we Florencji, gdzie doskonaliła język włoski i utrzymywała się z pracy w hotelu. Trenowała także gimnastykę artystyczną.
W lipcu 1989 zdobyła tytuł Miss Polonia, a we wrześniu – I wicemiss International w Tokio. 22 listopada 1989 została okrzyknięta Miss Świata na gali finałowej organizowanej w Hongkongu. Po udziale w konkursach piękności odrzuciła propozycję reprezentowania Polski w Konkursie Piosenki Eurowizji.
W latach 1990–1992 pracowała w Stanach Zjednoczonych dla nowojorskiej agencji Wilhelmina. W tym czasie założyła w Warszawie fundację Kręglicka Foundation propagującą zdrowy tryb życia. W 1991 wraz z partnerem otworzyła agencję reklamową public relations „ABK Kręglicka”, a po jej likwidacji w 2005 założyła firmę „Hannah Hooper”.
Od 2002 jest współwłaścicielką studia filmowego „St. Lazare”, współtwórcy m.in. filmu "Ławeczka" (2004). W 2006 uczestniczyła w trzeciej edycji programu rozrywkowego "Taniec z gwiazdami" oraz była jurorką podczas gali finałowej Miss World 2006 organizowanej w Warszawie. Odrzuciła propozycję udziału w programie rozrywkowym TVP1 "Gwiazdy tańczą na lodzie". W 2008 ukończyła studia doktoranckie na Kolegium Ekonomiczno-Społecznym SGH w Warszawie, ale nie podeszła do doktoratu.
W 2013 była przewodniczącą panelu jurorskiego konkursu "Projektanci na start".
W 2020 jej wspomnienia zostały opublikowane w książce "Kobiety przełomu" Katarzyny Jurkowskiej i Katarzyny Kościelak.
Życie prywatne.
Od 1998 jest żoną reżysera Macieja Żaka, z którym ma syna Aleksandra (ur. 2000).

</doc>
<doc id="319397" url="https://pl.wikipedia.org/wiki?curid=319397" title="Lech Browary Wielkopolski">
Lech Browary Wielkopolski

Lech Browary Wielkopolski – duży browar przemysłowy w Poznaniu na Franowie na osiedlu administracyjnym Antoninek-Zieliniec-Kobylepole o mocach produkcyjnych ok. 7,5 mln hl. Zakład jest własnością spółki Kompania Piwowarska S.A.
Historia.
Nowoczesny zakład piwowarski w Poznaniu został wybudowany w latach 1975-1980. W 1984 dobudowano do niego słodownię. Do 1992 roku wraz z innymi browarami poznańskimi wchodził w skład Wielkopolskich Zakładów Piwowarsko-Słodowniczych, natomiast w 1992 został przekształcony w spółkę państwową Lech Browary Wielkopolski S.A. W 1993 r. ministerstwo przekształceń własnościowych postanowiło sprywatyzować browar. W wyniku przetargu udziałowcem strategicznym została firma Euro Agro Centrum należąca do poznańskiego przedsiębiorcy Jana Kulczyka.
W 1996 roku kontrolę nad browarem przejął południowoafrykański koncern piwowarski South African Breweries International, który w tym samym roku wspólnie z Janem Kulczykiem przejął Tyskie Browary Książęce. Trzy lata później oba browary zostały połączone tworząc grupę Kompania Piwowarska.

</doc>
<doc id="319398" url="https://pl.wikipedia.org/wiki?curid=319398" title="PSPP">
PSPP

GNU PSPP jest nazwą programu komputerowego do przeprowadzania analizy statystycznej danych.
PSPP to wolne oprogramowanie i jest częścią projektu GNU. Język używany przez PSPP dąży do całkowitej zgodności z SPSS. Do wielu zastosowań PSPP jest darmową alternatywą dla SPSS.
PSPP interpretuje komendy w języku programu SPSS i wyprowadza wyniki zestawione w tabele, w formacie ASCII, HTML lub PostScript. PSPP wciąż się rozwija. Obecnie wspierany jest duży podzbiór komend języka SPSS realizujących analizy statystyczne.
Przykład kodu.
Definiowanie typów zmiennych i wprowadzanie danych
Efektem działania powyższych komend będzie zdefiniowanie zmiennych:
NAME, zmienna typu ciąg znaków o rozmiarze 10 (w kolumnach od 1 do 10) 
INFO1, zmienna numeryczna, w kolumnach od 12 do 13
INFO2, zmienna numeryczna, w kolumnach od 14 do 15
INFO3, zmienna numeryczna, w kolumnach od 16 do 17. 
Komendy pomiędzy BEGIN DATA a END DATA spowodują utworzenie trzech obserwacji:

</doc>
<doc id="319399" url="https://pl.wikipedia.org/wiki?curid=319399" title="Współczynnik opóźnienia">
Współczynnik opóźnienia

Współczynnik opóźnienia, "R"F lub "R"f (ang. "retardation factor") – iloraz odległości przebytej przez substancję rozdzielaną przez odległość przebytą przez czoło eluentu (układu rozwijającego). Pojęcie stosowane w chromatografii planarnej (np. chromatografii cienkowarstwowej lub chromatografii bibułowej).
Dla danej substancji, w danym układzie rozwijającym, na danej fazie rozdzielczej, w określonych warunkach jest to wartość stała, która służy do charakteryzowania analizowanej substancji. Jednak ponieważ wartość "R"F zależy od wielu czynników, z czego część nie jest w pełni kontrolowana, jej powtarzalność jest niska, dlatego współczynnik ten jest obecnie rzadko używany w chromatografii.
Nomenklatura.
"R"f określa się czasem jako „współczynnik podziału”, jednak tym samym terminem nazywa się też wartość "K" we wzorze opisującym prawo podziału Nernsta. Inne źródła określają "R"f jako „współczynnik przesunięcia”.
Z kolei w chromatografii kolumnowej termin "retardation factor" (R) oznacza frakcję substancji rozdzielanej, znajdującą się w fazie ruchomej, gdy system osiągnął stan równowagi.

</doc>
<doc id="319401" url="https://pl.wikipedia.org/wiki?curid=319401" title="Clásica de San Sebastián">
Clásica de San Sebastián

Clásica de San Sebastián − jednodniowy wyścig kolarski, który od 1981 odbywa się corocznie na trasie wokół hiszpańskiego miasta San Sebastián.
Wyścig odbywa się o 1981. W latach 1989–2004 należał do Pucharu Świata, w latach 2005–2010 do UCI ProTour, a od 2011 jest częścią UCI World Tour.
Od 2019 rozgrywany jest również kobiecy wyścig o tej samej nazwie.
Zwycięzcy.
Opracowano na podstawie:

</doc>
<doc id="319406" url="https://pl.wikipedia.org/wiki?curid=319406" title="Groenendael">
Groenendael

Groenendael – jeden z belgijskich psów pasterskich, obok malinoisa, tervuerena i laekenoisa, w zależności od narodowego klubu uznawanych za odrębne rasy psów (np. we Francji lub w Stanach Zjednoczonych, gdzie nazywany jest owczarkiem belgijskim – "Belgian Sheepdog") lub odmiany w obrębie rasy owczarek belgijski (np. w systematyce ras według FCI.), zaliczane do ras pasterskich i zaganiających, zaklasyfikowane do sekcji psów pasterskich (owczarskich).
Groenendael został wyhodowany przez belgijskiego hodowcę Nicholasa Rose. Oficjalnie rasa powstała pomiędzy 1891 a 1897. Psy groenendaela są większe i masywniej zbudowane od suk. Podlegają próbom pracy.
Użytkowość.
Z uwagi na dużą sprawność, dzielność oraz wyśmienity węch, groenendaele służą w policji. Ponadto są znakomitymi tropicielami, ratownikami oraz przewodnikami niewidomych. 
Przedstawiciele tej rasy osiągają sukcesy w "psich" sportach, m.in. w agility.
Szata i umaszczenie.
Włos czarny – długi, falisty – z dopuszczalnymi białymi znaczeniami na piersi ("krawat") i na palcach, także szare "portki" i rudawy nalot na sierści.
Charakter i usposobienie.
Pies o dużym temperamencie, energiczny i żywiołowy lecz może być bojaźliwy i niepewny jeżeli był źle socjalizowany i prowadzony. Potrzebuje stałego kontaktu z właścicielem, od którego należy wymagać doświadczenia i konsekwencji, gdyż psy tej rasy miewają skłonności do dominacji. Owczarki belgijskie są dobrymi i czujnymi stróżami, lubią pracę, są spostrzegawcze i pojętne. Są to psy wymagające specjalnej tresury (przez pozytywną stymulację) – czyli nie poprzez zmuszania psa do danych zachowań, ale uczenie go tych zachowań poprzez zachęcanie i nagradzanie. Pies niezbyt dobrze czuje się w mieszkaniach, szczególnie w sytuacjach gdy ma pracujących, nieobecnych przez cały dzień opiekunów. 
Potrzebuje "zagrody" do pilnowania i dużo przestrzeni.
Pielęgnacja.
Groenendael linieje 1–2 razy w roku i jest to linienie bardzo obfite. W tym czasie psy wymagają intensywnego szczotkowania przez kilka dni. Jednak gdy większość czasu spędza w pomieszczeniach linieje przez cały rok. Pies tej rasy nie powinien być specjalnie przygotowywany do wystaw kynologicznych – ma wyglądać normalnie.

</doc>
<doc id="319408" url="https://pl.wikipedia.org/wiki?curid=319408" title="Komora chromatograficzna">
Komora chromatograficzna

Komora chromatograficzna – naczynie do przeprowadzania chromatografii cienkowarstwowej lub bibułowej.
Jest to najczęściej prostopadłościenne lub walcowate przezroczyste szklane naczynie ze szczelną pokrywką, w którym można umieścić pionowo płytkę TLC lub pasek bibuły do chromatografii bibułowej. W celu stabilizacji pozycji paska lub płytki komora często jest wyposażona w nacięcia na ściankach lub wypustki na nich lub na denku, by zapobiec ześlizgiwaniu się płytki.
Komory występują w różnych rozmiarach i pozwalają pomieścić od jednej małej płytki TLC (w postaci paska) do kilku dużych. Na dno komory chromatograficznej nalewa się pewną ilość eluentu (zwanego w chromatografii cienkowarstwowej (TLC) i chromatografii bibułowej układem rozwijającym), tak by po zanurzeniu płytki lub paska poziom cieczy znajdował się poniżej naniesionych substancji, po czym zamyka się ją i czeka, aż pary eluentu wysycą środowisko (zapewnia to dobrą jakość rozdziału).
Rozdział prowadzi się także w zamkniętej komorze, by zapewnić stabilne środowisko trwale wysycone parami eluentu i zapobiec jego stratom przez parowanie.

</doc>
<doc id="319410" url="https://pl.wikipedia.org/wiki?curid=319410" title="Vuelta al Pais Vasco">
Vuelta al Pais Vasco



</doc>
<doc id="319415" url="https://pl.wikipedia.org/wiki?curid=319415" title="Torsten Carlius">
Torsten Carlius

Torsten Carlius (ur. 15 marca 1939 w Helsingborg, zm. 23 listopada 2005 w Szanghaju) – szwedzki działacz sportowy, związany głównie z lekkoatletyką.
Był synem Nilsa Carliusa, byłego prezesa Szwedzkiego Stowarzyszenia Lekkoatletyki. Ukończył studia ekonomiczne na Uniwersytecie w Lund, pracował m.in. jako dyrektor ds. finansowych przedsiębiorstwa budowy mieszkań w Helsingborg (od 1985). Przeszedł na emeryturę kilka miesięcy przed śmiercią.
Od lat 60. działał w lekkoatletyce, początkowo w klubie IFK Helsingborg (jednym z większych klubów lekkoatletycznych w Szwecji), potem na forum krajowym. W 1972 został wybrany do zarządu Szwedzkiego Stowarzyszenia Lekkoatletycznego. W krajowym związku zajmował się głównie sportem młodzieżowym, uczestniczył w europejskich kongresach związków sportowych, towarzyszył kadrom młodzieżowym na imprezach mistrzowskich.
Od połowy lat 80. przeszedł do sportu weteranów. Od 1989 kierował Komisją ds. Weteranów Szwedzkiego Stowarzyszenia Lekkoatletycznego. Pełnił funkcję wiceprezydenta (później prezydenta) Europejskiego Stowarzyszenia Lekkoatletyki Weteranów. W 1991 został sekretarzem generalnym Światowego Stowarzyszenia Lekkoatletyki Weteranów. Organizacja ta zmieniła następnie nazwę na "World Masters Athletics" (WMA, Światowe Stowarzyszenie Lekkoatletyki w kategorii "Masters"); zajmuje się zawodami lekkoatletycznymi dla sportowców, którzy ukończyli 35 lat, przy współpracy z Międzynarodowym Stowarzyszeniem Federacji Lekkoatletycznych IAAF. Torsten Carlius był również członkiem Komitetu Weteranów IAAF.
W WMA zajmował kierownicze stanowiska do końca życia; w latach 1997-2005 pełnił funkcję prezydenta, a w sierpniu 2005 ponownie został sekretarzem generalnym. Zmarł nagle na atak serca w Szanghaju kilka miesięcy później.

</doc>
<doc id="319418" url="https://pl.wikipedia.org/wiki?curid=319418" title="Agility">
Agility

Agility – sport dla psów polegający na tym, że pies prowadzony przez swojego przewodnika głosowymi i ruchowymi komendami musi pokonać bezbłędnie i jak najszybciej specjalny tor przeszkód. 
Pies musi zaliczyć przeszkody w odpowiedniej kolejności, ale nie zna ich układu przed startem (przewodnicy przed startem mają czas na zapoznanie się z układem toru i ich zadaniem jest sprawne poprowadzenie psa przez tor). Należy zaliczać tzw. strefy kontaktu, np. pies wbiegając na równię pochyłą nie może od razu skoczyć na jej szczyt, ale musi zaliczyć tę strefę (choćby jedną łapą).
Psy oceniane są przez sędziów w kategoriach dostosowanych do wielkości psa. Dla mniejszych psów poprzeczki niżej, dla większych wyżej (kategorie small, medium i large). 
Pierwotnie sport ten zyskał popularność jako przerywnik w czasie zawodów jeździeckich. Współcześnie zdobywa w Polsce coraz większą popularność. Według regulaminu agility, zatwierdzonego przez FCI, nie mogą brać udziału w zawodach psy: chore, z dysplazją, urazami oraz suki ciężarne.
Agility dzieli się na trzy klasy wzrostowe:
oraz na cztery klasy trudności:
i klasę otwartą dla wszystkich psów open.
Pies musi pokonać: stacjonatę (hopkę), skok w dal, koło, kładkę, huśtawkę, palisadę, slalom, tunel sztywny oraz rękaw. W klasie A0 nie ma: slalomu, huśtawki i opony.

</doc>
<doc id="319425" url="https://pl.wikipedia.org/wiki?curid=319425" title="Wyścig Gandawa-Wevelgem">
Wyścig Gandawa-Wevelgem



</doc>
<doc id="319431" url="https://pl.wikipedia.org/wiki?curid=319431" title="Naomi Watts">
Naomi Watts

Naomi Ellen Watts (ur. 28 września 1968 w Shoreham) – brytyjska aktorka i producentka filmowa.
Dwukrotnie nominowana do Oscara za role pierwszoplanowe w filmach "21 gramów" (2003) i "Niemożliwe" (2012).
Młodość.
Urodziła się w Shoreham w Anglii. Jest córką Myfanwy Edwards (z d. Roberts) i Petera Wattsa, dawniej inżyniera dźwięku dla Pink Floyd. Ma starszego brata, Bena. Jej rodzice rozstali się, gdy miała cztery lata. Po rozwodzie przeprowadziła się z matką i rodzeństwem do Australii. 
W dzieciństwie ograniczała kontakty z rówieśnikami i nie była otwarta na nowe znajomości. W sierpniu 1976 jej ojciec został znaleziony martwy we własnym mieszkaniu w londyńskiej dzielnicy Notting Hill. Prawdopodobnie przyczyną śmierci było przedawkowanie heroiny. Była jeszcze dzieckiem, bardzo przeżyła śmierć ojca. Niedługo po tym zdarzeniu rodzina przeniosła się na trzy lata do Llangefni w północnej Walii, gdzie mieszkali rodzice Myfanwy. W 1978 jej matka wyszła ponownie za mąż, a Watts uczęszczała do szkoły średniej Thomas Mills High School w Londynie. W 1982 rodzina, wraz z nowym partnerem Myfanwy, przeniosła się do Sydney w Australii, skąd pochodziła jej babcia.
Kariera aktorska.
Po obejrzeniu filmu "Sława" zapragnęła zostać aktorką. Zaczęła grać w reklamach, a pierwszy raz na dużym ekranie wystąpiła, wraz ze swoją przyjaciółką Nicole Kidman, w filmie "Randka na przerwie". Na Watts nie zwrócono zbyt dużej uwagi, w filmie dominowała Kidman, która otrzymała jedną z głównych ról.
Dzięki Davidowi Lynchowi i jego "Mulholland Drive" nastąpił przełom w karierze Watts. Od tamtej pory zaczęła częściej dostawać role pierwszoplanowe. W 2002 roku zagrała dziennikarkę Rachel Keller w horrorze Gore’a Verbinskiego, "The Ring". Rok później zgodziła się wystąpić w filmie "21 gramów" bez uprzedniego przeczytania scenariusza. Za tę rolę po raz pierwszy została nominowana do Oscara, dla najlepszej aktorki pierwszoplanowej. Kolejną ważną rolą dla Watts okazał remake Petera Jacksona "King Kong", od tej pory była bardziej rozpoznawana oraz zaczęła zdobywać więcej nominacji i nagród. W tym samym roku zagrała w drugiej części Ringu "The Ring 2" ponownie wcielając się w Rachel Keller. W 2012 została po raz drugi nominowana do Oscara, dzięki roli Marii w filmie "Niemożliwe". 
W 2002 znalazła się na liście pięćdziesięciu najpiękniejszych według magazynu People. Watts zaangażowała się we Wspólny Program Narodów Zjednoczonych Zwalczania HIV i AIDS.
Zasiadała w jury konkursu głównego na 75. MFF w Wenecji (2018).
Aktorka był też brana pod uwagę do roli Narcyzy Malfoy z domu Black w serii filmów „Harry Potter”.
Życie prywatne.
W latach 2002–2005 związana była z aktorem Heathem Ledgerem. Następnie związała się z aktorem Lievem Schreiberem, z którym ma dwóch synów, Alexandra Pete’a (ur. 25 lipca 2007) i Samuel Kai (ur. 13 grudnia 2008).

</doc>
<doc id="319435" url="https://pl.wikipedia.org/wiki?curid=319435" title="Olga Kapeliuk">
Olga Kapeliuk

Olga Kapeliuk (hebr. אולגה קפליוק; ur. 1932 w Krakowie) jest profesorem zwyczajnym lingwistyki i afrykanistyki na Uniwersytecie Hebrajskim w Jerozolimie. Urodziła się w Polsce, po II wojnie światowej wyemigrowała do Izraela. Uważana jest za jednego z najważniejszych izraelskich lingwistów i badaczy języków semickich, zwłaszcza języków etiopskich i współczesnych dialektów języka aramejskiego. Zyskała opinię jednego z największych ekspertów w dziedzinie języka amharskiego. Podczas trwania szerokiej imigracji etiopskich Żydów do Izraela pełniła funkcję doradcy przy narodowym programie edukacyjnym. W 2005 roku otrzymała izraelską nagrodę za osiągnięcia w dziedzinie lingwistyki.

</doc>
<doc id="319437" url="https://pl.wikipedia.org/wiki?curid=319437" title="Guerlain">
Guerlain

Guerlain – francuskie przedsiębiorstwo kosmetyczne, założone w 1828 roku w Paryżu.
Historia.
Nazwa przedsiębiorstwa wywodzi się od nazwiska założyciela Pierre-François Pascal Guerlain, który dał mu początek w 1828 roku. Przedsiębiorstwo mieściło się w Paryżu przy ulicy Rivoli nr 42. Guerlain wytwarzał perfumy z pomocą dwojga synów Aimé i Gabriela. Dzięki renomie i znajomościom w wyższych sferach w roku 1840 otworzył sklep przy ulicy Rue de la Paix nr 15.
Pierwszym sławnym zapachem, który powstał w przedsiębiorstwie Guerlain był "Eau de Cologne Impérial" (1853).
W roku 1850 wprowadził do produkcji perfum składniki syntetyczne. Guerlain zdobywał coraz większy rozgłos wśród osób majętnych, arystokracji i w kręgach dworów królewskich i cesarskich w Europie.
Po śmierci Pierre-François w 1864 roku przedsiębiorstwo przejęli Aimé i Gabriel. Kierowaniem przedsiębiorstwem zajął się Gabriel, natomiast Aimé stał się głównym perfumiarzem przedsiębiorstwa. Był on twórcą takich kompozycji "Fleur d'Italie" (1884), "Rococo" (1887) i "Eau de cologne du coq" (1894), jednak za jego największe dokonanie uważa się perfumy "Jicky" z 1889 roku. W nich po raz pierwszy w historii zastosowano składniki syntetyczne. Ten nowatorski zapach nie od razu zyskał przychylność klientów, lecz po kilku dekadach zaczęła się światowa kariera tych perfum, która trwa do dziś. Nazwa perfum pochodzi od imienia dziewczyny w której zakochał się Aimé Guerlain podczas pobytu w Anglii.
Przedsiębiorstwo przeszło we władanie synów Gabriela Guerlain: Jacques'a i Pierre'a. Jacques został trzecim z kolei głównym perfumerem Guerlaina i został twórcą wielu klasycznych perfum tej marki, które są cenione do dziś. Większość z nich jest produkowana i sprzedawana obecnie, do najpopularniejszych należą: "Eau du Coq" (1894), "Après L'Ondée" (1906), "L'Heure Bleue" (1912), "Mitsouko" (1919) oraz specjalność Guerlaina "Shalimar" (1925).
Jacques Guerlain stworzył "Vol de Nuit" (1933) jako hołd Antoine de Saint-Exupéry i lotnictwu francuskiemu. "Ode" (1955), kwiatowe perfumy były ostatnim dziełem Jacques'a Guerlaina, przy tej kompozycji pomagał mu jego wnuczek wtedy 18-letni Jean-Paul Guerlain. Stał się on kolejnym głównym perfumerem przedsiębiorstwa Guerlain. Nie mniej utalentowany jak jego poprzednicy, stworzył kolejne kompozycje, które ugruntowały pozycję firmy wśród najlepszych światowych producentów perfum: "Vétiver" (1959), "Habit Rouge" (1965), "Nahéma" (1979), "Jardins de Bagatelle" (1983), "Samsara" 1989), "Héritage" i "Coriolan".
W 1994 roku Guerlain został wykupiony przez francuski koncern LVMH i w skład zespołu weszli perfumiarze spoza rodziny.

</doc>
<doc id="319448" url="https://pl.wikipedia.org/wiki?curid=319448" title="Henryk Burgundzki">
Henryk Burgundzki

Henryk Burgundzki, Henryk de Bourgogne (ur. 1066 w Dijon, zm. 1 listopada 1112 w Astorga w Galicji) – hrabia Portugalii od 1096. Syn Henryka z dynastii burgundzkiej i Sybilli z Barcelony. Wnuk księcia Burgundii – Roberta I.
Życiorys.
Henryk jako najmłodszy wnuk burgundzkiego księcia miał niewielkie szanse na uzyskanie jakiegoś dziedzictwa we władanie. Udał się na dwór króla Kastylii – Alfonsa VI, żonatego z ciotką Henryka, księżniczką burgundzką – Konstancją. Król wraz z ręką swej naturalnej córki Teresy (nieślubnej córki ze związku z Jimeną Muñoz de Lara), oddał mu w 1095-1096 w lenne władanie hrabstwo Portucale i Coimbra, rozciągające się wokół rzymskiego portu Portus Cale (współczesnego Porto). Henryk zmarł w 1112 roku.
Hrabstwo Portugalii odziedziczył jego syn Alfons I, który w 1139 roku ogłosił się suwerennym władcą i przyjął tytuł króla. Henryk pochowany jest w katedrze w Bradze.

</doc>
<doc id="319449" url="https://pl.wikipedia.org/wiki?curid=319449" title="Medaliści igrzysk olimpijskich w kolarstwie szosowym">
Medaliści igrzysk olimpijskich w kolarstwie szosowym



</doc>
<doc id="319459" url="https://pl.wikipedia.org/wiki?curid=319459" title="Dynastia burgundzka">
Dynastia burgundzka

Dynastia burgundzka – boczna linia francuskiej dynastii Kapetyngów. Wywodziła się od Roberta I Starszego – młodszego syna króla Francji, Roberta II Pobożnego.
Starsza linia jego potomków, wywodząca się od starszego wnuka Odo I, rządziła w Burgundii do 1361. 
Młodsza, wywodząca się od młodszego wnuka Henryka, rządziła w Portugalii od 1095. W 1139 Alfons I zwany Zdobywcą ogłosił suwerenność i przyjął tytuł króla. Główna linia jego potomków wygasła w 1383 na królu Ferdynandzie. Po dwóch latach walk o tron korona przeszła na jego naturalnego brata Jana I, założyciela dynastii Aviz. Potomkowie Jana rządzili w Portugalii do 1910 roku i w Brazylii.

</doc>
<doc id="319460" url="https://pl.wikipedia.org/wiki?curid=319460" title="DigiKam">
DigiKam

DigiKam – program komputerowy służący do zarządzania zdjęciami cyfrowymi, przeznaczony dla środowiska graficznego KDE. Umożliwia pobieranie zdjęć z aparatu cyfrowego oraz ich organizowanie, przeglądanie i prostą edycję.
Wyróżnienia.
W roku 2005 digiKam został nagrodzony przez magazyn TUX. Czytelnicy wybrali digiKam "Ulubionym Narzędziem do Zarządzania Fotografiami Cyfrowymi (Favorite Digital Photo Management Tool)".

</doc>
<doc id="319462" url="https://pl.wikipedia.org/wiki?curid=319462" title="Seria niefortunnych zdarzeń">
Seria niefortunnych zdarzeń

Seria niefortunnych zdarzeń (ang. "A Series of Unfortunate Events") – cykl książek dla młodzieży autorstwa Daniela Handlera, ps. Lemony Snicket. Pierwszy tom cyklu, "Przykry początek", został wydany przez wydawnictwo HarperCollins w 1999 roku; ostatni, "Koniec końców", został wydany 13 października 2006 roku.
Na podstawie cyklu powstał film "" oraz serial "Seria niefortunnych zdarzeń" (Netflix).
Tomy.
W skład cyklu wchodzą następujące tomy:
Ponadto ukazała się książka pod tytułem "", będąca zbiorem fikcyjnych dokumentów (zdjęć, listów, telegramów, cytatów, zapisów rozmów). W Wielkiej Brytanii i USA wydano "The Beatrice Letters (Listy Beatrycze)" (zbiór korespondencji między Lemonym Snicketem a Beatrycze) oraz . "Rozdział czternasty" jest ostatnim rozdziałem księgi 13 i tworzy odrębną (12-stronicową) książkę.
Fabuła.
Bohaterami serii są sieroty Baudelaire: Wioletka, Klaus i Słoneczko. Na początku cyklu ich rodzice giną w pożarze, który strawił cały dom Baudelaire’ów.
Po śmierci rodziców dzieci trafiły do ich jedynego krewnego (który tak naprawdę nie był jedynym krewnym, prawnuka kuzyna pradziadka ojca dzieci) – Hrabiego Olafa. Staje się on inicjatorem większości niefortunnych sytuacji, z jakimi przychodzi zmierzyć się dzieciom. Kiedy rodzeństwo zostaje zabrane od Hrabiego Olafa, odnajduje je on u każdego następnego opiekuna. Opiekunowie Baudelaire’ów albo giną z rąk Olafa, albo wyrzekają się sierot.
Fabuła zmienia się w książce "Wredna wioska", gdzie dzieci zostają oskarżone o zamordowanie Jacques’a Snicketa, który był brany za Hrabiego Olafa, ten sam z kolei przebrał się za detektywa Dupina i wrobił dzieci w morderstwo, które prawdopodobnie sam popełnił. Od tego momentu rodzeństwo musi uciekać przed Olafem i policją. W "Przedostatniej pułapce" proces przeciwko Olafowi, uniewinniający dzieci, zostaje zakłócony przez współpracowników Olafa. Dzieci uciekają wraz z Olafem i zmuszone zostają do podpalenia Hotelu Ostateczność. Od tego momentu rodzeństwo wypływa w rejs i trafia na wyspę.
Autor na początku każdej części serii doradza czytelnikom przeczytać inną książkę oraz wyjawia, że ma obowiązek opisać zdarzenia z życia sierot.

</doc>
<doc id="319465" url="https://pl.wikipedia.org/wiki?curid=319465" title="Wyspy Bangka i Belitung">
Wyspy Bangka i Belitung

Wyspy Bangka i Belitung – prowincja w Indonezji obejmująca grupę wysp koło południowo-wschodniego wybrzeża Sumatry. Powierzchnia 16 448 km²; 960 tys. mieszkańców (2005); stolica Pangkal Pinang.
Archipelag "Kepulauan Bangka Belitung" liczy ok. 100 wysp, największe to Bangka i Belitung. Stanowi umowną granicę pomiędzy morzami Południowochińskim i Jawajskim. Od Sumatry oddziela go cieśnina Bangka, od Borneo cieśnina Karimata.
Prowincja powstała w 2000 roku, kiedy została wyłączona z prowincji Sumatra Południowa.
Główne miasta: Pangkal Pinang, Sungai Liat, Tanjung Pandan.

</doc>
<doc id="319466" url="https://pl.wikipedia.org/wiki?curid=319466" title="Wojciech Borecki">
Wojciech Borecki

Wojciech Borecki (ur. 4 kwietnia 1955 w Bielsku Podlaskim) – polski piłkarz i trener piłkarski, a obecnie prezes drużyny Podbeskidzia Bielsko-Biała.
Kariera zawodnicza.
Borecki grał m.in. we Włókniarzu Białystok i Piaście Gliwice.
Kariera trenerska.
W przeszłości prowadził m.in. Beskid Skoczów, BKS Stal Bielsko Biała, ŁKS Łódź, Podbeskidzie Bielsko-Biała (4,5-letni staż), GKS Katowice, GKS Jastrzębie (dwukrotnie), KSZO Ostrowiec Świętokrzyski, Piasta Gliwice. Łącznie w I lidze prowadził zespoły w 17 meczach (GKS Katowice – 8 spotkań sezonu 2004/05; ŁKS Łódź – 9 spotkań sezonu 2007/08). Później pracował w Jagiellonii Białystok jako wiceprezes. Pod koniec 2012 roku Borecki został prezesem Podbeskidzia Bielsko-Biała.
Trener Borecki awansował z zespołem Podbeskidzie Bielsko-Biała z ligi okręgowej do pierwszej ligi.
Odkrył i wykreował takich graczy jak: Ireneusz Jeleń, Adrian Sikora, Tomasz Moskała, Sebastian Olszar, Dariusz Kłus.

</doc>
<doc id="319467" url="https://pl.wikipedia.org/wiki?curid=319467" title="Spiska Nowa Wieś">
Spiska Nowa Wieś



</doc>
<doc id="319468" url="https://pl.wikipedia.org/wiki?curid=319468" title="Organizacja Narodów i Ludów Niereprezentowanych">
Organizacja Narodów i Ludów Niereprezentowanych

Organizacja Narodów i Ludów Niereprezentowanych (, ) – organizacja międzynarodowa powstała 11 lutego 1991, której członkami są rdzenne społeczności (np. Aborygeni australijscy), terytoria aspirujące do samodzielności (np. Tybet, Czeczenia), mniejszości narodowe (np. mniejszość węgierska w Rumunii), a także kraje "de facto" niepodległe, niemające jednak swego przedstawicielstwa w ciałach takich jak ONZ (np. Tajwan). Celem organizacji jest ochrona praw człowieka, prawa do zachowania własnej tożsamości narodowej i kulturalnej, a także do samostanowienia, ochrona środowiska oraz poszukiwanie pokojowych rozwiązań konfliktów na tle narodowościowym.
Organizacja liczy 44 członków ze wszystkich kontynentów. Cele reprezentowanych społeczności (w zależności od konkretnego narodu) są różne – od autonomii kulturalnej, zachowania języka, prawa do tradycyjnego sposobu życia, aż do pełnej niepodległości. Kilku dawnych członków UNPO jest obecnie państwami niepodległymi: Armenia, Estonia, Gruzja, Łotwa, Palau i Timor Wschodni.
Siedziba UNPO znajduje się w Hadze.
Za rok 2008 nagrodzona została Europejską Nagrodą Obywatelską.
Członkowie UNPO (wraz z datą przystąpienia).
Ameryka
Afryka
Azja
Europa

</doc>
<doc id="319471" url="https://pl.wikipedia.org/wiki?curid=319471" title="Spisska Nova Ves">
Spisska Nova Ves



</doc>
<doc id="319472" url="https://pl.wikipedia.org/wiki?curid=319472" title="Nowa Wieś Spiska">
Nowa Wieś Spiska

Nowa Wieś Spiska (słow. "Spišská Nová Ves", niem. "Zipser Neudorf/Neuendorf", węg. "Igló", rom. "Nowejsis") – miasto powiatowe we wschodniej Słowacji, w kraju koszyckim, w historycznym regionie Spisz.
Geografia.
Spiska Nowa Wieś leży na wysokości 430 m n.p.m. w Kotlinie Hornadzkiej nad Hornadem. Liczba mieszkańców miasta w 2011 roku wynosiła 38 045 osób, powierzchnia miasta – 66,67 km². Dzieli się na dzielnice:
Historia.
Okolice Nowej Wsi Spiskiej były zasiedlone już w neolicie. Na terenie miasta archeolodzy odkryli ślady osiedla kultury lateńskiej. Osadnictwo słowiańskie istniało tu już w czasach państwa wielkomorawskiego. Na obszarze dzisiejszego miasta leżała stara słowiańska osada "Iglov". Osada ta została zniszczona i opuszczona podczas najazdów mongolskich, ale później została zasiedlona ponownie przez ocalałych dawnych mieszkańców. W jej sąsiedztwie w połowie XIII wieku powstała osada saskich kolonistów "Neudorf" ("Villa Nova"). Dzisiejsza Spiska Nowa Wieś powstała z połączenia obu wsi.
Pierwsza pisemna wzmianka o mieście pochodzi z 1268. W XIV wieku miasto stało się ośrodkiem górnictwa, rzemiosła i handlu (największy plac targowy na ówczesnych ziemiach słowackich). W 1380 miasto uzyskało uprzywilejowany status wolnego królewskiego miasta górniczego. W latach 1412–1769 w wyniku zastawu spiskiego miasto z okolicami należało do Polski i znajdowało się pod władzą królów polskich, stanowiło część starostwa spiskiego. Po bezprawnym zagarnięciu tych terenów przez Habsburgów w 1769 Spiską Nową Wieś włączono do Węgier i wkrótce ustanowiono siedzibą władz Prowincji XVI Miast Spiskich.
W 1871 r. do miasta dotarła kolej - linia Kolei Koszycko-Bogumińskiej. W 1892 r. uruchomiono jej odgałęzienie do Lewoczy, a w mieście zaczęły powstawać warsztaty i zakłady związane z koleją. Wśród rosnącej liczby robotników rozwinął się ruch związkowy. W latach 1905-1907 miały miejsce strajki górników i robotników, a w trudnych latach po I wojnie światowej wielki strajk generalny w grudniu 1920 r.
W czasach nowożytnych Spiska Nowa Wieś była znana z licznych miejskich szkół. W 1910 – według spisu nieuwzględniającego narodowości polskiej – miasto liczyło 10,5 tys. mieszkańców, z czego 5,1 tys. Słowaków, 3,5 tys. Węgrów i 1,8 tys. Niemców. W 1918 znalazło się w granicach Czechosłowacji. W okresie kampanii wrześniowej w roku 1939 miasto było siedzibą kwatery głównodowodzącego słowackich wojsk inwazyjnych kierującego ofensywą przeciwko Polsce. Wojska radzieckie wkroczyły do miasta w ostatnich dniach stycznia 1945 r.
Po II wojnie światowej miasto szybko się rozrastało: stare centrum otoczył wieniec nowych osiedli mieszkaniowych, a liczba ludności do roku 1980 wzrosła trzykrotnie. Oprócz górnictwa rud żelaza przemysł wydobywczy reprezentowały kamieniołomy i żwirownie, przemysł drzewny zakłady "Nový domov", tekstylny zakłady "Tatrasvit" a spożywczy młyny, cukrownia i in. Miasto stało się istotnym centrum kulturalnym oraz turystycznym jako punkt wyjściowy w wycieczkach do Słowackiego Raju.
Zabytki.
Najważniejszymi zabytkami miasta są m.in.:
Kilka kilometrów na zachód od Nowej Wsi Spiskiej leży park narodowy Słowacki Raj; niedaleko też do Spiskiego Zamku.
Komunikacja.
W Nowej Wsi Spiskiej krzyżują się drogi lokalne 536 z Krompachów do Kieżmarku i 533 z Gemerskiej Połomy do Lewoczy. Przez miasto przebiega linia kolejowa z Koszyc i Preszowa do Popradu. W mieście znajduje się trawiaste lotnisko miejscowego aeroklubu.

</doc>
<doc id="319478" url="https://pl.wikipedia.org/wiki?curid=319478" title="Gródek (województwo zachodniopomorskie)">
Gródek (województwo zachodniopomorskie)



</doc>
<doc id="319500" url="https://pl.wikipedia.org/wiki?curid=319500" title="Urwisko (geomorfologia)">
Urwisko (geomorfologia)

Urwisko – bardzo stromy, pionowy lub przewieszony teren. Urwisko może być zbudowane ze skał litych, gliny, rzadziej piasku. Wspinacze nazywają tak fragment ściany w górach czy skałkach.
Urwisko opadające wprost do morza nazywamy klifem.

</doc>
<doc id="319537" url="https://pl.wikipedia.org/wiki?curid=319537" title="Ryszard Duda">
Ryszard Duda

Ryszard Duda (ur. 11 sierpnia 1945) – polski piłkarz i trener piłkarski, związany przede wszystkim z klubem GKS Jastrzębie. Jako zawodnik występował najczęściej na pozycji pomocnika.
Sukcesy piłkarskie.
Ryszard Duda rozegrał 82 mecze w I lidze polskiej, strzelił 19 goli.
Kariera trenerska.
Wiosną 1989 r. prowadził II-ligowy Górnik Pszów Wodzisław Śląski, który nie udało się uratować przed spadkiem do III ligi.
W roku 1989 w rundzie jesiennej, po spadku z I ligi objął GKS Jastrzębie w II lidze, po zwolnieniu trenera Szindlera. Kiedy wyprowadził zespół ze strefy spadkowej, zwolniono go i klub pożegnał się z II ligą.
W następnych latach Ryszard Duda trenował zespoły niższych klas jak Piast Cieszyn, GKS Morcinek Kaczyce, Spójnia Zebrzydowice, Cukrownik Chybie.
Przez wiele lat był nauczycielem wychowania fizycznego w Zespole Szkół Górniczo - Elektrycznych (obecnie Zespół Szkół nr 6 im. Króla Jana III Sobieskiego) w Jastrzębiu Zdroju.
Od 2000 roku zajmuje się szkoleniem młodzieży w szkółce piłkarskiej MOSiR Jastrzębie.

</doc>
<doc id="319541" url="https://pl.wikipedia.org/wiki?curid=319541" title="Pangkal Pinang">
Pangkal Pinang

Pangkal Pinang – miasto w Indonezji na wyspie Bangka; stolica prowincji Wyspy Bangka i Belitung.
Współrzędne geograficzne ; powierzchnia 89.4 km²; 138 tys. mieszkańców (2003); prócz rdzennej ludności malajskiej duże skupisko imigrantów z Chin.
Główny ośrodek handlowy i przemysłowy wyspy; przemysł spożywczy, stoczniowy (małe statki przybrzeżne), rybołówstwo. W pobliżu miasta port morski "Pangkal Balam" obsługujący wywóz kopry, pieprzu, ryb i cyny; port lotniczy "Pangkal Pinang Airport".

</doc>
<doc id="319543" url="https://pl.wikipedia.org/wiki?curid=319543" title="Summit">
Summit

Biznes:
Technologie:
Miejscowości w USA:
Gminy w USA:
Hrabstwa w USA:

</doc>
<doc id="319544" url="https://pl.wikipedia.org/wiki?curid=319544" title="Mercedes-Benz W126">
Mercedes-Benz W126



</doc>
<doc id="319545" url="https://pl.wikipedia.org/wiki?curid=319545" title="Erkki Tuomioja">
Erkki Tuomioja

Erkki Sakari Tuomioja (ur. 1 lipca 1946 w Helsinkach) – fiński polityk, ekonomista, minister spraw zagranicznych (2000–2007 i 2011–2015).
Życiorys.
W 1971 ukończył studia z zakresu nauk społecznych, a w 1974 studia ekonomiczne w Helsińskiej Wyższej Szkole Handlu. W 1996 na Uniwersytecie Helsińskim uzyskał stopień naukowy doktora. Pracował zawodowo jako dziennikarz, analityk gospodarczy i wydawca. Od 1979 do 1991 zajmował stanowisko zastępcy burmistrza Helsinek. W 1997 na Uniwersytecie Helsińskim objął stanowisko docenta. Opublikował kilkanaście książek.
Po raz pierwszy mandat posła do Eduskunty uzyskał w 1970, sprawował go do 1979. Do parlamentu powrócił w 1991, od tego czasu w kolejnych wyborach (1995, 1999, 2003, 2007, 2011, 2015 i 2019) skutecznie ubiegał się o reelekcję z okręgu w Helsinkach.
W 1970 wstąpił do Fińskiej Partii Socjaldemokratycznej. Działa także w Obywatelskiej Inicjatywie Opodatkowania Obrotu Kapitałowego. W 1999 został ministrem handlu i przemysłu w rządzie Paava Lipponena. W 2000 objął urząd ministra spraw zagranicznych, pełnił go także w gabinecie Anneli Jäätteenmäki i pierwszym rządzie Mattiego Vanhanena. Do rządu powrócił w 2011, kiedy to Jyrki Katainen powierzył mu ponownie kierowanie resortem spraw zagranicznych. Pozostał na tym stanowisku również w utworzonym w 2014 gabinecie Alexandra Stubba. Zakończył urzędowanie w 2015.

</doc>
<doc id="319547" url="https://pl.wikipedia.org/wiki?curid=319547" title="Dolnośląska Droga św. Jakuba">
Dolnośląska Droga św. Jakuba

Dolnośląska Droga św. Jakuba jest pierwszym odtworzonym w Polsce fragmentem drogi św. Jakuba - europejskiej sieci szlaków pielgrzymich prowadzących do grobu św. Jakuba w Santiago de Compostela w Hiszpanii.
Odcinek o długości ok. 160 km został otwarty 24 lipca 2005. Prowadzi on z kolegiaty w Głogowie, przez sanktuarium św. Jakuba Apostoła w Jakubowie do granicy polsko-niemieckiej w Zgorzelcu-Görlitz, gdzie przez Most Staromiejski
 łączy się z Ekumeniczną Drogą Pątniczą ("Ökumenischer Pilgerweg")
 przez Saksonię i Turyngię.
Jakubów przez długie wieki był regionalnym ośrodkiem kultu Apostoła, o czym świadczą liczne elementy wystroju świątyni. Według niepotwierdzonej tradycji miejscowy kościół św. Jakuba został założony w czasach Mieszka I w roku 991.
Początek tego odcinka łączy się obecnie z kolejnym odtworzonym etapem Drogi w Polsce - Wielkopolską Drogą św. Jakuba.
Szlak jest także odtworzeniem trasy historycznego traktu handlowego północ-południe: z Wielkopolski przez Łużyce do Czech.
Miejscowości na drodze św. Jakuba:

</doc>
<doc id="319551" url="https://pl.wikipedia.org/wiki?curid=319551" title="Szlak św. Jakuba">
Szlak św. Jakuba



</doc>
<doc id="319553" url="https://pl.wikipedia.org/wiki?curid=319553" title="Tanjung Pandan">
Tanjung Pandan

Tanjung Pandan – miasto w Indonezji na wyspie Belitung w prowincji Wyspy Bangka i Belitung; 62 tys. mieszkańców (2005).
Główny ośrodek wyspy; port morski nad cieśniną Gaspar, wywóz gł. cyny; port lotniczy Bulutumbang Airport.

</doc>
<doc id="319559" url="https://pl.wikipedia.org/wiki?curid=319559" title="Święty Jakub">
Święty Jakub

Zobacz też: 

</doc>
<doc id="319561" url="https://pl.wikipedia.org/wiki?curid=319561" title="Geoenergetyka">
Geoenergetyka

Geoenergetyka - dział energetyki cieplnej obejmujący pozyskiwanie i przetwarzanie energii geotermalnej z wnętrza Ziemi. Globalnie geoenergetyka ma niewielkie znaczenie praktyczne, gdyż dotychczas wykorzystywana jest jedynie energia gorących źródeł powierzchniowych i podziemnych przetwarzana w geotermicznych zakładach energetycznych. Jednak w sprzyjających warunkach (np. Islandia) energia geotermalna może zaspokajać większość zapotrzebowania na energię cieplną. 

</doc>
<doc id="319562" url="https://pl.wikipedia.org/wiki?curid=319562" title="Nimb">
Nimb

Nimb (łac. "nimbus", chmura) – termin stosowany w sztuce na określenie świetlistego otoku wokół głów przedstawianych na obrazie postaci boskich lub świętych; symbolizuje ich duchowe światło. Nimb może mieć kształt koła, czworoboku, krzyża wpisanego w okrąg, trójkąta lub promieni rozchodzących się wokół głowy.
Przedstawienie nimbu ma swoją genezę w epoce hellenistycznej, skąd przeniknął do sztuki chrześcijańskiej i stał się powszechny już w IV wieku. W tradycji bizantyjskiej nimby posiadały wizerunki osób panujących. W sztuce islamu z nimbem przedstawiano także osoby niebędące świętymi, zaś w hinduizmie i buddyzmie nimb oznaczał siłę duchową bogów. W malarstwie zachodnim nimb w postaci jasnego kręgu umieszczano nad głową świętego, tymczasem w ikonach prawosławnych nimb okalał i oświetlał twarz.
Kształt nimbu jest uzależniony od znaczenia osoby przedstawianej. Trójkątny występuje przy przedstawieniach Trójcy Świętej i Boga Ojca. Czworoboczny stosowano dla osób świętych i osób uznanych za święte. Z czasem zastąpiono go nimbem kolistym, figurą uważaną za doskonałą.
Nimb i aureola są często utożsamiane.
Aureola różni się od nimbu tym, że jest otokiem wokół postaci bóstwa lub świętego, podczas gdy nimb otacza głowę osoby.

</doc>
<doc id="319563" url="https://pl.wikipedia.org/wiki?curid=319563" title="Wypożyczalnia rowerów">
Wypożyczalnia rowerów

Wypożyczalnia rowerów – punkt usługowy oferujący na zasadzie czasowego wypożyczenia za kaucją, po określonej cenie, pojazdy rowerowe, takie jak rower tradycyjny, tandem, rower transportowy czy riksza. Szczególnie popularne w rozwiniętych krajach zachodnich, takich jak: Holandia, Belgia, kraje skandynawskie, Niemcy, Hiszpania, Włochy, Polska.
Zalety systemu.
Wypożyczalnie rowerów stanowią element uzupełnienia sieci komunikacyjno-transportowej miast. Współgrają z transportem kolejowym oraz masowym transportem miejskim. Mogą spełniać ważną rolę w odciążeniu ruchu samochodowego; przyczyniają się, poprzez masowe wykorzystanie roweru, do spadku niekorzystnych zjawisk towarzyszących transportowi samochodowemu takimi jak zanieczyszczenia, hałas, drgania gruntu.
Wypożyczalnie rowerów zwiększają ofertę turystyczną miejsc, w których są usytuowane – odpowiadają na rosnące zapotrzebowanie na aktywny wypoczynek mieszkańców miast oraz turystów. Pozwalają też na znaczne zwiększenie zasięgu dotarcia pieszych turystów – z kilku do kilkunastu/kilkudziesięciu kilometrów.

</doc>
<doc id="319564" url="https://pl.wikipedia.org/wiki?curid=319564" title="Summit (New Jersey)">
Summit (New Jersey)

Summit – miasto w hrabstwie Union w stanie New Jersey w Stanach Zjednoczonych.
Według spisu powszechnego z roku 2000 ma ok. 21,1 tys. mieszkańców.
Z Summit pochodzi Maggie Estep, amerykańska pisarka, poetka i piosenkarka, oraz Meryl Streep, znana amerykańska aktorka.

</doc>
<doc id="319566" url="https://pl.wikipedia.org/wiki?curid=319566" title="Dariusz Krupa (muzyk)">
Dariusz Krupa (muzyk)

Dariusz Rajmund Krupa (ur. 31 sierpnia 1976 w Łomży) – polski gitarzysta, muzyk sesyjny, piosenkarz.
Życiorys.
Z wykształcenia jest technikiem ekonomistą o specjalności finanse i rachunkowość. Ukończył także średnią szkołę muzyczną w Łomży. W 1995 rozpoczął naukę na Wydziale Jazzu w Zespole Państwowych Szkół Muzycznych im. Fryderyka Chopina w Warszawie, ale jej nie ukończył. Na zaproszenie Roberta Amiriana nagrał partie gitarowe na jego album pt. "Bardzo niebieskie migdały" (1996). W tym samym roku nawiązał współpracę muzyczną z Anitą Lipnicką oraz ze Studiem Buffo. W 1999 brał udział w nagraniu album Cezarego Konrada pt. "One mirror... many reflections". Występował regularnie w klubie „Akwarium”.
Jako muzyk sesyjny współpracował m.in. z Anitą Lipnicką, Kayah, Mietkiem Szcześniakiem, Katarzyną Groniec, Natalią Kukulską, Justyną Steczkowską, Reni Jusis i Edytą Górniak, pracował także nad albumem Iwony Zasuwy i singlem Ferida Lakhdara. Był członkiem zespołów: Oxen, Alchemik, Cezary Konrad Band, Filip Sojka Band, The 3, Jacek Kochan Band, Mathplanete.
Wystąpił gościnnie w serialu "Samo życie" oraz brał udział w programach telewizyjnych: "Załóż się", "Kuba Wojewódzki", czy "Druga strona medalu".
Był współwłaścicielem wytwórni muzycznej EG.Production z Edytą Górniak, której był gitarzystą i menedżerem. Po zakończeniu współpracy z Górniak uruchomił przedsiębiorstwo No More Drama Production, w którym zajmował się produkcją muzyczną, managementem oraz public relations artystów. W tym okresie był menedżerem Natalii Lesz i Nicka Sincklera.
Życie prywatne.
11 listopada 2005 poślubił piosenkarkę Edytę Górniak, z którą ma syna Allana (ur. 27 marca 2004) i z którą rozwiódł się 24 lutego 2010. Ze związku z byłą modelką Izabelą Adamczyk ma córkę Leę.
Konflikty z prawem.
13 lipca 2014 na Al. Komisji Edukacji Narodowej w Warszawie spowodował wypadek samochodowy ze skutkiem śmiertelnym. Przekraczając dopuszczalną prędkość wjechał swoim BMW 320D na czerwonym świetle na przejście dla pieszych, doprowadzając do śmiertelnego potrącenia 63-letniej kobiety. W trakcie wypadku był w stanie po użyciu kokainy. Po wypadku przez ponad dwa lata, do listopada 2016 przebywał w areszcie tymczasowym. 18 kwietnia 2017 został prawomocnie skazany na 6 lat pozbawienia wolności. 9 kwietnia 2018 rozpoczął odbywanie kary pozbawienia wolności w zakładzie półotwartym w Grądach-Woniecku. W maju 2020 został zwolniony warunkowo po odbyciu 4 lat i 5 miesięcy z zasądzonych 6 lat pozbawienia wolności.

</doc>
<doc id="319567" url="https://pl.wikipedia.org/wiki?curid=319567" title="Bogusław Adamowicz">
Bogusław Adamowicz

Bogusław Michał Adamowicz, ps. "B. Korda", "Self" (ur. 13 stycznia 1870 w Mińsku, zm. 1944?) – poeta, prozaik oraz malarz okresu Młodej Polski. Twórca poezji patriotycznej i utworów inspirowanych symbolizmem, impresjonizmem i parnasizmem. Autor powieści i opowiadań utrzymanych w stylistyce "weird-fiction".
Życie.
Urodził się 13 stycznia 1870 w Mińsku, w rodzinie Emeryka, malarza, rysownika, litografa i drukarza, i Józefiny ze Szretterów. Ukończył gimnazjum klasyczne w Mińsku. Studiował malarstwo w Paryżu, specjalizował się w malarstwie miniaturowym. W latach 1906–1911 przebywał w Krakowie. Ok. 1911 r. wrócił do Mińska, gdzie w latach 1918–1920 był redaktorem „Gońca Mińskiego”. W latach 1920–1944 mieszkał w Warszawie. Po powstaniu warszawskim został przymusowo ewakuowany, po czym zaginął bez wieści. 
Twórczość.
Debiutował w roku 1893 w warszawskim „Głosie” nr 25 wierszami "Serce" i "Poeci," w następnym numerze ukazały się kolejne wiersze: "W albumie", "Tęsknota" i "Krajobraz". Twórczość Adamowicza dzieli się na dwa odrębne nurty. Pierwszy skupia się na tematyce erotycznej o nekrofilskim, lekko satanicznym odcieniu. Wiersze te wywodziły się z kręgu inspiracji twórczością Edgara Allana Poego oraz typowych młodopolskich zainteresowań wszelkiego rodzaju skrajnościami, zboczeniami i zwyrodnieniami umysłu ludzkiego. Skrajnie pojmowana, niszczycielska i chorobliwa żądza zaspokojenia seksualnego jest u Adamowicza tożsama z bergsonowskim "élan vital", mimo iż poczucie sił życiowych czerpie w bliskości śmierci. Poezję tę cechuje wyjątkowa wrażliwość na detale obrazu i wrażeń, synestezja i subtelność języka, daleka od przybyszewszczyzny czy wielosłowia.
Drugi nurt poezji Adamowicza wliczał się (obok poezji Tadeusza Micińskiego i Antoniego Langego) do nurtu kontynuującego i poddającego rozważaniom filozofię genezyjską Juliusza Słowackiego. Adamowski był przy tym zwolennikiem relatywizmu historiozoficznego, jednocześnie (swoją wizją narodu oraz wrażliwością na krzywdę i spodlenie społeczne) zbliżając się raczej w stronę pozytywizmu niż Młodej Polski.
Prócz tego krytycy dopatrywali się w poezji Adamowicza kręgów inspiracji poezją Charlesa Baudelaire'a oraz Charlesa Leconte de Lisle'a. Jego utwory tłumaczone były na język francuski.
W 1951 "Triumf żółtych" oraz "Wesoły marszałek" zostały wycofane z polskich bibliotek oraz objęte cenzurą. 

</doc>
<doc id="319571" url="https://pl.wikipedia.org/wiki?curid=319571" title="Wypożyczalnia">
Wypożyczalnia

Wypożyczalnia – miejsce bądź strona internetowa odpłatnie udostępniająca określonego rodzaju rzeczy lub dane w postaci elektronicznej:

</doc>
<doc id="319573" url="https://pl.wikipedia.org/wiki?curid=319573" title="Andouille">
Andouille

Andouille – rodzaj kiełbasy pochodzenia francuskiego, która jest także znanym produktem kulinarnym w Luizjanie w USA, gdzie została sprowadzona przez francuskich imigrantów.
Jest to grubo mielona, mocno przyprawiona i mocno wędzona kiełbasa wieprzowa. W jej składzie znajduje się mięso wieprzowe (w wydaniu francuskim są to jelita i żołądki), cebula, papryka i przyprawy.
Nieco zbliżona, ale odmienna w składzie jest inna francuska kiełbasa nazywana "andouillette".

</doc>
<doc id="319574" url="https://pl.wikipedia.org/wiki?curid=319574" title="Traitiefontaine">
Traitiefontaine



</doc>
<doc id="319575" url="https://pl.wikipedia.org/wiki?curid=319575" title="Degre">
Degre



</doc>
<doc id="319576" url="https://pl.wikipedia.org/wiki?curid=319576" title="Saint-Leger-du-Bourg-Denis">
Saint-Leger-du-Bourg-Denis



</doc>
<doc id="319577" url="https://pl.wikipedia.org/wiki?curid=319577" title="Combree">
Combree



</doc>
<doc id="319579" url="https://pl.wikipedia.org/wiki?curid=319579" title="Peslieres">
Peslieres



</doc>
<doc id="319584" url="https://pl.wikipedia.org/wiki?curid=319584" title="Uniwersytet Pensylwanii">
Uniwersytet Pensylwanii

Uniwersytet Pensylwanii (, potocznie lub ) – amerykański uniwersytet niepubliczny w Filadelfii, w stanie Pensylwania (jeden z niewielu uniwersytetów niepublicznych nazwanych imieniem stanu, w którym się znajdują).
Należy do najbardziej prestiżowych uniwersytetów amerykańskich: jest członkiem Ligi Bluszczowej, przoduje w rankingach kierunków prawniczych oraz biznesowych. W ramach uczelni działa Wharton School, słynna szkoła biznesu.
Uniwersytet Pensylwanii, dysponując majątkiem równym około 10 mld dolarów, jest czwartą pod względem zamożności instytucją akademicką w Stanach Zjednoczonych.

</doc>
<doc id="319589" url="https://pl.wikipedia.org/wiki?curid=319589" title="Megawati Sukarnoputri">
Megawati Sukarnoputri



</doc>
<doc id="319593" url="https://pl.wikipedia.org/wiki?curid=319593" title="Licencje oprogramowania">
Licencje oprogramowania



</doc>
<doc id="319611" url="https://pl.wikipedia.org/wiki?curid=319611" title="Romuald Spasowski">
Romuald Spasowski

Romuald Franciszek Spasowski (ur. 20 sierpnia 1921 w Warszawie, zm. 9 sierpnia 1995 w Oakton w stanie Wirginia) – polski dyplomata, ambasador PRL w Argentynie (1953–1954), Indiach (1967–1970) i dwukrotnie w Stanach Zjednoczonych (1955–1961, 1978–1982).
Rodzina.
Syn filozofa marksistowskiego Władysława Spasowskiego i Anny Sumowskiej "secundo voto" Dryńskiej (zm.1985). 
W 1944 roku poślubił w kościele katolickim (sam był formalnie kalwinistą) Wandę Sikorską, krewną gen. Władysława Sikorskiego. Z tego małżeństwa miał córkę Marię (Grochulską) i syna Władysława Kajetana (1951-1970), który zginął lub popełnił samobójstwo podczas pobytu w Indiach (pochowany na cmentarzu ewangelicko-reformowanym w Warszawie przy dziadku).
Życiorys.
Ojciec wpoił Spasowskiemu poglądy komunistyczne, dlatego ten wstąpił podczas II wojny światowej do Polskiej Partii Robotniczej. Po zakończeniu wojny odbył kursy polityczno-wychowawcze i został szefem Polskiej Misji Wojskowej ds. Zbadania Niemieckich Zbrodni Wojennych. Brał udział w procesie norymberskim. Co najmniej od 1951 współpracował z wojskowym kontrwywiadem Polski Ludowej.
W 1947 Spasowski rozpoczął na służbę dyplomatyczną. Był konsulem w Düsseldorfie, I sekretarzem ambasady w Londynie oraz posłem w Buenos Aires. W latach 1955–1961 był ambasadorem w Waszyngtonie, potem w Indiach, akredytowanym w Nepalu, Singapurze i Cejlonie. W Ministerstwie Spraw Zagranicznych był dyrektorem departamentów: II i V, od 1962 był ambasadorem tytularnym. Od 19 stycznia 1972 do 3 lutego 1978 pełnił funkcję podsekretarza stanu w Ministerstwie.
W 1970 r., tj. w czasie pełnienia funkcji ambasadora w Indiach (od maja 1967) zmarł jego syn Władysław Kajetan. Przyczyny jego śmierci pozostają niewyjaśnione, prawdopodobne jest samobójstwo.
1 grudnia 1977 został po raz drugi ambasadorem w Waszyngtonie. W grudniu 1980 odbył z żoną tajną podróż do Watykanu, gdzie spotkał się z papieżem Janem Pawłem II. 21 grudnia 1981, kilka dni po ogłoszeniu stanu wojennego w Polsce, poprosił o azyl polityczny. Na jego decyzję wpływ miały informacje o sytuacji w Polsce po wprowadzeniu stanu wojennego, zwłaszcza masakra dokonana na górnikach w kopalni „Wujek” na Śląsku.
Był jednym z dwóch polskich ambasadorów, obok Zdzisława Rurarza z Tokio, którzy potępili stan wojenny i poprosili o azyl. Przekazał Amerykanom różne informacje dotyczące zabezpieczeń i szyfrowania w polskiej ambasadzie. Był również sporadycznie wykorzystywany w charakterze eksperta w sprawach polskich. Utrzymywał się z wykładów. Otrzymał dwa doktoraty honoris causa.
Porzucenie przez Spasowskiego placówki zostało uznane przez Izbę Wojskową Sądu Najwyższego za zdradę. 4 października 1982 został on zaocznie skazany na karę śmierci, pozbawienie praw publicznych na zawsze oraz przepadek mienia. 30 października 1985 Rada Państwa odebrała mu także obywatelstwo polskie. W 1985 przyjął chrzest katolicki.
Uniewinniony został 25 listopada 1990, a w 1993 przywrócono mu polskie obywatelstwo. Stan zdrowia uniemożliwiał mu przyjazd do kraju. Zmarł na raka w Oakton w stanie Wirginia, USA. 

</doc>
<doc id="319618" url="https://pl.wikipedia.org/wiki?curid=319618" title="Johnny Mnemonic (film)">
Johnny Mnemonic (film)

Johnny Mnemonic − amerykańsko-kanadyjski film fabularny (science fiction) z 1995 roku.
Film został nakręcony według cyberpunkowego opowiadania Williama Gibsona pod tym samym tytułem. Fabuła filmu jest osadzona w świecie roku 2021. Opowiada historię człowieka, który dzięki wszczepionemu implantowi pamięci trudni się przewożeniem w nim informacji. Połowa ludzkości cierpi na tajemniczą nieuleczalną chorobę NAS. Podczas jednego z transportów danych Johnny Mnemonic (Keanu Reeves) wpada w wielkie tarapaty − dane chce przechwycić Yakuza. Okazuje się, że dane zawierają informacje dotyczące lekarstwa na NAS, a firma je produkująca stara się za wszelką cenę nie dopuścić do ich upublicznienia.

</doc>
<doc id="319625" url="https://pl.wikipedia.org/wiki?curid=319625" title="Chromatografia bibułowa">
Chromatografia bibułowa

Chromatografia bibułowa to rodzaj chemicznej techniki analitycznej, podtyp chromatografii cieczowej, w której fazę rozdzielczą stanowi specjalna bibuła o wysokiej czystości i określonych parametrach.
Technika ta bywa też stosowana do oczyszczania i identyfikacji mieszanin związków chemicznych.
Mechanizm i techniki frakcjonowania.
Prędkość ruchu poszczególnych składników rozdzielanej mieszaniny jest uzależniona od oddziaływań międzycząsteczkowych między związkami chemicznymi tworzącymi analizowaną próbkę a fazą rozdzielczą i rozpuszczalnikiem zwanym w tym przypadku eluentem.
Substancje rozdzielane nakrapia się punktowo przy dolnej krawędzi bibuły, po czym umieszcza się ją w komorze chromatograficznej zanurzoną na kilka milimetrów w eluencie, tak by nakropione substancje nie zostały zanurzone. Dzięki zjawisku występowania sił kapilarnych eluent stopniowo wznosi się po bibule ciągnąc za sobą z różną prędkością związki chemiczne tworzące analizowaną mieszaninę. Gdy czoło eluentu dotrze do górnej krawędzi bibuły rozdział jest zakończony. 
Ten etap analizy nazywany jest rozwijaniem chromatogramu. Dzięki różnicy prędkości wędrówki rozdzielanych związków chemicznych w momencie zakończenia analizy znajdują się one na bibule na różnych wysokościach względem czoła eluentu. 
Ze względu na kierunek przepływu eluentu przez bibułę chromatografię bibułową dzieli się na:
Wywoływanie chromatogramu i chromatografia preparatywna.
Po zakończonym etapie rozwijania, gdy przebiegał on prawidłowo, rozdzielone związki tworzą na bibule obszary o kształtach zbliżonych do łez. Gdy rozdzielane związki są barwne obszary te można bezpośrednio obserwować w świetle widzialnym lub przy innej długości fali, którą analizowane związki absorbują. W przypadku aromatycznych związków organicznych jest to najczęściej światło UV. Gdy związki nie są barwne działa się na chromatogram odpowiednimi odczynnikami, które reagują z analizowanymi związkami nadając im przy tym barwę. Najczęściej stosowanym odczynnikiem wywołującym są pary jodu.
W celu odzyskania rozdzielonych związków chemicznych można je wymyć z określonego fragmentu bibuły.
Jest to jednak dość uciążliwie i współcześnie raczej nie stosowane. Do preparatywnego rozdzielania związków stosuje się raczej chromatografię cienkowarstwową (TLC), lub preparatywną chromatografię kolumnową.

</doc>
<doc id="319628" url="https://pl.wikipedia.org/wiki?curid=319628" title="Victor Young">
Victor Young

Victor Young (ur. 8 sierpnia 1899 w Chicago, zm. 10 listopada 1956 w Palm Springs w Kalifornii) – amerykański muzyk filmowy.
Życiorys.
Urodził się w Chicago. Jego matka, która krótko przedtem wyemigrowała z Polski, wcześnie zmarła. Po jej śmierci jego ciotka zdecydowała się na powrót do Warszawy. Tam skończył Konserwatorium Warszawskie, w klasie kompozycji profesora Romana Statkowskiego. I właśnie jako skrzypek Victor Young (w Polsce nazywał się Wiktor Jung) debiutował w Filharmonii Warszawskiej.
Później zaangażował się do orkiestry w jednym z kinoteatrów warszawskich. Szukał swojego miejsca w Rosji i Niemczech, lecz odnalazł je w Ameryce, gdzie komponował w pionierskim okresie amerykańskiej muzyki filmowej. Na początku lat 30. związał się z radiem, później zaś z filmem. Do dziś wśród miłośników muzyki filmowej uchodzi za klasyka. Jest autorem tak głośnych partytur jak „Jeździec znikąd”, „Johnny Guitar”, „Komu bije dzwon”, „W 80 dni dookoła świata” czy „Podróże Guliwera”.
Już międzywojenna prasa polska rozpisywała się o jego twórczości przy okazji premiery filmu „Przypływ”. Był jednym z najwybitniejszych twórców amerykańskiej muzyki filmowej obok Maxa Steinera, Ericha Wolfganga Korngolda, Alfreda Newmana, Dimitrija Tiomkina czy Herberta Stotharta. Aż 22 razy był nominowany do Nagrody Akademii, którą otrzymał pośmiertnie, za „W 80 dni dookoła świata” (1956).
Zmarł na raka w Palm Springs, będąc u szczytu powodzenia.
Filmografia.
Adaptacje.
1936
1937
1938
1939
1940
1941
1942
1943
1945
1946
1950
1952
1953
1954
1955
Oryginalne.
1936
1937
1938
1939
1940
1941
1942
1943
1944
1945
1946
1947
1948
1949
1950
1951
1952
1953
1954
1955
1956
1957
Muzyka.
1938 
1939 
1940 
1941 
1942 
1943 
1945 
1948 
1950 
1956 
Piosenki.
1945 
1949 
1956 

</doc>
<doc id="319631" url="https://pl.wikipedia.org/wiki?curid=319631" title="Dimitri Tiomkin">
Dimitri Tiomkin

Dimitri Tiomkin, (ros. "Дмитрий Зиновьевич Тёмкин", ur. 10 maja 1894 w Krzemieńczuku na Ukrainie, zm. 11 listopada 1979 w Londynie) – amerykański kompozytor i pianista pochodzenia żydowskiego, czterokrotny zdobywca Oscara (dwa w 1953, po jednym 1955 i 1959). Autor muzyki do około 120 filmów, między innymi "W samo południe" (1952) i "Rio Bravo" (1959).
Filmografia.
1930
1931
1933
1935
1936
1937
1938
1939
1940
1941
1942
1943
1944
1945
1946
1947
1948
1949
1950
1951
1952
1953
1954
1955
1956
1957
1958
1959
1960
1961
1963
1964
1965
1967
1968
1970
Nagrody Akademii Filmowej.
Muzyka.
1937
1939
1942
1943
1944
1949
1952
1954
1956
1958
1960
1961
1963
1964
1971
Piosenki.
1952
1954
1956
1957
1959
1960
1961
1963

</doc>
<doc id="319633" url="https://pl.wikipedia.org/wiki?curid=319633" title="Wodogłowie">
Wodogłowie

"'Wodogłowie", hydrocefalia (łac. "hydrocephalus") — zwiększenie objętości płynu mózgowo-rdzeniowego w układzie komorowym mózgu, które przeważnie powoduje wzrost ciśnienia śródczaszkowego. U osób starszych wodogłowie może wywoływać bóle głowy, podwójne widzenie, zaburzenia równowagi, nietrzymanie moczu, zmiany osobowości i upośledzenie umysłowe. U niemowląt wodogłowie powoduje powiększanie się obwodu głowy (główka dziecka ma kształt gruszki), uwypuklenie i poszerzenie ciemiączek, poszerzenie szwów czaszkowych i opóźnienie rozwoju dziecka. Inne objawy mogą obejmować wymioty, senność, napady padaczkowe oraz objaw zachodzącego słońca.
Wodogłowie może być efektem wad wrodzonych lub zostać nabyte w trakcie życia. Przypadki wrodzone obejmują najczęściej te wywołane wadami cewy nerwowej i stenozy (przewężenia) wodociągu mózgu. Do przyczyn nabytego wodogłowia najczęściej należą zapalenie opon mózgowych, guzy mózgu, urazy wewnątrzczaszkowe, krwawienie dokomorowe i krwotok podpajęczynówkowy. Istnieją cztery główne typy wodogłowia: komunikujące, niekomunikujące, normotensyjne i "ex vacuo".
Wodogłowie jest standardowo leczone z wykorzystaniem sztucznej przetoki mózgowej, natomiast u niektórych pacjentów stosuje się tzw. endoskopową wentrikulostomię trzeciej komory mózgu. Do najczęstszych komplikacji po otwarciu sztucznej przetoki należą nadmierny lub za słaby drenaż płynu mózgowo-rdzeniowego, uszkodzenia mechaniczne, infekcje lub obstrukcja przetoki. Przypadki takie wymagają ponownego założenia sztucznej przetoki. Wyniki leczenia są różne, choć wielu pacjentów prowadzi potem normalne życie. Nieleczone wodogłowie grozi śmiercią.
1-2 noworodków na 1000 ma wodogłowie. Stosunek ten może być nawet wyższy w państwach rozwijających się. Wodogłowie normotensyjne dotyka około 5 na 100 000 osób, przy czym stosunek ten wzrasta wraz z wiekiem. Pierwszego opisu wodogłowia w Europie dostarczył Hipokrates ponad 2000 lat temu.
Objawy.
Obraz kliniczny wodogłowia zależy od jego przebiegu: ostre rozszerzenie układu komorowego najczęściej objawia się poprzez niespecyficzne objawy wzrostu ciśnienia śródczaszkowego, podczas gdy przewlekłe wodogłowie (szczególnie wśród osób starszych) charakteryzuje się trudniejszymi do wykrycia objawami, np. triadą Hakima.
Do objawów wzrostu ciśnienia śródczaszkowego należą bóle głowy, wymioty, nudności, tarcza zastoinowa, somnolencja czy śpiączka. Podwyższone ciśnienie śródczaszkowe może skutkować wgłobieniem płata skroniowego lub migdałów móżdżku, co ostatecznie może doprowadzić do śmierci.
Triada Hakima (otępienie, ataksja i nietrzymanie moczu) są typowymi objawami wodogłowia normotensyjnego. Mogą mu również towarzyszyć pewne specyficzne objawy neurologiczne, takie jak porażenie nerwu odwodzącego czy zespół Parinauda (ze względu na nacisk na pokrywę śródmózgowia). Konkretne symptomy zależą od przyczyny wystąpienia wodogłowia, wieku pacjenta i stopnia uszkodzeń mózgu spowodowanych przez nacisk.
U niemowląt z wodogłowiem płyn mózgowo-rdzeniowy gromadzi się w ośrodkowym układzie nerwowym powodując uwypuklenie i poszerzenie ciemiączka i powiększenie się głowy. Wczesne objawy obejmują również:
Dodatkowo u starszych dzieci mogą wystąpić:
Ponieważ wodogłowie może doprowadzić do uszkodzeń mózgu, zdolności intelektualne i zachowanie chorych może ulec nieodwracalnym, negatywnym zmianom. Trudności w uczeniu się, szczególnie te związane z utratą pamięci krótkotrwałej, są częste wśród osób cierpiących na wodogłowie. Osoby chore często osiągają lepsze wyniki w testach na inteligencję werbalną niż praktyczną, co prawdopodobnie odzwierciedla rozmieszczenie uszkodzeń w ich mózgach. Należy jednak pamiętać, że wodogłowie może wykazywać różną ostrość u poszczególnych chorych i wśród osób chorujących na tę przypadłość znajdują się również jednostki o przeciętnej i ponadprzeciętnej inteligencji. Niektóre osoby cierpiące na wodogłowie mają problem z poruszaniem się, widzeniem i koordynacją ruchową. Zdarzają się przypadki przedwczesnego pokwitania, a u jednej czwartej pacjentów dochodzi do rozwoju padaczki.
Przyczyny.
Wrodzone wodogłowie.
Wodogłowie wrodzone jest obecne u dziecka już przed porodem, tak więc płód rozwija je w czasie rozwoju zarodkowego w macicy. Najczęstszą przyczyną wodogłowia jest stenoza wodociągu mózgu. Występuje ona gdy wąskie połączenie między trzecią a czwartą komorą mózgu zostaje zablokowane lub gdy staje się zbyt wąskie by płyn mózgowo-rdzeniowy mógł przez nie przepływać. Płyn zbiera się wówczas w położonych górnie komorach bocznych, powodując wodogłowie.
Inne przyczyny wrodzonego wodogłowia to wady cewy nerwowej, torbiele pajęczynówkowe, zespół Dandy’ego-Walkera, czy malformacja Arnolda-Chiariego.
Kości czaszki zrastają się ostatecznie około trzeciego roku życia. Wodogłowie musi ujawnić się wcześniej by wystąpiło powiększenie się głowy. Przyczyny są przeważnie genetyczne, choć mogą być również nabyte, i przeważnie występują w pierwszych kilku miesiącach życia. Do najczęstszych przyczyn należą: 1) krwawienie dokomorowe, 2) infekcje, 3) malformacja Arnolda-Chiariego, 4) stenoza lub atrezja wodociągu mózgu, 5) malformacja Dandy’ego-Walkera.
U niemowląt i dzieci w okresie po-niemowlęcym, cierpiących na wodogłowie, obwód głowy zwiększa się gwałtownie i szybko przekracza 97 centyl. Ponieważ kości czaszki nie są w tym okresie jeszcze dobrze zrośnięte, wypukłość ciemiączka jest wyraźna, nawet w postawie wyprostowanej.
Niemowlęta wykazują drażliwość, obniżone łaknienie i częste wymioty. Wraz z rozwojem wodogłowia dzieci zaczynają popadać w otępienie i tracą zainteresowanie otoczeniem. Później górne powieki zaczynają być zablokowane w pozycji otwartej a wzrok wydaje się być ciągle skierowany w dół (tzw. objaw zachodzącego słońca). Ruchy stają się słabe, natomiast ręce mogą zacząć wykazywać drżączki. Tarcza zastoinowa nie jest obecna, mogą się jednak pojawić problemy ze wzrokiem. Głowa staje się w końcu tak duża, że dziecko nie może się swobodnie poruszać.
Około 80-90% płodów i noworodków z rozszczepem kręgosłupa wykazuje wodogłowie.
Nabyte.
Wodogłowie może zostać nabyte w wyniku infekcji ośrodkowego układu nerwowego, zapalenia opon mózgowo-rdzeniowych, guzów mózgu, urazów wewnątrzczaszkowych czy udaru mózgu i jest wówczas zazwyczaj bardzo bolesne.
Typy.
Przyczyna występowania wodogłowia pozostaje nie w pełni zrozumiała i jest prawdopodobnie wieloczynnikowa. Mogą nią być ograniczone przepływ i reabsorpcja płynu mózgowo-rdzeniowego lub jego nadmierna produkcja.
Obstrukcja w krążeniu płynu mózgowo-rdzeniowego uniemożliwia jego swobodny przepływ przez układ komorowy i przestrzeń podpajęczynówkową (np. na skutek stenozy wodociągu mózgu lub zablokowania otworów międzykomorowych; lub wtórnie w wyniku guzów, krwotoków lub wrodzonych malformacji) co prowadzi do wzrostu ciśnienia w ośrodkowym układzie nerwowym.
Wodogłowie może być również spowodowane nadprodukcją płynu mózgowo-rdzeniowego (obstrukcja relatywna), np. w wyniku wystąpienia brodawczaka splotu naczyniówkowego.
Dwuboczna niedrożność moczowodów może również, choć bardzo rzadko, powodować wodogłowie.
Ze względu na przyczynę stosuje się podział na wodogłowie komunikujące i niekomunikujące (obstrukcyjne), przy czym obie formy mogą być zarówno wrodzone jak i nabyte.
Wodogłowie komunikujące.
Wodogłowie komunikujące, znane również jako nieobstrukcyjne, spowodowane jest upośledzeniem reabsorpcji płynu mózgowo-rdzeniowego przy braku obstrukcji w przepływie płynu w układzie komorowym. Istnieje teoria zgodnie z którą przyczyną jest funkcjonalne uszkodzenie ziarnistości pajęczynówki, które są zlokalizowane wzdłuż zatoki strzałkowej górnej i odpowiadają za reabsorpcję płynu mózgowo-rdzeniowego do układu krążenia.
Różne przypadłości neurologiczne mogą skutkować wodogłowiem komunikującym, np. krwotoki podpajęczynówkowe i dokomorowe, zapalenie opon mózgowo-rdzeniowych czy wrodzony brak ziarnistości pajęczynówki. Zabliźnienia i zwłóknienia w przestrzeni podpajęczynówkowej, będące efektem infekcji, stanów zapalnych lub krwotoków, mogą również upośledzać reabsorpcję płynu mózgowo-rdzeniowego, prowadząc ostatecznie do wodogłowia komunikującego.
Wodogłowie niekomunikujące.
Wodogłowie niekomunikujące, lub obstrukcyjne, jest spowodowane obstrukcją w krążeniu płynu mózgowo-rdzeniowego.
Mechanizm.
Wodogłowie powstaje zazwyczaj w wyniku zablokowania przepływu płynu mózgowo-rdzeniowego w układzie komorowym lub przestrzeni podpajęczynówkowej. U osoby niedotkniętej wodogłowiem płyn mózgowo-rdzeniowy krąży w komorach mózgu i rdzeniu kręgowym oraz jest ciągle reabsorbowany do układu krążenia. Innymi mechanizmami powstawania wodogłowia mogą być nadmierna produkcja płynu mózgowo-rdzeniowego, wada wrodzona blokująca przepływ w układzie komorowym czy komplikacje po urazie głowy lub infekcji.
Zbierający się w mózgu płyn wywiera nacisk na tkankę nerwową prowadząc do takich objawów neurologicznych jak drgawki, upośledzenie umysłowe czy napady padaczkowe. Objawy te występują szybciej u dorosłych, których czaszka nie może się już rozszerzać w odpowiedzi na wzrost objętości mózgu. Płody, niemowlęta i małe dzieci cierpiące na wodogłowie, wykazują zwykle powiększenie mózgoczaszki, ponieważ ciśnienie wywierane przez płyn prowadzi do rozpychania poszczególnych, jeszcze niezrośniętych kości czaszki. Innym typowym objawem, występującym u niemowląt, jest zablokowane spojrzenie w dół (tzw. objaw zachodzącego słońca), z białkami oczu widocznymi ponad tęczówką.
Wzrost ciśnienia śródczaszkowego powoduje ucisk mózgu, który może prowadzić do różnorakich uszkodzeń i dalszych komplikacji. Efekty u poszczególnych osób mogą się bardzo różnić.
Jeśli otwór czwartej komory lub wodociąg mózgu są zablokowane, płyn mózgowo-rdzeniowy zbiera się w komorach mózgu. Prowadzi to do powstania tzw. wewnętrznego wodogłowia, któremu towarzyszy wzrost ciśnienia płynu mózgowo-rdzeniowego. Produkcja płynu mózgowo-rdzeniowego nie jest wstrzymana nawet wówczas, gdy jego przepływ w mózgu zostaje zablokowany. W konsekwencji płyn gromadzi się w mózgu, wywierając ciśnienie, które prowadzi do zwiększenia objętości komór i nacisku na tkanki mózgu. Prowadzi to zazwyczaj do nieodwracalnych uszkodzeń mózgu. Jeśli kości czaszki nie są jeszcze w pełni skostniałe, wówczas ciśnienie wywołane wodogłowiem może doprowadzić do znacznego powiększenia głowy. Wodociąg mózgu może być niedrożny od urodzenia lub może zostać zablokowany w dorosłym życiu na skutek guza rozwijającego się w pniu mózgu.
Diagnostyka.
Wodogłowie rozpoznaje się na podstawie palpacyjnej oceny napięcia i wielkości ciemiączek, szerokości szwów czaszkowych, pomiarów obwodu główki odpowiednio do wieku na siatkach centylowych. Badaniem obrazowym, wykonywanym w pierwszej kolejności, jest ultrasonografia przezciemiączkowa, ewentualnie tomografia komputerowa lub obrazowanie metodą rezonansu magnetycznego.
Leczenie.
Wodogłowie wewnętrzne może być wyleczone poprzez założenie drenażu (sztucznej przetoki) pomiędzy komorami mózgu a jamą ciała. Istnieje ryzyko infekcji mózgu w czasie zakładania sztucznej przetoki, niemniej jednak musi być ona wymieniana w trakcie wzrostu pacjenta. Krwotok podpajęczynówkowy może zablokować przepływ płynu mózgowo-rdzeniowego.
Należy wyróżnić dodatkowo występujące u niektórych niemowląt wodogłowie zewnętrzne, w którym powiększeniu ulega znajdująca się dookoła mózgu przestrzeń podpajęczynówkowa. Jest to łagodne schorzenie, które ustępuje samo około drugiego roku życia. Badania obrazujące mózgu oraz historia choroby pozwalają odróżnić wodogłowie zewnętrzne od krwiaka podtwardówkowego, któremu towarzyszą zazwyczaj wymioty, ból głowy i napady padaczkowe.
Wodogłowie leczy się chirurgicznie, umożliwiając odpływ nadmiarowego płynu mózgowo-rdzeniowego. W krótkoterminowym leczeniu nagłych przypadków stosuje się zewnętrzny dren komorowy. W dłuższej perspektywie czasowej u niektórych pacjentów niezbędne jest założenie różnych typów sztucznej przetoki mózgowej. W tym celu zakłada się w komorze mózgu cewnik, który odprowadza nadmiar płynu mózgowo-rdzeniowego z układu komorowego do innej jamy ciała, gdzie może on zostać reabsorbowany. Większość przetok odprowadza płyn do otrzewnej, aczkolwiek stosuje się również przetoki odprowadzające do przedsionka serca, opłucnej i pęcherzyka żółciowego. Cewnik może być też założony nie w mózgu, a w odcinku lędźwiowym kręgosłupa, i odprowadzać płyn z rdzenia kręgowego do otrzewnej. Alternatywą, możliwą do zastosowania u niektórych pacjentów, jest tzw. endoskopowa wentrikulostomia trzeciej komory mózgu, w której chirurgicznie wykonuje się otwór w dnie trzeciej komory, przez który płyn może przeciekać bezpośrednio do znajdujących się pod nią przestrzeni (np. komory czwartej, rogów dolnych komór bocznych), omijając niedrożność. Jest to metoda użyteczna min. w stenozie wodociągu mózgu. U niemowląt stosuje się niekiedy wentrikulostomię połączoną z przyżeganiem splotu naczyniówkowego, odpowiedzialnego za produkcję płynu mózgowo-rdzeniowego. Technikę tę zapoczątkował neurochirurg Ben Warf w Ugandzie i jest ona obecnie stosowana w wielu szpitalach w Stanach Zjednoczonych.
Powikłania.
Możliwymi powikłaniami po założeniu sztucznej przetoki są nieprawidłowe działanie przetoki, jej nieskuteczność lub infekcja, z czego pooperacyjna infekcja kanału przetoki należy do najczęstszych przyczyn niepowodzenia tego typu leczenia. Przetoka może przestać funkcjonować na skutek rozłączenia, zatkania, infekcji lub zarośnięcia tkanką. W takim wypadku płyn mózgowo-rdzeniowy zaczyna ponownie gromadzić się w komorach mózgu, powodując szereg objawów, takich jak bóle głowy, nudności, wymioty, światłowstręt czy – wyjątkowo niebezpieczne – napady padaczkowe. Uszkodzenie sztucznej przetoki zdarza się stosunkowo często (na 40 000 wykonywanych rocznie operacji mających na celu leczenie wodogłowia jedynie 30% to pierwsze założenie przetoki u danych pacjentów) i wielu chorych musi mieć kilkukrotnie ponownie zakładane przetoki w czasie swojego życia.
Innym typem powikłań jest nadmierne odprowadzanie płynu mózgowo-rdzeniowego, którego objawami mogą być apatia, silne bóle głowy, rozdrażnienie, światłowstręt, przeczulica dźwiękowa, nudności, wymioty, zawroty głowy, migrena, napady padaczkowe, zmiany osobowości, astenia rąk i nóg, zez i diplopia – wszystkie występujące gdy pacjent znajduje się w pozycji wyprostowanej. Przeważnie objawy mijają szybko, gdy pacjent kładzie się. Obrazy z TK niekoniecznie muszą wykazać zmiany w rozmiarze komór mózgu. Problem ze zdiagnozowaniem nadmiernego drenażu płynu mózgowo-rdzeniowego może być szczególnie uciążliwy dla pacjentów i ich rodzin. Oporność na tradycyjne leki przeciwbólowe może być również objawem nadmiernego odprowadzania płynu.
Diagnoza nagromadzania się płynu mózgowo-rdzeniowego jest skomplikowana i wymaga specjalistycznego doświadczenia. Często istotne jest, czy objawy występują u pacjenta zawsze, czy też zmieniają się w zależności od pozycji jego ciała.
Kraje rozwijające się.
Ponieważ założenie sztucznej przetoki mózgowej jest kosztowne, większość ludzi cierpiących na wodogłowie w krajach rozwijających się umiera ze względu na brak leczenia. Co gorsza, potrzeba częstego wymieniania przetoki zwiększa dodatkowo koszty leczenia. W krajach rozwijających się prowadzi się z tego powodu badania nad stosowaniem nisko kosztowych rozwiązań, jak np. system Chhabra.
Historia.
Odniesienia do czaszek z wodogłowiem można znaleźć już w literaturze medycznej starożytnego Egiptu między 2500 r. p.n.e. a 500 r. n.e. Wodogłowie zostało po raz pierwszy dokładnie opisane przez Hipokratesa w IV wieku p.n.e., natomiast Galen dostarczył poprawniejszego opisu w II wieku n.e.
Pierwszy opis operacyjnego leczenia wodogłowia pojawia się w podręczniku "Al-Tasrif" (napisanego ok. 1000 r.n.e.) autorstwa arabskiego lekarza Abu al-Qasima al-Zahrawiego, który opisał upuszczanie płynu z wnętrza czaszki dzieci z wodogłowiem. Opis ten znajduje się w rozdziale poświęconym neurochirurgii, a jako sugerowana przyczyna wodogłowia wymieniony jest uraz mechaniczny. Abu al-Qasim al-Zahrawi pisze:
W 1881, w kilka lat po przełomowym badaniu Retziusa i Key’a, Carl Wernicke opracował metodę sterylnej punkcji komór mózgowych i drenażu płynu mózgowo-rdzeniowego w celu leczenia wodogłowia. Mimo to wodogłowie pozostawało skomplikowanym w leczeniu schorzeniem aż do rozwinięcia w XX wieku metod opartych na otwieraniu sztucznej przetoki.
Wodogłowie należy do słabo poznanych schorzeń i wciąż stosunkowo niewiele badań jest prowadzonych w celu poprawy znanych metod leczenia. W krajach rozwijających schorzenie często nie jest leczone od urodzenia a dopiero od momentu, gdy wystąpi charakterystyczne zwiększenie objętości głowy, które wymaga bardziej skomplikowanego leczenia neurochirurgicznego. W tym czasie nacisk na tkankę nerwową jest już na tyle duży, że często dochodzi do nieodwracalnych zmian w mózgu, skutkujących upośledzeniem intelektualnym.
Odbiór społeczny.
Kampanie uświadamiające.
W Stanach Zjednoczonych wrzesień został uznany przez kongres za narodowy miesiąc świadomości o wodogłowiu w lipcu 2009 roku. Wiele organizacji pozarządowych zajmujących się problemem wodogłowia używa dwubarwnej niebiesko-błękitnej wstążki jako swojego symbolu.
Szczególne przypadki.
Jednym z głośnych medialnie przypadków wodogłowia był mężczyzna, którego mózg skurczył się na skutek nacisku płynu mózgowo-rdzeniowego do cienkiej warstwy tkanki. Jako dziecko, mężczyzna ten miał założoną przetokę, ale została ona usunięta gdy miał 14 lat. W lipcu 2007, w wieku 44 lat, zgłosił się on do szpitala w związku z lekkim niedowładem nogi. Po przeprowadzeniu wywiadu lekarze zdecydowali się na wykonanie tomografii komputerowej i rezonansu magnetycznego, które wykazały ogromne powiększenie komór bocznych mózgu. Dr Lionel Feuillet z Hôpital de la Timone w Marsylii powiedział nawet: Testy inteligencji wykazały, że pacjent miał IQ na poziomie 75 (średnia wartość to ok. 100), co kwalifikuje się jako wartość graniczna sprawności intelektualnej, poniżej której oficjalnie uznaje się upośledzenie umysłowe.
Pomimo niezwykle powiększonych komór mózgu i silnie pomniejszonego mózgu pacjent prowadził normalne życie – był żonaty, miał dwójkę dzieci i pracował jako urzędnik państwowy. Według doktora Maxa Muenke, ze względu na powolny charakter zachodzącego redukowania mózgu pewne obszary mózgu przejmowały stopniowo funkcje zanikających regionów, co umożliwiało pacjentowi normalne funkcjonowanie.

</doc>
<doc id="319641" url="https://pl.wikipedia.org/wiki?curid=319641" title="Centrum Scenografii Polskiej w Katowicach">
Centrum Scenografii Polskiej w Katowicach

Centrum Scenografii Polskiej to oddział Muzeum Śląskiego w Katowicach mieszczący się w budynku dawnego magazynu odzieży KWK Katowice przy ul. T. Dobrowolskiego 1 na terenie Nowego Muzeum Śląskiego. Dawniej mieścił się w Centrum Kultury Katowice im. Krystyny Bochenek przy placu Sejmu Śląskiego. Założone w 1991 jest ziszczeniem marzeń Zenobiusza Strzeleckiego, scenografa i teoretyka scenografii, który apelował o miejsce gromadzące ślady dokonań polskich scenografów. Jedyna w Polsce placówka zajmującą się gromadzeniem i ekspozycją eksponatów związanych ze scenografią teatralną. W Centrum urządzane są tylko czasowe wystawy tematyczne w dziedzinach powiązanych z teatrem i sztukami scenicznymi.
Idea placówki.
Wedle zamysłu, placówka ta miała ogarniać równolegle zamierzenia o charakterze muzealnym, wystawienniczym, kreacyjnym, dokumentacyjnym. Stąd nazwa Centrum - jako synonim jedynego miejsca w kraju, które skupi najcenniejsze dokonania i wiedzę o dorobku scenografów w dziedzinie teatru, teatru plastyka, poszukiwań parateatralnych, a w przyszłości - filmu animowanego i teatru telewizji.
Idea konieczności utworzenia muzeum scenografii sięga początków lat 60. Potrzebę jej ochrony głosił Zenobiusz Strzelecki, scenograf i teoretyk tej dziedziny sztuki. Uznał on, iż ten nurt współczesnej plastyki polskiej, dotychczas osierocony, pozbawiony był planowej, skoncentrowanej wyłącznie na nim, opieki. Czynione przez niego wieloletnie wysiłki powołania takiego muzeum znalazły odzew w połowie lat osiemdziesiątych w Katowicach. Dyrektor Centrum, scenograf Jerzy Moskal, powołał wówczas w Muzeum Śląskim, w dziale sztuki sekcję gromadzącą różnorodne przejawy plastyki scenicznej. Pierwotne zamierzenia, tj. popularyzowanie sztuki scenografa szybko zaowocowało narodzinami wieku nurtów. Jej gromadzenie, opracowywanie i upowszechnianie wymagało bowiem zbudowania bazy, która umożliwiałaby stworzenie solidnego warsztatu badawczego, szczególnie wobec faktu skąpej bibliografii z tej dziedziny wiedzy.
Historia.
Formalnie Centrum Scenografii Polskiej powołane zostało w lipcu 1991 jako oddział Muzeum Śląskiego w Katowicach, z bardzo zobowiązującym zapisem statutowym, który mówi m.in., że: "...siedzibą Centrum są Katowice, a terenem działania cały kraj. Centrum jest placówką specjalizującą się w gromadzeniu, przechowywaniu, naukowym opracowywaniu i eksponowaniu dzieł scenograficznych we wszystkich i rodzajach i odmianach artystycznych".
Główna działalność.
Spina je cel nadrzędny - koncentracja wiedzy, dorobku scenografii polskiej i popularyzacja osiągnięć teatru polskiego. 24 marca 1993 Centrum Scenografii Polskiej zainaugurowało działalność we własnej siedzibie.
Od momentu zainicjowania idei Centrum Scenografii Polskiej zgromadziło w swoich zbiorach około 15.000 projektów dekoracji i kostiumów, obiektów scenicznych, makiet i kukieł autorstwa polskich scenografów. Zbiory Centrum stanowią przede wszystkim dary artystów, ich spadkobierców i teatrów. 
Wystawy jubileuszowe mieli tutaj m.in.: J. Szajna, A. Sadowski, A. Kreutz - Majewski, K. Wiśniak, J. Polewka. Zbiory Centrum Scenografii prezentowane były na wystawach organizowanych w kraju przez Muzeum Teatralne w Warszawie, Muzeum Starego Teatru w Krakowie, Muzeum Narodowe, Muzeum Historyczne Miasta Krakowa, Muzeum Narodowe w Gdańsku, Muzeum Miasta Łodzi oraz w Toruniu i Przemyślu, a poza granicami kraju m.in. w Brukseli, Pradze, Budapeszcie, Ankarze, Londynie.

</doc>
<doc id="319645" url="https://pl.wikipedia.org/wiki?curid=319645" title="H5N1">
H5N1

H5N1 – szczep wirusa ptasiej grypy, powstały z mutacji podstawowego wirusa ptasiej grypy typu A. 
Wirus ten przenoszony jest przez żywe ptactwo. Zakażenie następuje poprzez kontakt zdrowego osobnika (w tym człowieka), z osobnikiem zakażonym. Choroba wywołana wirusem H5N1 jest w dużym odsetku śmiertelna. Symbol "H5N1" oznacza, że materiał genetyczny wirusa grypy koduje białka: hemaglutyninę typu piątego i neuraminidazę typu pierwszego.
Pierwsze oznaki ptasiej grypy typu H5N1 zaobserwowano w Azji w 1997 roku.
H5N1 w Polsce.
Wirus H5N1 wystąpił również w Polsce. Odkryto go u 3 martwych łabędzi w Toruniu 5 marca 2006 roku. Trzy kolejne ogniska wirusa H5N1 wykryto 11 marca u łabędzi w Świnoujściu, Kostrzynie nad Odrą i Bierutowie. Kolejne 1 grudnia 2007 roku na fermach indyczych w miejscowościach Myśliborzyce i Uniejewo na terenie gminy Brudzeń Duży pod Płockiem (województwo mazowieckie) i w Karniszynie powiat Żuromin. 

</doc>
<doc id="319647" url="https://pl.wikipedia.org/wiki?curid=319647" title="Cyber punk">
Cyber punk



</doc>
<doc id="319649" url="https://pl.wikipedia.org/wiki?curid=319649" title="Lee Friedlander">
Lee Friedlander

Lee Friedlander (ur. 14 lipca 1934 w Aberdeen, stan Waszyngton) – amerykański fotograf i artysta.

</doc>
<doc id="319652" url="https://pl.wikipedia.org/wiki?curid=319652" title="Katarzyna Bujakiewicz">
Katarzyna Bujakiewicz

Katarzyna Aleksandra Bujakiewicz (ur. 28 września 1972 w Poznaniu) – polska aktorka teatralna i filmowa, a także działaczka samorządowa.
Życiorys.
Maturę zdała w I Liceum Ogólnokształcącym im. Karola Marcinkowskiego w Poznaniu. Ukończyła następnie studia na Wydziale Aktorskim we Wrocławiu Państwowej Wyższej Szkoły Teatralnej im. Ludwika Solskiego w Krakowie (1995). Spektakle dyplomowe zagrała w Teatrze Nowym w Poznaniu oraz Teatrze Współczesnym w Szczecinie. Angaż w Teatrze Współczesnym w Szczecinie otrzymała zaraz po ukończeniu studiów, grała w nim do 2003. Przeszła następnie do Teatru Polskiego w Poznaniu.
W produkcjach filmowych debiutowała na początku lat 90. Występowała m.in. w filmach "Stara Baśń", "Rh+" i serialach "Na dobre i na złe", "Magda M." oraz "Lekarze". Była gościem programów "Szymon Majewski Show", "Mamy Cię!" i "Kuba Wojewódzki". W 1999 za rolę w "Kochaj i rób co chcesz" otrzymała nagrodę specjalną Przeglądu Filmowego Prowincjonalia dla najlepszej aktorki drugoplanowej.
Wystąpiła w teledyskach „Aniele” Meza oraz „Na spidzie” grupy Ascetoholix. Wraz z Verbą nagrała piosenkę „Chłodny deszcz”, w której wystąpiła w refrenie. Zaśpiewała piosenkę „Szalona gra” na soundtracku do "Kochaj i rób co chcesz". W latach 2015–2016 była jednym z jurorów programu "Mali Giganci".
W wyborach samorządowych w 2014 została wybrana na radną Sejmiku Województwa Wielkopolskiego z ramienia Komitetu Wyborczego Wyborców Teraz Wielkopolska zorganizowanego przez Ryszarda Grobelnego, jednakże zrzekła się mandatu kilka tygodni później.
Życie prywatne.
W 2018 poślubiła Piotra Maruszewskiego, z którym ma córkę Aleksandrę.

</doc>
<doc id="319657" url="https://pl.wikipedia.org/wiki?curid=319657" title="Apollo 15">
Apollo 15

Apollo 15 – misja załogowa w ramach programu Apollo; czwarta misja, podczas której astronauci wylądowali 30 lipca 1971 roku na powierzchni Księżyca. 
W czasie wyprawy zebrano 77 kg próbek gruntu księżycowego. Astronauci podczas wyjść na powierzchnię Księżyca przebywali poza lądownikiem LM ponad 18 godzin. Scott i Irwin poruszając się po Księżycu po raz pierwszy użyli specjalnie skonstruowanego dla potrzeb misji Apollo pojazdu LRV. Przebyli odległość ponad 27,9 km. Podczas misji umieścili również miniaturową rzeźbę pt. "Poległy astronauta" na powierzchni Księżyca.Po sukcesie Apollo 14 podjęto śmiałą decyzję, by w trakcie ostatnich trzech misji Apollo wykorzystać do ostatnich granic możliwości rakiety Saturn V. Po zmniejszeniu rezerwy paliwowej rakiety nośnej i nieznacznym obniżeniu orbity parkingowej, do Apollo 15 wtłoczono dwie dodatkowe tony wyposażenia, modyfikując jednocześnie silniki F-1, by wycisnąć z nich tyle mocy, ile się tylko da. Masa dodatkowego ładunku była wyliczona dokładnie, niemal co do grama. Lunar Rover został umieszczony w stopniu lądującym LM. 
Statek kosmiczny i rakieta nośna.
Czas dostarczenia elementów do KSC:
Misja.
Odliczanie przed startem i sam start miał wyjątkowo płynny przebieg. Zgodnie z planem wykonano umieszczenie Apollo 15 na trajektorii lotu w kierunku Księżyca (TLI), separację statku i dokowanie z lądownikiem. Niedługo później astronauci przeprowadzili oddzielenie członu S-IVB/IU i skierowali na kurs kolizyjny z Księżycem. Uderzenie miało miejsce 183 km na północny wschód od miejsca lądowania Apollo 14 i 356 km na północny wschód od miejsca lądowania Apollo 12. Powstałe wstrząsy dostarczyły informacji o strukturze Księżyca do głębokości 50-100 km. Uderzenia trzeciego stopnia podczas poprzednich misji umożliwiły sondowanie jedynie na głębokość 30 km.
Wkrótce po dokowaniu instrumenty pokładowe wykryły zwarcie w instalacji systemu sterowania silnikiem SPS. Opracowana zmodyfikowana procedura odpalenia silnika SPS, przetestowana w czasie drugiej korekty trajektorii, pozwoliła na kontynuowanie misji. Pokrywa wnęki SIM została odrzucona na 4,5 godziny przed wejściem na orbitę okołoksiężycową i instrumenty SIM zostały uruchomione. Po dalszych dwóch godzinach statek wykonał manewr wejścia na orbitę podejścia do lądowania. Ze względu na duże nachylenie orbity do równika, tor lotu statku przebiegał nad najsilniejszymi księżycowymi maskonami. Spowodowało to znacznie szybszą od zakładanej degradację orbity. Poprawka wykonana silnikami RCS statku Apollo zmieniła wysokość orbity z 108,3 km x 17,8 km na 111,7 km x 16,3 km. W wyniku drobnych problemów technicznych separacja Apollo i lądownika odbyła się z 25 minutowym opóźnieniem na wysokości zaledwie szesnastu kilometrów nad powierzchnią Księżyca. Separacja nastąpiła w setnej godzinie czasu misji, a cztery godziny później dowódca zaczął podejście do lądowania. Po 12 minutach i 20 sekundach Falcon miękko osiadł na powierzchni. W trakcie schodzenia musieli wytężać wzrok, aby odszukać charakterystyczne punkty. Specyficzne struktury w krajobrazie Księżyca są w tym rejonie mniej ostro zarysowane, niż przypuszczano. Kilka razy zmieniali miejsce lądowania, sterując lądownikiem w taki sposób, aby trzymać się blisko północnej krawędzi jedynej struktury, jaką rozpoznawali – Rima Hadley, szerokiej szczeliny kanionu, oddalonej o jedenaście kilometrów od wysokiego na 5400 metrów szczytu Mons Hadley. Ostatnie osiemdziesiąt metrów przelecieli prawie na ślepo, w tumanach księżycowego pyłu. Moduł LM, opadając, pokonał ostatni metr i zaczął przechylać się do tyłu i na swoją prawą stronę. Okazało się, że dwie podpory zagłębiły się w gruncie tuż przy krawędzi niedużego krateru. 
Po rozdzieleniu Apollo przeszedł na orbitę o parametrach 120,8 x 101,5 km. Po lądowaniu, obserwacje dowódcy misji oraz obserwacje z pokładu Apollo pozwoliły na dokładne określenie położenia LM. Znajdował się 550 m na północny wschód od planowanego miejsca lądowania. Po wykonaniu zadań przewidzianych w planie misji Falcon uniósł się z powierzchni Księżyca i połączył na orbicie ze statkiem Endeavour. Dzięki energii z akumulatorów łazika, po raz pierwszy możliwa była telewizyjna transmisja startu lądownika.
Niemniej ważne od prac przeprowadzonych na powierzchni Księżyca były eksperymenty przeprowadzone przez pilota modułu dowodzenia na orbicie. Worden wykonał ważne badania i obserwacje naukowe. Statek Apollo 15 został wyposażony w aparaturę, której masa wynosiła 476 kg. W poprzedniej wyprawie masa urządzeń badawczych była czterokrotnie mniejsza i wynosiła 113,4 kg. W skład tej aparatury wchodziły przyrządy do badania promieniowania gruntu księżycowego odznaczającego się znaczną energią. Na wysięgniku znajdował się spektrometr gamma przeznaczony do pomiarów w zakresie 0,1-10 MeV. Spektrometr rentgenowski służył do badań fluorescencji powierzchni Księżyca w tym zakresie widma. Inny spektrometr, wyposażony w detektory krzemowe, rejestrował cząstki alfa o energiach od 4,7 9,3 MeV. Przyrządy te umożliwiały identyfikację pewnych pierwiastków występujących na Księżycu i określenie pewnych ogólnych cech materiałów tworzących jego skorupę. Kolejny przyrząd to spektrometr masowy, znajdujący się na wysięgniku o długości 6,3 m, badał składniki ośrodka okołoksiężycowego. Natomiast układ kamer wysokiej klasy służył do uzyskania fotografii, które pozwalały wykonać dokładne mapy powierzchni Księżyca. Fotografie objęły obszar około trzech mln km², co stanowiło osiem procentów powierzchni. Kamera panoramiczna o ogniskowej 600 mm zawierała film o szerokości 12,5 cm i długości 2000 m. Zawierał on 1650 klatek. Jedna klatka obejmowała obszar o powierzchni 27 x 342 km. Fotografie odznaczały się dużą rozdzielczością – rzędu 1 m. kamera kartograficzna miała ogniskową 75 mm. Film miał szerokość 12,5 cm, lecz długość tylko 560 m i zawierał 3600 klatek, obejmujących każda pole 167 x 167 km. Zdolność rozdzielcza wynosiła około 20 metrów. Jednocześnie z kamerą kartograficzną uruchamiano kamerę gwiazdową, ustawioną pod kątem 96° do osi optycznej. na filmie o szerokości 35 mm były utrwalane fotografie gwiazd stanowiących punkt odniesienia przy precyzyjnym ustalaniu położeń poszczególnych punktów na powierzchni Księżyca. Potrzebną znajomość odległości kamery od powierzchni umożliwiały pomiary wykonane przy użyciu precyzyjnego wysokościomierza laserowego. Dzięki spektrometrowi promieniowania gamma wykryto wyższy poziom promieniowania na odwrotnej stronie Księżyca, a także ustalono, że średnie poziom ten jest niższy niż w przypadku próbek pobranych w rejonie Fra Mauro. Spektrometr rentgenowski pozwolił ustalić, że na terenach wyżynnych występują duże ilości glinu, szczególnie na odwrotnej stronie Księżyca, podczas gdy morza są bogate w magnez. Badania wykonane przy użyciu spektrometru cząstek alfa wykazały, że współczynnik dyfuzji radonu na Księżycu jest o trzy rzędy wielkości mniejszy niż na Ziemi. Stereometryczna kamera wykonała dużą liczbę zdjęć wysokiej rozdzielczości, która zajęła około 2000 m klisz, natomiast kamera mapująca zużyła prawie 1400 m filmu. Wysokościomierz laserowy podczas 26. okrążenia zaczął sprawiać kłopoty, a w czasie 38. okrążenia przestał działać. Worden dokonał też interesujących obserwacji wizualnych, związanych z ukształtowaniem terenu, a także z potencjalnymi miejscami lądowania. Obserwacje te pozwoliły na uściślenie miejsca lądowania kolejnej ekspedycji. Apollo krążył wokół Księżyca przez pełnych sześć dób ziemskich. Już po powrocie Scotta i Irvina, zaledwie na godzinę przed odlotem, wyrzucono z niego małego satelitę. 
Subsatelita został umieszczony na orbicie o parametrach 141, x 102,0 km, dzięki czemu miał funkcjonować co najmniej przez rok. Detektory subsatelity pozwoliły między innymi wykryć nieznany wcześniej maskon na wschodnim skraju tarczy Księżyca. Zebrane dane pokazały również, że maskony nie są identyczne i różnią się natężeniem pola grawitacyjnego. 
W drodze powrotnej CMP Worden wykonał 39-minutowy spacer. W trakcie powrotu wykonano jedną korektę trajektorii. Separacja CM i SM oraz wyjście kapsuły w atmosferę nastąpiły zgodnie z planem, jednak ze względu na awarię jednego z głównych spadochronów wodowanie było nieco „twardsze”. Apollo 15 wodował w odległości około 1,9 km od wyznaczonego punktu, 530 km na północ od Hawajów i 9 km od okrętu ratowniczego.
EVA.
Zamiarem naukowców było uzyskanie w ciągu jednej misji próbek gruntu z obszarów basenu morskiego, gór i szczeliny przypominającej kanion.
Łącznie spacery księżycowe trwały 18 godzin 34 minuty i 46 sekund. Astronauci zebrali w sumie 70 próbek o masie 77,3 kg. Wykonali mnóstwo fotografii, wśród których znalazły się zdjęcia Szczeliny Hadleya. W czasie trzech spacerów astronauci przebyli dystans 27,9 km. Dla porównania - przemieszczającym się pieszo członkom trzech poprzednich misji udało się przebyć następujące odległości: Apollo 11 – 0,6 km, Apollo 12 – 1,4 km i Apollo 14 – 4,2 km. System nawigacyjny pojazdu okazał się bardzo dokładny i niezawodny. Dokładność systemu została oceniona na około 100 m – odległość, o jaka różnił się punkt powrotu wskazanego przez urządzenia nawigacyjne. Astronauci stwierdzili, że mogą precyzyjnie lokalizować położenie lądownika na podstawie obliczonych przez system nawigacyjny odległości od znanych kraterów. 
Podsumowanie.
Wyprawa zabrała ponad dwukrotnie więcej wyposażenia niż poprzednia. Na Księżyc przywieziono aparaturę badawczą o łącznej masie 544 kg. Astronauci dysponowali skafandrami nowego typu, umożliwiającymi swobodniejsze poruszanie się i zginanie. Ich układy życiodajne pozwalały na dłuższy pobyt poza lądownikiem. Dzięki temu trzykrotnie wychodzili na powierzchnię .

</doc>
<doc id="319658" url="https://pl.wikipedia.org/wiki?curid=319658" title="Muzeum Najmniejszych Książek Świata Zygmunta Szkocnego">
Muzeum Najmniejszych Książek Świata Zygmunta Szkocnego

Muzeum Najmniejszych Książek Świata Zygmunta Szkocnego przy ul. Traktorzystów 5 w katowickiej dzielnicy Piotrowice to wystawa stała poświęcona twórczości Zygmunta Szkocnego. Zgromadzone tam zbiory przedstawiają miniaturowe wersje wybitnych dzieł Literatury Polskiej. Wystawa funkcjonuje od 1970 roku w prywatnym domu, w którym żył i tworzył autor.
Zgromadzono w nim 87 egzemplarzy spośród 165 miniaturowych dzieł, w tym najmniejsza z nich : "Alfabet łaciński" o wymiarach 0,8 na 1 milimetr, który jako rekordzista trafił do Księgi rekordów Guinnessa.
Każda z książek prezentowanych w muzeum posiada oprawę stworzoną przez twórcę zgodnie z zasadami introligatorskimi oraz jest umiejscowiona na postumencie z dokładnym opisem dzieła zawierającym informację o wymiarach książki, liczbie znaków, liczbie stron. 
Tematem dzieł są życiorysy sławnych ludzi, nagrodzonych nagrodą Nobla oraz sławne wydarzenia.

</doc>
<doc id="319659" url="https://pl.wikipedia.org/wiki?curid=319659" title="Jan Nepomucen Kamiński">
Jan Nepomucen Kamiński

Jan Nepomucen Kamiński herbu Topór, krypt.: "i. n. k.; i-n-k; i... n... k...; J. N. K.; J. N. Kam." (ur. 27 października 1777 w Kutkorzu koło Lwowa, zm. 5 stycznia 1855 we Lwowie) – polski reżyser, aktor, dramatopisarz, tłumacz, poeta, redaktor, autor pism filozoficznych i językoznawczych, dyrektor teatru polskiego we Lwowie, nazywany "Ojcem galicyjskiej sceny polskiej".
Życiorys.
Urodził się w Kutkorzu (pow. złoczowski), w zubożałej rodzinie szlacheckiej, jako syn ekonoma dóbr hrabiostwa Łączyńskich. Pierwsze nauki pobierał we Lwowie, gdzie w roku 1796 ukończył gimnazjum, a wkrótce potem zaczął studiował filozofię na tamtejszym uniwersytecie. Już jako uczeń gimnazjum był częstym widzem teatru niemieckiego, próbując także przeróbek niemieckich dramatów. Pierwsze polskie przedstawienia oglądał najprawdopodobniej w roku 1793, w wykonaniu zespołu M. Każyńskiego. Na potrzeby teatru Dominika Morawskiego (lata 1793–1794) tłumaczył sztuki z języka niemieckiego. Znaczący wpływ na dalsze losy Kamińskiego miał trzeci pobyt (lata 1795–1799) W. Bogusławskiego we Lwowie. W tym okresie dostarczał jego zespołowi tłumaczeń i przeróbek sztuk. Prawdopodobnie próbował także aktorstwa. Po wyjeździe Bogusławskiego (1799) zawiązał amatorski zespół teatralny ze stałą siedzibą w pałacyku Stanisława Wronowskiego. Po kilku latach działalności władze austriackie zakazały zespołowi występów. Wówczas (1803) Kamiński udał się do Kamieńca Podolskiego, gdzie założył nowy zespół aktorski. Przez krótki okres (do roku 1805) związany był także z tamtejszym teatrem polskim. Później występował m.in. w Dubnie, Kijowie i Mińsku.
W roku 1809 powrócił do Lwowa i, przy wsparciu Kaspra Kamińskiego, 27 maja zainaugurował przedstawienia polskie. Po powrocie Austriaków (grudzień 1809) zdołał pozostać we Lwowie dzięki wsparciu dyrektora teatru niemieckiego F.H. Bulli i gubernatora P. Goessa. Przez 1/3 stulecia (w latach 1809–1842) kierował tamtejszym teatrem w trudnych warunkach germanizacji i prześladowań polskości w stolicy zaboru austriackiego. Z czasem udało mu się uzyskać zgodę na 8 przedstawień polskich miesięcznie, których wystawianie w roku 1817 usankcjonowało pozwolenie cesarza Franciszka I. Ubogi naówczas repertuar zasilał przeróbkami i tłumaczeniami z literatur obcych i przyswoił scenie naszej sto kilkadziesiąt utworów dramatycznych. Od roku 1820 borykał się z trudnościami finansowymi. Ich skutkiem było rozwiązanie zespołu 2 sierpnia 1822. Kamiński nie poddał się – już 4 miesiące później (9 grudnia) reaktywował swój zespół aktorski. Obowiązujący do roku 1842 roku przywilej teatralny obejmował tylko teatr niemiecki – polscy aktorzy działali wyłącznie na podstawie nie zawsze formalnych umów z przedsiębiorcami austriackimi. Za przykładem Bogusławskiego zorganizował we Lwowie amatorską grupę teatralną, która grywała po 1804 i na prowincji, zapędzając się aż do Odessy (1805–1809). Był aktorem, reżyserem, dramaturgiem, przede wszystkim jednak przedsiębiorcą teatralnym. Zajmował się wszystkimi problemami teatru (dobór repertuaru, angażowanie aktorów, projektowanie dekoracji, prowadzenie spraw finansowych). Stworzył we Lwowie scenę polską i wywalczył dla niej egzystencję prawną, wykształcił także całe pokolenie artystów. Do jego teatru garnęli się znani i cenieni aktorzy, wystawiał bowiem repertuar narodowy. Autorami sztuk dla teatru lwowskiego byli także m.in. Aleksander Fredro i Józef Korzeniowski. Kiedy w 1841 hrabia Stanisław Skarbek zbudował swój teatr we Lwowie, przeszli do niego aktorzy występujący wcześniej u Kamińskiego.
Zmarł 5 stycznia roku 1855, jego grób znajduje się na Cmentarzu Łyczakowskim we Lwowie.
Twórczość.
Był także autorem kilkudziesięciu adaptacji teatralnych dzieł niescenicznych lub przeznaczonych dla teatrów niedramatycznych (m.in. „Zabobon, czyli Krakowiacy i Górale” (1821), oryginalnych tekstów (np. „Twardowski na Krzemionkach”), a także przekładów, m.in. Szekspira, Calderona, Schillera. W latach 1835–1848 był redaktorem „Gazety Lwowskiej” i „Rozmaitości”. Przetłumaczył m.in.: „Wallenstein” (1837), Schillera „Dwaj Pikkolominiowie” (1834), "Hamleta" (1805), "Makbeta", "Króla Lira" Williama Shakespeare’a i "Judytę" F. Hebbla i Calderona „Lekarz swego honoru” (1827). Zawdzięczamy mu wczesne spolszczenie poezji Schillera (od roku 1816), jak „Ballady i pieśni” i „Pieśń o dzwonie”. Jego rozprawki o języku polskim („Czy język nasz jest filozoficzny?”, „Wywód filozoficzności naszego języka”) znalazły u wybitnych przedstawicieli naszego romantyzmu żywy oddźwięk.
Podczas jego bytności w Kamieńcu Podolskim (1803–1805) powstało wiele przekładów i projektów inscenizacji ("Hamlet", "Makbet", "Medea"), realizowanych później we lwowskich teatrach przez kilkadziesiąt lat.
Ważniejsze dzieła.
Ponadto swe artykuły i drobne utwory ogłaszał w czasopismach i zbiorach: "Rozmaitości" (Lwów 1821–1848; tu: wiersze, fraszki, powiastki, przekłady), "Haliczanin" (Lwów 1830, t. 1-2; tu: „Myśl pod krzyżem”, wiersz), "Lwowianin" (1842: tu: „Mowa... miana do publiczności dnia 18 marca 1842 r. przy ostatnim przedstawieniu scenicznym polskim w miejskim teatrze”, Nr 4, s. 136). Wiele swych wierszy przedrukował w natologiach, m.in.: W. Bełza w: "Ojczyzna w pieśniach poetów polskich", Lwów 1901 (tu wiersze patriotyczne: „Polak nie sługa”; Przekłady poz. 55; „Do wolności”); J. Tuwim w: "Księga wierszy polskich XIX w.", t. 1, Warszawa 1956; P. Hertz w: "Zbiór poetów polskich XIX w.", księga 1, Warszawa 1959.

</doc>
<doc id="319664" url="https://pl.wikipedia.org/wiki?curid=319664" title="Ewa Kasprzyk (aktorka)">
Ewa Kasprzyk (aktorka)

Ewa Jadwiga Kasprzyk, także Ewa Kasprzyk-Bernatowicz (ur. 1 stycznia 1957 w Stargardzie Szczecińskim) – polska aktorka teatralna, telewizyjna i filmowa.
Życiorys.
Kariera teatralna.
W 1983 ukończyła studia na PWST w Krakowie.
Niedługo po ukończeniu szkoły aktorskiej dołączyła do zespołu gdańskiego Teatru Wybrzeże, w którym występowała od 1983 przez kolejnych szesnaście lat, do 2000. W tym czasie zagrała w przedstawieniach m.in. Kazimierza Kutza ("Batałajkin i spółka"), Stanisława Różewicza ("Sztukmistrz z Lublina" według Singera) i Mikołaja Grabowskiego ("Stąd do Ameryki"), a także Krzysztofa Babickiego i Barbary Sass. Do największych osiągnięć aktorki z tego okresu zalicza się główne role w "Antoniuszu i Kleopatrze" Szekspira (Kleopatra), "Tutam" Shaeffera (Ona), "Trzech siostrach" Czechowa (Olga) i "Dwojgu na huśtawce" Gibsona (Ona).
W 2000 przeniosła się do warszawskiego Teatru Kwadrat, słynącego z repertuaru komediowego i farsowego.
Równocześnie występuje w odważnych monodramach. Krytyka wysoko oceniła jej tytułową rolę w "Patty Diphusa", teatralnej adaptacji jednego z opowiadań Pedro Almodóvara. W przedstawieniu, prezentowanym m.in. na scenie Teatru „Polonia” i w warszawskim klubie Le Madame, wcieliła się w postać światowej gwiazdy porno. W 2006 zagrała Marilyn Monroe w "Marilyn i papież. Listy między piekłem a niebem".
Od 2011 występowała w roli piosenkarki Violetty Villas, w spektaklu kostiumowym "Kallas, czyli spotkanie dwóch legend..." Marcina Szczygielskiego, u boku Joanny Kurowskiej, która wcielała się w rolę innej gwiazdy polskiej estrady – Kaliny Jędrusik.
Kariera filmowa.
W 1985 roku, zadebiutowała rolą zaradnej Kwiryny w filmie "Dziewczęta z Nowolipek" w reżyserii Barbary Sass. Niedługo potem możliwości aktorki na różne sposoby wykorzystał Roman Załuski. W dramacie "Głód serca" (1986) Kasprzyk wcieliła się w postać nieufnej matki, samotnie wychowującej syna. Jeszcze inaczej zaprezentowała się w jego komediach – w "Koglu-moglu" (1988) i "Galimatiasie, czyli koglu-moglu II" (1989) była histeryczną żoną docenta Wolańskiego, a w "Komedii małżeńskiej" (1993) – Marią, kurą domową, która decyduje się na porzucenie rodziny i rozpoczęcie samodzielnej kariery w Warszawie.
W latach 90. ograniczyła występy w filmie, skupiając się na pracy teatralnej. W tym czasie zagrała jedynie kilka drugoplanowych ról, m.in. w serialu "Radio Romans".
W 1998 znalazła się w obsadzie telenoweli "Złotopolscy", która wkrótce zyskała olbrzymią popularność wśród masowej widowni. Jej Ilona Clark-Kowalska – zdecydowana, silna, pewna siebie, nowoczesna, dojrzała kobieta – była zapowiedzią nowego typu postaci, które następnie powtórzyła w "Karierze Nikosia Dyzmy" (2002) i "Warszawie" (2003) oraz produkcjach telewizyjnych: "Magdzie M." i "Codziennej 2 m. 3".
Na nieco innym biegunie znajdują się jej role w skromnych, ambitnych filmach, najczęściej u młodych debiutantów. W komedii lirycznej "Cudownie ocalony" (2004) z dużą dozą autoironii zagrała starą prostytutkę-oszustkę Lolę Katafalk, pojawiła się również u Marcina Wrony w "Człowieku magnesie" (2001).
Do najważniejszych aktorskich dokonań Kasprzyk należy rola niezrównoważonej, egzaltowanej, rozczarowanej gwiazdy, zafascynowanej Violettą Villas, która swoje niespełnione ambicje artystyczne próbuje zrekompensować posyłając córkę na konkursy i przesłuchania, w "Bellissimie" (2000) Artura Urbańskiego. Kreacja spotkała się z dobrymi recenzjami krytyków oraz uznaniem jurorów 26. FPFF w Gdyni, którzy przyznali jej nagrodę dla najlepszej aktorki (ex-aequo z Kingą Preis).
Działalność pozaaktorska.
W 2013 odcisnęła swą dłoń na Promenadzie Gwiazd w Międzyzdrojach.
Od 6 marca do 8 maja 2015 brała udział w trzeciej emitowanej przez telewizję Polsat edycji programu "Dancing with the Stars. Taniec z gwiazdami". Jej partnerem tanecznym był Jan Kliment, z którym odpadła w dziewiątym odcinku, zajmując 4. miejsce.
Życie prywatne.
Rozwiodła się z Jerzym Bernatowiczem. Ma z nim córkę Małgorzatę Bernatowicz (ur. w 1987), która jest piosenkarką.

</doc>
<doc id="319695" url="https://pl.wikipedia.org/wiki?curid=319695" title="Kunowo">
Kunowo



</doc>
<doc id="319699" url="https://pl.wikipedia.org/wiki?curid=319699" title="GAMESS">
GAMESS

GAMESS – program służący do obliczeń chemicznych, główne chemiczno-kwantowych. Nazwa jest skrótem z angielskiego General Atomic and Molecular Electronic Structure System.

</doc>
<doc id="319701" url="https://pl.wikipedia.org/wiki?curid=319701" title="Węgiel-14">
Węgiel-14

Węgiel-14 (symbol: 14C) – promieniotwórczy izotop węgla, odkryty 27 lutego 1940 roku przez Martina Kamena i Sama Rubena. Jądro atomowe 14C zawiera 6 protonów i 8 neutronów.
Powstaje w górnych warstwach troposfery i w stratosferze w wyniku pochłonięcia neutronu przez jądro atomu azotu 14N. Neutrony te powstają w wyniku oddziaływania promieniowania kosmicznego (składającego się głównie z protonów) z jądrami atomowymi pierwiastków obecnych w atmosferze. Reakcja powstawania nuklidu węgla-14:
Powstały węgiel pierwiastkowy jest utleniany do dwutlenku węgla, który wchodzi poprzez fotosyntezę do organicznego obiegu węgla w przyrodzie. Jego radioaktywność sprawia, że jego udział w tkankach w momencie ich powstawania jest największy, a z czasem maleje. Węgiel-14 ulega rozpadowi beta minus tworząc niepromieniotwórczy azot 14N, antyneutrino oraz elektron. Maksymalna energia elektronów (cząstek beta) emitowanych w tym rozpadzie wynosi 156,5 keV. rozpad przebiega zgodnie z równaniem:
Czas połowicznego rozpadu wynosi 5730 ±40 lat.
Zawartość izotopu 14C w pozostałościach zawierających węgiel jest używana do szacowania wieku przedmiotów metodą datowania radiowęglowego. Jego naturalny udział względem pozostałych izotopów węgla to ok. 1 ppt (0,0000000001%).

</doc>
<doc id="319706" url="https://pl.wikipedia.org/wiki?curid=319706" title="Virgin Blue">
Virgin Blue

Virgin Blue – tania linia lotnicza w Australii założona przez Virgin Group, a będąca obecnie pod kontrolą Toll Holdings.
Jest drugą pod względem wielkości linią w tym kraju. Flota Virgin Blue składa się z 50 samolotów Boeing 737.
Virgin Blue jest też właścicielem linii Pacific Blue, która lata do Nowej Zelandii i innych wysp Oceanu Spokojnego. Linia lata od roku 2000.

</doc>
<doc id="319707" url="https://pl.wikipedia.org/wiki?curid=319707" title="Herod Antypas">
Herod Antypas

Herod Antypas (ur. ok. 22 p.n.e., zm. po 39 n.e.) – tetrarcha Galilei i Perei od 4 p.n.e., syn Heroda Wielkiego i brat Heroda Archelaosa. Założyciel Tyberiady. Poślubił swoją bratową Herodiadę, czym wywołał oburzenie wśród Żydów. Skazał na śmierć krytykującego ten związek Jana Chrzciciela. W 39 roku został skazany na wygnanie przez Kaligulę.
Za życia ojca.
Antypas był drugim synem Heroda Wielkiego z jego czwartego małżeństwa z Maltake. Jego starszym rodzonym bratem był Archelaos. W ostatecznej wersji testamentu ojca Archelaos został przewidziany na króla Judei, Antypas miał zostać tetrarchą Galilei i Perei, zaś ich przyrodni brat Filip - tetrarchą krain Gaulanitis, Trachonitis i Batanei. Po śmierci Heroda w marcu lub kwietniu 4 p.n.e. doszło do sporu między braćmi. Ostateczny werdykt w tej sprawie wydał cesarz Oktawian August. Cesarska decyzja nie zmieniła sytuacji Antypasa, który zgodnie z ostatnią wolą ojca został tetrarchą Galilei i Perei. Po objęciu rządów przybrał imię Heroda.
Herod Antypas jako tetrarcha.
Wybudował miasta Sefforis, Liwias zwanego też Julias (Betharamfta) oraz hellenistyczną Tyberiadę.
Herod Antypas kazał aresztować Jana Chrzciciela i pod wpływem pasierbicy Salome (córki Herodiady i Heroda Filipa), ściąć go.
Herod był również obecny przy skazaniu Jezusa na śmierć, jak podaje :
Wojna z Aretasem.
W 36 Aretas IV wypowiedział wojnę Herodowi Antypasowi. Ten zwrócił się po pomoc do cesarza Tyberiusza. Lucjusz Witeliusz, legat Syrii, nie chciał jednak angażować się w konflikt z władcą Nabatejczyków.
Wygnanie.
W 37 roku nowy cesarz rzymski Kaligula nadał Herodowi Agryppie I dawną tetrarchię Filipa (Bataneę, Gaulanitydę, Trachon i Paneas) wraz z tytułem królewskim. Ambitna Herodiada namówiła męża, by także starał się o koronę. Udał się do Italii z nadzieją, że Kaligula także obdarzy go tytułem królewskim. Agryppa wysłał zaraz za Antypasem swojego wyzwoleńca Fortunata. Ten przedstawił Antypasa w złym świetle - oskarżył go o współpracę z Sejanem, konszachty z Partami i zgromadzenie broni dla 70 tysięcy ludzi. Antypas spotkał się z Kaligulą w Bajach w 39 roku. Nie potrafił się wytłumaczyć z oskarżeń. W efekcie cesarz skazał go na wygnanie, a Galileę i Pereę przekazał Agryppie.
W literaturze.
Wśród utworów literackich w których pojawia się Herod Antypas znajdują się m.in.:

</doc>
<doc id="319708" url="https://pl.wikipedia.org/wiki?curid=319708" title="Kunowo (powiat gostyński)">
Kunowo (powiat gostyński)

Kunowo () – wieś w Polsce położona w województwie wielkopolskim, w powiecie gostyńskim, w gminie Gostyń.
Historia Kunowa.
Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego.
W latach 1954–1961 wieś należała i była siedzibą władz gromady Kunowo, po jej zniesieniu w gromadzie Gostyń. W latach 1975–1998 miejscowość należała administracyjnie do województwa leszczyńskiego.

</doc>
<doc id="319714" url="https://pl.wikipedia.org/wiki?curid=319714" title="Jeff Wall">
Jeff Wall

Jeff Wall (ur. 1946) jest kanadyjskim fotografem. W 2002, został wyróżniony nagrodą Fundacji Erny i Victora Hasselblad.
Jego zdjęcia są często komponowane podobnie jak kadry filmowe z drobiazgową dbałością o szczegóły, Kompozycje przemyślane, zapożyczają z malarstwa klasycznego takich mistrzów jak Édouarda Maneta. Wiele z jego zdjęć to olbrzymie (głównie 2 x 2 metry) przeźrocza oprawione w podświetlane ramy. Jeff Wall twierdzi, że ta idea przyszła do niego w trakcie podróży autobusem między Hiszpanią a Londynem, gdzie pierwszy raz ujrzał podświetlane boksy reklamowe zamontowane na przystankach autobusowych. Tematyką, którą podejmuje, jest socjologia czy polityka, a w szczególności przestępczość wielkomiejska, rasizm, ubóstwo konflikty płciowe i klasowe.
Typowym obrazem Jaffa Walla jest "Mimic" z 1982. Jest to kolorowe przeźrocze o rozmiarach 198 cm x 229 cm. Przedstawia ono trójkę ludzi, parę oraz mężczyznę podążających po chodniku w stronę aparatu. Ulica przypomina przedmieścia północnoamerykańskiego miasteczka, gdzie budownictwo mieszkalne miesza się z przemysłowym. Przedstawiona para jest biała, podczas gdy mężczyzna jest Azjatą. Zarówno skąpy ubiór kobiety, jak i zarost oraz rozczochrana fryzura jej chłopaka sugerują, że pochodzą z klasy robotniczej. Azjata jest ubrany nieco gustowniej, co pozwala domniemać, iż należy do klasy średniej. Biały mężczyzna wykonuje rasistowski gest w kierunku Azjaty.

</doc>
<doc id="319715" url="https://pl.wikipedia.org/wiki?curid=319715" title="Utopek">
Utopek



</doc>
<doc id="319720" url="https://pl.wikipedia.org/wiki?curid=319720" title="La Sadies">
La Sadies

La:Sadie’s – japoński zespół z nurtu visual kei, w wyniku jego rozpadu powstał Dir en grey. Rozpoczął działalność w 1995 r. W początkowy skład wchodzili: Kyo (wokal), Kisaki (gitara basowa) i Shinya (perkusja). Do współpracy zwerbowali Shio (który wcześniej grał w tym samym zespole co Kisaki) oraz Die'a. Shio dość szybko opuścił zespół, a jego miejsce zajął KAORU. W tym składzie zaczęli nagrywać materiał.
Kisaki opuścił La:Sadie’s z początku 1997 roku. Zespół oficjalnie rozpadł się 15 stycznia 1997. Powodem rozpadu było prawdopodobnie nieporozumienie między Kisaki'm a resztą zespołu. Basista chciał pozostać niezależny, gdy pozostali zamierzali przejść na major.

</doc>
<doc id="319722" url="https://pl.wikipedia.org/wiki?curid=319722" title="Biskupice (województwo łódzkie)">
Biskupice (województwo łódzkie)

Biskupice – wieś w Polsce, położona w województwie łódzkim, w powiecie sieradzkim, w gminie Sieradz. Posiada most betonowy na rzece Warcie do 15 ton.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga krajowa nr 83.
Historia.
Na terenie wsi odkryto osadę kultury unietyckiej z I okresu brązu (1700–1450 lat p.n.e.).
Pierwsze wzmianki o Biskupicach pochodzą z 1400 r. Nazwa dowodzi, że była własnością duchowieństwa. W końcu XVI w. wieś przeszła w ręce Liskowskich, później Rudnickich herbu Lis. w 1882 r., po śmierci Józefa Siemiątkowskiego, z licytacji majątek ten nabył wraz z okolicznymi folwarkami baron Aleksander Graeve (1820-1883), finansista i ziemianin, a także poseł do sejmu pruskiego. Po śmierci syna, Stanisława Graeve, Biskupice przejął jego siostrzeniec, senator II Rzeczypospolitej Artur Dobiecki, gospodarując tu do 1939 r.
Zabytki.
Dla syna Aleksandra Graeve, Stanisława Graevego (1868–1912) znanego miłośnika Sieradzczyzny, architekci warszawscy Władysław Kozłowski i Apoloniusz Nieniewski wznieśli w latach 1904–1905 eklektyczny pałac zachowany do dziś.
Bliżej szosy stoi spichlerz klasycystyczny z I poł. XIX w.
Według rejestru zabytków Narodowego Instytutu Dziedzictwa na listę zabytków wpisane są obiekty:
Instytucje.
Obecnie mieści się tu Dom Pomocy Społecznej.

</doc>
<doc id="319727" url="https://pl.wikipedia.org/wiki?curid=319727" title="Eno">
Eno



</doc>
<doc id="319728" url="https://pl.wikipedia.org/wiki?curid=319728" title="Alwina">
Alwina

Alwina – imię żeńskie pochodzenia germańskiego. Pochodzi od staroangielskiego imienia Ælfwine ("przyjaciel elfów"). Alwina jest również skróconą formą imienia Adalwina.
Męski odpowiednik: Alwin
Alwina imieniny obchodzi 26 maja.

</doc>
<doc id="319733" url="https://pl.wikipedia.org/wiki?curid=319733" title="Adalwin">
Adalwin

Adalwin – imię męskie pochodzenia germańskiego. Stanowi złożenie starowysokoniemieckiego "adal" („szlachetny, pochodzący ze szlachetnego rodu”) i "wini" („przyjaciel”). Oznacza „szlachetny, wysoko urodzony przyjaciel”. Jego skróconą formą jest Alwin.
Żeński odpowiednik: Adalwina
Adalwin imieniny obchodzi 26 maja.

</doc>
<doc id="319734" url="https://pl.wikipedia.org/wiki?curid=319734" title="Adalwina">
Adalwina

Adalwina – imię żeńskie pochodzenia germańskiego, żeński odpowiednik imienia Adalwin, stanowiącego złożenie staro-wysoko-niemieckiego "adal" („szlachetny, pochodzący ze szlachetnego rodu”) i "wini" („przyjaciel”). Oznacza „szlachetna, wysoko urodzona przyjaciółka”. Jego skróconą formą jest Alwina.
Adalwina imieniny obchodzi 26 maja.

</doc>
<doc id="319744" url="https://pl.wikipedia.org/wiki?curid=319744" title="Edmund Meisel">
Edmund Meisel

Edmund Meisel (ur. 14 sierpnia 1894 w Wiedniu, zm. 14 listopada 1930 w Berlinie) – kompozytor i dyrygent niemiecki.
Edmund Meisel od wczesnej młodości związany był z teatrem (do 1926 roku współpracował z Maxem Reinhartem). W 1925 roku rozpoczął pracę nad muzyką do filmu Siergieja Eisensteina "Pancernik Potiomkin". Napisał jeszcze tylko 6 partytur, gdyż nieoczekiwanie zmarł. W istocie jego muzyka nie jest znana, gdyż tworzył w czasach kina niemego, zaś jego partytury zaginęły. Głównie znane są z opisów i wspomnień (m.in. Hannsa Eislera - "Composing for the Film", Londyn 1951). Alicja Helman w swojej książce "Na ścieżce dźwiękowej" tak podsumowuje jego twórczość: 
"W przeciwieństwie do innych kompozytorów, którzy nie zastanawiali się nad budową dzieła filmowego, jego językiem i specyfiką, Meisel próbował udowodnić swoimi eksperymentami, że montaż dobrego filmu opiera się na tych samych zasadach co architektonika dzieła muzycznego i prawa ich przebiegu w czasie są identyczne".
Według badaczy Meisel wyprzedzał epokę, będąc jednym z pierwszych twórców zdających sobie sprawę, że pisanie muzyki filmowej jest inne. Wymaga nieco innych środków, zaś przede wszystkim musi być związane mocno z ekranową rzeczywistością.

</doc>
<doc id="319746" url="https://pl.wikipedia.org/wiki?curid=319746" title="Bogumiłów">
Bogumiłów



</doc>
<doc id="319757" url="https://pl.wikipedia.org/wiki?curid=319757" title="Malinois">
Malinois

Malinois – jeden z belgijskich psów pasterskich, obok groenendaela, tervuerena i laekenoisa, w zależności od narodowego klubu uznawanych za odrębne rasy psów (np. we Francji lub w Stanach Zjednoczonych) lub odmiany w obrębie rasy owczarek belgijski (np. w systematyce ras według FCI.), zaliczane do ras pasterskich i zaganiających, zaklasyfikowane do sekcji psów pasterskich (owczarskich).
Krótki rys historyczny.
Został wyhodowany w okolicach miasta Malines (Mechelen), od którego pochodzi nazwa tej rasy.
Użytkowość.
Malinois jest chętnie użytkowany w policji, wojsku i w oddziałach antyterrorystycznych. Nadaje się do wszechstronnego szkolenia, także psich sportów.
Zachowanie i charakter.
Pies o żywym usposobieniu, silnym temperamencie. Potrzebuje stanowczego i konsekwentnego opiekuna. Wymaga dużo ruchu. Posiada silny instynkt terytorialny, potrafi bronić domu oraz właściciela. W stosunku do obcych powinien być łagodny, ale nie wylewny. Potrzebuje socjalizacji, ponieważ może wykazywać agresję do innych psów.
Budowa.
Malinois jest średniej wielkości psem krótkowłosym o kwadratowej sylwetce i silnym umięśnieniu. Budową przypomina owczarka niemieckiego.
Szata i umaszczenie.
Maść płowa z czarnym nalotem i maską bądź czarna. Sierść jest bardzo krótka na głowie i trochę dłuższa na pozostałych częściach ciała.
Konotacje w kulturze.
W 2012 w Hongkongu wydany został znaczek o nominale 5 HKD, przedstawiający Malinoisa jako psa policyjnego.
W 2014 samoprzylepny znaczek z głową Malinoisa wydała poczta belgijska w serii "Rasy psów". Znaczek nie posiadał oznaczenia nominałowego, przeznaczony był na rynek wewnętrzny. W roku 2015 znaczek z Malinoisem wydany został przez pocztę rumuńską. Znaczek o nominale 2,40 L stanowił część serii okolicznościowej z psami "Dr. Aurel Garbela's Dog Center".
W 2018 roku podobizna Malinoisa znalazła się na znaczku o walorze 640 CFA wydanym przez Gwineę Bissau w serii "Zwierzęta całego świata". Pies został przedstawiony w okryciu poligonowym na tle samochodu wojskowego. Samoprzylepny beznominałowy znaczek pocztowy z podobizną Malinoisa wydała w 2019 roku poczta Stanów Zjednoczonych jako cząstkę serii "Wojskowe psy pracujące" (org. Military Working Dogs).
Pies tej rasy jest bohaterem amerykańskiego filmu familijnego "Max" w reżyserii Boaza Yakina z 2015 roku. Tytułowy Max to pies wojskowy, który po śmierci swojego opiekuna trafia do jego rodziny w Ameryce.
Popularność w Polsce.
Rasa jest słabo rozpowszechniona w Polsce.

</doc>
<doc id="319765" url="https://pl.wikipedia.org/wiki?curid=319765" title="Brąszewice">
Brąszewice

Brąszewice – wieś w Polsce położona w województwie łódzkim, w powiecie sieradzkim, w gminie Brąszewice.
Wieś królewska (tenuta) w powiecie sieradzkim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
Miejscowość jest siedzibą gminy Brąszewice. Do 1953 roku miejscowość była siedzibą gminy Godynice.
Urodził się tutaj Jan Kurp, polski polityk, nauczyciel, były wojewoda podkarpacki.
Historia.
Wymieniona w dokumentach w 1495 r. Brąszewice słynęły w czasach Władysława Jagiełły z kuźni żelaza. W okolicznych lasach został zorganizowany w 1863 r. oddział około 500 powstańców, dowodzony przez Franciszka Parczewskiego.
Architektura.
Gdy w 1919 r. zapadła decyzja o utworzeniu parafii, w krótkim czasie wybudowano drewniany kościół w stylu zakopiańskim. Niemcy zrabowali dzwony, sprzęt wywieźli, a kościół zamknęli. Kościół ten spłonął 3 maja 1950 r. Nowy, murowany kościół Najśw. Serca P. Jezusa i św. Michała Archanioła konsekrowano 9 września 1956 r. Jest tu obraz Świętej Trójcy z około poł. XVIII w. pochodzący z sieradzkiej fary.
Środowisko naturalne.
W pobliskim uroczysku Błota występuje stanowisko długosza królewskiego, określanego przez miejscową ludność jako „kwiat paproci”.
Sport.
W Brąszewicach działa Ludowy Zespół Sportowy „LZS Brąszewice”, grający w Sieradzkiej Klasie Okręgowej.
 przez Brąszewice przebiega czarny szlak rowerowy

</doc>
<doc id="319768" url="https://pl.wikipedia.org/wiki?curid=319768" title="Gwiazdor">
Gwiazdor

Gwiazdor – fikcyjna postać rozdająca prezenty w Wigilię Bożego Narodzenia występująca w Poznańskiem, na ziemi lubuskiej, Kujawach oraz na Warmii (a konkretnie w tych ich częściach, które były pod zaborem pruskim), Kaszubach i Kociewiu, a przede wszystkim na ziemi bydgoskiej.
Wywodzi się z dawnych grup kolędników, zaś nazwa od noszonej przez nich gwiazdy. Była to postać ubrana w baranicę i futrzaną czapę, z twarzą ukrytą pod maską lub umazaną sadzą. Gwiazdor nosił ze sobą wór z podarkami i rózgę dla niegrzecznych dzieci. Odpytywał on dzieci z pacierza i kolęd, znał dobre i złe uczynki i w zależności od wyniku wręczał prezent lub bił rózgą. Obecnie postać Gwiazdora upodobniła się do św. Mikołaja, zaś z dawnych atrybutów pozostała mu rózga, którą wymierza karę niegrzecznym dzieciom. Nadal jednak częsty jest zwyczaj obchodzenia domów przez osoby przebrane za Gwiazdora, które za opłatą wręczają prezenty i pytają domowników, przeważnie dzieci, o zachowanie w ciągu roku, znajomość modlitw, wierszy, bądź kolęd. Współcześnie na skutek migracji oraz wpływu mass-mediów i działalności centrów handlowych, część mieszkańców Wielkopolski i Kaszub porzuciło tradycję Gwiazdora na rzecz św. Mikołaja, nadal jednak w tych regionach znacznie popularniejszy jest Gwiazdor.

</doc>
<doc id="319769" url="https://pl.wikipedia.org/wiki?curid=319769" title="Linda Sundblad">
Linda Sundblad

Linda Caroline Sundblad (ur. 5 lipca 1981 w Lidkoping) – szwedzka piosenkarka, modelka, aktorka. Uczyła się w szkole teatralnej, ale w wieku 15 lat poświęciła naukę, by zostać wokalistką rockowego zespołu o nazwie Lambretta. Wraz z zespołem nagrała 3 albumy: "Breakfast" (1999), "Lambretta" (2001) i "The Fight" (2004). Sławna stała się także dzięki współpracy z zespołem Apocalyptica, wraz z którym wylansowała piosenkę „Faraway vol.2”.
Po rozpadzie Lambretty jesienią 2005, w 2006 wydała swój pierwszy solowy album zatytułowany "Oh My God".

</doc>
<doc id="319770" url="https://pl.wikipedia.org/wiki?curid=319770" title="Rum millet">
Rum millet

Rum millet (z tur. "Naród rzymski") – zwane potocznie „prawem separacji Narodu”, prawo uznające zwierzchność prawosławnego Patriarchy Konstantynopola oraz greckokatolickiego Patriarchy Antiochii, Jerozolimy i Aleksandrii nad wyznawcami chrześcijaństwa w Imperium osmańskim. Przyznanie przywileju "rum millet" patriarsze Antiochii, Jerozolimy i Aleksandrii .
W systemie "millet", zgodnie z którym Turcy osmańscy urządzili swoje państwo, patriarcha konstantynopolitański oraz patriarcha antiocheński zostali uznani za władców "rum millet" („narodu rzymskiego”), z czym wiązała się quasi-suwerenna władza świecka w zakresie sądowniczym, podatkowym i finansowym nad podległym narodem. Imperium Osmańskie stworzyło ten system na podobieństwo systemu Cesarstwa Rzymskiego, w którym władcy mniejszych państw, nie tracąc swojej suwerenności, hołdują cesarzowi rzymskiemu.
Po dziś dzień patriarchowie konstantynopolitańscy i antiocheńscy w swoich herbach używają korony królewskiej na znak posiadanych praw suwerena.

</doc>
<doc id="319774" url="https://pl.wikipedia.org/wiki?curid=319774" title="Shiba">
Shiba

 – jedna z sześciu ras psów japońskich, należąca do szpiców i psów w typie pierwotnym, zaliczona do sekcji szpiców azjatyckich i ras pokrewnych. Nie podlega próbom pracy.
Zgodnie z klasyfikacją amerykańską należy do grupy psów pracujących.
Rys historyczny.
Shiba-inu pochodzi z górzystych terenów regionu Chūbu i stamtąd pochodzi jego nazwa, ale jej pochodzenie nie jest jasne. Słowo "inu" (犬) znaczy po japońsku „pies”, a "shiba" (柴) – „chrust”, „drewno na opał”, „czerwoną roślinność” powszechną na obszarach, na których był używany do polowań na małą zwierzynę i ptactwo. Przyjmuje się też, że "shiba" mogło oznaczać „mały” w martwym już dialekcie lokalnym. 
Zależnie od okolic, w których je hodowano, psy różniły się między sobą. Gdy w latach 1868–1912 przywieziono z Anglii psy podobne do angielskich seterów i pointerów, myślistwo zyskało w Japonii rangę sportu. Powszechnym stało się też krzyżowanie shiby z angielskimi przybyszami. W latach 1912–1926 shiba czystej rasy stała się niezmierną rzadkością, ograniczoną do swych pierwotnych obszarów. W zachowanie czystej rasy shiby zaangażowali się wtedy myśliwi i inne wykształcone osoby. Ratowanie ograniczonej liczby czystych w typie psów rozpoczęło się na poważnie od 1928 roku, a w 1934 ujednolicono ostatecznie wzorzec rasy. W 1937 roku shibę uznano za pomnik przyrody. Następnie rasę tę ciągle ulepszano, aby stała się taką, jaką jest znana obecnie.
Użytkowość.
Początkowo shiba był używany do polowań na ptactwo i małą zwierzynę. Obecnie jest to rasa psów do towarzystwa.
Szata i umaszczenie.
Umaszczenie (trzy główne kolory): rudy, czarny i sezamowy, możliwe białe znaczenia na podbrzuszu, łapach i okolicach kufy. Sezamowa sierść jest mieszanką rudej i czarnej. Mogą mieć białą część podobną do psów o czarnej sierści. Istnieje niewielka liczba siwowłosych "shiba-inu".
Szata: okrywowy włos twardy, szorstki i prosty. Podszerstek miękki i gęsty. Kłąb i zad pokryty jest nieco dłuższym włosem – włos na ogonie jest dłuższy niż na reszcie ciała.
Charakter i usposobienie.
Shiba jest psem niezależnym, jednak lojalnym i przywiązanym do osób, które zdobędą jego zaufanie. Ma dobry kontakt z dziećmi, powinien jednak przebywać w domu tylko ze starszymi dziećmi, które traktują zwierzęta we właściwy sposób. Nie jest polecany dla rodzin z niemowlętami i małymi dziećmi. Wobec nieznajomych zwykle zachowuje dystans, jest nieufny. Łatwo przystosowuje się do życia w różnych warunkach, wymaga jednak regularnych ćwiczeń na smyczy lub na terenie zamkniętym. W przypadku braku odpowiedniej dawki ruchu posiada tendencję do niszczenia przedmiotów w domu. Jest bardzo zaborczy w stosunku do swoich zabawek, jedzenia i innych przedmiotów, które uznaje za swoją własność. W celu zapobiegnięcia wystąpienia negatywnych cech charakteru zalecana jest jak najwcześniejsza socjalizacja i trening psa, najlepiej przez wykwalifikowanego trenera.

</doc>
<doc id="319777" url="https://pl.wikipedia.org/wiki?curid=319777" title="Przerzutnik typu JK">
Przerzutnik typu JK

Przerzutnik typu JK – jeden z podstawowych rodzajów przerzutników synchronicznych bistabilnych, na jego podstawie można zbudować wiele innych rodzajów przerzutników np. typu D czy JK-MS.
Przerzutnik ma wejścia informacyjne J i K, zegarowe C, wyjście proste Q i jego negację ~Q. Często posiada również asynchroniczne wejścia kasujące R (Reset) i ustawiające S (Set).
Podanie jedynki logicznej na wejście J powoduje ustawienie przerzutnika (co skutkuje pojawieniem się stanu wysokiego na wyjściu Q). Ustawienie wejścia K w stan wysoki przestawia przerzutnik w stan niski. Jeżeli jedynka logiczna zostanie ustawiona na obydwu wejściach (J i K) to nastąpi zmiana stanu przerzutnika na przeciwny (czyli jeżeli układ był w stanie wysokim to przejdzie w stan niski i odwrotnie). W polskim nazewnictwie wejście oznaczone K jest czasem określane jako wejście kasujące, a wejście J – jako wejście jedynkujące, co ułatwia zapamiętanie funkcji poszczególnych wejść.
JK jest przerzutnikiem synchronicznym, co oznacza, że reaguje na stan wejść tylko przy podaniu odpowiedniego sygnału na wejście zegarowe. Wyjątkiem są wejścia asynchroniczne R i S. Podanie stanu wysokiego na wejście Set powoduje ustawienie w stan wysoki przerzutnika niezależnie od tego, czy został dostarczony sygnał zegarowy. Wejście Reset w analogiczny sposób zeruje przerzutnik.
Nazwa przerzutnika JK pochodzi od imienia i nazwiska Jacka Kilby'ego, inżyniera amerykańskiego, wynalazcy układów scalonych.

</doc>
<doc id="319779" url="https://pl.wikipedia.org/wiki?curid=319779" title="Hemer">
Hemer

Hemer – miasto w zachodniej części Niemiec, w kraju związkowym Nadrenia Północna-Westfalia, w rejencji Arnsberg, w powiecie Märkischer Kreis, na południowy wschód od Dortmundu. Liczy 37 735 mieszkańców (2010).
Współpraca.
Miejscowości partnerskie:

</doc>
<doc id="319780" url="https://pl.wikipedia.org/wiki?curid=319780" title="Giuseppe Siri">
Giuseppe Siri

Giuseppe Siri (ur. 20 maja 1906 w Genui, zm. 2 maja 1989 w Genui) – włoski duchowny katolicki, arcybiskup Genui, kardynał.
Życiorys.
Był synem Nicolo i Giulii z domu Bellavista. W 1916 rozpoczął naukę w niższym seminarium w Genui, rok później w wyższym seminarium; od 1926 studiował na Papieskim Uniwersytecie Gregoriańskim w Rzymie. Przyjął święcenia kapłańskie 22 września 1928 w katedrze w Genui, z rąk kardynała Carlo Minorettiego, arcybiskupa Genui. Kontynuował następnie studia w Rzymie, uwieńczone w 1929 doktoratem z teologii ("summa cum laude"). W 1930 powrócił do rodzinnej archidiecezji genueńskiej i podjął pracę duszpasterską, szczególnie w środowiskach robotniczych. Był również profesorem teologii dogmatycznej w Wyższym Seminarium Archidiecezjalnym w Genui, prowadził zajęcia z religii i głosił kazania w kilku katolickich szkołach średnich. W kurii arcybiskupiej pełnił funkcję inspektora prosynodalnego. Był także rektorem Kolegium Teologicznego św. Tomasza z Akwinu.
14 marca 1944 papież Pius XII mianował go biskupem pomocniczym Genui, ze stolicą tytularną Liviade; Siri był w tym czasie jednym z najmłodszych biskupów we Włoszech. Sakry biskupiej udzielił mu 7 maja 1944 w katedrze genueńskiej kardynał Pietro Boetto. Siri został również honorowym kanonikiem kapituły katedralnej w Genui. Po śmierci kardynała Boetto został w maju 1946 arcybiskupem Genui. 12 stycznia 1953 Pius XII mianował go kardynałem, z tytułem prezbitera S. Mariae de Victoria.
Kardynał Siri był kilkakrotnie papieskim legatem na uroczystościach religijnych i rocznicowych, m.in. na obchodach 400-lecia śmierci Ignacego Loyoli (1956). W grudniu 1960 udzielał ślubu królowi Belgii Baudouinowi I i Fabioli de Mora y Aragón. Kierował włoskim duszpasterstwem ludzi morza, a w latach 1958-1965 przewodniczył Konferencji Episkopatu Włoch. W 1960 został powołany w skład Głównej Komisji Przygotowawczej Soboru Watykańskiego II, na samym Soborze zabierał głos kilkanaście razy. W późniejszych latach regularnie uczestniczył w sesjach Światowego Synodu Biskupów i sesjach Kolegium Kardynalskiego w Watykanie. Był uważany za jednego z bardziej konserwatywnych przedstawicieli włoskiego episkopatu.
W działalności duszpasterskiej w Genui koncentrował się na problemach świata ludzi pracy, roli świeckich w Kościele katolickim, powołaniach kapłańskich. Podejmował mediacje w sprawach społecznych, m.in. w czasie strajku genueńskich portowców w marcu 1987. W maju 1986 ukończył 80 lat i utracił prawo udziału w konklawe; w tym samym roku w wyniku przekształceń administracyjnych otrzymał tytuł arcybiskupa Genui-Bobbio. W lipcu 1987 Jan Paweł II przyjął jego rezygnację z funkcji arcybiskupa. Kardynał Siri zmarł w maju 1989, krótko przed ukończeniem 83 lat. Został pochowany w katedrze genueńskiej.
Część środowisk sedewakantystów uważała go za prawowicie wybranego papieża po śmierci Piusa XII (1958). Siri miał zostać wybrany na papieża, życząc sobie przyjąć imię Grzegorza XVII, ale ostatecznie rezygnując z przyjęcia tiary w obawie przed prześladowaniami katolików w krajach Europy Wschodniej, gdzie wybór konserwatywnego papieża mógł wywołać represje ze strony komunistycznych władz. Podobna sytuacja miała też nastąpić na konklawe 1963. Nie ulega wątpliwości, że był zaliczany do poważnych kandydatów na papieża zarówno na obu wspomnianych konklawe, jak też dwóch konklawe w 1978.

</doc>
<doc id="319784" url="https://pl.wikipedia.org/wiki?curid=319784" title="36 (film)">
36 (film)

36 (fr. 36 Quai des Orfèvres) – dramat kryminalny produkcji francuskiej z 2004 roku w reżyserii Oliviera Marchala. 
36 Quai des Orfèvres jest adresem władz paryskiej policji.

</doc>
<doc id="319792" url="https://pl.wikipedia.org/wiki?curid=319792" title="Przygody dobrego wojaka Szwejka">
Przygody dobrego wojaka Szwejka

Przygody dobrego wojaka Szwejka podczas wojny światowej lub Losy dobrego żołnierza Szwejka czasu wojny światowej () – antywojenna powieść czeskiego pisarza Jaroslava Haška, której bohaterem jest Józef Szwejk z Królewskich Vinohradów w Pradze, sprzedawca psów i pucybut porucznika Lukasza.
Historia książki.
Szwejk pojawił się w humoreskach Haška już w 1911, które wydane zostały rok później jako "Dobry wojak Szwejk i inne osobliwe historyjki" ("Dobrý voják Švejk a jiné podivné historky"). Utwory te są antyaustriacką i antywojskową satyrą.
Podczas pobytu w Kijowie Hašek powrócił do stworzonego przez siebie bohatera i w 1917 został wydany "Dobry wojak Szwejk w niewoli" ("Dobrý voják Švejk v zajetí"). Krytyka Austro-Węgier jest tu ostrzejsza niż we wcześniejszych humoreskach, gdyż Hašek nie musiał obawiać się austriackiej cenzury; ponadto utwór spełniał rolę agitacyjno-polityczną jako ulotka skierowana do rodaków. Kijowska wersja przygód Szwejka jest już zarysem powieści napisanej po wojnie, znacznie się jednak jeszcze od niej różni.
W 1921 Hašek opublikował w Czechosłowacji pierwszy tom powieści "Przygody dobrego wojaka Szwejka podczas wojny światowej". Pomimo popularności wśród czytelników, krytyka czeska chłodno przyjęła książkę, która doceniona została dopiero w Niemczech. Autor nie dokończył książki, gdyż pisanie czwartego tomu przerwała śmierć w 1923.
Zaraz po śmierci Haška wydawca „Szwejka” zlecił kontynuację przygód praskiemu dziennikarzowi i satyrykowi, Karelowi Vańkowi. Vaněk powieść dokończył, jednak jego wkład w książkę nie zdobył szerszego uznania.
Książka a fakty.
Powieść Haška jest w dużej mierze książką opartą na faktach i doświadczeniach autora i jego przyjaciół. Prawdziwe jest nie tylko tło historyczne i geograficzne oraz realia dotyczące ówczesnej Pragi. Zdecydowana większość niehistorycznych bohaterów książki (a może nawet wszyscy) miała swoje pierwowzory w rzeczywistości, nierzadko obdarzone tymi samymi nazwiskami. Można też założyć, że część anegdot występujących w powieści wydarzyła się naprawdę, a większość z nich była gdzieś opowiedziana Haszkowi. Zdarzało się, iż po publikacji książki jej bohaterowie kontaktowali się z autorem, by wyrazić swoje pretensje, uwagi bądź podziękowanie.
Pierwowzór Szwejka.
Uważa się, że Dobry Wojak jest kompilacją charakteru i przygód zarówno autora (przygody) oraz jego towarzysza broni Františka Strašlipki (charakter, szczególnie skłonności do opowiadania anegdot). Natomiast nazwisko i wygląd Szwejka Hašek zapożyczył od swego piwnego kompana Švejka Józefa Juniora – szewca i pedicurzysty, syna Švejka Józefa, który był dozorcą domu mieszczącego m.in. słynną gospodę „U Kalicha”.
Hašek jako bohater książki.
Wiele z przygód spotykających Szwejka w książce istotnie opiera się na doświadczeniach Haška (handel psami, ulubione gospody, pobyt w szpitalu dla psychicznie chorych). Jednak uznaje się, że autor najlepiej sportretował sam siebie poprzez postać jednorocznego ochotnika Marka. Dzieli on z Haškiem zarówno anarchizująco-cyniczne poglądy na świat, jak i część przygód (szczególnie bycie redaktorem "Świata Zwierząt" i wszystkie związane z tym przygody). Dodatkową wskazówką jest opisywanie dziejów batalionu właśnie przez Marka. Należy tu jednak dodać, że Hašek miał przyjaciela, Karela Marka, który technicznie rzecz biorąc stanowił bezpośrednie alter ego jednorocznego ochotnika.
Ilustracje Josefa Lady.
Wizerunek głównego bohatera na długie dziesięciolecia ukształtowały ilustracje w wykonaniu Josefa Lady. Dla wielu stały się wręcz nieodłączną częścią dzieła.
Rysunki do pierwszego wydania zeszytowego z 1921 powstały po konsultacjach z Haškiem. Natomiast te najbardziej znane cykle ilustracji Lada rysował od nowa po śmierci pisarza w latach 1923–25. Stworzył wówczas zupełnie nowy wizerunek bohatera – prostodusznego, łysego, grubego piwosza.
Popularność na świecie.
Opowieść o przygodach Szwejka zdobyła ogromną popularność na całym świecie – wydana została w 57 językach.
Najbardziej znany polski przekład zatytułowany "" jest autorstwa Pawła Hulki-Laskowskiego z 1929. Mariusz Szczygieł określił je mianem "przestępstwa dokonanego na tej epopei". Czeskie słowo "voják" (czyli „żołnierz”) w tym klasycznym tłumaczeniu oddano poprzez nacechowane określenie „wojak”, brzmiące jak słowo czeskie, choć stylistycznie nieodpowiadające oryginałowi. Czeskie określenie nie zawiera bowiem żartobliwego zabarwienia. 
W 1991 ukazało się tłumaczenie Józefa Waczkowa pt. "Dole i niedole dzielnego żołnierza Szwejka", mające – według tłumacza – przybliżyć ironię oryginału zamiast stworzonej przez Hulkę-Laskowskiego atmosfery dobroduszności. Jednak przekład ten nie spotkał się z uznaniem wśród wielbicieli powieści.
W 2009 ukazał się w wydawnictwie Znak trzeci przekład autorstwa Antoniego Kroha, zatytułowany "Losy dobrego żołnierza Szwejka czasu wojny światowej".
Przygody Szwejka stały się podstawą wielu utworów literackich, w większości pastiszy. W latach czterdziestych w Niemczech powstała sztuka Bertolta Brechta "Szwejk podczas II wojny światowej", zaś londyńskie emigracyjne Wiadomości Polskie, Polityczne i Literackie publikowały satyryczne komentarze polityczne Wacława Solskiego „Opowieści o Szwejku”. Podobieństwem do Szwejka naznaczona jest powieść Władymira Wojnowicza "Życie i niezwykłe przygody żołnierza Iwana Czonkina", a nawet "Paragraf 22" Josepha Hellera. Natomiast w Czechach w 1992 Josef Marek wydał powojenną kontynuację przygód Dobrego Wojaka w realnym socjalizmie ("Osudy dobrého Švejka po druhé světové válce").
Na całym świecie książka Haška, która zyskała status „kultowej”, stała się też podstawą powstania tzw. ruchu szwejkologicznego – żartobliwego towarzystwa propagującego popularyzację książki i „szwejkowego” sposobu na życie. Wybitnym polskim „szwejkologiem” jest dziennikarz Leszek Mazan. W Sanoku nadano nazwę „Zaułek Józefa Szwejka” uliczce, przy której w czasach Szwejka mieścił się dom publiczny. 6 maja 2006 burmistrz Czeskich Budziejowic, prezydent miasta Przemyśla oraz prezes przemyskiego Stowarzyszenia Przyjaciół Dobrego Wojaka Szwejka Jan Hołówka odsłonili uroczyście w Przemyślu tablicę z nazwą nowej ulicy „Zaułek Wojaka Szwejka”.
Adaptacje.
Na kanwie „Szwejka” powstało też wiele filmów. Pierwszy, autorstwa Karela Lamača, już w 1926.
Najbardziej znaną do dziś jest dwuczęściowa wersja Karela Steklego z Rudolfem Hrušínskim w roli tytułowej: "Dobry wojak Szwejk" (1957) i "Melduję posłusznie, że znowu tu jestem!" (1958). 
Dwa lata wcześniej powstała animowana wersja „Przygód” w reżyserii Jiříego Trnki. 
W Polsce powstały w latach 90. ekranizacje telewizyjne, w których w postać Szwejka wcielił się Jerzy Stuhr. 
W latach siedemdziesiątych w Austrii nakręcono serial złożony z 13 godzinnych odcinków, a którym Szwejka grał Fritz Muliar.

</doc>
<doc id="319795" url="https://pl.wikipedia.org/wiki?curid=319795" title="Petter Tande">
Petter Tande

Petter Laukslett Tande (ur. 11 czerwca 1985 w Oslo) – norweski dwuboista klasyczny, trzykrotny medalista mistrzostw świata oraz dziewięciokrotny medalista mistrzostw świata juniorów.
Kariera.
Reprezentuje klub Byaasen IL. Odnosił liczne sukcesy jako junior, m.in. zdobył pięć tytułów mistrza świata (na mistrzostwach w Stryn w 2004 roku wygrał sprint, konkurs metodą Gundersena oraz z kolegami z reprezentacji rywalizację drużynową, a na mistrzostwach w Rovaniemi w 2005 roku wygrał sprint i Gundersena). Ponadto zdobył także jeden srebrny medal i trzy brązowe.
W Pucharze Świata zadebiutował 13 marca 2002 roku w Trondheim, zajmując 21. miejsce w sprincie. Tym samym już w swoim debiucie wywalczył pierwsze pucharowe punkty. W klasyfikacji generalnej zajął 50. miejsce. Pierwsze podium wywalczył także w Trondheim, 6 grudnia 2003 roku, kiedy był trzeci w sprincie. W sezonie 2003/2004 jeszcze raz stanął na podium - 27 stycznia 2004 roku w Sapporo zajął drugie miejsce w sprincie, ponadto jeszcze siedmiokrotnie plasował się w czołowej dziesiątce, co w klasyfikacji generalnej dało mu dziesiąte miejsce. Pierwsze zwycięstwo odniósł 17 grudnia 2005 roku w Ramsau wygrywając start masowy. W całym sezonie 2005/2006 łącznie siedem razy stawał na podium, z czego wygrał jeszcze konkurs metodą Gundersena w Oslo 11 marca 2006 roku. Sezon ten zakończył na czwartym miejscu, tracąc do trzeciego w klasyfikacji Niemca Björna Kircheisena 76 punktów. Najlepsze wyniki osiągnął jednak w sezonie 2007/2008, który ukończył na drugim miejscu, przegrywając tylko z Niemcem Ronnym Ackermannem. Sześciokrotnie stawał na podium, przy czym aż cztery razy zwyciężył: 6 stycznia w Schonach, 16 lutego w Libercu, 29 lutego w Lahti oraz 9 marca w Oslo. Ostatni raz na podium stanął 5 grudnia 2009 roku w Lillehammer, gdzie był drugi w Gundersenie.
Pierwszą dużą seniorską imprezą w jego karierze były mistrzostwa świata w Val di Fiemme w 2003 roku. Norwegowie z Tande w składzie zajęli tam czwarte miejsce w sztafecie, przegrywając walkę o brązowy medal z Finami. W startach indywidualnych zajął 25. miejsce w sprincie, a w Gundersenie był dwudziesty. Dwa lata później, podczas mistrzostw świata w Oberstdorfie osiągnął swój największy sukces na imprezie tej rangi, wspólnie z Håvardem Klemetsenem, Magnusem Moanem i Kristianem Hammerem zdobywając złoty medal w sztafecie. Indywidualnie także był blisko podium, zajmując siódme miejsce w Gundersenie, a w sprincie plasując się dwie pozycje niżej. Rok później brał udział w igrzyskach olimpijskich w Turynie, gdzie wystąpił tylko w konkurencjach indywidualnych, bowiem w związku z chorobą kilku zawodników Norwegowie nie wystawili drużyny. W Gundersenie był czwarty, przegrywając walkę o brązowy medal ze swym rodakiem Magnusem Moanem, a rywalizację w sprincie ukończył na szóstej pozycji. mistrzostwa świata w Sapporo w 2007 roku przyniosły mu kolejny medal. Razem z Klemetsenem, Moanem i Espenem Rianem zajął trzecie miejsce w sztafecie. W zawodach indywidualny lepiej spisał się w sprincie, w którym był szósty. Startował także na mistrzostwach świata w Libercu w 2009 roku, gdzie zdobył kolejny brązowy medal w sztafecie. Indywidualnie najwyższe miejsce zajął w starcie masowym, w którym był siódmy. Rok później wystąpił na igrzyskach olimpijskich w Vancouver, jednak medalu nie zdobył. Jego najlepszym wynikiem na kanadyjskich igrzyskach było piąte miejsce w sztafecie.
Tande startował także w zawodach Letniego Grand Prix w kombinacji norweskiej, najlepsze wyniki osiągając w ósmej edycji tego cyklu, kiedy w klasyfikacji końcowej był trzeci. We wszystkich konkursach stawał wtedy na podium: 31 sierpnia w Berchtesgaden, 2 września w Bischofshofen oraz 3 września w Steinbach-Hallenberg był trzeci, a 4 września w Steinbach zajął drugie miejsce. W klasyfikacji generalnej wyprzedzili go tylko dwaj Austriacy: Christoph Bieler oraz Michael Gruber. Siódmą edycję LGP zakończył na dziewiątej pozycji, raz stając na podium: 15 sierpnia 2004 roku w Oberstdorfie zajął trzecie miejsce. Ponadto w szóstej edycji był czwarty w klasyfikacji końcowej, ponownie w jednym z konkursów stając na podium - 24 sierpnia 2003 roku w Steinbach był trzeci.
W połowie sezonu 2010/2011 zdecydował się na zawieszenie kariery sportowej.
Osiągnięcia.
Puchar Kontynentalny.
Miejsca na podium chronologicznie.
Tande nigdy nie stał na podium indywidualnych zawodów Pucharu Kontynentalnego.

</doc>
<doc id="319797" url="https://pl.wikipedia.org/wiki?curid=319797" title="Bicie w przelocie">
Bicie w przelocie



</doc>
<doc id="319798" url="https://pl.wikipedia.org/wiki?curid=319798" title="Kamion">
Kamion



</doc>
<doc id="319805" url="https://pl.wikipedia.org/wiki?curid=319805" title="Klon kłosowy">
Klon kłosowy

Klon kłosowy ("Acer spicatum" Lam.) – gatunek drzew z rodziny mydleńcowatych ("Sapindaceae"). W obrębie rodzaju sklasyfikowany do sekcji "Parviflora" i serii "Caudata". Występuje w Ameryce Północnej (głównie w Kanadzie). 
Zastosowanie.
Roślina ozdobna: od XVIII wieku sadzony w parkach w Europie.

</doc>
<doc id="319814" url="https://pl.wikipedia.org/wiki?curid=319814" title="BA-64">
BA-64

BA-64 – lekki samochód pancerny konstrukcji radzieckiej z okresu II wojny światowej.
Historia.
W latach 1938–1940 w ZSRR opracowano szereg konstrukcji osobowych samochodów terenowych. Na ich bazie planowano też skonstruowanie nowych typów samochodów pancernych. Wiele z nich było w trakcie prób, kiedy w czerwcu 1941 wybuchła wojna niemiecko-radziecka. W tej sytuacji, aby zaspokoić żądania wojska, trzeba było skonstruować prosty i lekki samochód, dogodny do masowej produkcji. Latem 1941 roku inż. Graczow z Fabryki GAZ, w rekordowym czasie dwóch miesięcy, opracował projekt takiego samochodu. Otrzymał on oznaczenie GAZ-64. Jesienią tego roku został on wdrożony do produkcji. Inż. Graczow, z własnej inicjatywy, wykorzystał elementy nowego samochodu do skonstruowania lekkiego samochodu pancernego. Do prac nad nim przystąpiono 17 lipca 1941. Konstruktorem wiodącym był inż. G.M.Wasserman. W skład zespołu weszli: F. A. Lepiendin, J. N. Soroczkin, B. T. Komarewskij i W. F. Samojłow. Pierwszy prototyp, zbudowano jesienią 1941.
3 marca 1942 nowy samochód pancerny został przyjęty do uzbrojenia Armii Czerwonej. Pierwsze pojazdy dotarły do oddziałów latem 1942 roku. Zostały one użyte w walkach na Froncie Briańskim i Woroneskim, a później pod Stalingradem. Doświadczenia z tych działań spowodowały modernizację samochodu. Powiększono rozstaw kół, zastosowano hydrauliczne tłumiki drgań w przednim moście. Zastosowano, we wszystkich kołach, ogumienie typu GK. Umożliwiało ono jazdę po przestrzeleniu opony. Tak zmodernizowane pojazdy znalazły się w produkcji późną jesienią 1942. Nosiły oznaczenie BA-64B. Od wiosny 1943 roku produkowano wyłącznie nowy model. Podobne zmiany konstrukcyjne zastosowano w samochodzie GAZ-64. W ich wyniku zmieniono jego nazwę na GAZ-67. Ogółem w latach 1942–1946 zbudowano 3901 egzemplarzy BA-64, oraz 5209 egzemplarzy BA-64B. Produkcję części zamiennych kontynuowano do 1953 roku.
Odmiany pojazdu.
W jednostkach często dokonywano, na własną rękę, pewnych przeróbek. Odnosiło się to głównie do uzbrojenia pojazdu. Typowy karabin maszynowy zastępowano rusznicą przeciwpancerną PTRS kal. 14,5 mm. Czasem używano broni zdobycznej, np. niemieckiego działka kal. 20 mm.
Służba.
Samochody pancerne BA-64 były wykorzystywane jako pojazdy zwiadowcze, wozy dyspozycyjne dla dowódców, oficerów sztabowych i łącznikowych, poruszających się w strefie ognia przeciwnika. Posiadały je jednostki rozpoznawcze praktycznie wszystkich rodzajów wojsk. Używano ich do ochrony sztabów, osłony kolumn samochodowych, zwalczania desantów dywersyjnych, a także obrony przeciwlotniczej kolumn pancernych. Oprócz Armii Czerwonej, samochody były używane w LWP i Armii Czechosłowackiej. Polsce dostarczono 81 pojazdów. Po zakończeniu wojny pozostało ich jeszcze 53. Zostały one użyte bojowo w walkach z UPA. Później dostarczono je Rumunii, Bułgarii, Jugosławii, Chinom i Korei Pn. Były używane bojowo w wojnie koreańskiej. Miała je też w swoim uzbrojeniu armia ("Nationale Volksarmee") oraz Ludowa Policja ("Volkspolizei") NRD.

</doc>
<doc id="319820" url="https://pl.wikipedia.org/wiki?curid=319820" title="Charłupia Mała">
Charłupia Mała

Charłupia Mała – wieś w Polsce położona w województwie łódzkim, w powiecie sieradzkim, w gminie Sieradz, nad rzeczką Mesznik (Myją).
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego.
Do 1954 roku istniała gmina Charłupia Mała. W latach 1954–1972 wieś należała i była siedzibą władz gromady Charłupia Mała. W latach 1975–1998 miejscowość położona była w województwie sieradzkim.
Historia.
Wspomniana w 1339 r. w procesie przeciwko Krzyżakom, którzy spalili ją w 1331 r. Na tym procesie zeznawał jako świadek Walerian, pleban z Charłupi Małej. Wieś była głównym majątkiem słynnego rodu Świnków, z którego wywodził się arcybiskup gnieźnieński Jakub Świnka (zm. 1314), jeden z najwybitniejszych polityków średniowiecznej Polski, propagator polskiej świadomości narodowej. Wieś była później w posiadaniu Biskupskich, Walewskich, Zabłockich i Bemów. Od Charłupi Małej w powiecie sieradzkim zaczęło się w 1940 r. wysiedlanie chłopów w celu opróżnienia gospodarstw dla tzw. Niemców wołyńskich. Tutaj urodził się Wojciech Janczak ps. „Kostrzewa” (1912–1945), działacz ludowy i organizator Batalionów Chłopskich w ówczesnym województwie łódzkim.
Zabytki.
We wsi znajduje się neogotycki kościół Narodzenia NMP z lat 1907–1916, zbudowany wg projektu Stefana Szyllera z bardzo wysoką (54 m) wieżą – na miejscu poprzednich drewnianych. W 1457 r. o istniejącym tu wtedy drewnianym kościele pisano jako o dawno stojącym. Szereg cennych elementów wyposażenia pochodzi z dawnych kościołów. W ołtarzu głównym znajduje się, stanowiący przedmiot szczególnego kultu na ziemi sieradzkiej, obraz Matki Boskiej z Dzieciątkiem w typie MB Śnieżnej, malowany na płótnie obciągniętym na topolowych deskach (107 × 87 cm), pędzla nieznanego malarza z poł. XVII w. Sukienki wykonane w XVII–XVIII w., częściowo złocone. Na głowach Matki Boskiej i Dzieciątka korony, założone 8 IX 1937 r. przez bp. włocławskiego Karola Radońskiego. Na obrazie jako wota umieszczono dwa orły polskie haftowane srebrem, pochodzące z paradnego czapraka lub ze sztandaru polskiego z okresu, kiedy wieś była własnością rodziny Bemów (dar Jakuba Bema, stryjecznego brata gen. Józefa Bema). Orły te posłużyły za główny motyw dekoracyjny prof. Wiktorowi Zinowi, gdy projektował wystrój wnętrza świątyni. W 1981 r. zawieszono w prezbiterium dwa tryptyki ze scenami nawiązującymi do historii ziemi sieradzkiej, autorstwa Zdzisława Pabisiaka z Krakowa. W kościele jest kamienna chrzcielnica z 1538 r. z napisem wotywnym i herbami: Lis, Jelita, Jastrzębiec i Poraj, cenne tkaniny, wśród nich ornat z pasa słuckiego z XVIII w. i kapa z pasa kontuszowego. Na utrwalenie zasługuje szlachetny czyn mieszkańców wsi, którzy w 1831 r. ofiarowali na potrzeby Ojczyzny złote i srebrne wota oraz naczynia kościelne.
Na cmentarzu przy głównej alejce grobowiec granitowy z czarną marmurową tablicą barona Stanisława Graevego (1868–1912) i jego żony Franciszki ze Ślaskich (1826–1918). W pobliżu kościoła nad rzeczką Mesznik relikty późnośredniowiecznego gródka na kopcu z 1 poł. XIV w.

</doc>
<doc id="319821" url="https://pl.wikipedia.org/wiki?curid=319821" title="Boigny">
Boigny



</doc>
<doc id="319827" url="https://pl.wikipedia.org/wiki?curid=319827" title="Marcin Rozynek">
Marcin Rozynek

Marcin Rozynek (ur. 16 maja 1971 w Żywcu) – polski piosenkarz rockowy, autor piosenek i producent muzyczny. Członek Akademii Fonograficznej ZPAV.
Życiorys.
Ukończył II Liceum Ogólnokształcące w Lesznie, a następnie prawo na Uniwersytecie Wrocławskim.
Muzyczną działalność rozpoczął w 1989, działając w zespole Esther. Następnie, w 1992 związał się z grupą Książę i Esther. Rok później został wokalistą zespołu Atmosphere. W 1994 zdobyli drugą nagrodę na Mokotowskiej Jesieni Muzycznej w Warszawie. W 1996 wygrali w konkursie "Marlboro Rock In". W 1997 wydali debiutancki album studyjny, zatytułowany "Atmosphere". Po premierze płyty zostali uznani „debiutem roku” przez czytelników miesięcznika „Tylko Rock”, a także zdobyli nominacje do nagrody „Fryderyka” w kategorii „debiut roku”. W 1999 wydali drugi album pt. "Europa naftowa".
W 2000 poznał Grzegorza Ciechowskiego, który podjął się produkcji jego pierwszego, solowego albumu studyjnego pt. "Księga urodzaju", który ukazał się 12 maja 2003. Płytę promował m.in. singlem „Siłacz”, który stał się ogólnopolskim przebojem. W październiku 2004 wydał drugi album pt. "Następny będziesz ty". Na płycie umieścił m.in. singiel „Nick of Time”, z którym zajął trzecie miejsce w finale Krajowych Eliminacji do Konkursu Piosenki Eurowizji 2004. Również w 2004 zdobył „Fryderyka” w kategorii „wokalista roku”, Superjedynkę na 41. KFPP w Opolu oraz Nagrodę Muzyczną Eski w kategorii „artysta roku”. 
We wrześniu 2006 wydał trzeci solowy album pt. "On-Off", który promował m.in. singlem „O takich jak ja i ty”. Za teledysk do piosenki był nominowany do nagrody Yach Film. 9 lutego 2009 wydał czwarty album pt. "Ubieranie do snu", a 25 września 2012 – płytę pt. "Second Hand".
W czerwcu 2019 był jedną z gwiazd koncertu „Nie pytaj o Polskę – #30LatWolności” w ramach 56. KFPP w Opolu. 
Życie prywatne.
Wychowywał się w Radziechowach. Ma troje dzieci – Filipa, Juliusza i Helenę.

</doc>
<doc id="319839" url="https://pl.wikipedia.org/wiki?curid=319839" title="Królewski Order Serafina">
Królewski Order Serafina



</doc>
<doc id="319841" url="https://pl.wikipedia.org/wiki?curid=319841" title="Paola (królowa Belgii)">
Paola (królowa Belgii)

Paola (fl. "Paula", fr. "Paola"), urodzona jako Donna Paola Margherita Maria Antonia Consiglia, Principessa Ruffo di Calabria (ur. 11 września 1937 w Forte dei Marmi) – królowa Belgów, małżonka króla Alberta II.
Życiorys.
Urodziła się jako szóste i najmłodsze dziecko Fulka z rodu Ruffo di Calabria, księcia Guardia Lombarda (1884–1946). Matką jej ojca Fulka była Laure Mosselman du Chenoy – urodzona w Brukseli. Matką Paoli była hrabina Luisa Gazelli di Rossana e di Sebastiano (1896–1989), potomkini francuskiego generała de La Fayette. Paola ma więc włoskie i belgijskie korzenie. W młodości była uważana za jedną z najpiękniejszych kobiet w Europie.
2 lipca 1959 poślubiła w Brukseli Alberta Koburga (ówczesnego księcia Liège). Para poznała się w 1958, podczas ceremonii intronizacji papieża Jana XXIII, w ambasadzie belgijskiej w Rzymie. W 1993 jej mąż został królem, a ona królową Belgów – małżonką króla Belgów. Funkcje oficjalne pełniła do 21 lipca 2013, kiedy to król Albert II abdykował na rzecz najstarszego syna. Od wstąpienia męża na tron może korzystać z prawa występowania w białym stroju podczas audiencji u papieża, tzw. przywilej bieli.
Odznaczona m.in. duńskim Orderem Słonia w 1995
Potomstwo.
Para królewska ma troje dzieci, są to:

</doc>
<doc id="319842" url="https://pl.wikipedia.org/wiki?curid=319842" title="Tadeusz Estreicher">
Tadeusz Estreicher

Tadeusz Kazimierz Estreicher (ur. 19 grudnia 1871 w Krakowie, zm. 8 kwietnia 1952 tamże) – polski chemik, profesor uniwersytetów w Krakowie i Fryburgu.
Życiorys.
Pochodził ze znanej krakowskiej rodziny Estreicherów, był synem Karola, bratem Stanisława. Studiował na Uniwersytecie Jagiellońskim chemię – był uczniem Karola Olszewskiego i Zygmunta Wróblewskiego. W 1897 Estreicher uzyskał doktorat. Następnie jako stypendysta Akademii Umiejętności wyjeżdża na studia zagraniczne w Berlinie (1897) w Lipsku (1897-1898) i w Londynie (1899). W roku 1906 otrzymał Estreicher zaproszenie do objęcia katedry chemii na uniwersytecie we Fryburgu w Szwajcarii i podjął obowiązki profesora nadzwyczajnego chemii nieorganicznej i ogólnej oraz kierownika II Zakładu Chemicznego na Wydziale Nauk Przyrodniczych. Zorganizował we Fryburgu laboratorium kriogeniczne wzorowane na pracowni Olszewskiego i prowadził badania z dziedziny niskotemperaturowej kalorymetrii do 1919.
Był członkiem Szwajcarskiego Komitetu Generalnego Pomocy Ofiarom Wojny w Polsce.
Po śmierci Olszewskiego i odzyskaniu niepodległości przez Polskę wrócił do Krakowa, gdzie objął katedrę chemii na UJ. Wykładał również chemię malarską na Akademii Sztuk Pięknych do 1922. W roku akademickim 1923/24 był dziekanem Wydziału Filozoficznego UJ. W roku 1926 zreorganizował Oddział Farmaceutyczny UJ i był jego dyrektorem aż do 1947, gdy stał się on samodzielnym Wydziałem Farmaceutycznym. Wraz z bratem Stanisławem został aresztowany 6 listopada 1939 podczas Sonderaktion Krakau, zdołał jednak przeżyć uwięzienie w obozie Sachsenhausen i powrócić po wojnie na uczelnię. W 1947 przeszedł na emeryturę. Prowadził jeszcze zlecone wykłady z chemii analitycznej. Został pochowany w grobowcu rodzinnym na Cmentarzu Rakowickim.
Wyznaczył temperaturę wrzenia i topnienia chlorowodoru, skonstruował urządzenie do skraplania wodoru. Założył i był prezesem Towarzystwa Popierania Nauk Farmaceutycznych. Autor wielu prac z działu językoznawstwa dotyczących słownictwa chemicznego i farmaceutycznego.

</doc>
<doc id="319846" url="https://pl.wikipedia.org/wiki?curid=319846" title="Diego Rivera">
Diego Rivera

Diego María de la Concepción Juan Nepomuceno Estanislao de la Rivera y Barrientos Acosta y Rodríguez (ur. 8 grudnia 1886 w Guanajuato, zm. 24 listopada 1957 w Meksyku) – meksykański malarz, grafik, architekt, działacz polityczny ruchu komunistycznego, mąż Fridy Kahlo.
Twórczość.
W jego twórczości występują różne etapy: kubizm, malarstwo figuratywne, fowizm. Był twórcą wielu meksykańskich murali. Współtwórca narodowego programu sztuki meksykańskiej, nawiązującej do tradycji prekolumbijskich. W 1933 amerykański multimilioner Rockefeller zamówił u Rivery mural do Rockefeller Center w Nowym Jorku. Dla artysty o sympatiach otwarcie komunistycznych była to świetna okazja do prowokacji. Dzieło powstało, ale gdy amerykański magnat dopatrzył się na muralu podobizny Lenina, kazał pracę zniszczyć. Pod zarzutem trockizmu został usunięty z Komunistycznej Partii Meksyku.
Życie prywatne.
Diego angażował się w liczne związki z kobietami. Jego liczne romanse doprowadzały do rozpadu jego małżeństw. Pierwszą żonę, Angelinę Beloff, porzucił po wyjeździe do Meksyku w 1921 r. W 1922 poślubił drugą żonę, Guadalupe Marín, z którą miał dwie córki: Ruth i Guadalupe. W 1929 poślubił trzecią żonę, wybitną malarkę Fridę Kahlo. Frida Kahlo akceptowała zdrady dopóki wiedziała, że Diego kocha tylko ją. Gdy Rivera nawiązał romans z młodszą siostrą Fridy Cristiną, Frida Kahlo zdała sobie jednak sprawę, iż Diego nie umie żyć bez zdrady. Para rozwiodła się w listopadzie 1939, aby powrócić do siebie w grudniu 1940. Zawarli drugie małżeństwo. Ich drugi formalny związek nie był lepszy od pierwszego w kwestii porozumienia i współżycia. Para często zatem mieszkała w osobnych mieszkaniach, ale „po sąsiedzku”. Po śmierci Kahlo, Diego Rivera poślubił Emmę Hurtado.
Oddźwięk w kulturze.
Jako postać był ukazany w dwóch filmach: Cradle Will Rock z 1999 roku, zagrany przez Rubena Bladesa i w filmie biograficznym o jego żonie, Frida z 2002 roku, zagrany przez Alfreda Molinę. Diego Riverę sprortertowali Frida Kahlo i Amadeo Modigliani.

</doc>
<doc id="319852" url="https://pl.wikipedia.org/wiki?curid=319852" title="BA-6">
BA-6

BA-6 (ros. "БA-6, Бронеавтомобиль") – średni samochód pancerny, konstrukcji radzieckiej, z okresu przed II wojną światową.
Historia.
W programie rozwoju kołowych wozów bojowych, wdrożonym przez dowództwo Armii Czerwonej, zaplanowano wyposażenie wojsk w średnie samochody pancerne z uzbrojeniem armatnim. Do tego celu planowano wykorzystać podwozia 3-osiowych samochodów ciężarowych. Początkowo były to importowane samochody marki Moreland, a później, produkowane na licencji Ford-Timken. Powstał szereg konstrukcji tej klasy. Jednym z pierwszych był samochód pancerny BA-27M skonstruowany w 1931 roku. Był to odpowiednio przystosowany kadłub samochodu BA-27, ustawiony na podwoziu Ford-Timken. Zbudowano kilkanaście pojazdów. W tym samym roku powstał samochód pancerny D-13. Przyjęty został do uzbrojenia i zbudowany w niewielkiej serii. W 1933 roku zbudowano niewielką serię samochodów pancernych BA-I. Następnym w łańcuchu konstrukcji był BA-3. Został on wyposażony w wieżę z armatą kal. 45 mm, pochodzącą z czołgu T-26. W latach 1934-1935, zbudowano serię 168 tych samochodów. W II połowie lat 30. przeprowadzono modernizację części znajdujących się w uzbrojeniu samochodów typu: BA-27M, D-13, BAI oraz BA-3. Wymieniano w nich podwozia na nowe, typu GAZ-AAA (licencyjna wersja samochody Ford-Timken). Na tym samym podwoziu, w 1935 roku, w biurze konstrukcyjnym Fabryki Iżorskiej skonstruowano samochód pancerny BA-6.
BA-6 powstał jako wóz który miał zachować zalety BA-3, przy braku takich wad jak przeciążone podwozie i silnik oraz słabe właściwości terenowe. W tym celu zmodyfikowano podwozie zwiększając rozstaw kół z 1585 do 1600 mm, a ich bazę zmniejszając z 3220 do 3200 mm. Wzmocniono przy tym tylne mosty i zmodyfikowano skrzynię przekładniową. Zachowano koła z oponami 6.50-20, ale opony pneumatyczne zastąpiono wypełnionymi gąbczastą gumą co zwiększyło odporność opon na ostrzał, ale zmniejszyło prędkość maksymalną. Zmieniono także konstrukcję kadłuba likwidując właz w tylnej płycie. Dzięki tym działaniom masa pojazdu spadła do 5,12 t. Pancerny kadłub z płyt pancernych o grubości do 8 mm miał kształt podobny jak w innych sowieckich średnich samochodach pancernych. W przedniej części kadłuba znajdował się przedział silnikowy, a za nim stanowiska kierowcy i strzelca kadłubowego czkm DT. Za ich stanowiskami kadłub obniżał się, a na jego płycie stropowej umieszczona wieża pancerna pochodząca z czołgu lekkiego T-26 (w wersji z 1933 roku). Wewnątrz wieży stanowiska mieli dowódca i ładowniczy. Obsługiwali oni armatę 20K ob. 1932 kalibru 45 mm i sprzężony z nią czkm DT. Po bokach kadłuba zamocowane były dwa koła zapasowe. Mogły się one obracać i pomagały pokonywać przeszkody terenowe. Aby ułatwić obsługę silnika po bokach przedziału silnikowego znajdowały się otwory zamykane uchylnymi klapami. Pojazd napędzany był silnikiem GAZ-AA. Był to czterocylindrowy silnik gaźnikowy o pojemności skokowej 3285 cm³ i mocy 40 KM przy 2200 obr./min. Napęd przenoszony był na koła przy pomocy skrzyni biegów z czterema biegami do przodu i jednym wstecznym. Skrzynia biegów była wyposażona w reduktor podwajający liczbę biegów.
Pomimo że osiągi pojazdu nie tylko nie wzrosły w porównaniu z BA-3, a wręcz uległy pogorszeniu, w 1935 roku uruchomiono produkcję seryjną BA-6. Do 1938 (lub 1939) roku w którym zakończono produkcję powstało 386 tych wozów. Produkcję zakończono ponieważ w 1938 roku do produkcji trafił nowy BA-10. Wyprodukowane pojazdy trafiły do pododdziałów samochodów pancernych w oddziałach rozpoznawczych dywizji strzeleckich i kawalerii, oraz korpusów zmechanizowanych (później przemianowanych na pancerne). BA-6 były najczęściej grupowane w plutony (3-5 wozów) lub kompanie (10-15 wozów). Trafiły także do sformowanych w 1937 roku w Zabajkalskim Okręgu Wojskowym pułków samochodów pancernych przekształconych następnie w brygady składająca się z dowództwa, batalionu średnich samochodów pancernych, batalionu rozpoznawczego i batalionu karabinów maszynowych. Brygady te liczyły ok. 80 średnich i ok. 30 lekkich samochodów pancernych. 7, 8 i 9 Brygada wzięły udział w walki nad jeziorem walkach nad jeziorem Chasan w 1938 i jeziorem Chałchin-Goł w 1939 roku. Później brygady te rozformowano, a ich sprzęt przydzielono mniejszym oddziałom. Uzbrojone w BA-6 oddziały wzięły następnie udział w agresji na Polskę, aneksji Besarabii i wojnie zimowej. Kilka pojazdów zostało zdobytych przez Finów którzy używali ich pod oznaczeniem BAF-B lub BA-32-2. 1 grudnia 1940 roku na stanie RKKA było jeszcze 227 BA-6 (w tym 62 z radiostacjami). Po ataku niemieckim] w czerwcu 1941 roku duża liczba tych pojazdów została przejęta przez Niemców i wcielona do oddziałów Wehrmachtu, Waffen-SS, oraz policji i innych służb bezpieczeństwa.
BA-6 były także eksportowane. 80 wozów tego typu zostało wysłanych w 1936 roku do Hiszpanii, gdzie przeszły test bojowy w czasie tamtejszej wojny domowej. Część z nich została przejęta przez oddziały frankistów i eksploatowano je do lat 60. pod oznaczeniem BA-32. Poza tym BA-6 zostały zakupione przez Turcję (możliwe że były to starsze BA-3), Afganistan, Mongolię, a prawdopodobnie także Chiny.

</doc>
<doc id="319855" url="https://pl.wikipedia.org/wiki?curid=319855" title="Kocanki piaskowe">
Kocanki piaskowe

Kocanki piaskowe ("Helichrysum arenarium" (L.) Moench) – gatunek rośliny należący do rodziny astrowatych. Rośnie dziko w większości krajów Europy oraz na Syberii (obszary: Ałtaj, Krasnojarsk, Nowosybirsk, Omsk). W Polsce jest dość pospolity.
Biologia i ekologia.
Bylina. Kwitnie od lipca do października, zapylana jest przez owady. Siedlisko: występuje pospolicie na glebach piaszczystych i suchych, na ugorach, nieużytkach, wydmach, brzegach lasów, skarpach, przydrożach. W klasyfikacji zbiorowisk roślinnych gatunek charakterystyczny dla Cl. "Koelerio-Corynephoretea". Liczba chromosomów 2n = 28.
Jest rośliną żywicielską larw motyla rusałki osetnik.
Zagrożenia i ochrona.
Roślina objęta jest w Polsce od 1983 częściową ochroną gatunkową, aktualnie na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Głównym zagrożeniem jest zbieranie roślin z siedlisk naturalnych w celach leczniczych.
Uprawa.
Wymaga żwirowatego, przepuszczalnego i niezbyt żyznego podłoża oraz słonecznego stanowiska. Rozmnaża się z nasion, sadzonek pędowych lub przez podział kłączy. Roślinę na suche bukiety zbiera się od lipca do sierpnia, przed całkowitym rozwinięciem się koszyczków (koszyczki rozwierają się podczas suszenia, natomiast w pełni rozwinięte stają się po ususzeniu nieładne). Suszenie powinno odbywać się na powietrzu, w przewiewie, w temperaturze 35 °C; po wysuszeniu należy usunąć nadmiar szypułek.

</doc>
<doc id="319863" url="https://pl.wikipedia.org/wiki?curid=319863" title="Jean La Fontaine">
Jean La Fontaine



</doc>
<doc id="319865" url="https://pl.wikipedia.org/wiki?curid=319865" title="Bitwa pod Pydną">
Bitwa pod Pydną

Bitwa pod Pydną – starcie zbrojne, które miało miejsce 22 czerwca 168 p.n.e. pomiędzy armią rzymską pod wodzą Emiliusza Paulusa a Macedończykami króla Perseusza.
Podstawową formacją armii macedońskiej była falanga, tworzona przez uzbrojonych w długie, kilkumetrowe włócznie (sarisy), miecze i niewielkie tarcze żołnierzy, walczących w zwartym, ciasnym szyku. Ich atakujące frontalnie oddziały uchodziły za niepokonane w świecie hellenistycznym.
Podstawą wojskowej siły Rzymian były doskonale zorganizowane, złożone z licznych, dobrze współpracujących pododdziałów (centurii, manipułów) legiony. W przeciwieństwie do Macedończyków większość legionistów (principes i hastati) była ciężko uzbrojona w oszczepy ("pilum") do miotania i krótkie miecze. Rzymianie nosili też większe od Macedończyków, owalne tarcze. Biedniejsi, lekko uzbrojeni żołnierze (velites) stanowili wsparcie podstawowych linii legionów, a ich zadaniem było prowokowanie wroga do walki (najczęściej przez ostrzał z broni dystansowej – proc). Żołnierze najstarsi (triarii) nie byli uzbrojeni w oszczepy, mieli za to dłuższe włócznie i walczyli w sposób podobny do greckiej falangi. Rzymscy dowódcy liczyli na większą manewrowość i dyscyplinę swoich podwładnych.
Emiliusz Paulus zmusił Macedończyków do walki w trudnym terenie. Na początku bitwy falanga macedońska uderzyła frontalnie na legiony, długie włócznie falangistów wbiły się w tarcze Rzymian i obydwie zwarte ze sobą armie stały się przez pewien czas niezdolne do manewru. Jednakże nierówności terenu oraz ostrzał z linii rzymskich spowodowały powstanie wyrw w zwartym szyku Macedończyków. Rzymianie wprowadzali w nie natychmiast swoje pododdziały, poszerzając je i "skracając dystans". W ten sposób falanga nie mogąc atakować długimi włóczniami, stała się bezbronna wobec Rzymian. 
W trakcie rzezi, jaka nastąpiła, Rzymianie zabili w ciągu godziny 20 tys. Macedończyków przy stosunkowo niewielkich stratach własnych (około 1 tys. legionistów). Wojska rzymskie odniosły zwycięstwo w bitwie, podobnie jak w całej wojnie, czego skutkiem było ostateczne podporządkowanie Macedonii Rzymowi.

</doc>
<doc id="319867" url="https://pl.wikipedia.org/wiki?curid=319867" title="Demokraci tylko z nazwy">
Demokraci tylko z nazwy

Demokraci tylko z nazwy (, ) – określenie części członków amerykańskiej Partii Demokratycznej, którzy reprezentują inne tendencje (tj. bardziej konserwatywne) niż liberalny lub centrowy rdzeń i kierownictwo partii.

</doc>
<doc id="319869" url="https://pl.wikipedia.org/wiki?curid=319869" title="Turbina Peltona">
Turbina Peltona

Turbina Peltona (1880) jest rozwinięciem “koła natryskowego”, w którym łopatki są ustawione pod kątem 90 stopni do strumienia wody, a protoplastą dla obydwu jest koło młyńskie. 
Turbiny systemu Peltona stosuje się dla spadków H&gt;50 m, w wyjątkowych wypadkach uzasadnionych konstrukcyjnie zamiast turbin Francisa od H=100m (w pewnych warunkach dla turbin Francisa dla wyróżników szybkobieżności 2-40 wychodzą bardzo długie kanały dolotowe i duże straty; wtedy uzasadnione jest zastosowanie turbiny Peltona).
W turbinie Peltona dla zwiększenia sprawności stosuje się zamiast prostych łopatek specjalnie wyprofilowane łopatki na kształt dwóch połączonych czarek (dwie półkoliste sfery), na których strumień wody dużo łagodniej zmienia kierunek. Turbiny Peltona buduje się z wałami poziomymi i pionowymi. Przy wałach poziomych stosuje się max. dwie dysze wylotowe (przy większej ilości ze względu na zderzanie się strumieni z poprzedzającej dyszy moc maleje) a przy wałach pionowych do 6 dysz.

</doc>
<doc id="319871" url="https://pl.wikipedia.org/wiki?curid=319871" title="Izotopy stabilne">
Izotopy stabilne



</doc>
<doc id="319876" url="https://pl.wikipedia.org/wiki?curid=319876" title="Dotyk (album)">
Dotyk (album)

Dotyk – debiutancki album studyjny polskiej piosenkarki Edyty Górniak, wydany 8 maja 1995 nakładem wytwórni Pomaton EMI.
W 1997 album uzyskał status czterokrotnej płyty platynowej.
Dotyk (Remaster 2020) – 8 maja 2020, z okazji 25-lecia wydania płyty, na rynku pojawiała się wersja winylowa albumu ze zremasterowanym materiałem. Odświeżenie materiału zostało powierzone Grzegorzowi Piwkowskiemu, który pracował nad masterem "Dotyku". Materiał został też udostępniony na wszystkich serwisach streamingowych jako "Dotyk (Remaster 2020)".

</doc>
<doc id="319877" url="https://pl.wikipedia.org/wiki?curid=319877" title="Izotop stabilny">
Izotop stabilny



</doc>
<doc id="319880" url="https://pl.wikipedia.org/wiki?curid=319880" title="Jerzy Piotrowski (perkusista)">
Jerzy Piotrowski (perkusista)

Jerzy Piotrowski pseud. Keta (ur. 9 lutego 1950) – polski perkusista rockowy i jazz-rockowy.
Życiorys.
Wielokrotny laureat plebiscytu czasopisma Jazz Forum na najlepszego perkusistę rockowego. Wziął udział w nagraniach około 70 płyt długogrających, m.in. Czesława Niemena (4 LP), SBB (łącznie z reedycjami i wydaniami koncertów z lat 70. – 44 LP), Kombi (4 LP), Young Power (3 LP), Pick Up (1LP), Krzysztofa Ścierańskiego (1 LP), Ireneusza Dudka (2 LP), Dżemu (3), Martyny Jakubowicz (2 LP) i Stanisława Sojki (1). W latach (1974-1980) grał w zespole SBB (9 LP), był także współkompozytorem kilku utworów zespołu. W latach 80. przyczynił się do sukcesów drugiego, popowego wcielenia zespołu Kombi, w którym grał na elektronicznej perkusji Simmonsa; był również autorem tekstu utworu "Szukam drogi" z płyty "Kombi 4". Koncertował i nagrywał z basistą Krzysztofem Ścierańskim i zespołem jazzowym Pick Up. Na przełomie lat 80. i 90. grał w jazz-rockowym big bandzie Young Power, Johnem Porterem i w kilku wcieleniach zespołu Ireneusza Dudka, gdzie jego ekspresyjna gra była entuzjastycznie odbierana przez młodą publiczność. W 1990 roku wziął udział w sesji nagraniowej płyty Acoustic Stanisława Sojki, która do dzisiaj pozostaje jedną z najlepszych w dorobku tego artysty. Na początku lat 90. nagrywał i koncertował z blues-rockowym zespołem Dżem i Martyną Jakubowicz. W 1991 roku zagrał w Sopocie z incydentalnie reaktywowanym SBB koncert na festiwalu „Trzy dekady rocka”, oraz gościnnie na koncercie 15-lecia zespołu Kombi, z którym wcześniej zakończył współpracę. W latach 1993-1994 zagrał kilka koncertów z ponownie reaktywowanym SBB. W czasie tournée po Stanach Zjednoczonych zdecydował się zostać tam na stałe. Początkowo grał na jam-sessions w klubach polonijnych.
Jest autorem podręcznika „Szkoła na perkusję”. W latach 1990-1994 prowadził warsztaty perkusyjne w Puławach. W 1994 roku wyemigrował do Stanów Zjednoczonych. W 2014 roku powrócił do czynnego muzykowania z oryginalnym składem SBB.

</doc>
<doc id="319881" url="https://pl.wikipedia.org/wiki?curid=319881" title="Robert Janson">
Robert Janson

Robert Maciej Janson (ur. 7 czerwca 1965 w Czeladzi) – polski kompozytor, aranżer, piosenkarz, gitarzysta, lider zespołu Varius Manx. Członek Akademii Fonograficznej ZPAV.
Janson to kompozytor takich piosenek jak „Małe szczęścia”, „Zanim zrozumiesz” (laureat Grand Prix Festiwalu w Sopocie), „Itaka”, „Ruchome piaski” czy „Orła cień”. Jest także autorem muzyki do filmu "Młode wilki" Jarosława Żamojdy oraz "Nocne graffiti" Macieja Dutkiewicza. Robert Janson wydał także pod koniec lat 90. solową płytę.
28 maja 2006 wraz z Moniką Kuszyńską odniósł obrażenia w wypadku samochodowym pod Miliczem. 30 grudnia 2008 prokurator przedstawił Robertowi Jansonowi zarzut spowodowania wypadku drogowego, w wyniku którego dwie osoby odniosły obrażenia, w tym jedna ciężkie. 26 lutego 2009 Robert Janson został skazany na karę dwóch lat pozbawienia wolności z warunkowym zawieszeniem jej wykonania na okres czterech lat próby.

</doc>
<doc id="319882" url="https://pl.wikipedia.org/wiki?curid=319882" title="Zbigniew Godlewski">
Zbigniew Godlewski



</doc>
<doc id="319883" url="https://pl.wikipedia.org/wiki?curid=319883" title="Podniebienie sklepienia">
Podniebienie sklepienia



</doc>
<doc id="319884" url="https://pl.wikipedia.org/wiki?curid=319884" title="Getto ławkowe">
Getto ławkowe

Getto ławkowe – forma dyskryminacji Żydów wprowadzona na polskich uczelniach w latach 30. XX wieku pod wpływem endeckich nacjonalistycznych organizacji młodzieżowych (m.in. Młodzieży Wszechpolskiej i ONR). Polegała na wydzieleniu części sali lekcyjnej lub wykładowej i przeznaczeniu jej dla studentów pochodzenia żydowskiego, którzy nie mieli prawa dowolnego wybierania miejsc. Getta ławkowe były jednym z przejawów pogarszających się stosunków polsko-żydowskich i nasilającego się antysemityzmu w środowiskach akademickich.
1935–1937: pierwsze getta ławkowe.
W 1922 studenckie organizacje nacjonalistyczne wysunęły hasło "numerus clausus", postulując zmniejszenie liczby studentów żydowskich do 11%. W 1931 w trakcie zamieszek antyżydowskich zginął student Polak Stanisław Wacławski. Wtedy wysunięto hasło "numerus nullus" – uczelnie polskie bez Żydów. Oficjalny postulat stosowania gett ławkowych został wysunięty w 1933.
Jako pierwsze w Polsce getto ławkowe wprowadziły, podejmując w grudniu 1935 stosowne uchwały, wydziały inżynieryjny i mechaniczny Politechniki Lwowskiej. Ten rodzaj dyskryminacji studentów wzbudził protesty wielu polskich uczonych (m.in. Marcelego Handelsmana, Stanisława Ossowskiego, Tadeusza Kotarbińskiego, Stanisława Kulczyńskiego, Mieczysława Michałowicza, Adama Vetulaniego, Józefa Chałasińskiego, Marii Ossowskiej, Jana Stanisława Bystronia, Jana Dembowskiego, Władysława Witwickiego, Konstantego Zakrzewskiego, Seweryna Wysłoucha, Tadeusza Manteuffela i Natalii Gąsiorowskiej). Więcej profesorów otwarcie poparło jednak wprowadzenie gett ławkowych. Rektorzy uniwersytetów: Wileńskiego i Lwowskiego Władysław Jakowicki i Stanisław Kulczyński podali się do dymisji.
Zajścia związane z wprowadzaniem gett dezorganizowały naukę. Często kończyły się obrażeniami wśród ich uczestników, zwłaszcza Żydów. Dochodziło także do wypadków śmiertelnych. Zajścia organizowane przez nacjonalistyczną młodzież, działającą pod wpływem endecji i narodowych radykałów, miały miejsce niemal we wszystkich polskich miastach uniwersyteckich – Krakowie, Warszawie, Wilnie i Lwowie. Od 1931 r. w listopadzie, w rocznicę śmierci Wacławskiego na uczelniach organizowano zamieszki antyżydowskie, tzw. manewry jesienne. Na Uniwersytecie Jagiellońskim podjęto próbę wprowadzania getta ławkowego w listopadzie 1932. Wtedy to odbyła się msza w intencji tragicznie zmarłego podczas antysemickich zajść w Wilnie Stanisława Wacławskiego. Po jej zakończeniu doszło do zamieszek i usuwania siłą żydowskich studentów z sal wykładowych.
1937–1939: zaostrzanie sytuacji.
Rządowa zgoda na getta ławkowe i inne przejawy postępującego antysemityzmu.
W październiku 1937 minister wyznań religijnych i oświecenia publicznego Wojciech Świętosławski wydał zgodę na wprowadzanie gett ławkowych. Na uczelniach, które je wprowadziły, studenci żydowscy siedzieli zwykle w salach i audytoriach po lewej, patrząc od strony katedry, a studenci chrześcijańscy po prawej stronie (odpowiednio: nieparzystej i parzystej). Natomiast w praktyce niemożliwe było rozdzielanie studentów w małych salach.
W październiku 1937 zarządzenie porządkowe wprowadzające na tej uczelni getto ławkowe wydał rektor Uniwersytetu Warszawskiego Włodzimierz Antoniewicz. Studenci żydowscy zaczęli otrzymywać w indeksach stemple z napisem „Miejsce w ławkach nieparzystych”. Getta ławkowe wprowadziły także Szkoła Główna Handlowa i Szkoła Główna Gospodarstwa Wiejskiego. Analogiczne zarządzenie na Uniwersytecie Jana Kazimierza we Lwowie wydano w styczniu 1938. 7 stycznia 1938 wprowadził je prorektor Roman Longchamps de Bérier z dniem 12 stycznia 1938; przeciwko tej decyzji zaprotestowało 26 profesorów UJK.
Równocześnie na niektórych uniwersytetach lub ich wydziałach wprowadzono ograniczenia procentowe liczby studentów pochodzenia żydowskiego znane jako "numerus clausus". Podjęto także próby ograniczenia liczby wykładowców akademickich pochodzenia żydowskiego; np. w lutym 1938 nadzwyczajne walne zebranie Zrzeszenia Asystentów Uniwersytetu Warszawskiego podjęło postanowienie niemianowania w przyszłości na stanowiska naukowe Żydów i osób pochodzenia żydowskiego oraz stopniowego zastępowania zatrudnionych na UW asystentów Żydów Polakami. W styczniu 1938 r. po uchwałach poszczególnych uczelni przyjął go Związek Stowarzyszeń Asystentów Państwowych Szkół Akademickich RP, a następnie zawodowych, takich jak np. Stowarzyszenia Architektów RP /1938 i Związku Lekarzy Państwa Polskiego /1937. Śladem tych uchwał poszły inne organizacje zawodowe. Zjawisko to otrzymało nazwę „paragraf aryjski”.
Postawy sprzeciwu.
Formą solidaryzowania się studentów-chrześcijan z ich żydowskimi kolegami było wspólne stanie w czasie zajęć. Popierający takie działania wykładowcy także prowadzili swoje zajęcia, stojąc. W grudniu 1937 roku sześćdziesięciu profesorów Uniwersytetu Poznańskiego, Warszawskiego i Wileńskiego opublikowało oświadczenie wyrażające sprzeciw wobec „wszelkich dążeń do ograniczenia praw ze względów wyznaniowych, narodowościowych, czy rasowych, zwłaszcza jeśli dotyczyć one mają studentów” jako protest przeciwko wprowadzeniu getta ławkowego. Z kolei inni czynnie uczestniczyli we wprowadzaniu gett ławkowych, m.in. odmawiając podpisywania indeksów studentom stojącym w czasie zajęć.
Na Uniwersytecie Warszawskim w latach 30. studenci zrzeszeni w ONR bili Żydów oraz chrześcijan, chcących okazać im solidarność i zajmujących wraz z nimi miejsca w getcie ławkowym. Wśród poszkodowanych była m.in. Irena Sendlerowa. Do bójek członków ONR ze studentami żydowskimi, którzy nie zajmowali wyznaczonych im miejsc i stali w czasie wykładów, dochodziło także na Politechnice Warszawskiej, gdzie getto ławkowe wprowadzono na początku roku akademickiego 1937/1938, zarządzeniem rektora Józefa Zawadzkiego.
Przeciwko wprowadzaniu oddzielnych miejsc dla studentów żydowskich na wyższych uczelniach wielokrotnie protestowali posłowie żydowscy do Sejmu. Próbowali oni także interweniować w Ministerstwie Wyznań Religijnych i Oświecenia Publicznego; m.in. w 1938 Emil Sommerstein zwrócił się o pomoc do ministerstwa w sprawie odmówienia przez Romana Rybarskiego podpisania indeksów studentom III roku Wydziału Prawa Uniwersytetu Warszawskiego, którzy słuchali jego wykładów na stojąco.

</doc>
<doc id="319886" url="https://pl.wikipedia.org/wiki?curid=319886" title="Sklepienie beczułkowe">
Sklepienie beczułkowe

Sklepienie beczułkowe - sklepienie, którego podniebienie jest powierzchnią dwukrzywiznową pojedynczą lub zespołem powierzchni dwukrzywiznowych, tzw. beczułek.
Sklepienie beczułkowe powstaje przez przesuwanie odcinka kołowego, eliptycznego lub parabolicznego po najczęściej parabolicznych lub kołowych - krzywych węzgłowi w sposób, w którym płaszczyzna tego odcinka jest wszędzie prostopadła lub pionowa do krzywej węzgłowia.

</doc>
<doc id="319887" url="https://pl.wikipedia.org/wiki?curid=319887" title="Zbigniew Brzoza">
Zbigniew Brzoza

Zbigniew Brzoza (ur. 1957 w Warszawie) – polski reżyser teatralny i telewizyjny. Wykładowca w łódzkiej Państwowej Wyższej Szkole Filmowej Telewizyjnej i Teatralnej. 
Życiorys.
W 1984 obronił pracę magisterską na Wydziale Prawa Uniwersytetu Warszawskiego. W 1990 ukończył reżyserię dramatu w Państwowej Wyższej Szkole Teatralnej w Warszawie – warsztat reżyserski „Kartoteka" Tadeusza Różewicza z udziałem Tadeusza Łomnickiego w Teatrze Studio w Warszawie.
Stypendysta POL-KUL-u w roku 1986. W 1992 roku odbył staż u Petera Brooka. Stypendysta Reutersa w roku 1995. Stypendysta Departamentu Stanu USA w roku 2002.
W latach 1997–2007 dyrektor artystyczny warszawskiego Teatru Studio. Za jego kadencji reżyserowali w nim między innymi Oskaras Koršunovas („Bam” Daniela Charmsa w roku 1998 i „Sanatorium pod Klepsydrą” Bruno Schulza w roku 2001), Krzysztof Warlikowski („Zachodnie wybrzeże” Bernarda-Marie Koltèsa w roku 1998), Piotr Cieplak („Taka ballada” i „Kubuś P.” w roku 1999 oraz „Muzyka ze słowami” w roku 2002), Magdalena Łazarkiewicz („Dowcip” Margaret Edson w roku 2002), Mariusz Grzegorzek („Na wsi” Martina Crimpa w roku 2003), Rimas Tuminas („Sługa dwóch panów” Carlo Goldoni’ego w roku 2006).
W latach 2008–2009 dyrektor artystyczny łódzkiego Teatru Nowego, do którego zaprosił takich reżyserów jak: Remigiusz Brzyk („Brygada szlifierza Karhana” Vaska Kani w roku 2008), Piotr Cieplak („Przed południem, przed zmierzchem” w roku 2009), Łukasz Kos („Król_Duch” Juliusza Słowackiego w roku 2009).
W latach 2012–2016 dyrektor artystyczny Festiwalu Łódź Czterech Kultur. Pod jego dyrekcją bohaterem festiwalu stała się Łódź. Spektakle i koncerty odbywają się w przestrzeni publicznej – na podwórkach, placach i w miejskich ogrodach. Ważną rolę w programie imprezy odgrywają trwałe instalacje plastyczne, takie jak „Pasaż Róży" Joanny Rajkowskiej, który stał się nową ikoną Łodzi, spektakle plenerowe, oparte na historii podwórek, na których powstają oraz projekty artystyczno społeczne adresowane do dzieci i młodzieży ze środowisk wykluczonych społecznie. Wstęp na wszystkie wydarzenia jest bezpłatna.
Od listopada 2018 roku dyrektor Teatru im. Stefana Jaracza w Olsztynie.
Zbigniew Brzoza jest twórcą ponad czterdziestu przedstawień prezentowanych na najważniejszych przeglądach i festiwalach w Polsce, a także w Rosji, Niemczech, Szwecji, Francji, Włoszech, na Węgrzech, Litwie oraz w Brazylii.
Laureat licznych nagród, m.in.: Złota Maska za najlepszą reżyserię dla spektaklu „Przemiana” (rok 1993), Grand Prix dla spektaklu „Zbrodnia z premedytacją" na 36. Kaliskich Spotkaniach Teatralnych (rok 1996), Złota Maska za najlepszą reżyserię dla spektaklu „Zbrodnia z premedytacją” (rok 1996), Złamany szlaban za reżyserię „Zbrodnia z premedytacją" na VIII Międzynarodowym Festiwalu Na granicy w Cieszynie (rok 1997), Nagroda za reżyserię przedstawienia „Geza-dzieciak" w Teatrze Studio w Warszawie oraz medal im. Stanisława Bieniasza na VI Festiwalu Dramaturgii Współczesnej Rzeczywistość przedstawiona w Zabrzu (rok 2006), Nagroda Teatralna Marszałka Województwa Pomorskiego za ideę i scenariusz spektaklu „Sprawa operacyjnego rozpoznania" w gdańskim Teatrze Wybrzeże (rok 2012), Złota Maska za reżyserię przedstawienia „Z Różewicza dyplom" w PWSFTviT w Łodzi (rok 2012), Nagroda im. Zygmunta Duczyńskiego dla Indywidualności Artystycznej Festiwalu Kontrapunkt i nagroda dziennikarzy za scenariusz przedstawienia „Obwód głowy” z poznańskiego Teatru Nowego (rok 2015) oraz nagrody na festiwalu Rzeczywistość Przedstawiona w Zabrzu (rok 2015) i Nagrody im. Krzysztofa Zaleskiego oraz Za Oryginalny Tekst Dramatyczny na festiwalu Dwa Teatry - Sopot 2016, również za spektakl "Obwód głowy”.
Większość jego przedstawień opartych jest na dramaturgii współczesnej poświęconej problematyce społecznej. Niektóre przykłady to: „Geza Dzieciak” Jánosa Háy'a, „Marylin Mongoł” Nikołaja Kolady, „Pan Paweł” Tankreda Dorsta, „Edmond” Davida Mameta, „Trawestacje” Toma Stopparda, „Miłość na Madagaskarze” czy „Pasja” według „Szatana i dziewczyny” Petera Turrini’ego. Także dramaty klasyczne w jego reżyserii zyskują zazwyczaj współczesny i społeczny wymiar, czego przykładem mogą być m.in. „Antygona” Sofoklesa czy „Burza” i „Komedia omyłek” Williama Shakespeare’a.
Zrealizował również siedem przedstawień w Teatrze Telewizji, m.in. „Portugalię” Zoltana Egressy’ego, „Więź” Rony Munro czy „Zbrodnię z premedytacją” Witolda Gombrowicza.
Adiunkt w Wyższej Szkole Filmowej Telewizyjnej i Teatralnej w Łodzi (stopień naukowy: doktor habilitowany). Obecnie wykłada na wydziale reżyserii, wcześniej także na wydziale aktorskim. Powstałe pod jego opieką przedstawienia dyplomowe dwukrotnie zostały wyróżnione Grand Prix Festiwalu Szkół Teatralnych
Zbigniew Brzoza jest autorem ponad 20 godzin audiobooków do Muzeum Chopina w Warszawie i Żelazowej Woli.
Odznaczony Krzyżem Wolności i Solidarności.

</doc>
<doc id="319888" url="https://pl.wikipedia.org/wiki?curid=319888" title="Zygmunt Sierakowski">
Zygmunt Sierakowski

Zygmunt Erazm Gaspar Józef Sierakowski, pseudonim „Dołęga” (ur. 19 maja 1827 w Lisowie koło Maniewicz na Wołyniu, zm. 27 czerwca 1863 w Wilnie) – polski generał, działacz niepodległościowy, dowódca powstania styczniowego na Żmudzi, naczelnik wojenny województwa kowieńskiego.
Życiorys.
W 1843 r. Zygmunt ukończył gimnazjum w Żytomierzu. W 1845 r. rozpoczął studia na Uniwersytecie Petersburskim, najpierw na wydziale matematycznym, a następnie prawno-administracyjnym. Wśród studentów polskich w Petersburgu inicjował działalność patriotyczną oraz nawiązał kontakty z wileńskim Związkiem Bratnim Młodzieży Litewskiej. Jako student uniwersytetu petersburskiego prowadził propagandę patriotyczną wśród ludu wiejskiego na Litwie. W maju 1848 r. został schwytany przez Rosjan podczas nielegalnego przekraczania granicy rosyjsko-austriackiej i skazany na bezterminowe roty aresztanckie w orenburskim korpusie karnym jako zwykły żołnierz. W lipcu 1848 r. został wysłany do położonego na wschodnim wybrzeżu Morza Kaspijskiego fortu Nowopietrowskiego (Kazachstan). W sierpniu 1849 r. przeniesiono go do Orenburga, gdzie w 1854 r. uzyskał awans na podoficera, a w maju 1854 r. został przydzielony do pomocy gen. Burncaudowi, głównemu inżynierowi, który nad rzeką Syr-daria zajmował się pracami fortyfikacyjnymi. W 1855 r. zmarł car Mikołaj I dzięki czemu Sierakowski został objęty amnestią. W konsekwencji w lutym 1856 r. awansowany został na stopień chorążego i przeniesiony do rezerwowego batalionu Brzeskiego Pułku, który stacjonował w Jekaterynosławiu. Następnie Sierakowski złożył wniosek o przyjęcie do Akademii Sztabu Generalnego w Petersburgu popierając go zaświadczeniem o trzyletnich studiach uniwersyteckich, opinii gen. Burncauda o umiejętnościach z zakresu inżynierii wojskowej, topografii i kartografii i znajomości sześciu języków obcych. W trakcie studiów nawiązał kontakty m.in. z Nikołajem Czernyszewskim i Nikołajem Niekrasowem oraz zaczął pisać w redagowanym przez nich piśmie „Sowriemiennik”. W 1857 r. Zygmunt Sierakowski założył w Petersburgu kolejne konspiracyjne koło integrujące środowisko polskie, które początkowo prowadziło półlegalną działalność samokształceniową. Z niego to, w 1859 r., wyrosło tajne Koło Oficerów Polskich. W połowie 1859 r. ukończył ze złotym medalem Akademię Sztabu Generalnego w Petersburgu uzyskując awans na porucznika i skierowanie do Wydziału Statystycznego Sztabu Generalnego. W maju 1860 r. został wyznaczony do reprezentowania armii rosyjskiej na Międzynarodowym Kongresie Statystycznym w Londynie. Po zakończeniu Kongresu reprezentując carską armię odwiedził Francję, a następnie Prusy i Austrię.
W 1860 r. powrócił na Litwę jako odznaczony Orderem św. Włodzimierza.
Tam też należał do kierownictwa konspiracyjnych sfederowanego Koła Oficerów Polskich w Petersburgu, związanego z organizacją czerwonych w Kongresówce. Z ich ramienia w 1861 r. nawiązał w Paryżu kontakt z Ludwikiem Mierosławskim. Spotykał się z Giuseppe Garibaldim i Aleksandrem Hercenem. Do Petersburga powrócił w maju 1861 r. W tym czasie mianowany został kapitanem Sztabu Generalnego oraz został odznaczony Orderem św. Anny III klasy. W lecie 1862 r. poślubił Apolonię Dalewską. Na początku 1862 r. Sierakowski ogłosił wyniki swoich prac w cyklu rozpraw zatytułowanym „Wyjątki z listów o prawodawstwie karno-wojskowym i o instytucjach wojskowych ważniejszych państw europejskich”.
22 lutego 1862 r. oficjalnie złożył na ręce ministra wojny gen. Milutina własny projekt reformy wojskowej, postulujący m.in. zniesienie kar cielesnych w armii. W lipcu 1862 r. wyjechał do Francji z zadaniem kontynuowania swoich prac nad wojskowym więziennictwem i jednostkami karnymi. Powierzoną mu misję wykorzystał również do spotkań z polskimi politykami emigracyjnymi. W drodze powrotnej spotkał się z Giuseppe Garibaldim oraz z Hercenem i Bakuninem. Do Petersburga powrócił pod koniec 1862 r.
W 1863 r., po wybuchu powstania z ramienia Rządu Narodowego, został naczelnikiem wojennym województwa kowieńskiego. Dowodził 2500-osobowym oddziałem, operującym na Żmudzi, który zorganizował się w lasach pod Rogowem i tamże 6 kwietnia 1863 r. stoczył pierwszą potyczkę. Po połączeniu z oddziałami księdza Antoniego Mackiewicza i Bolesława Kołyszki 21 kwietnia 1863 r. pokonał wojska rosyjskie w bitwie pod Ginietyniami. 3 maja wyruszył ze swoim źle uzbrojonym oddziałem w kierunku Kurlandii, gdzie zamierzał przejąć transport broni dostarczany z Wielkiej Brytanii przez Teofila Łapińskiego. W dniach 7 maja – 9 maja stoczył trzydniową bitwę pod Birżami, zakończoną rozbiciem jego oddziału przez fiński pułk lejbgwardii gen. Jana Ganeckiego. Ciężko ranny, dostał się do rosyjskiej niewoli. Przed sądem wojennym okazał niezłomny hart ducha. Wbrew zabiegom międzynarodowej opinii publicznej, w tym Garibaldiego i dworu angielskiego, na polecenie gubernatora Michaiła Murawjowa Sierakowski został powieszony 27 czerwca 1863 r. na placu Łukiskim w Wilnie. Jego ciało pogrzebano w tajemnicy przed rodziną.
W lipcu 2017 r. odnaleziono miejsce pochówku generała na Górze Zamkowej w Wilnie. Zwłoki generała ze związanymi z tyłu rękoma udało się rozpoznać dzięki obrączce ślubnej z datą i wygrawerowanym w języku polskim napisem: „Zygmunt Apolonija 11 Sierpnia/30 Lipca 1862 r.”.
22 listopada 2019 r. został pochowany z honorami wojskowymi na cmentarzu na Rossie w Wilnie wraz z Wincentym Konstantym Kalinowskim i 20 uczestnikami powstania styczniowego. W uroczystościach pogrzebowych udział wzięli prezydent RP Andrzej Duda, prezydent Litwy Gitanas Nausėda i wicepremier Białorusi Ihar Pietryszenko. Prezydentowi RP towarzyszyła pierwsza dama Agata Kornhauser-Duda, Polskę reprezentował również premier Mateusz Morawiecki i minister obrony narodowej Mariusz Błaszczak.
Rodzina.
Urodzona w 1864 r. córka Apolonii i Zygmunta, została przez Rosjan zesłana razem z matką do Samary, gdzie zmarła w 1866 r. w wieku 2 lat. Na pamiątkę ojca otrzymała imię Zygmunta.
Jego siostrzenicą była ukraińska aktorka Sofija Tobiłewycz.

</doc>
<doc id="319900" url="https://pl.wikipedia.org/wiki?curid=319900" title="Jesse James (konstruktor)">
Jesse James (konstruktor)

Jesse Gregory James (ur. 19 kwietnia 1969 w Lynwood) – amerykański konstruktor motocykli i producent filmowy, były dyrektor generalny Austin, Texas-based Austin Speed Shop. Wbrew obiegowym plotkom, nie jest spokrewniony z bandytą i rewolwerowcem Jessem Jamesem.
Życiorys.
Wczesne lata.
Urodził się w Lynwood w stanie Kalifornia jako drugie dziecko Larry’ego i Carol James. Jego rodzice byli sprzedawcami antyków. Wychowywał się na Long Beach w Kalifornii z siostrą Julie. Uczęszczał do Uniwersytetu Kalifornijskiego w Riverside.
Od dzieciństwa był zafascynowany motocyklami, a w 1992 w garażu swojej matki na Long Beach otworzył własny sklep West Coast Choppers. Firma stała się konstruktorem motocykli w cenie 100 tys. dolarów i więcej. Jego motory przyciągały sławnych klientów, takich jak Shaquille O’Neal czy Kid Rock, którzy z kolei ściągnęli uwagę Discovery Channel.
Kariera zawodowa.
Przez kilka lat pracował jako ochroniarz zespołów rockowych, w tym Nirvana, Metallica, Danzig, Slayer i Soundgarden, a także Madonny.
Od 23 czerwca 2002 do 12 czerwca 2006 był gospodarzem programu telewizyjnego Discovery Channel "Monster Garage". Po serii około 90. odcinków zrezygnował z prowadzenia programu, a producenci zrezygnowali z produkcji dalszych odcinków bez udziału Jamesa. Wziął też udział w grze komputerowej "Tony Hawk’s Underground 2" (2004). Zajął trzecie miejsce w ósmym sezonie "Celebrity Apprentice" (2009).
Od 31 maja 2009 do sierpnia 2010 prowadził program telewizyjny Spike TV "Jesse James będzie trupem" ("Jesse James is a Dead Man").
W 2011 podpisał umowę na napisanie pamiętnika z wydawnictwem Simon &amp; Schuster.
W latach 1991-2002 był żonaty z Karlą James, z którą ma syna Jessego Jamesa Jr. i córkę Chandler. 20 października 2002 ożenił się z aktorką porno Janine Lindemulder, z którą ma córkę Sunny (ur. 1 stycznia 2004). Jednak w roku 2004 doszło do rozwodu. 16 lipca 2005 roku poślubił aktorkę Sandrę Bullock, z którą wychowywał swoje dzieci z poprzednich związków. W kwietniu 2010 roku Sandra Bullock, po jego ekscesach seksualnych z wieloma kobietami, w tym z wytatuowaną modelką Michelle „Bombshell” McGee, złożyła wniosek o rozwód i sąd w czerwcu 2010 roku przychylił się do jej wniosku. Był związany z Melissą Smith (od września 2006 do 2008) i Brigitte Daguerre (2008). Od sierpnia 2010 do września 2011 był zaręczony z artystką tatuażu Katherine von Drachenberg, znaną jako Kat Von D. W 2012 związał się z Alexis Dejorią. Pobrali się 24 marca 2013.

</doc>
<doc id="319901" url="https://pl.wikipedia.org/wiki?curid=319901" title="Erich Wolfgang Korngold">
Erich Wolfgang Korngold

Erich Wolfgang Korngold (ur. 29 maja 1897 w Brnie; zm. 29 listopada 1957 w Hollywood) – austriacki kompozytor, dyrygent i pianista. Laureat dwóch Oscarów za najlepszą muzykę do filmów "Anthony Adverse" (1936) Mervyna LeRoya oraz "Przygody Robin Hooda" (1938) Michaela Curtiza i Williama Keighleya.
Życiorys.
Urodził się w rodzinie pochodzącego z Galicji krytyka muzycznego Juliusa. Od najwcześniejszych lat wykazywał wyjątkowy talent muzyczny. Wcześnie zajął się kompozycją i jeszcze przed wybuchem I wojny światowej jego utwory były wykonywane w Wiedniu. Był kierownikiem orkiestry wojskowej, zaś w latach 1919-1922 dyrygentem Opery Kameralnej w Hamburgu. Następnie związany był z Akademią Wiedeńską. W latach 30. XX wieku znalazł się w Hollywood. Debiutował jako aranżer i orkiestrator w filmie "Sen nocy letniej" Maxa Reinhardta (1934). Jako kompozytor pracował dla Paramountu i MGM. Największą sławę przyniosły mu partytury do wielkich widowisk przełomu lat 30. i 40. – "Anthony Adverse", "Przygody Robin Hooda" czy "Jastrząb morski". Czterokrotnie był nominowany do Oscara i dwa razy otrzymał laur najwyższy. Po drugiej wojnie światowej zamieszkał w Wiedniu, jednak w roku 1949 powrócił do USA, gdzie skupił się na działalności kompozytorskiej i koncertowej. Był uważany za jednego z najważniejszych kompozytorów współczesnych w USA.

</doc>
<doc id="319902" url="https://pl.wikipedia.org/wiki?curid=319902" title="Sułkowice">
Sułkowice

Sułkowice – miasto w woj. małopolskim, w powiecie myślenickim, siedziba gminy miejsko-wiejskiej Sułkowice.
Położenie.
Sułkowice położone są w dolinie rzeki Harbutówki i w dolinach uchodzących do niej potoków: Jastrząbka, Lubianka i Jasieniczanka. Otaczają je cztery pasma wzgórz: Wzgórza Lanckorońskie, Pasmo Bukowca i Pasmo Barnasiówki należące do Pogórza Wielickiego oraz Pasmo Babicy należące do Beskidu Makowskiego. Sułkowice są jednym z ośrodków miejskich aglomeracji krakowskiej.
Historia.
Pierwsze wzmianki o Sułkowicach pochodzą z 1136 i 1245 roku. Od 1410 r. aż do drugiej połowy XVIII w. miejscowość wraz z pobliskimi wsiami stanowiła uposażenie starostwa niegrodowego w Lanckoronie. Zajęciem ludności początkowo było rolnictwo, później bujnie zaczęło rozwijać się kowalstwo. Sprzyjały temu warunki naturalne – występowanie rudy darniowej, oraz duże zalesienie obszaru, dzięki czemu dostępne były surowce potrzebne w procesie wytopu. Z czasem wyroby sułkowickich kowali stały się znane i cenione w całym kraju. W drugiej połowie XIX wieku w miejscowości działało ok. tysiąca kowali. Pod koniec XVIII w. nastąpiły ważne wydarzenia: W 1771 r. koło Harbutowic doszło do bitwy konfederatów barskich z wojskami rosyjskimi. Sześć lat później Sułkowice i okoliczne wsie zostały zakupione przez księżnę Franciszkę z Krasińskich. Pod koniec XIX w. dobra te trafiły do arcyksiążąt Rainera i Leopolda Habsburgów.
W dziejach Sułkowic tragicznie zapisały się lata ostatniej wojny. W 1943 roku doszło do pacyfikacji miejscowości, w której śmierć poniosło 26 osób. Za działalność w ruchu oporu miasto zostało odznaczone w 1977 r. Orderem Krzyża Grunwaldu III klasy. W 1969 r. Sułkowice otrzymały prawa miejskie, zaczynając tym samym nowy okres w historii.
W latach 1975–1998 miasto leżało w woj. krakowskim.
Urodził się tu Józef Ostafin (1894–1947) – polski inżynier, polityk, legionista, członek POW, powstaniec śląski, poseł na Sejm II RP IV i V kadencji, kapitan artylerii rezerwy Wojska Polskiego, członek AK i WiN.
Opis miejscowości.
Miasto ma 6434 mieszkańców (31 grudnia 2010).
Sułkowice znane są z przemysłu metalowego. W przeszłości były ważnym ośrodkiem kowalstwa, którym są do dzisiaj.
W mieście działa klub piłkarski Gościbia Sułkowice, rozgrywający mecze na stadionie przy ul. Sportowej 45 (300 miejsc na widowni).
Współpraca międzynarodowa.
Gminy partnerskie:

</doc>
<doc id="319908" url="https://pl.wikipedia.org/wiki?curid=319908" title="Massimiliano Blardone">
Massimiliano Blardone

Massimiliano Blardone (ur. 26 listopada 1979 w Domododosoli) – włoski narciarz alpejczyk, dwukrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 21 grudnia 1994 roku w Bormio, gdzie w zawodach FIS Race zajął 75. miejsce w slalomie. W 1999 roku wystartował na mistrzostwach świata juniorów w Pra Loup, zdobywając złoty medal w slalomie i brązowy w kombinacji. Na tych samych mistrzostwach był też między innymi dziewiąty w zjeździe.
W zawodach Pucharu Świata zadebiutował 29 października 2000 roku w Sölden, zajmując 20. miejsce w gigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu pierwszy raz stanął 3 stycznia 2004 roku we Flachau, kończąc giganta na drugiej pozycji. W zawodach tych rozdzielił Austriaka Benjamina Raicha i Bjarne Solbakkena z Norwegii. Łącznie 25 razy stawał na podium, odnosząc siedem zwycięstw: 11 stycznia 2005 roku w Adelboden, 18 grudnia 2005 roku w Alta Badia, 2 grudnia 2006 roku w Beaver Creek, 8 grudnia 2007 roku w Bad Kleinkirchheim, 20 grudnia 2009 roku i 18 grudnia 2011 roku w Alta Badia oraz 26 lutego 2012 roku w Crans-Montana był najlepszy w gigantach. Najlepsze wyniki osiągnął w sezonie 2005/2006, kiedy zajął 17. miejsce w klasyfikacji generalnej, a w klasyfikacji giganta był drugi. Drugie miejsce w klasyfikacji giganta zajął także w sezonie 2006/2007, a w sezonach 2003/2004 i 2011/2012 zajmował w niej trzecie miejsce.
Na mistrzostwach świata w St. Anton w 2001 roku zajął piąte miejsce w gigancie. Wynik ten powtórzył podczas rozgrywanych osiem lat później mistrzostw świata w Val d’Isère. W 2002 roku wystartował na igrzyskach olimpijskich w Salt Lake City, zajmując ósme miejsce w gigancie. Cztery lata później, podczas igrzysk w Turynie, jego najlepszym wynikiem było jedenaste miejsce w tej konkurencji. Brał też udział w igrzyskach olimpijskich w Vancouver w 2010 roku, kończąc giganta na jedenastej pozycji.

</doc>
<doc id="319910" url="https://pl.wikipedia.org/wiki?curid=319910" title="Exterior Gateway Protocol">
Exterior Gateway Protocol

Exterior Gateway Protocol, EGP – jeden z protokołów bram zewnętrznych, przestarzały protokół routingu stworzony w roku 1982 przez firmę Beranek and Newman oraz Davida L. Mills, służący do łączenia systemów autonomicznych. Opisany jest w dokumentach oraz (1984).
Wymiana informacji odbywa się w trzech krokach:
Protokół BGP, który w wersji 4. jest podstawą działania współczesnego Internetu, także należy do grupy protokołów bram zewnętrznych.

</doc>
<doc id="319915" url="https://pl.wikipedia.org/wiki?curid=319915" title="Chojne">
Chojne

Chojne (dawniej: Choyne) – wieś w Polsce położona w województwie łódzkim, w powiecie sieradzkim, w gminie Sieradz.
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego.
W latach 1954-195x wieś należała i była siedzibą władz gromady Chojne, po jej zniesieniu w gromadzie Monice. W latach 1975–1998 miejscowość administracyjnie należała do województwa sieradzkiego.
Historia.
W istniejącej literaturze tematu podaje się, iż pierwszym znanym właścicielem tego majątku był w 1433 r. rycerz Mszczuj z Barczewa, podkomorzy sieradzki, który podpisał m.in. , dostał od króla Władysława Jagiełły Chojne, lokowane na prawie magdeburskim. Córka Mszczuja miała wnieść wieś w posagu do rodu Kobierzyckich h. Korab. Ostatnio A. Szymczakowa w oparciu o sieradzkie księgi grodzkie i ziemskie stwierdziła, iż pierwszym właścicielem był Jarosław z Zagórzyc i Strońska, który 5 września 1412 r. zapisał swej żonie Łucji – córce Chebdy z Niewiesza h. Pomian 150 grzywien na wsi Chojne. W 1422 r. właścicielem wsi był Klemens z Chojnego, w 1471 r. Jan Wężyk, pisarz sieradzki (1456–1493), który nabył także Zapolice, Strońsko i Tądów Niski. W XVI w. właścicielem Chojnego był Jan Łaszewski h. Dryja, wojski sieradzki, który być może nazywał się Jan Liciński albo Lyczewski. Pod koniec XVI w. dobra te przeszły do rodu Zapolskich h. Pobóg. W XVIII w. były w rękach Mączyńskich, Walewskich, Pągowskichi innych, aż w pocz. XIX w. Izabella Babska wnosi je w wianie Stanisławowi Kaczkowskiemu (1783 lub 1784–1855), znanemu historykowi, posłowi sieradzkiemu, członkowi grupy poselskiej (tzw. opozycji kaliskiej), kierowanej przez braci (Bonawenturę i Wincentego) Niemojowskich w okresie istnienia Królestwa Kongresowego. Następnymi właścicielami byli Byszewscy, od których dobra te przeszły w ręce barona Dangla, a tegoż córka wnosi je jako wiano Lipskim, którzy rozparcelowali większość majątku, zostawiając sobie dwór z ogrodem i kilka włók ziemi z lasem. Ostatnim właścicielem tego majątku był (od 1932 r.) Stanisław Neugebuaer.
Zabytki.
Parafia istnieje tutaj od 1527 r., wtedy została odłączona od Strońska przez abp. Jana Łaskiego. Pierwotnie była tu drewniana kaplica wystawiona na pocz. XVI w. przez Jana Łyczewskiego (?), wojskiego sieradzkiego. Obecny murowany późnogotycki kościół św. Anny zbudowany został w l. 1599–1613. Jednonawowy, z węższym prezbiterium. Od zach. czworoboczna, pięciokondygnacyjna wieża. Od pn. kaplica przybudowana w 1621 r. Nawa sklepiona kolebkowo z lunetami, z dekoracją stiukową typu kalisko-lubelskiego. W prezbiterium sklepienie kolebkowo-krzyżowe. Na podniebieniu kopuły kaplicy dekoracja stiukowa podzielona horyzontalnie i promieniście. Widać tu 4 herby wykonane w stiuku: Awdaniec, Pomian, Pobóg i Korab oraz inicjały: JZ, SS, ZS i SS, które oznaczają nazwiska: Jadwigi Zapolskiej – stolnikowej sieradzkiej i Zygmunta Zapolskiego – stolnika sieradzkiego. Wystrój wnętrza późnorenesansowy i barokowy z elementami gotyku. W ołtarzu głównym na odwrocie płycin, wykorzystywanych jako elementy konstrukcyjne, w 1981 r. odkryto dużej wartości obrazy gotyckie z 2. poł. XV w., pozostałość tryptyku, przedstawiające św. Annę Samotrzecią i św. Klarę prawdopodobnie z warsztatu Mistrza z Gościszewa. W świątyni zachował się cenny nagrobek Stanisława Zapolskiego h. Pobóg, fundatora kościoła, podsędka sieradzkiego, zmarłego w 1616 r., z leżącą postacią rycerza. Drugi nagrobek, z zatartym napisem, przedstawia Jana Łaszewskiego (?) h. Dryja, wojskiego sieradzkiego, właściciela wsi. Ponadto w kościele cenne stalle ozdobione późnorenesansowymi malowidłami świętych oraz późnogotycka rzeźba św. Anny Samotrzeciej. 
W przyległym do kościoła parku stoi dwór z XVII w. zbudowany przez Stanisława Zapolskiego, o czym informuje tablica erekcyjna z herbami Pobóg, Pomian oraz data "1612". Pierwotnie dwór był wielokondygnacyjny, obecnie parterowy, bezstylowy. W r. 1998 rozpoczęte zostały prace remontowe przez obecnego właściciela dworu. Oryginalne drzwi z tego dworu pochodzące z 1621 r. eksponowane są w muzeum sieradzkim. Na drzwiach namalowane są prawdopodobnie przez Aleksandra Kołowskiego sceny przedstawiające ucisk chłopa na dworze polskiego szlachcica.
Według rejestru zabytków Narodowego Instytutu Dziedzictwa na listę zabytków wpisane są obiekty:
Kultura.
We wsi kultywuje się tradycje ludowe, od 1983 roku istnieje i działa "Zespół Obrzędowy Chojne".

</doc>
<doc id="319922" url="https://pl.wikipedia.org/wiki?curid=319922" title="Jan Jałmużnik">
Jan Jałmużnik

Jan Jałmużnik, znany także jako Jan V (ur. ok. 550 w Amanthonte, zm. 11 listopada 616 lub 620) – chalcedoński patriarcha Aleksandrii. Identyfikowany z Janem Jałmużnikiem, arcybiskupem Cypru (ok. 616).
Życiorys.
Był synem Epifaniusza, cesarskiego zarządcy Cypru, pochodził z arystokratycznej rodziny. Urodził się w Amathonte (stare Limassol). Ożenił się w młodym wieku i miał dzieci, jednak cała rodzina przedwcześnie zmarła, dlatego też Jan zdecydował się na przywdzianie mniszego habitu.
Ok. 610 został patriarchą Aleksandrii. Był zdecydowanym przeciwnikiem monofizytyzmu. Po napadzie Persów na Ziemię Świętą (614) wysłał do Jerozolimy pomoc. Po zajęciu przez Persów Aleksandrii powrócił na Cypr, gdzie prawdopodobnie został arcybiskupem. Zmarł 11 listopada 616, choć inne źródła (najprawdopodobniej mylnie) datę śmierci ustalają na rok 620.
Wybudował wiele świątyń. Przydomek zawdzięcza zasługom w dziele pomocy ubogim, chorym, opuszczonym. Opiekun przytułków, szpitali leprozoriów i bazyliańskich mnichów Świętego Łazarza na Bliskim Wschodzie. Był też pierwszym patronem szpitala założonego przez amalfitańskich kupców w Jerozolimie. Jego szczątki znajdują się w katedrze w Bratysławie.
Święty Jan Jałmużnik czczony jest w Kościele katolickim i prawosławnym. Wspominany był 23 stycznia, obecnie 11 listopada.

</doc>
<doc id="319932" url="https://pl.wikipedia.org/wiki?curid=319932" title="P.F. Strawson">
P.F. Strawson



</doc>
<doc id="319933" url="https://pl.wikipedia.org/wiki?curid=319933" title="P. F. Strawson">
P. F. Strawson



</doc>
<doc id="319938" url="https://pl.wikipedia.org/wiki?curid=319938" title="Perła (album)">
Perła (album)

Perła – trzeci album długogrający Edyty Górniak, wydany 9 marca 2002 roku.
Informacje ogólne.
Głównym producentem płyty był zespół producencko-kompozytorski Absolute, pracujący wcześniej m.in. ze Spice Girls i Tiną Turner. Większość utwów na płytę napisali Tracy Ackerman, Andy Watkins, Paul Wilson, ale premierowe utwory podarowali też kolejni twórcy światowych hitów: Billy Steinberg (m.in. „Like a Virgin” Madonny, „So Emotional” Whitney Houston), Steve Kipner (m.in. „Genie In A Bottle” Christiny Aguilery) i John Reid (m.in. „When The Heartache Is Over” Tiny Turner). Materiał nagrywany był dwukrotnie ze względu na to, że pierwsze nagrania zostały utracone na skutek działania wirusa komputerowego. Ostateczne utwory zostały zarejestrowane w londyńskim studio, w którym nagrywano anglojęzyczną wersję płyty.
Album ukazał się 9 marca 2002 i zadebiutował na drugim miejscu listy sprzedaży OLiS. Miesiąc po premierze album uzyskał certyfikat złotej płyty. W 2003 ukazała się edycja specjalna "Perły" wzbogacona o nowe utwory. W tym samym roku "Perła" została również wydana na rynku europejskim w nowej oprawie graficznej i pod nowym tytułem "Invisible" i zawierała utwory zaśpiewane w języku angielskim.
Lista utworów.
Perła (edycja podstawowa).
Perła (edycja podstawowa) wydana została 9 marca 2002 roku jako album dwupłytowy: czarny krążek zawierał utwory w języku polskimi, natomiast biały utwory w języku angielskim.
Perła (edycja podstawowa) (kaseta).
Nadzwyczajnie jak na rok 2002, firma fonograficzna zdecydowała się na wydanie albumu na kasecie magnetofonowej.
Ze względu na limitowaną pojemność nośnika, na kasecie zabrakło sześć utworów, które pojawiły się na płycie CD: The Story So Far, The Day Before the Rain, If You Could, Whatever It Takes, Can't Say No, Sleep With Me.
Perła (edycja specjalna).
Perła (edycja specjalna) została wydany 22 lutego 2003, wnosząc nowe utwory: Don't You Know You, Calling You oraz Talk To Me, który jest duetem z rapperem Flo, a także europejski hit artystki Impossible znany dotąd jedynie z albumu Invisible. Na albumie nie dodano utworów znajdujących się na wcześniejszej płycie: Perła, Prezenty, The Day Before The Rain oraz If You Could. Oprócz 4 zupełnie nowych piosenek umieszczono również kilka remiksów: Perła (Absolute Dance Remix), Impossible (Paradise City Radio Mix) i Impossible (Roy Malone King Mix – Edit). Płyta oprawiona została w nową okładkę i kilka nowych zdjęć. Album nie został wydany na kasecie magnetofonowej.
Ta wersja albumu jest udostępniana w dystrybucji cyfrowej od 2014 roku przez Warner Music Poland (kontynuatora Pomatonu). Opracowano na podstawie materiału źródłowego.
"X My Heart” to utwór, który na pierwszej edycji albumu „Perła” nosi nazwę „Cross My Heart”.
Invisible (edycja światowa).
Invisible – to światowa wersja albumu "Perła" i jednocześnie drugi międzynarodowy album Edyty Górniak, wydany 31 marca 2003 roku nakładem wytwórni muzycznych EMI oraz Virgin Records. Album wydano w 23 krajach, między innymi w Niemczech, Finlandii oraz Japonii.
Album różni się od podstawowej edycji Perły kolejnością piosenek jak i dwoma dodatkowymi utworami: Impossible i remiksem piosenki The Story So Far. Do albumu została również stworzona nowa szata graficzna i książeczka w języku angielskim.
Pierwszym singlem promującym album został utwór „Impossible” do którego został nakręcony teledyski w Park Royal Studio w Londynie w reżyserii Dominica Anciano. Pochodzący z płyty utwór „Hold on Your Heart” został wykorzystany w portugalskim serialu telewizyjnym "Morangos com Açúcar" ("Truskawki z cukrem").

</doc>
<doc id="319947" url="https://pl.wikipedia.org/wiki?curid=319947" title="Invisible">
Invisible

Invisible – drugi międzynarodowy album Edyty Górniak, wydany 31 marca 2003 roku nakładem wytwórni muzycznych EMI oraz Virgin Records. Producentem płyty był zespół producencko-kompozytorski Absolute, pracujący wcześniej m.in. ze Spice Girls i Tiną Turner. Napisali oni większość materiału na płytę, ale premierowe utwory podarowali też kolejni twórcy światowych hitów: Steve Kipner (m.in. „Genie In A Bottle” Christiny Aguilery) i John Reid (m.in. „When The Heartache Is Over” Tiny Turner). Album wydano w 23 krajach, między innymi w Niemczech, Finlandii oraz Japonii. 
Album stanowił międzynarodową wersję płyty "Perła". Pierwszym singlem promującym album został utwór „Impossible”.
Lista utworów.
Opracowano na podstawie materiału źródłowego.

</doc>
<doc id="319948" url="https://pl.wikipedia.org/wiki?curid=319948" title="Kolektywizacja">
Kolektywizacja

Kolektywizacja – nadawanie formy zbiorowej, czyli "kolektywnej", na przykład przekształcanie indywidualnych gospodarstw rolnych w spółdzielnie rolnicze (zob. RSP, Kołchoz), warsztatów rzemieślniczych w spółdzielnie produkcyjne itp.
Kolektywizacja wsi – przymusowe wstępowanie rolników do spółdzielni, połączone z procesem łączenia gruntów rolnych we wspólnoty spółdzielcze. 
Proces kolektywizacji cechuje najczęściej zastosowanie środków przymusu ekonomicznego, w szczególności system przymusowych dostaw żywności (kontyngentów) oraz zwiększone obciążenia podatkowe, oddziaływanie aparatu administracyjnego, policyjnego i propagandowego oraz przemoc fizyczna prowadząca do terroru państwowego. 

</doc>
<doc id="319950" url="https://pl.wikipedia.org/wiki?curid=319950" title="Union">
Union

Geografia.
USA.
Miejscowości w USA:
Gminy w USA:
Hrabstwa w USA:
Parafie w USA:

</doc>
<doc id="319952" url="https://pl.wikipedia.org/wiki?curid=319952" title="Rani Mukerji">
Rani Mukerji

Rani Mukherjee, także: Mukherji i Mukherjee (ur. 21 marca 1978 w Kalkucie) – indyjska aktorka filmowa. Wielokrotnie nagradzana i doceniana przez krytyków.
Życiorys.
Od czasu swojego debiutu w 1996 r. wystąpiła w blisko 40 filmach. Choć pierwszy film hindi "Raja Ki Aayegi Baraat" nie okazał się wielkim sukcesem, to następne z jej udziałem wypadły znacznie lepiej, między innymi "Kuch Kuch Hota Hai", w którym zagrała u boku Kajol i Shahrukh Khana.
Jako jedyna aktorka zdobyła tego samego roku (2005) Nagrodę Filmfare dla Najlepszej Aktorki ("Hum Tum") i Nagrodę Filmfare dla Najlepszej Aktorki Drugoplanowej ("Yuva") oraz jako jedyna aktorka zdobyła tego samego roku (2006) Nagrodę Filmfare dla Najlepszej Aktorki ("Black") i Nagrodę Filmfare Krytyków dla Najlepszej Aktorki ("Black"). Łącznie zdobyła 7 Nagród Filmfare, co daje najlepszy wynik wśród wszystkich bollywoodzkich aktorek. Zdobyła także najwięcej nagród IIFA (4). Nagrodę IIFA dla Najlepszej Aktorki, zdobywała 3 lata z rzędu (za "Hum Tum", "Black", "Nigdy nie mów żegnaj"). Również jako jedyna aktorka zdobyła jednego roku nagrodę IIFA dla Najlepszej Aktorki ("Hum Tum") i Najlepszej Aktorki Drugoplanowej ("Veer-Zaara").
Po kilku latach klap finansowych filmem przełomowym dla jej kariery okazał się "No One Killed Jessica", który zebrał przychylne recenzje oraz został hitem w Box Office. Za ten film Rani zdobyła swoją siódmą nagrodę Filmfare, bijąc tym samym rekord najwyższej liczby posiadanych statuetek.
Rani była częścią zespołu, w skład którego wchodzili Shahrukh Khan, Saif Ali Khan, Preity Zinta, Arjun Rampal i Priyanka Chopra. Występowali oni na światowym tournée „Temptations 2004”.

</doc>
<doc id="319956" url="https://pl.wikipedia.org/wiki?curid=319956" title="Copa Sudamericana">
Copa Sudamericana

Copa Sudamericana (Puchar Południowoamerykański, z port. "Copa Sul-Americana") – piłkarskie rozgrywki klubowe w Ameryce Południowej, utworzone w 2002 roku z połączenia dwóch innych pucharów: Copa Mercosur i Copa Merconorte. Turniej rozgrywany przez kluby z krajów należących do CONMEBOL. Obecnie jest to drugi pod względem rangi puchar w Ameryce Południowej po Copa Libertadores i pełni analogiczną rolę, co Liga Europy w Europie. Zdobywcy obu wspomnianych najważniejszych pucharów rozgrywają mecz o Recopa Sudamericana – odpowiednik europejskiego Superpucharu Europy.
Historia.
Po zakończeniu równolegle rozgrywanych turniejów Copa Merconorte oraz Copa Mercosur zamierzano powołać w ich miejsce turniej obejmujący swym zasięgiem całą Amerykę pod nazwą Copa Pan-Americana. Ponieważ to się nie udało, ograniczono się jedynie do Ameryki Południowej i nazwy Copa Sudamericana.
W 2003 japoński koncern samochodowy Nissan stał się głównym sponsorem turnieju, skąd oficjalna nazwa rozgrywek przyjęła formę "Copa Nissan Sudamericana", analogicznie jak "Copa Toyota Libertadores". Od roku 2003 wzięły także udział w pucharze kluby z Brazylii. W pierwszej edycji nie wzięły udziału ze względu nadmiar meczów we własnej liczącej aż 26 zespołów lidze.
W 2005 kluby amerykańskie DC United z Major League Soccer oraz meksykańskie Club América i UNAM przyjęły zaproszenie i wzięły udział w pucharze. Jedynym południowoamerykańskim pucharem, w którym wzięły udział kluby z USA był Copa Merconorte, podczas gdy meksykańskie kluby już wiele lat temu miały za sobą debiut w samym Copa Libertadores.
29 listopada 2016 w katastrofie lotniczej koło Medellin w Kolumbii zginęło 19 spośród 22 piłkarzy brazylijskiego Chapecoense, lecących na finał z kolumbijskim Atlético Nacional. W hołdzie dla ofiar zdecydowano, że finał nie zostanie rozegrany, a trofeum otrzymał klub z Brazylii.
Format rozgrywek.
Każdy narodowy związek piłkarski ma określoną liczbę miejsc zarezerwowanych w pucharze. Liczba miejsc zależy od siły sportowej danej ligi. Jakie kluby wystąpią w pucharze – to już sprawa wewnętrzna każdego z krajów, który sam ustala swoje kryteria. Może to być bezpośrednie zaproszenie, dokonania w pierwszej połowie roku, najlepsze drużyny z pierwszego sezonu, które nie zakwalifikowały się do Copa Libertadores (podobne do zasad w europejskim pucharze UEFA), turniej kwalifikacyjny przed startem pucharu itd.
Turniej rozgrywany jest systemem mecz i rewanż (były także przypadki 3-zespołowych grup, mecze każdy z każdym u siebie i na wyjeździe). W pierwszej rundzie turnieju drużyny z tego samego kraju grają przeciwko sobie.
Od 2019 format rozgrywek w finale uległ zmianie, zamiast dwumeczu, rozgrywany jest tylko jeden mecz.

</doc>
<doc id="319958" url="https://pl.wikipedia.org/wiki?curid=319958" title="Koncert inaczej">
Koncert inaczej

Koncert inaczej – druga płyta Kasi Kowalskiej, będąca rejestracją 4 koncertów, które odbyły się: 17 czerwca 1995 w Warszawie, 17 września 1995 we Wrocławiu, 19 września 1995 w Toruniu i 21 września 1995 w Krakowie. Album został wydany 20 listopada 1995. Ukazał się też w edycji specjalnej, do której dodano singel "A to, co mam...".
"Koncert inaczej" osiągnął status podwójnie platynowej płyty.
Teledyski.
Źródło.
Twórcy.
Źródło.

</doc>
<doc id="319960" url="https://pl.wikipedia.org/wiki?curid=319960" title="Żywotnik">
Żywotnik

Żywotnik, tuja ("Thuja" L.) – rodzaj roślin iglastych z rodziny cyprysowatych. Rodzaj obejmuje pięć gatunków drzew i krzewów, z których trzy występują na terenie Azji (Korea, Chiny, Japonia), a dwa w Ameryce Północnej. W obszarach występowania należą do głównych gatunków lasotwórczych na siedliskach wilgotnych, aczkolwiek "Thuja sutchuenensis" to gatunek w naturze skrajnie nieliczny.
Żywotnik zachodni i olbrzymi, a także inne gatunki, są popularnie sadzone jako rośliny ozdobne, cenione ze względu na małe wymagania i dostępność zróżnicowanych odmian ozdobnych. W Polsce uprawiane są głównie: żywotnik zachodni i olbrzymi oraz mieszaniec między nimi – żywotnik pośredni "Thuja ×plicatoides". Wykorzystywane są też jako lecznicze, przy czym żywotnik zachodni jest gatunkiem także trującym dla człowieka i koni. Rośliny te, a zwłaszcza żywotnik olbrzymi, dostarczają też cenionego drewna, łatwego do obróbki i bardzo trwałego. Ze względu na odporność na działanie wody Indianie z pni tych drzew wykonywali canoe.
Systematyka.
Do rodzaju "Thuja" należy 5 gatunków, 51 innych nazw w randze gatunku to synonimy, status 4 nazw gatunkowych jest nieustalony. Do tego rodzaju zaliczany był także gatunek "Thuja orientalis" (żywotnik wschodni), który został wyodrębniony we własnym jednogatunkowym rodzaju "Platycladus" jako "Platycladus orientalis" (biota wschodnia). Status żywotnika pośredniego (żywotnika nibyolbrzymiego) ("Thuja ×plicatoides" Seneta), uprawianego w Polsce, jest nierozstrzygnięty.
"Thya" Adanson

</doc>
<doc id="319962" url="https://pl.wikipedia.org/wiki?curid=319962" title="C&amp;C">
C&amp;C



</doc>
<doc id="319963" url="https://pl.wikipedia.org/wiki?curid=319963" title="Recopa Sudamericana">
Recopa Sudamericana

Recopa Sudamericana – piłkarskie rozgrywki klubowe w Ameryce Południowej, w latach 1989-1998 rozgrywane pomiędzy zdobywcą Copa Libertadores i zdobywcą Supercopa Sudamericana, obecnie – po przerwie w latach 1999-2002 – rozgrywane pomiędzy zdobywcą Copa Libertadores i zdobywcą Copa Sudamericana. Sponsorem rozgrywek o Recopa Sudamericana jest Banco Santander. z 29 odbytych finałów 20 razy tryumfował zwycięzca Copa Libertadores, 6 Copa Sudamericana i 3 Supercopa Sudamericana. Recopa Sudamericana jest południowoamerykańskim odpowiednikiem Superpucharu Europy.
Lista edycji.
1989.
Walka o puchar stoczona została między zdobywcą Copa Libertadores 1988 (Club Nacional de Football) a zdobywcą Supercopa Sudamericana 1988 (Racing Club de Avellaneda).
Club Nacional de Football – Racing Club de Avellaneda 1:0 i 0:0
Zdobywcą Recopa Sudamericana za rok 1988 został klub Club Nacional de Football.
1990.
Walka o puchar stoczona została między zdobywcą Copa Libertadores 1989 (Atlético Nacional) a zdobywcą Supercopa Sudamericana 1989 (Boca Juniors).
Boca Juniors – Atlético Nacional 1:0
Zdobywcą Recopa Sudamericana za rok 1990 został klub Boca Juniors.
1991.
Ponieważ zarówno Copa Libertadores 1990 jak i Supercopa Sudamericana 1990 wygrał ten sam klub (Club Olimpia), nie było konieczności toczenia pojedynku o Recopa Sudamericana.
Zdobywcą Recopa Sudamericana za rok 1991 został klub Club Olimpia.
1992.
Walka o puchar stoczona została między zdobywcą Copa Libertadores 1991 (CSD Colo-Colo) a zdobywcą Supercopa Sudamericana 1991 (Cruzeiro EC).
CSD Colo-Colo – Cruzeiro EC 0:0, karne 5:4
Zdobywcą Recopa Sudamericana za rok 1992 został klub CSD Colo-Colo.
1993.
Walka o puchar stoczona została między zdobywcą Copa Libertadores 1992 (São Paulo) a zdobywcą Supercopa Sudamericana 1992 (Cruzeiro EC).
São Paulo – Cruzeiro EC 0:0 i 0:0, karne 4:2
Zdobywcą Recopa Sudamericana za rok 1993 został klub São Paulo.
1994.
Klub São Paulo wygrał zarówno Copa Libertadores 1993 jak i Supercopa Sudamericana 1993. Jednak w odróżnieniu od takiej samej sytuacji w roku 1990, tym razem postanowiono, że zwycięzca obu tych turniejów nie otrzyma Recopa Sudamericana bez gry, lecz będzie musiał stoczyć walkę ze zwycięzcą Copa CONMEBOL 1993 (Botafogo FR).
São Paulo – Botafogo FR 3:1 (1:0)
Zdobywcą Recopa Sudamericana za rok 1994 został klub São Paulo.
1995.
Walka o puchar stoczona została między zdobywcą Copa Libertadores 1994 (Vélez Sarsfield Buenos Aires) a zdobywcą Supercopa Sudamericana 1994 (CA Independiente).
CA Independiente – Vélez Sarsfield Buenos Aires 1:0 (0:0)
Zdobywcą Recopa Sudamericana za rok 1995 został klub CA Independiente.
1996.
Walka o puchar stoczona została między zdobywcą Copa Libertadores 1995 (Grêmio Porto Alegre) a zdobywcą Supercopa Sudamericana 1995 (CA Independiente).
Grêmio Porto Alegre – CA Independiente 4:1 (2:1)
Zdobywcą Recopa Sudamericana za rok 1996 został klub Grêmio Porto Alegre.
1997.
Walka o puchar stoczona została między zdobywcą Copa Libertadores 1996 (River Plate) a zdobywcą Supercopa Sudamericana 1996 (CA Vélez Sarsfield).
CA Vélez Sarsfield – River Plate 1:1 (1:0), karne 4:2
Zdobywcą Recopa Sudamericana za rok 1997 został klub CA Vélez Sarsfield.
1998.
Walka o puchar stoczona została między zdobywcą Copa Libertadores 1997 (Cruzeiro EC) a zdobywcą Supercopa Sudamericana 1997 (River Plate).
Pojedynek pomiędzy tymi drużynami miał być rozegrany w 1998 roku, ostatecznie doszło do niego w roku 1999. Wykorzystano fakt, że zespoły trafiły na siebie do grupy A Copa Mercosur 1999 i pojedynki między nimi uznano jednocześnie za walkę o Recopa Sudamericana za rok 1997.
Cruzeiro EC – River Plate 2:0 i 3:0
Zdobywcą Recopa Sudamericana za rok 1998 został klub Cruzeiro EC.
1998-2001.
W latach 1998-2001 w miejsce Supercopa Sudamericana organizowano dwa turnieje – Copa Mercosur i Copa Merconorte. Po zakończeniu Supercopa Sudamericana nie rozgrywano meczów o Recopa Sudamericana. Walka o to trofeum została wznowiona dopiero wtedy, gdy w miejsce Copa Mercosur i Copa Merconorte powołany został turniej Copa Sudamericana, który odtąd był kolejnym turniejem pełniącym rolę drugiego po Copa Libertadores klubowego pucharu Ameryki Południowej. Od tego momentu o to trofeum rywalizują ze sobą zwycięzcy Copa Libertadores i Copa Sudamericana.
2003.
Walka o puchar stoczona została między zdobywcą Copa Libertadores 2002 (Club Olimpia) a zdobywcą Copa Sudamericana 2002 (San Lorenzo de Almagro).
Club Olimpia – San Lorenzo de Almagro 2:0 (1:0)
Zdobywcą Recopa Sudamericana za rok 2003 został klub Club Olimpia.
2004.
Walka o puchar stoczona została między zdobywcą Copa Libertadores 2003 (Boca Juniors) a zdobywcą Copa Sudamericana 2003 (Cienciano Cuzco).
Cienciano Cuzco – Boca Juniors 1:1 (0:1), karne 4:2
Zdobywcą Recopa Sudamericana za rok 2004 został klub Cienciano Cuzco.
2005.
Walka o puchar stoczona została między zdobywcą Copa Libertadores 2004 (Once Caldas) a zdobywcą Copa Sudamericana 2004 (Boca Juniors).
Boca Juniors – Once Caldas 3:1 i 1:2
Zdobywcą Recopa Sudamericana za rok 2005 został klub Boca Juniors.
2006.
Walka o puchar stoczona została między zdobywcą Copa Libertadores 2005 (São Paulo) a zdobywcą Copa Sudamericana 2005 (Boca Juniors).
Boca Juniors – São Paulo 2:1 i 2:2
Zdobywcą Recopa Sudamericana za rok 2006 został klub Boca Juniors.
2007.
Walka o puchar stoczona została między zdobywcą Copa Libertadores 2006 (Internacional Porto Alegre) a zdobywcą Copa Sudamericana 2006 (Pachuca).
Pachuca – Internacional Porto Alegre 2:1 i 0:4
Zdobywcą Recopa Sudamericana za rok 2007 został klub Internacional Porto Alegre.
2008.
Walka o puchar stoczona została między zdobywcą Copa Libertadores 2007 (Boca Juniors) a zdobywcą Copa Sudamericana 2007 (Arsenal Sarandí Buenos Aires).
Arsenal Sarandí Buenos Aires – Boca Juniors 1:3 i 2:2
Zdobywcą Recopa Sudamericana za rok 2008 został klub Boca Juniors.
2009.
Walka o puchar stoczona została między zdobywcą Copa Libertadores 2008 (LDU Quito) a zdobywcą Copa Sudamericana 2008 (Internacional Porto Alegre).
Internacional Porto Alegre – LDU Quito 0:1 i 0:3
Zdobywcą Recopa Sudamericana za rok 2009 został klub LDU Quito.

</doc>
<doc id="319965" url="https://pl.wikipedia.org/wiki?curid=319965" title="Jaksice (województwo kujawsko-pomorskie)">
Jaksice (województwo kujawsko-pomorskie)

Jaksice – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
Wieś królewska starostwa inowrocławskiego położona była w końcu XVI wieku w powiecie inowrocławskim województwa inowrocławskiego.
W latach 1954–1972 wieś należała i była siedzibą władz gromady Jaksice. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 1156 mieszkańców. Jest największą miejscowością gminy Inowrocław.
Znane osoby.
W Jaksicach urodził się:
Parafia jaksicka.
Parafia jaksicka pw. św. Marcina Biskupa skupia mieszkańców wyznania Kościoła katolickiego z: Borkowa, Jaksic, Jaksiczek, Oporówka, Pławina, Radłówka, Stefanowa i częściowo Strzemkowa. Pierwsza wzmianka o parafii pochodzi z 1325 roku. 
Krótki opis.
W miejscowości Jaksice znajduje się szkoła podstawowa z przedszkolem oraz gminna biblioteka publiczna. Mieszkańcy mają możliwość korzystania ze świetlicy środowiskowej oraz obserwowania zmagań piłkarskiego klubu "Arkadia Jaksice" (założonego 22 maja 2000 r.). Mecze rozgrywane są na stadionie o pojemności 500 osób (w tym 200 miejsc siedzących). Najwyższy poziom ligowy – A klasa – 8. miejsce w sezonie 2005/2006. Oprócz wyżej wymienionych instytucji w Jaksicach stacjonuje także oddział ochotniczej straży pożarnej.
Połączenia komunikacyjne.
Dogodne położenie szlaków komunikacyjnych przechodzących przez miejscowość (dworzec kolejowy, droga krajowa) sprawia, że mieszkańcy uczą się i pracują w 2 dużych, najbliższych miastach – Inowrocławiu (oddalonym od Jaksic o 6,7 km) oraz Bydgoszczy (oddalonej od Jaksic o 34,2 km).

</doc>
<doc id="319966" url="https://pl.wikipedia.org/wiki?curid=319966" title="Command and Conquer">
Command and Conquer



</doc>
<doc id="319970" url="https://pl.wikipedia.org/wiki?curid=319970" title="Tour de Romandie">
Tour de Romandie

Tour de Romandie – kolarski wyścig etapowy, odbywający się na terenie Romandii, francuskojęzycznej części Szwajcarii. Po raz pierwszy impreza ta odbyła się w 1947 roku i odbywa się do dziś na przełomie kwietnia i maja. Tour de Romandie należy do UCI World Tour.
Osiągnięcia Polaków.
Czterokrotnie w pierwszej dziesiątce klasyfikacji generalnej wyścigu znajdowali się Polacy. Najwyższe 7. miejsce zajmowali Sylwester Szmyd oraz Rafał Majka w odpowiednio 2012 i 2015 roku.
Dwukrotnie polscy kolarze wygrywali etapy wyścigu - Michał Kwiatkowski w 2014 roku oraz Czesław Lang w 1987 roku.

</doc>
<doc id="319972" url="https://pl.wikipedia.org/wiki?curid=319972" title="Supercopa Sudamericana">
Supercopa Sudamericana

Supercopa Sudamericana, znany także pod nazwą Supercopa Libertadores, Supercopa America, Supercopa João Havelange oraz w skrócie Supercopa - piłkarskie rozgrywki klubowe w Ameryce Południowej, rozgrywane w latach 1988-1997 pomiędzy dotychczasowymi triumfatorami Copa Libertadores. W 1998 został zastąpiony przez puchary Copa Mercosur oraz Copa Merconorte.
W roku 2002 połączono puchary Copa Mercosur i Copa Merconorte tworząc Copa Sudamericana. Supercopa Sudamericana był w Ameryce Południowej drugim pod względem ważności pucharem po Copa Libertadores.

</doc>
<doc id="319976" url="https://pl.wikipedia.org/wiki?curid=319976" title="Copa Master de Supercopa">
Copa Master de Supercopa

Copa Master de Supercopa - piłkarskie rozgrywki klubowe w Ameryce Południowej, rozegrane dwukrotnie - w latach 1992 i 1994 - pomiędzy dotychczasowymi triumfatorami Supercopa Sudamericana.

</doc>
<doc id="319979" url="https://pl.wikipedia.org/wiki?curid=319979" title="Asenata">
Asenata

Asenata – pochodzące z Biblii imię żeńskie pochodzenia egipskiego, oznaczające prawdopodobnie "ta, która należy do swojego ojca". 
W Biblii imię to nosiła egipska żona Józefa, syna patriarchy Jakuba, wspomniana w Księdze Rodzaju (41, 50). W większości polskich przekładów Pisma Świętego imię to jest oddawane jako Asenat (bez "-a" na końcu), jednak w Polsce (ze względu na rzadkość występowania i oczekiwania urzędników) przyjęła się forma wyrażniej wskazująca płeć.
Zdrobnienia: Ase, Asa, Asenatka.
Asenata — znane osoby o tym imieniu.
Zobacz:

</doc>
<doc id="319981" url="https://pl.wikipedia.org/wiki?curid=319981" title="Copa de Oro Sudamericana">
Copa de Oro Sudamericana

Copa de Oro Sudamericana (Złoty Puchar Ameryki Południowej) - piłkarskie rozgrywki klubowe w Ameryce Południowej, rozegrane trzykrotnie - w latach 1993, 1995 i 1996 - pomiędzy dotychczasowymi triumfatorami Copa Libertadores, Supercopa Sudamericana, Copa CONMEBOL i Copa Master de Supercopa. Patronem rozgrywek był Nicolas Leoz - prezydent Confederacion Sudamericana de Futbol.

</doc>
<doc id="319986" url="https://pl.wikipedia.org/wiki?curid=319986" title="Jaksice">
Jaksice



</doc>
<doc id="319988" url="https://pl.wikipedia.org/wiki?curid=319988" title="Copa CONMEBOL">
Copa CONMEBOL

Copa CONMEBOL – piłkarskie rozgrywki klubowe w Ameryce Południowej, rozgrywane w latach 1992–1999.
Opis.
Puchar miał być odpowiednikiem europejskiego Pucharu UEFA. W turnieju brały udział z każdego kraju te drużyny, którym nie udało się zakwalifikować do Copa Libertadores. Pod koniec turniej nie był już brany zbyt poważnie, a wiele zespołów wystawiało rezerwowe składy, szczególnie w pierwszych rundach. W ramach reformy Copa Libertadores, który miał być rozszerzony do 32 drużyn, rozgrywanie Pucharu CONMEBOL miało być zakończone w roku 2000. W 1999 roku rozegrana została ostatnia edycja. Następcami Copa CONMEBOL i rozgrywanego równolegle Supercopa Sudamericana stały się turnieje Copa Mercosur oraz konkurencyjny do niego Copa Merconorte, wkrótce połączone w jeden puchar – Copa Sudamericana, który obecnie, tak jak w Europie Liga Europy UEFA pełni rolę drugiego pod względem ważności turnieju klubowego w Ameryce Południowej.

</doc>
<doc id="319989" url="https://pl.wikipedia.org/wiki?curid=319989" title="Louis Saha">
Louis Saha

Louis Saha (ur. 8 sierpnia 1978 w Paryżu) – francuski piłkarz grający na pozycji napastnika, reprezentant kraju, wicemistrz świata.
Kariera.
Klubowa.
Urodził się 8 sierpnia 1978 r. w Paryżu. Jego rodzice pochodzili z Gwadelupy. W ekstraklasie francuskiej grał w barwach Metz. W barwach "Les Grenats" zadebiutował 8 sierpnia 1997 w spotkaniu przeciwko Girondins Bordeaux. W styczniu 1999 przeszedł na zasadzie wypożyczenia do angielskiego klubu Newcastle United. Sezon 1999/2000 spędził ponownie w Metz, w 2000 został piłkarzem Fulham F.C. Świętował razem z tym klubem awans do ekstraklasy angielskiej, będąc jednym z najskuteczniejszych strzelców (król strzelców II ligi, zdobył 27 bramek w sezonie 2000/2001). W ciągu czterech lat w Fulham strzelił łącznie 63 bramki.
W styczniu 2004 przeszedł do Manchesteru United. Suma transferu wynosiła 12,8 mln funtów. Do końca sezonu 2003/2004 zdobył w 13 meczach 7 bramek, przyczyniając się do zajęcia przez klub drugiego miejsca w lidze (za Arsenalem). Tworzył groźny duet z Ruudem van Nistelrooyem, ale przejście do Manchesteru Wayne Rooneya i Alana Smitha przesunęło go na ławkę rezerwowych. W sezonie 2004/2005 wystąpił w 14 meczach, zdobywając 1 bramkę.
W Lidze Mistrzów 2006/2007 miał po czterech meczach na koncie trzy trafienia – strzelił 2 gole Celtikowi Glasgow, a jednego zaaplikował Benfice Lizbona. W 2008 roku wygrał Ligę Mistrzów, a także mistrzostwo Anglii.
29 sierpnia Saha podpisał dwuletni kontrakt z Evertonem. W nowym klubie zadebiutował 21 września w zremisowanym 2:2 meczu z Hull City.
31 stycznia 2012 roku podpisał 3,5 letni kontrakt z Tottenhamem Hostpur.
6 lutego 2013 roku podpisał sześciomiesięczny kontrakt z S.S. Lazio.
8 sierpnia 2013, w dniu 35 urodzin, Louis Saha przekazał do publicznej wiadomości komunikat o zakończeniu kariery.
Reprezentacyjna.
W lutym 2004 debiutował w reprezentacji Francji w meczu z Belgią. Francja wygrała 2:0, a Saha strzelił jedną bramkę. Uczestniczył w finałach mistrzostw Europy w Portugalii oraz na Mistrzostwach Świata 2006 w Niemczech, gdzie zdobył srebrny medal. Wcześniej grał w zespołach reprezentacyjnych do lat 18 i 21.
Powrót do reprezentacji swojego kraju zaliczył 29 lutego 2012 roku w wygranym 2-1 meczu z Niemcami.

</doc>
<doc id="319990" url="https://pl.wikipedia.org/wiki?curid=319990" title="Amatorskie mistrzostwo Argentyny">
Amatorskie mistrzostwo Argentyny



</doc>
<doc id="319991" url="https://pl.wikipedia.org/wiki?curid=319991" title="Copa Merconorte">
Copa Merconorte

Copa Merconorte – piłkarskie rozgrywki klubowe w Ameryce Południowej, rozgrywane w latach 1998–2001 pomiędzy klubami z Boliwii, Ekwadoru, Kolumbii, Peru i Wenezueli. Były odpowiednikiem rozgrywanego w tym samym okresie Copa Mercosur, do którego kluby z krajów biorących udział w Copa Merconorte nie miały dostępu. Później do turnieju dołączyły kluby z USA, Kostaryki i Meksyku. W roku 2002 wraz z konkurencyjnym Copa Mercosur zastąpiony został przez Copa Sudamericana.
Format.
W 1998 i 1999 w rozgrywkach brało udział 12 klubów. Drużyny podzielone zostały na trzy grupy po 4 zespoły. Grano systemem mecz i rewanż. Zwycięzcy grup oraz najlepszy z wicemistrzów awansowali do półfinałów. Półfinały, jak i finał, także grano systemem mecz i rewanż. W roku 1999 przed pierwszą fazą rozgrywek boliwijskie drużyny rozgrywały mecze barażowe.
W latach 2000 i 2001 w rozgrywkach brało udział 16 drużyn. Zespoły podzielone zostały na 4 grupy po 4 drużyny w każdej. Tak jak uprzednio mecze rozgrywano systemem mecz i rewanż. Do półfinału awansowali zwycięzcy grup. Półfinały i finał rozgrywane systemem mecz i rewanż.
Zdobywcy Copa Merconorte.
W 2002 z połączenia Copa Mercosur i Copa Merconorte utworzono Copa Sudamericana.
Kluby – zdobywcy pucharu Merconorte.
We wszystkich edycjach triumfowały drużyny z Kolumbii.

</doc>
<doc id="319996" url="https://pl.wikipedia.org/wiki?curid=319996" title="Sylvain Wiltord">
Sylvain Wiltord

Sylvain Wiltord (wym. []; ur. 10 maja 1974 w Neuilly-sur-Marne) – francuski piłkarz pochodzenia gwadelupskiego występujący na pozycji napastnika.
Kariera klubowa.
Wiltord rozpoczął karierę w Stade Rennais, gdzie w sezonie 1993/1994 w 26 występach zdobył 8 bramek. W 1996 roku przeszedł do hiszpańskiego Deportivo La Coruna. Jednak nie zdążył rozegrać tam żadnego spotkania, gdyż wypożyczono go do jego poprzedniego klubu – Stade Rennais. Po powrocie do klubu, został sprzedany do Girondins Bordeaux. W trakcie gry dla tego klubu, w 1999 roku zdobył mistrzostwo Francji.
W sierpniu 2000 za 13 milionów funtów przeszedł do angielskiego Arsenalu. Rozegrał 176 spotkań dla "The Gunners". Czasami wraz z Thierrym Henry występował w ataku. Grywał także na skrzydle. W sezonie 2001/2002 wywalczył Puchar Anglii oraz mistrzostwo tego kraju. W czerwcu 2008 na 33. miejscu został wpisany na listę 50 najlepszych piłkarzy Arsenalu w historii.
Latem 2004, kiedy wygasła jego umowa z klubem, powrócił do Francji. Podpisał kontrakt z Olympique Lyon. W barwach tego klubu 3 razy sięgnął po mistrzostwo Francji oraz dotarł do 1/4 finału Pucharu UEFA.
W sierpniu 2007 podpisał 2-letni kontrakt ze Stade Rennais. Grał tam do roku 2009. W tym czasie wystąpił w 41 ligowych meczach oraz zdobył jedną bramkę. W styczniu 2009 roku podpisał kontrakt z innym francuskim zespołem, Olympique Marsylia. W styczniu 2010 roku podpisał kontrakt z FC Metz. W czerwcu 2012 ogłosił zakończenie kariery.
Kariera reprezentacyjna.
Przyczynił się do zdobycia przez drużynę Francji tytułu Mistrza Europy w 2000 roku oraz Pucharu Konfederacji w latach 2001 i 2003. W reprezentacji tego kraju rozegrał 92 mecze i strzelił 26 goli.

</doc>
<doc id="320000" url="https://pl.wikipedia.org/wiki?curid=320000" title="Muzeum Misyjne OO. Franciszkanów w Katowicach">
Muzeum Misyjne OO. Franciszkanów w Katowicach

Muzeum Misyjne OO. Franciszkanów w katowickiej dzielnicy Panewniki umiejscowione przy klasztorze OO. Franciszkanów, gromadzące dokumentację, fotografie oraz eksponaty z misji zagranicznych górnośląskiej prowincji zakonu.
Nową salę wystawienniczą otwarto za prowincjałatu o. Józef Czura OFM 30 października 2003. W muzeum prezentowane są zbiory rękodzielnictwa i sztuki ludowej przywiezione przez franciszkańskich misjonarzy pochodzących z Górnego Śląska. Obejmują one przedmioty przywiezione z: Boliwii, Republiki Centralnej Afryki, Tanzanii, Maroka, Ziemi Świętej, Rosji i innych krajów byłego Związku Radzieckiego (Ukraina, Białoruś i Estonia).
W muzeum prezentowane są również filmy o tematyce misyjnej.

</doc>
<doc id="320002" url="https://pl.wikipedia.org/wiki?curid=320002" title="Thomas Harris">
Thomas Harris

Thomas Harris (ur. 22 września 1940 w Jackson) – amerykański dziennikarz i pisarz, autor thrillerów psychologicznych.
Życiorys.
Harris urodził się w Jackson w stanie Tennessee. We wczesnym dzieciństwie przeniósł się wraz z rodziną do Rich w stanie Missisipi. W szkole podstawowej był zamknięty w sobie i większość wolnego czasu spędzał na czytaniu książek. Dopiero podczas nauki w liceum stał się bardziej otwarty na otoczenie. W czasie studiów na Baylor University rozpoczął karierę dziennikarską w gazecie „Waco Tribune-Herald”, w której jako nocny reporter zajmował się tematyką kryminalno-policyjną. W 1964 – po ukończeniu studiów – podróżował po Europie. W 1968 przeniósł się do Nowego Jorku i do 1974 pracował w agencji prasowej Associated Press. Był też recenzentem publikującym w wielu czasopismach.
Życie prywatne.
Podczas studiów ożenił się z koleżanką z uniwersytetu, z którą ma córkę – Anne. Rozwiódł się w latach 60. Od wielu lat jego partnerką życiową jest wydawczyni – Pace Barnes. Obecnie mieszka z nią w Miami na Florydzie. Ma też letni dom w Sag Harbor w stanie Nowy Jork.
Twórczość.
Thomas Harris ma w swym dorobku kilka powieści sensacyjnych. Książki "Czerwony smok" i "Milczenie owiec" powszechnie uznano za najwybitniejsze thrillery psychologiczne końca XX wieku. Filmowa wersja "Milczenia owiec" w reżyserii Jonathana Demme z Anthonym Hopkinsem i Jodie Foster została nagrodzona pięcioma Oscarami. Powieść "Czerwony smok" doczekała się dwukrotnej ekranizacji: "Łowca" (1986) w reżyserii Michaela Manna i "Czerwony smok" (2002) w reżyserii Bretta Ratnera.

</doc>
<doc id="320003" url="https://pl.wikipedia.org/wiki?curid=320003" title="Acrux">
Acrux

Acrux ("α Cru", "Alfa Crucis") – najjaśniejsza gwiazda w gwiazdozbiorze Krzyża Południa (obserwowana wielkość gwiazdowa: 0,77). Odległa od Słońca o około 316 lat świetlnych.
Nazwa.
Nazwa własna gwiazdy, Acrux, pochodzi od jej oznaczenia Bayera (+) i najprawdopodobniej została stworzona przez samego Bayera. Międzynarodowa Unia Astronomiczna w 2016 roku formalnie zatwierdziła użycie nazwy Acrux; ściśle odnosi się ona do składnika Alfa Crucis Aa.
Charakterystyka obserwacyjna.
W 1685 roku jezuiccy misjonarze odkryli, że Acrux jest gwiazdą podwójną, której składniki znajdują się w odległości 4,2 sekundy kątowej (pomiar z 2016 r.). Składnik A (α¹ Crucis) ma obserwowaną wielkość gwiazdową 1,25, a składnik B (α² Crucis) – 1,55m. Składnik A jest dodatkowo układem spektroskopowo podwójnym.
Z terenów Polski gwiazdy Acrux nie można obserwować, gdyż znajduje się ona zbyt daleko na południu.
Charakterystyka fizyczna.
Alfa Crucis to gwiazda potrójna lub nawet poczwórna. Układ tworzą gorące, błękitne gwiazdy należące do typu widmowego B.
Alfa Crucis A.
Składnik A jest sklasyfikowany jako podolbrzym; w rzeczywistości tworzą go dwie gwiazdy, o jasnościach odpowiednio 25 i 7 tysięcy razy większych niż jasność Słońca. Mają one duże masy, oceniana na odpowiednio 14 i 10 mas Słońca. Temperatura jaśniejszej gwiazdy musi być bliska 30 000 K. Składniki Aa i Ab dzieli odległość około 1 au, ze względu na ekscentryczność orbit zbliżają się na 0,5 au i oddalają na 1,5 au. Okres obiegu wokół barycentrum to 75,78 doby.
Alfa Crucis B.
Składnik B to gwiazda ciągu głównego o jasności 20 tysięcy razy większej od Słońca i temperaturze 27 tysięcy kelwinów. Jego masa to około 13 mas Słońca. Gwiazdę tę dzieli od składnika A odległość około 400 au, gwiazdy okrążają się wzajemnie w czasie około 1300 lat.
Towarzysze optyczni.
Gwiazda α Cru C, oddalona o 90,1″ od α Cru A (pomiar z 2016 r.) ma wielkość gwiazdową 4,8 i jest podejrzewana o bycie czwartym składnikiem układu. Ma ona podobny ruch własny co wyżej opisane składniki. Jej jasność jest jednak za mała jak na podolbrzyma typu B4 równie odległego co Acrux; wydaje się być na innym etapie ewolucji, co przeczyłoby wspólnemu pochodzeniu gwiazd. Jeżeli jest mimo wszystko członkiem układu, to dzieli ją od głównego składnika co najmniej 9000 au, a okres orbitalny przekracza 130 tysięcy lat.
Acrux ma także ośmiu innych optycznych kompanów, oznaczonych literami D–K. Są to gwiazdy o jasności 10,5–17, oddalone o 47,3–125,2″ od składnika A.
Przyszłość układu.
Masy trzech składników układu Alfa Crucis są wyznaczone z dużą niepewnością, ale na tyle wysokie, że można przypuszczać, że te gwiazdy zakończą życie jako supernowe. Składnik Ab może uniknąć tego losu, kończąc ewolucję jako masywny biały karzeł. Wcześniejsza eksplozja masywniejszego składnika Aa może wyrzucić go z układu.

</doc>
<doc id="320004" url="https://pl.wikipedia.org/wiki?curid=320004" title="Fabien Barthez">
Fabien Barthez

Fabien Alain Barthez (ur. 28 czerwca 1971 w Lavelanet) – francuski piłkarz grający na pozycji bramkarza.
Na początku kariery grał jako obrońca, jednak z czasem zmienił pozycję i zaczął występować jako bramkarz. W reprezentacji zadebiutował 25 maja 1994 w wygranym 1:0 meczu z Australią. W 1998 roku przyczynił się do zdobycia przez reprezentację Francji tytułu Mistrza Świata w piłce nożnej. Dwa lata później zdobył tytuł Mistrza Europy. Z "Trójkolorowymi" zdobył również Puchar Konfederacji w 2003 roku oraz srebrny medal na Mundialu 2006 w Niemczech. Jest wraz z Peterem Shiltonem współrekordzistą pod względem liczby rozegranych meczów z czystym kontem (po 10 meczów) na Mistrzostwach Świata.
Jego transfer z AS Monaco do Manchester United kosztował 15 mln dolarów.
Grał w następujących klubach: Toulouse FC, AS Monaco, Manchester United, Olympique Marsylia, FC Nantes.
Urodzony w Lavelanet w południowej Francji. Syn Alaina Bartheza, rugbisty w klubie Racing Club de Narbonne Méditerranée.
Kariera klubowa.
Olympique Marsylia.
Barthez zadebiutował w Ligue 1 w barwach Toulouse FC 21 września 1991 w meczu wyjazdowym z AS Nancy, który zakończył się remisem (1:1). Po udanym sezonie 1991/92 został zauważony przez działaczy Olympique Marsylia, z którymi wkrótce podpisał kontrakt. Już w pierwszym sezonie w Marsylii Barthez zdobył pierwsze rozgrywki w swojej karierze: Liga Mistrzów i Ligue 1. Dzięki zwycięstwu w Lidze Mistrzów w 1993 roku został wtedy najmłodszym bramkarzem, który zdobył to trofeum (21 lat, 10 miesięcy i 28 dni). Był nim do 2000 roku, kiedy Iker Casillas zdobył z Realem Madryt Ligę Mistrzów mając 19 lat i 4 dni.
AS Monaco.
W 1995 roku Barthez przeniósł się do AS Monaco, w którym grał do 2000 roku. Podczas pobytu w Monako wygrał z "Czerwono-Białymi" ligę francuską w 1997 i 2000 roku oraz triumfował w Superpucharze Francji w 1997 roku.
Manchester United.
Po sukcesach na Mundialu 1998, Euro 2000 i w AS Monaco oraz po niespełnieniu oczekiwań przez dotychczasowych bramkarzy Manchesteru United: Marka Bosnicha, Raimonda van der Gouwa i Massimo Taibiego, trener "Czerwonych Diabłów", Alex Ferguson szukał następcy wybitnego Petera Schmeichela i idealnym kandydatem do bramki jego zespołu okazał się właśnie francuski bramkarz, który za 15 mln dołączył do zespołu Premier League. W 2001 roku do Manchesteru United dołączył były kolega Bartheza z reprezentacji Laurent Blanc znany z przesądu, że całowanie przez niego łysej głowy Fabiena Bartheza przed meczem ma zapewnić drużynie powodzenie.
Jego pierwszy sezon zakończył się zdobyciem tytułu mistrzowskiego. W marcu 2001 roku, podczas meczu z Leeds United, Barthez celowo sfaulował zawodnika gospodarzy Iana Harte’a na linii sześciu metrów. Sędzia Graham Poll podyktował rzut karny, który wykonywał sam Harte, a potem został obroniony przez Bartheza jedną ręką.
Sezon 2002/2003 w Premiership Barthez zakończył zdobyciem drugiego tytułu mistrza Anglii. 1 grudnia 2002 w wygranym wyjazdowym meczu ligowym z FC Liverpoolem (2:1) Barthez obronił strzał z 30 metrów, oddany przez pomocnika "The Reds", Dietmara Hamanna. Po następnych meczach Manchesteru United Barthez był krytykowany za grę w meczu ćwierćfinałowym z Realem Madryt, gdyż dał się pokonać Brazylijczykowi Ronaldo z najbliższej odległości. Ten mecz okazał się ostatnim oficjalnym meczem Bartheza w barwach "Czerwonych Diabłów", gdyż trener Alex Ferguson w trzech ostatnich meczach postawił na rezerwowego bramkarza, Roya Carrolla, zaś w Barthez następnym sezonie przegrał rywalizację z Timem Howardem.
Powrót do Marsylii.
W sezonie 2003/2004 w wyniku przybycia na Old Trafford amerykańskiego bramkarza, Tima Howarda, pozycja Bartheza w Manchesterze United zaczęła słabnąć. W związku z tym działacze "Czerwonych Diabłów" zgodzili się na wypożyczenie francuskiego golkipera do końca sezonu do Olympique Marsylia, w którym Barthez odnosił pierwsze sukcesy w profesjonalnej karierze. Jednak FIFA zablokowała umowę wypożyczenia na podstawie jego nieuzgodnienia w ramach międzynarodowego okienka transferowego. Oba kluby uzgodniły umowę w przerwie zimowej i 1 stycznia 2004 Barthez po prawie 9 lat powrócił na Stade Vélodrome. 27 kwietnia 2004 roku Barthez zgodził się podpisać 2,5-letni kontrakt zaproponowany przez działaczy z Marsylii.
Skandal w Casablance.
12 lutego 2005 w Casablance podczas meczu towarzyskiego Olympique Marsylia z miejscowym Wydad Casablanca (2:1 dla Marsylczyków), w 80. minucie marokański sędzia Abdellah El Achiri pokazał Barthezowi czerwoną kartkę i nakazał mu opuścić boisko, w wyniku czego wywiązała się bijatyka pomiędzy zawodnikami obu drużyn. Barthez, schodząc z boiska, protestował i opluł sędziego. W wyniku incydentu 21 kwietnia 2005 roku Barthez został ukarany zakazem gry przez sześć miesięcy, z czego trzy miesiące w zawieszeniu. Do gry powrócił 20 października 2005 roku, kiedy Olympique miał wyjazdowy mecz fazy grupowej Pucharu UEFA z obrońcą trofeum, CSKA Moskwa. Mecz zakończył się zwycięstwem "Marsylczyków" (2:1).
Odejście na emeryturę.
8 sierpnia 2006 roku Barthez ogłosił, że chciałby jeszcze przez co najmniej dwa lata kontynuować karierę w lidze francuskiej. Planował powrót do macierzystego klubu, Toulouse FC, gdzie mógłby być na tyle blisko, by mógł zająć się chorą matką. Zapowiedział również, że jeśli do 31 sierpnia 2006 roku nie znajdzie klubu, zakończy profesjonalną karierę piłkarską. 5 października 2006 roku Barthez potwierdził informację o zakończeniu kariery, komentując swoją decyzję następującymi słowami: "Zaczynam nowe życie. Chcę dalej się nim cieszyć, ale już bez futbolu".
Powrót.
17 grudnia 2006 roku Fabien Barthez zaledwie trzy miesiące po ogłoszeniu zakończenia kariery niespodziewanie zdecydował się wrócić na boisko, podpisując kontrakt z klubem Ligue 1 FC Nantes, który szukał godnego następcy byłego konkurenta Bartheza w reprezentacji Mickaëla Landreau, który po Mundialu w Niemczech przeniósł do Paris Saint Germain a dotychczasowy golkiper "Les Canaris", Vladimir Stojković nie spełnił oczekiwań działaczy klubu.
29 kwietnia 2007 roku po meczu ze Stade Rennais opuścił swój klub – powodem tej decyzji były chuligańskie wybryki kibiców jego drużyny. Samochód Bartheza został uszkodzony, kopano karoserię i próbowano go przewrócić, zawodnik wyskoczył z pojazdu i wywiązała się bójka na pięści. Barthez opuścił swój dom i udał się ze swoją rodziną w nieznanym kierunku, zaś po meczu powiedział: „Nie zagram już w barwach Nantes. Decyzja ta nie ma nic wspólnego z piłką nożną. Nie czuję się tam bezpiecznie, więc lepiej będzie jeśli odejdę”.
Po sezonie 2006/2007 nie grał już w żadnym klubie, a następnie ostatecznie zakończył piłkarska karierę.
Kariera reprezentacyjna.
Debiut Bartheza w drużynie narodowej miał miejsce 26 maja 1994 w japońskim Kobe w meczu z Australią. Mecz zakończył się zwycięstwem Francuzów (1:0) po bramce Érica Cantony. Został powołany przez Aimé Jacqueta na Euro 1996 – Francja dotarła do półfinału – był zmiennikiem pierwszego wówczas bramkarza "Trójkolorowych", Bernarda Lamy.
Mundial 1998.
Po aferze dopingowej Bernarda Lamy w 1997 roku Fabien Barthez został pierwszym bramkarzem "Tricolores" podczas zwycięskiego dla nich Mundialu 1998, których Franuzi byli gospodarzami. Barthez w siedmiu rozegranych meczach puścił tylko dwa gole, co dało mu nagrodę im. Lwa Jaszyna, przeznaczonej dla najlepszego bramkarza mistrzostw świata.
Barthez był znany podczas turnieju również z tego, że jego najbliższy kolega z drużyny Laurent Blanc zawsze przed meczem całował jego łysą głowę, co według Blanca miało przynosić powodzenie podczas meczu. Barthez miał spory udział w zdobyciu przez Francję pierwszego od 20 lat mistrzostwa świata wywalczonego przez gospodarza, kiedy Argentyna wygrała na własnym terenie Mundial 1978. Podczas zwycięskiego meczu finałowego z Brazylią na Stade de France (3:0), Barthez bronił strzały gwiazd "Canarinhos". Po tym Mundialu Barthez stał się drugim po Zinedinie Zidanie najpopularniejszym piłkarzem we Francji.
Euro 2000.
Dwa lata po zwycięskim Mundialu Barthez reprezentował Francję podczas również zwycięskich dla nich Euro 2000. Tym samym Francuzi stali się drugim po Niemcach zespołem narodowym, która dzierżyła jednocześnie tytuły mistrza Europy i świata, tyle, że Niemcy zdobyli je w odwrotnej kolejności. Francuscy dziennikarze po Euro 2000 nazwali swoją reprezentację "mistrzami wszechświata". Po tym triumfie Trójkolorowi zajęli w 2001 roku pozycję lidera Rankingu FIFA po reformie rankingu przeprowadzonej w 1999 roku i utrzymali ją do zakończenia azjatyckiego mundialu.
Mundial 2002 i Euro 2004.
Stawał również w reprezentacyjnej bramce podczas nieudanego dla "Trójkolorowych" Mundialu 2002 w Korei i Japonii, w którym swój udział drużyna zakończyła na fazie grupowej i to bez strzelenia bramki. On sam puścił trzy gole. Brał udział w zwycięskim dla Francuzów Pucharze Konfederacji 2003, oraz niezbyt udanym Euro 2004. Barthez na boiskach Portugalii m.in. obronił rzut karny Davida Beckhama podczas meczu z Anglią, który zakończył się zwycięstwem "Tricolores" po dwóch bramkach Zinedine’a Zidane’a w ostatnich minutach meczu. Ostatecznie Francja ten turniej zakończyła jednak już w ćwierćfinale, w którym przegrała z Grecją (0:1) po bramce Angelosa Charisteasa.
Mundial 2006.
Barthez został również pierwszym bramkarzem kadry podczas Mundialu 2006 rozgrywanych w Niemczech. Został nim po publicznej kampanii i poparciu dublera w osobie Grégory’ego Coupeta. Coupet bronił bramki Francuzów przez większą część eliminacji do niemieckiego mundialu w wyniku dyskwalifikacji Bartheza w kwietniu 2005 roku. Decyzja spotkała się z drwiną w prasie francuskiej, która doprowadziła do odejścia Coupeta z drużyny narodowej przed turniejem, choć dzień później do niej wrócił. Zwolennicy Bartheza decyzję tę argumentowali chęcią pozostawienia w kadrze kilku piłkarzy ze zwycięskiego składu z 1998 roku.
1 lipca 2006 roku we Frankfurcie w ćwierćfinale pokonali głównych kandydatów do tytułu Brazylijczyków (1:0) po bramce Thierry’ego Henry’ego, a Barthez został tym samym jedynym bramkarzem, który nie dał się pokonać Brazylijczykom podczas tych mistrzostw.
Fabien Barthez zachował również czyste konto w półfinale z Portugalią (wygranym 1:0 po bramce Zinedine’a Zidane’a z rzutu karnego).
Barthez bronił bramki Francuzów również 9 lipca 2006 roku na Stadionie Olimpijskim w Berlinie w meczu finałowym z Włochami. W ostatnich 10 minutach dogrywki przejął opaskę kapitana "Trójkolorowych" po tym, jak dotychczasowy kapitan Zinédine Zidane został wyrzucony przez sędziego Horacio Elizondo z boiska po uderzeniu głową w klatkę piersiową włoskiego obrońcy Marco Materazziego. Ponieważ po 90 minutach utrzymywał się remis, a dogrywka również nie wyłoniła mistrza świata, potrzebne były rzuty, w których Francja przegrała 3-5 po jedynym niecelnym strzale Davida Trezegueta w poprzeczkę bramki Gianluigiego Buffona. Włosi zostali po raz czwarty mistrzami świata, zaś dla Bartheza był to ostatni występ w kadrze narodowej. W sumie w reprezentacji w latach 1994–2006 rozegrał 87 meczów.
Życie prywatne.
Fabien Barthez jest obecnie żonaty. Ma syna, który urodził się w 2003 roku. Występował on w wyścigu WEC LeMans24h w zespole z kategorii LMP2 Panis-Barthez Competition.

</doc>
<doc id="320011" url="https://pl.wikipedia.org/wiki?curid=320011" title="Stade De France Club">
Stade De France Club



</doc>
<doc id="320012" url="https://pl.wikipedia.org/wiki?curid=320012" title="Halina Górecka">
Halina Górecka

Halina Sylwia Górecka z domu Richter, później (po wyjeździe z Polski) Halina Herrmann (ur. 4 lutego 1938 w Chorzowie) – polska i niemiecka lekkoatletka, mistrzyni olimpijska.
Kariera.
Specjalizowała się w sprincie. Największe sukcesy odniosła w sztafecie 4 x 100 m.
Startowała na czterech igrzyskach olimpijskich (trzykrotnie w barwach Polski i raz w reprezentacji RFN). W Melbourne (1956) nie odniosła sukcesów. W Rzymie (1960) zdobyła brązowy medal w sztafecie 4 x 100 m (wraz z Teresą Wieczorek, Barbarą Janiszewską i Celiną Jesionowską). W biegach na 100 m i 200 m doszła do półfinałów.
Podczas igrzysk olimpijskich w Tokio w 1964 została mistrzynią olimpijską w sztafecie 4 x 100 m (z Teresą Ciepły, Ireną Kirszenstein i Ewą Kłobukowską). W biegu na 100 m zajęła 7. miejsce w finale.
W 1965 wyjechała do RFN, gdzie wyszła za mąż. Wystąpiła w reprezentacji niemieckiej na igrzyskach w Meksyku w 1968, bez sukcesów.
Trzykrotnie była mistrzynią Polski: na 100 m i 200 m w 1964, a także w sztafecie 4 x 100 m w 1954.
Mieszka w Niemczech.

</doc>
<doc id="320018" url="https://pl.wikipedia.org/wiki?curid=320018" title="Halina Richter">
Halina Richter



</doc>
<doc id="320019" url="https://pl.wikipedia.org/wiki?curid=320019" title="9 (liczba)">
9 (liczba)

Warunkiem podzielności liczby zapisanej w systemie dziesiętnym przez 9 jest podzielność sumy cyfr w danej liczbie przez 9, np.
dla 123456789 → 1 + 2 + 3 + 4 + 5 + 6 + 7 + 8 + 9 = 45
45 → 4 + 5 = 9
Dziewięć jest podzielne przez dziewięć, więc liczba 123456789 jest podzielna przez 9.
9 w kalendarzu.
9. dniem w roku jest 9 stycznia. Zobacz też co wydarzyło się w 9 roku n.e. 9. miesiącem w roku jest wrzesień.
9 w kulturze.
Dla Izraelitów 9 było symbolem przeczucia, odrodzenia, duchowości i podróży.
W mitologii greckiej uchodziła za liczbę rytualną – dziewięć dni trwały misteria eleuzyńskie na cześć bogini ziemi – Demeter; u Homera w orszaku Apollina występowało dziewięć muz. Hezjod utrzymywał, że aby dostać się do nieba, trzeba wędrować dziewięć dni i dziewięć nocy. Za najdoskonalszy wiek, jaki mógł osiągnąć człowiek uważano 81 lat – iloczyn dwóch dziewiątek.
W chrześcijaństwie dziewięć dni trwa nowenna. Dziewięć jest chórów anielskich, a grzesznicy wchodzą do piekła przez dziewięć bram: trzy spiżowe, trzy kamienne i trzy żelazne.
W islamie dziewięć otworów jakie ma ciało ludzkie jest uważane za symbol kontaktu człowieka ze światem zewnętrznym, muzułmański sznur modlitewny subha ma 99 paciorków, a Allah występuje w Koranie pod 99 imionami.
W kulturze Japonii dziewiątka jest liczbą przynoszącą szczęście i długie życie. Za przykład służą np. skrytobójcy, którzy zawsze nosili ze sobą 9 noży do rzucania.
Dziewięć to także liczba ukończonych symfonii skomponowanych przez Ludwiga van Beethovena i Antonína Dvořáka, a szczytowe osiągnięcia kompozytorów w tym zakresie to odpowiednio IX symfonia d-moll op. 125 i IX symfonia e-moll „Z Nowego Świata”. Zagadnieniem związanym jest też klątwa dziewiątej symfonii.

</doc>
<doc id="320021" url="https://pl.wikipedia.org/wiki?curid=320021" title="Nikołaj Wałujew">
Nikołaj Wałujew

Nikołaj Siergiejewicz Wałujew, ros. Николай Сергеевич Валуев, (ur. 21 sierpnia 1973 w Leningradzie) – rosyjski bokser, były dwukrotny zawodowy mistrz świata organizacji WBA w kategorii ciężkiej, polityk.
Życiorys.
Początki kariery.
Jest jednym z najwyższych i najcięższych bokserów świata – mierzy 213 cm wzrostu i waży ok. 150 kg. Na amatorskim ringu stoczył 15 walk, a karierę boksera zawodowego rozpoczął w wieku dwudziestu lat. Swój pierwszy pojedynek stoczył w październiku 1993, pokonując Amerykanina Johna Mortona przez techniczny nokaut w drugiej rundzie.
W maju 1999 stoczył walkę z Andreasem Sidonem, która później została uznana za nieodbytą (no contest). Sidon już w pierwszej rundzie był dwukrotnie liczony. W trzeciej rundzie sędzia zakończył pojedynek (ku niezadowoleniu widowni, która zaczęła buczeć i rzucać różne przedmioty w jego kierunku) i opuścił ring. Sidon namówił jednak Wałujewa do dalszej walki przez kolejne trzy rundy. Właśnie z powodu walki bez sędziego uznano ten pojedynek za nieodbyty.
W swojej dwudziestej pierwszej walce Wałujew zdobył tytuł zawodowego mistrza Rosji, nokautując już w pierwszej rundzie Aleksieja Warakina. W kolejnych walkach spotykał się z coraz bardziej wymagającymi rywalami. Pokonał między innymi na punkty Tarasa Bidenkę i Boba Mirovica, a przed czasem kolejno Paolo Vidoza, Geralda Noblesa (dyskwalifikacja za uderzenia poniżej pasa), Atillę Levina (po tej walce ogłosił zakończenie kariery) oraz Clifforda Etienne'a.
W październiku 2005 stoczył z Larry Donaldem walkę eliminacyjną, decydującą o tym, kto stanie do pojedynku o tytuł mistrza świata organizacji WBA z Johnem Ruizem. Po wyrównanej walce sędziowie decyzją większości przyznali zwycięstwo Wałujewowi. Wielu komentatorów uznało to rozstrzygnięcie za bardzo kontrowersyjne.
Pierwszy tytuł mistrza świata WBA.
Do mistrzowskiego pojedynku między Ruizem i Wałujewem doszło 17 grudnia 2005. Ta walka także zakończyła się kontrowersyjnym wynikiem podjętym decyzją większości. Obóz Wałujewa słaby występ Rosjanina tłumaczył później kontuzją prawej ręki, odniesioną przed walką i ukrywaną w obawie przed niedopuszczeniem go do pojedynku. Wałujew został pierwszym rosyjskim zawodowym mistrzem świata. Jest też najwyższym i najcięższym mistrzem świata w historii.
Pierwsza obrona mistrzowskiego pasa nastąpiła 30 czerwca 2006. Pretendentem do tytułu był Jamajczyk Owen Beck. Rosjanin bez problemu wygrał walkę przez techniczny nokaut w trzeciej rundzie. O wiele więcej sił kosztowała go następna walka, z Monte Barrettem. Amerykanin przez długi czas stawiał mu opór. Wałujew położył go na deskach dopiero w ósmej rundzie, a następnie dwa razy w jedenastej. Po trzecim knockdownie na ring wskoczył trener Amerykanina wymuszając na sędzim przerwanie walki. Po tych dwóch walkach obóz Rosjanina był powszechnie krytykowany za to, że wybiera rywali spośród słabszych pięściarzy, niezasługujących na walkę o mistrzostwo świata.
Trzecia obrona miała miejsce 20 stycznia 2007. Wałujew zmierzył się w niej z innym olbrzymem, Jameelem McCline'em. Walka ta jest uważana za "największą" walkę mistrzowską, ponieważ obaj pięściarze ważyli razem ok. 270 kg. Była to też pierwsza walka o mistrzostwo świata kategorii ciężkiej zorganizowana w Szwajcarii. Pojedynek zakończył się zwycięstwem Rosjanina w trzeciej rundzie po przypadkowej kontuzji kolana odniesionej przez McClaine'a podczas wyprowadzania ciosu.
14 kwietnia 2007 w Stuttgarcie stracił tytuł mistrza świata, przegrywając na punkty z Uzbekiem Rusłanem Czagajewem.
Dalsza kariera.
Na ring powrócił 29 września 2007, pokonując na punkty niepokonanego wcześniej Kanadyjczyka Jeana-François Bergerona. 16 lutego 2008 w pojedynku eliminacyjnym WBA pokonał zdecydowanie na punkty Białorusina Siarhieja Lachowicza, został oficjalnym pretendentem do tytułu, otrzymał prawo do walki rewanżowej z Czagajewem i szansę na odzyskanie utraconego rok wcześniej pasa mistrzowskiego.
Drugi tytuł mistrza świata WBA.
Do pojedynku z Czagajewem miało dojść 5 lipca 2008, jednak Uzbek wycofał się z powodu kontuzji. W konsekwencji Wałujew zmierzył się 30 sierpnia z Johnem Ruizem. Stawką walki był tytuł mistrza świata WBA, ponieważ Czagajew został ogłoszony "mistrzem w zawieszeniu" ("champion in recess"). Rosjanin pokonał Ruiza jednogłośnie na punkty i zdobył pas mistrzowski. 20 grudnia 2008 w Zurychu obronił tytuł mistrza świata federacji WBA, niejednogłośnie pokonując na punkty Evandera Holyfielda. Wynik tej walki wywołał wiele kontrowersji, część komentatorów oraz widzowie uważali, że zwycięstwo należało się Amerykaninowi. 7 listopada 2009 w Norymberdze przegrał niejednogłośnie na punkty z Davidem Haye'em w stosunku 114:114, 112:116 i 112:116 i stracił swój pas mistrzowski.
Kariera filmowa.
W 2006 Wałujew wystąpił w filmie "". W 2008 Wałujew wystąpił w głównej roli w filmie fabularnym produkcji rosyjskiej – "Kamienny łeb".
Polityka.
W 2011 wystartował w wyborach parlamentarnych zdobywając mandat z listy partii Jedna Rosja.
Choroba.
W 2019 ujawnił, że od lat jest chory na akromegalię (która odpowiadała też za jego wzrost) i przeszedł kilka operacji guzów przysadki mózgowej, jednak nie wszystkie guzy udało się usunąć.

</doc>
<doc id="320022" url="https://pl.wikipedia.org/wiki?curid=320022" title="Szabelnia">
Szabelnia

Szabelnia – wieś w Polsce, położona w województwie świętokrzyskim, w powiecie koneckim, w gminie Końskie.
Wieś wchodzi w skład sołectwa Piła.
W latach 1975–1998 miejscowość należała administracyjnie do województwa kieleckiego.
Od XVII do pierwszej połowy XX wieku wieś wchodziła w skład klucza Koneckiego oraz dóbr Końskie Wielkie.
Wierni kościoła rzymskokatolickiego należą do parafii Podwyższenia Krzyża Świętego w Pomykowie.

</doc>
<doc id="320023" url="https://pl.wikipedia.org/wiki?curid=320023" title="Club Atletico Boca Juniors">
Club Atletico Boca Juniors



</doc>
<doc id="320034" url="https://pl.wikipedia.org/wiki?curid=320034" title="Stefan Liszko">
Stefan Liszko

Stefan Juliusz Marian Liszko (ur. 27 sierpnia 1892 w Szlasach, zm. 24 stycznia 1991 w Warszawie) – pułkownik kawalerii Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 27 sierpnia 1892 we wsi Szlasy, w ówczesnym powiecie makowskim guberni łomżyńskiej, w rodzinie Juliusza i Wandy z Uszyńskich. Ukończył sześć klas gimnazjum i dwa lata szkoły agronomicznej. W 1911 wyjechał do Królestwa Galicji i Lodomerii, a następnie do Nowego Jorku, gdzie poza pracą zarobkową zajmował się organizacją drużyn bojowych „Sokoła”. Działał również w Polskich Drużynach Strzeleckich i Polskiej Partii Socjalistycznej.
Od 10 sierpnia 1914 służył w Legionach Polskich, jako żołnierz 2 szwadronu kawalerii, a później 2 pułku ułanów. Uczestniczył w stopniu kaprala 13 czerwca 1915 w słynnej szarży pod Rokitną, za którą został później odznaczony Orderem Virtuti Militari. 6 kwietnia 1917 został wymieniony jako wachmistrz 2 pułku ułanów, uprawniony do noszenia Krzyża Wojskowego Karola. W tym samym roku został przeniesiony do szwadronu karabinów maszynowych. Internowany po kryzysie przysięgowym w Dufalva i Synowódzku. W sierpniu 1918 został zwolniony z obozu jako obywatel Królestwa Polskiego. 
Od listopada 1918 w szeregach odrodzonego Wojska Polskiego. Służył w oddziale konnym żandarmerii w Warszawie, który w listopadzie 1919 został włączony do 3 pułku strzelców konnych jako 2. szwadron I dywizjonu. Wziął udział w wojnie z bolszewikami. 27 sierpnia 1920 został zatwierdzony z dniem 1 kwietnia 1920 w stopniu rotmistrza, w kawalerii. 6 października tego roku oddział, w którym pełnił służbę został przemianowany na 5 pułk strzelców konnych.
Po zakończeniu działań wojennych pozostał w wojsku jako oficer zawodowy i kontynuował służbę w 5 pułku strzelców konnych w Tarnowie. 3 maja 1922 został zweryfikowany w stopniu rotmistrza ze starszeństwem od 1 czerwca 1919 i 114. lokatą w korpusie oficerów jazdy (od 1924 – kawalerii). 12 kwietnia 1927 prezydent RP nadał mu stopień majora z dniem 1 stycznia 1927 i 9. lokatą w korpusie oficerów kawalerii. W czerwcu tego roku został przeniesiony z 5 psk do 26 pułku ułanów w Baranowiczach na stanowisko dowódcy szwadronu zapasowego. W kwietniu 1928 został przesunięty na stanowisko kwatermistrza. W sierpniu 1929 został przeniesiony do 6 pułku ułanów na stanowisko zastępcy dowódcy pułku. 24 grudnia 1929 awansował na podpułkownika ze starszeństwem z dniem 1 stycznia 1930 i 16. lokatą w korpusie oficerów kawalerii. 28 stycznia 1931 został wyznaczony na stanowisko dowódcy 6 pułku ułanów. Na pułkownika został awansowany ze starszeństwem z dniem 19 marca 1937 i 5. lokatą w korpusie oficerów kawalerii.
W czasie kampanii wrześniowej 1939 dowodził pułkiem aż do kapitulacji Warszawy. Następnie trafił do niewoli niemieckiej i został osadzony w Oflagu VIIA Murnau. W 1947 wrócił do Polski. Pozostawał nadal w służbie czynnej bez przydziału. Zmarł 24 stycznia 1991 w Warszawie. Został pochowany w kwaterze legionowej Cmentarza Wojskowego na Powązkach (kwatera A5, rząd 5, miejsce 9).
Był rozwiedziony, miał dwie córki: Lidię (ur. 20 lutego 1923) i Jadwigę (ur. 20 stycznia 1925)

</doc>
<doc id="320036" url="https://pl.wikipedia.org/wiki?curid=320036" title="Jeremi Wasiutyński">
Jeremi Wasiutyński

Jeremi Maria Franciszek Wasiutyński (ur. 6 października 1907 w Warszawie, zm. 8 kwietnia 2005 w Oslo) — filozof i astrofizyk polski, od 1937 działający w Norwegii.
Życiorys.
Był synem Aleksandra (inżyniera kolejnictwa, profesora Politechniki Lwowskiej i Warszawskiej) i Klotyldy z Romockich, bratem Zbigniewa (inżyniera budowy mostów). Studiował na Uniwersytecie Warszawskim astronomię, matematykę, fizykę, chemię, filozofię i psychologię (w latach 1925–1932). W 1937 wyjechał do Norwegii z zamiarem uzyskania doktoratu; II wojna światowa opóźniła obronę pracy "Studium hydrodynamiki i struktury gwiazd i planet" do 1948. Pozostał w Norwegii na stałe, nie przyjmując propozycji pracy w Krakowie i Warszawie. Publikował artykuły i eseje w prasie norweskiej i fińskiej, w 1965 uzyskał stałe stypendium naukowe rządu norweskiego, a w 1976 stypendium profesorskie.
Był autorem wielu prac naukowych, zajmował się filozofią i syntezą nauki. W swojej pierwszej książce, wydanej jeszcze w Polsce w 1938 "Kopernik. Twórca nowego nieba" zajął się m.in. sprawą narodowości Kopernika, zwracając uwagę na związki astronoma z kulturą niemiecką i włoską. W latach 1943–1944 wydał popularnonaukową historię świata od powstania układu słonecznego w trzech tomach "Verden og geniet. Fra solsystemets dannelse til idag" ("Świat i geniusz"). Opublikował ponadto m.in.:

</doc>
<doc id="320039" url="https://pl.wikipedia.org/wiki?curid=320039" title="Unias">
Unias



</doc>
<doc id="320041" url="https://pl.wikipedia.org/wiki?curid=320041" title="Wojciech Wasiutyński">
Wojciech Wasiutyński

Wojciech Wasiutyński (ur. 8 września 1910 w Warszawie, zm. 19 sierpnia 1994 w Rye) – polski prawnik, publicysta i działacz katolicko-narodowy.
Życiorys.
1910–1932.
Był synem profesora prawa Bohdana Wasiutyńskiego, aktywnego działacza Narodowej Demokracji i Marii, córki Józefa Buchbindera. Jego siostrą była Katarzyna Latałło. Dzieciństwo spędził w Warszawie, od 1921 mieszkał z rodzicami w Poznaniu, ale w 1924 powrócił z nimi do Warszawy i podjął naukę Gimnazjum im. Tadeusza Reytana w Warszawie. Maturę zdał w nim w 1928 i podjął studia na Wydziale Prawa Uniwersytetu Warszawskiego. Na studiach wstąpił do Obozu Wielkiej Polski i Korporacji Akademickiej „Aquilonia”. Od 1929 był sekretarzem redakcji pisma „Szczerbiec” propagującego idee OWP. W 1930 został sekretarzem Akademickiego Narodowego Komitetu Wyborczego, wspierającego kampanię Stronnictwa Narodowego do parlamentu. Również w 1930 został sekretarzem redakcji pisma „Akademik Polski”, którym faktycznie kierował (nominalnie redaktorem naczelnym był Jan Mosdorf). Od 1 stycznia 1932 był redaktorem naczelnym tego pisma, które było pismem młodych działaczy OWP. W tym samym roku ukończył studia. W czasie studiów współpracował także z „Gazetą Warszawską” i redagował w niej cotygodniowy dodatek akademicki.
1932–1939.
Po studiach początkowo redagował antysemicki tygodnik „Wstęga”. Od 1933 publikował felietony i pracował w dzienniku „ABC”. Był jednym z czterech autorów deklaracji założycielskiej Obozu Narodowo-Radykalnego, ogłoszonej 14 kwietnia 1934, ale jej nie podpisał. Od czerwca 1934 redagował wydawane bez debitu pismo ONR „Sztafeta”. Po delegalizacji ONR został aresztowany we wrześniu 1934 i więziony przez dwa miesiące. W 1935 został sekretarzem redakcji tygodnika „Prosto z Mostu”, był pomysłodawcą nazwy pisma i jego felietonistą. Zbiór tych felietonów opublikował w 1936 pt. "Z duchem czasu". W 1935 został też zastępcą redaktora naczelnego „Wieczoru Warszawskiego”. W tym samym roku wsparł Bolesława Piaseckiego w tworzeniu Ruchu Narodowo-Radykalnego „Falanga”. W dalszym ciągu poza pracą w legalnych czasopismach redagował „Sztafetę”, a od jesieni 1935 uczestniczył w wydawaniu pisma RNR – „Ruch Młodych”. W styczniu 1936 ożenił się z Haliną Janecką. W czerwcu tegoż roku obronił pracę doktorską "Regal młynny w średniowiecznym prawie polskim". Po zwolnieniu z „Wieczoru Warszawskiego” w czerwcu 1936, od października tego roku redagował dziennik „Jutro”, po jego upadku od 1937 redagował w imieniu Bolesława Piaseckiego pismo „Falanga”, w dalszym ciągu publikował felietony w „Prosto z Mostu”. W 1937 należał do autorów programu RNR „Falangi”, w którym propagowano doktrynę totalistyczną, łączącą religię katolicką z nacjonalizmem. 24 maja 1937 urodziła mu się córka, Joanna. Pod koniec 1938 powrócił do redakcji „Wieczoru Warszawskiego”. Od stycznia 1939 razem ze Stanisławem Cimoszyńskim wydawał miesięcznik „Wielka Polska” i faktycznie rozstał się ze środowiskiem Bolesława Piaseckiego.
1939–1947.
Po wybuchu II wojny światowej przedostał się na Węgry, gdzie działał w emigracyjnej strukturze Stronnictwa Narodowego, był członkiem Komitetu Politycznego SN, następnie przez Rumunię dotarł w styczniu 1940 do Francji. Pracował w Biurze Prac Politycznych Ministerstwa Spraw Kongresowych. W tym czasie w Polsce urodził mu się syn (w lutym 1940). Po upadku Francji znalazł się w Vichy, działał tam w SN, redagował pismo „Biuletyn Narodowy”, ponadto wydawał dwa biuletyny dla konspiracji wojskowej we Francji. Zagrożony aresztowaniem we wrześniu 1942 przedostał się do Wielkiej Brytanii. Od października 1942 był współpracownikiem pisma „Myśl Polska”. Po rocznej służbie wojskowej, jesienią 1943 został pracownikiem Ministerstwa Spraw Zagranicznych. Od września 1944 ponownie służył w wojsku, był referentem prasowym 1 Dywizji Pancernej, wydawał tam tygodnik „Defilada”. Od 1946 poza „Defiladą” wydawał miesięcznik „Salamandra”.
1947–1958.
W 1947 powrócił do Wielkiej Brytanii, gdzie zamieszkał z żoną i dziećmi. Został nieformalnym redaktorem naczelnym „Myśli Polskiej” (formalnie kierował nią Tadeusz Bielecki), pisał także do tygodnika „Życie” i „Dziennika Polskiego”. W tym ostatnim piśmie przez pewien czas kierował także działem politycznym. Współpracował także z Rozgłośnią Polska Radia Wolna Europa, Głosem Ameryki W 1954 został przedstawicielem Stronnictwa Narodowego w Tymczasowej Radzie Jedności Narodowej. Kierował też biurem informacji Egzekutywy Zjednoczenia Narodowego. Od 1947 był członkiem Centralnego Wydziału Wykonawczego SN. Był także prezesem Związku Dziennikarzy Polskich i sekretarzem Akcji Katolickiej. W 1954 otrzymał nagrodę literacką Stowarzyszenia Katolickiego „Veritas”.
1958–1994.
w 1958 objął funkcję zastępcy kierownika nowojorskiej sekcji Radia Wolna Europa, którym był Karol Wagner-Pieńkowski. Ustąpił wówczas z funkcji partyjnych i politycznych piastowanych w Wielkiej Brytanii. W 1961 założył razem z Bogdanem Gajewiczem Instytut Romana Dmowskiego w Nowym Jorku i został jego prezesem. W 1970 otrzymał Nagrodę Związku Dziennikarzy RP. Po likwidacji nowojorskiej sekcji RWE w 1973, został na początku 1974 redaktorem naczelnym „Nowego Dziennika” i sprawował tę funkcję przez rok. Następnie przeszedł na emeryturę, pozostał jednak czynnym publicystą. Od 1976 do 1981 publikował felietony w „Wiadomościach” pt. "Beczka Danaid". Otrzymał za nie Nagrodę Wiadomości w 1978. Pisał też do „Myśli Polskiej”. W 1979 wsparł aktywnie środowisko Ruchu Młodej Polski. Latem 1986 po raz pierwszy od 1939 odwiedził Polskę. W 1989 wsparł powołanie Zjednoczenia Chrześcijańsko-Narodowego. W 1990 otrzymał Nagrodę „Kultury” im. Juliusza Mieroszewskiego. Publikował w tygodniku „Młoda Polska”, „Nowym Świecie”, „Słowie” i „Życiu Warszawy”.
Zmarł w 1994 w Rye (Nowy Jork). Pochowany na cmentarzu Powązkowskim w Warszawie (kwatera 30 wprost-2-5). Pośmiertnie odznaczony został Krzyżem Komandorskim Orderu Zasługi Rzeczypospolitej Polskiej (29 września 1994).
Archiwum Wojciecha Wasiutyńskiego znajduje się w Archiwum Emigracji w Bibliotece Uniwersyteckiej w Toruniu.

</doc>
<doc id="320042" url="https://pl.wikipedia.org/wiki?curid=320042" title="Lancôme">
Lancôme



</doc>
<doc id="320043" url="https://pl.wikipedia.org/wiki?curid=320043" title="Droga krajowa nr 17 (Polska)">
Droga krajowa nr 17 (Polska)

Droga krajowa nr 17 – droga krajowa klasy GP (ruch główny przyspieszony) oraz klasy S we wschodniej części Polski przebiegająca południkowo od wschodnich granic Warszawy (okolica Starej Miłosny i Zakrętu) do drogowego przejścia granicznego Polski z Ukrainą w Hrebennem przez województwa mazowieckie oraz lubelskie. Nazywana jest Szosą Lubelską. Łączy również aglomeracje warszawską oraz lubelską. Jej długość to ok. 306 km.
W całości jest polską częścią europejskiego szlaku E372 utworzonego w 1996 roku.
Na odcinku od węzła Kurów-Zachód do węzła Piaski-Wschód (71 km) przebiega wraz z drogą ekspresową S12, z którą tworzy główną oś transportową województwa lubelskiego.
Historia numeracji.
Na przestrzeni lat trasa posiadała różne oznaczenia:
Historia budowy.
W jej skład wchodzą: na odcinku Warszawa-Piaski trakt uściługski zbudowany w latach 1832–1835 przez Franciszka Christianiego, na odcinku Piaski-Tomaszów Lubelski szosa lubelsko-tomaszowska – odcinek Piaski-Zamość został zbudowany w latach 1834–1835 przez Macieja Bajera, do Tomaszowa Lubelskiego został przedłużony w latach 40. XIX wieku. Do lat osiemdziesiątych XX wieku trasa wraz z dzisiejszą drogą krajową nr 7 miała oznaczenie "E81" (Gdańsk – Elbląg – Warszawa – Lublin – Zamość – Hrebenne).
28 kwietnia 2008 do użytku została oddana 2-kilometrowa obwodnica Hrebennego. Jej budowa trwała od lipca 2006 roku do stycznia 2008 i pochłonęła 35 mln zł.
Droga ekspresowa S17.
W przyszłości rolę drogi krajowej nr 17 ma zająć droga ekspresowa S17.

</doc>
<doc id="320046" url="https://pl.wikipedia.org/wiki?curid=320046" title="Marek Kwiek (akustyk)">
Marek Kwiek (akustyk)

Marek Kwiek (ur. 6 kwietnia 1913 w Warszawie, zm. 19 grudnia 1962 tamże) – polski akustyk, profesor Uniwersytetu Poznańskiego, poseł na Sejm PRL III kadencji.
Życiorys.
Ukończył studia na Wydziale Mechaniki Politechniki Warszawskiej, Zakładzie Muzykologii Uniwersytetu Poznańskiego, a następnie studiował fizykę w Berlinie. W 1937 podjął pracę na Uniwersytecie Poznańskim, dochodząc do stanowiska kierownika Katedry Akustyki i Teorii Drgań oraz profesora nadzwyczajnego. Wiele z efektów jego badań znalazło zastosowanie w przemyśle. Zainicjował działania, które już po jego śmierci doprowadziły do powstania Ligi Walki z Hałasem. W 1945 habilitował się na Wydziale Humanistycznym UP.
Działał w Stronnictwie Demokratycznym. Był członkiem Rady Naczelnej oraz wiceprzewodniczącym Wojewódzkiego Komitetu w Poznaniu. W 1961 został wybrany na Sejmu PRL III kadencji w okręgu Ostrów Wielkopolski, brał udział w pracach Komisji Oświaty i Nauki.
Zginął w grudniu 1962 w katastrofie lotniczej, wracając z konferencji uniwersyteckiej w Belgii. Został pochowany na Cmentarzu Junikowo w Poznaniu.

</doc>
<doc id="320049" url="https://pl.wikipedia.org/wiki?curid=320049" title="Ochojec (Katowice)">
Ochojec (Katowice)

Ochojec (niem. "Ochojetz") – osiedle wchodzące w skład katowickiej dzielnicy Piotrowice-Ochojec leżące w jej północnej części. Osiedle od północy graniczy z dzielnicą Brynów, a od południa z os. Odrodzenia. Do połowy XVII wieku był to teren leśny bez gęstej zabudowy mieszkalnej. Około 1650 powstał w miejscu Ochojca folwark założony przez rodzinę Promnitzów – właścicieli Pszczyny, który to właśnie otrzymał Ochojec. W 1770 w wyniku podziału folwarku powstała niewielka osada. Rozwój osady rozpoczął się dopiero po zakończeniu I wojny światowej.
Zabudowa mieszana, kamienice z lat 20. i 30. XX wieku, wille, domy jednorodzinne, na Osiedlu Szenwalda czteropiętrowe bloki mieszkalne z lat 70. Linia kolejowa z nieczynnym już przystankiem, obecnie wyłącznie ruch towarowy. Dwa główne ciągi komunikacyjne, obydwa w osi północ-południe: przebiegająca centralnie przez dzielnicę ul. gen. Zygmunta Waltera-Jankego oraz biegnąca zachodnim skrajem dzielnicy ul. Tadeusza Kościuszki, na tym odcinku stanowiąca fragment drogi krajowej nr Katowice – Wisła.
Przemysł maszynowy (Zakłady Budowy Urządzeń Kotłowych), drobny handel. Niemal w 100 proc. w Ochojcu zanikło rolnictwo. Większość dawnych pól uprawnych zabudowano. Uprawy prowadzone są jedynie na tzw. Polu Nogi znajdującym się między ul. gen. Z. Waltera-Jankego, linią kolejową, a ulicami Jaśminową i Leśną.
Szkolnictwo: V Liceum Ogólnokształcące im. Władysława Broniewskiego, Gimnazjum nr 19
Od strony wschodniej dzielnicę otacza kompleks leśny, z rezerwatem przyrody Ochojec. Tuż pod lasem, przy ul. Ziołowej zlokalizowany jest Samodzielny Publiczny Szpital Kliniczny Śląskiego Uniwersytetu Medycznego w Katowicach – Górnośląskie Centrum Medyczne. W 2009 przed ośrodkiem odsłonięto pomnik (popiersie) Leszka Gieca − twórcy i wieloletniego dyrektora Górnośląskiego Ośrodka Kardiologii.
Przez Ochojec przepływa rzeka Ślepiotka, dopływ Kłodnicy. Najprawdopodobniej to właśnie od przeszkody w postaci rzeki Ślepiotki powstała nazwa miejsca, które trzeba obejść - Ochodziec, a ta przekształciła się w Ochojec.

</doc>
<doc id="320058" url="https://pl.wikipedia.org/wiki?curid=320058" title="Lancôme (przedsiębiorstwo)">
Lancôme (przedsiębiorstwo)

Lancôme – międzynarodowe przedsiębiorstwo przemysłu kosmetycznego, wchodzące w skład grupy L’Oréal.
Przedsiębiorstwo powstało w 1935 roku, kiedy jej założyciel Armand Petitjean zwiedzał zamek Lancôme. Tamże rosło wiele krzewów róż, stąd powstał symbol firmy.
Pierwsze 5 perfum przedsiębiorstwa Lancôme zostało wypuszczone na rynek w 1935 roku podczas Wystawy Światowej w Brukseli. Były to: "Tendre Nuit", "Bocages", "Conquete", "Kypre" oraz "Tropiques".
Na rynek amerykański przedsiębiorstwo Lancôme weszło w latach 50. Lancôme stało się wiodącą marką w branży luksusowych perfum i kosmetyków. Przez lata reprezentowane były przez aktorki, światowe supermodelki, charakteryzatorów i perfumiarzy
Od roku 1982 przez 14 lat Isabella Rossellini była wybrana przez Lancôme na wyłączną modelkę reklamującą produkty przedsiębiorstwa. Także z belgijską aktorką Marie Gillain Lancôme podpisało wieloletni kontrakt.
Sławne perfumy wyprodukowane przez przedsiębiorstwo Lancôme:

</doc>
<doc id="320060" url="https://pl.wikipedia.org/wiki?curid=320060" title="Cibora papirusowa">
Cibora papirusowa

Cibora papirusowa ("Cyperus papyrus" L.) – gatunek roślin należący do rodziny ciborowatych. Pochodzi z Afryki (z wyjątkiem jej północno-zachodniej części) oraz wysp na Oceanie Indyjskim. Jest uprawiana w wielu krajach świata.
Biologia i ekologia.
W swoim naturalnym środowisku rośnie w pełnym słońcu na bagnach, jeziorach, kanałach melioracyjnych i wszelkich podmokłych terenach. Zazwyczaj tworzy duże i gęste łany. W jej kwiatostanach często wiją sobie gniazda drobne ptaki. Zapylana jest przez wiatr, nasiona roznoszone są przez wodę i przez zwierzęta. Źle toleruje zasolenie wody. Po wybudowaniu kanałów w dolinie rzeki Nil wtargnęła do niej słona woda, co spowodowało w takich miejscach wymarcie cibory.

</doc>
<doc id="320062" url="https://pl.wikipedia.org/wiki?curid=320062" title="Archidiecezja częstochowska">
Archidiecezja częstochowska

Archidiecezja częstochowska (łac. "Archidioecesis Czestochoviensis") – jedna z 14 archidiecezji obrządku łacińskiego w polskim Kościele katolickim ustanowiona diecezją 28 października 1925 bullą papieża Piusa XI "Vixdum Poloniae Unitas" i archidiecezją 25 marca 1992 bullą papieża Jana Pawła II "Totus Tuus Poloniae Populus" (z łac. „Cały Twój lud w Polsce”). 
W 2021 archidiecezja składała się z 312 parafii (w tym 14 zakonnych), w których posługę pełniło 492 księży. W seminarium kształciło się 19 kleryków. W ciągu roku udzielono 6191 chrztów (wobec 7297 w 2020), 6671 I komunii (4479 w 2020), 5882 bierzmowania (6749 w 2020) oraz 2165 ślubów (2977 w 2020). W niedzielnej mszy uczestniczy 24,7% wiernych, do komunii przystępuje 10,6%, a na religię uczęszcza 90,3% uczniów.
Błogosławieni.
Wśród błogosławionych związanych z archidiecezją częstochowską znajdują się:

</doc>
<doc id="320065" url="https://pl.wikipedia.org/wiki?curid=320065" title="Cyryl Krasiński">
Cyryl Krasiński

Cyryl Krasiński, właściwie Jan Kazimierz hr. Korwin-Krasiński h. Ślepowron. Po niemiecku, Cyrill von Korvin-Krasinski OSB, (ur. 5 września 1905 w Mszanie Dolnej, zm. 29 marca 1992 w niemieckim opactwie) – benedyktyn, polski teolog i filozof, autor książek w języku niemieckim o kulturze i medycynie wschodniej - tybetańskiej.
Jan Kazimierz Krasiński pochodził z ukraińskiej gałęzi rodziny Krasińskich herbu Ślepowron, był piątym z siedmiorga dzieci Henryka Piotra Krasińskiego (zm. 1928), doktora praw, działacza patriotycznego i społecznego oraz Marii z Łęskich (zm. 1958). Studiował w Instytucie Katolickim w Paryżu, jak również kompozycję i muzykę u Nadii Boulanger. Próbował swoich sił w malarstwie, tworząc pod wpływem Picassa. W 1931 roku rozpoczął studia teologiczne w Innsbrucku. 19 grudnia 1936 roku przyjął święcenia kapłańskie w Katedrze wawelskiej.
Wstąpił do zakonu benedyktynów, przyjmując zakonne imię, "Cyryl". Przebywał w niemieckim opactwie Maria Laach. W latach 1939−1940 był więziony przez Gestapo, zwolniony po interwencji z Watykanu wyjechał tam i pozostał do 1947 roku. Później powrócił do opactwa. Opublikował wiele książek, poświęconych między innymi medycynie tybetańskiej, teologii, filozofii, antropologii, historii religii i kultów wschodnich.

</doc>
<doc id="320066" url="https://pl.wikipedia.org/wiki?curid=320066" title="Dąbrowa Wielka (województwo łódzkie)">
Dąbrowa Wielka (województwo łódzkie)

Dąbrowa Wielka – wieś w Polsce położona w województwie łódzkim, w powiecie sieradzkim, w gminie Sieradz, ok. 6 km od Sieradza.
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego. W latach 1975–1998 miejscowość administracyjnie należała do województwa sieradzkiego.
Historia.
Pierwsza wzmianka pisana o wsi pochodzi z 1276 r., gdy książę sieradzki Leszek Czarny darował ją osobie prywatnej. W początkach XVI w. wieś była własnością Pobogów wywodzących się z Rokszyc, którzy przyjęli od niej nazwisko Dąbrowskich, następnie przeszła w drodze związków małżeńskich na Pociejów, później na Wężyków, z których Ludwik, kasztelanic wieluński, odsprzedał ją Józefowi Stawiskiemu ze Stawu. W 1751 r. Dąbrowę Wielką odkupił od Stawiskich Ignacy Kiciński, starosta kotelnicki. Jego syn wyzbył się majątku na rzecz pułkownika wojsk koronnych Kazimierza Albina Lenartowicza, który w czasie konfederacji barskiej walczył na terenie Sieradzkiego. Syn jego – Andrzej sprzedał wieś Józefowi i Łukaszowi Kobierzyckim. Łukasz Kobierzycki był ostatnim marszałkiem sejmiku sieradzkiego w 1828 r. Rodzina ta pozostawała w Dąbrowie do 1888 r., kiedy to na publicznej licytacji wieś kupił Grzegorz Dudaj. Od 1900 r. aż do II wojny światowej właścicielem Dąbrowy był Tadeusz Puławski. W latach 1915–1916 założył on szkołę dla dzieci "fornali, polowych i borowych", był długoletnim prezesem Polskiej Macierzy Szkolnej w Sieradzu oraz posłem na Sejm II Rzeczypospolitej.
Zabytki.
Na pd. skraju wsi zachował się w dobrym stanie dwór z przełomu XVIII/XIX w. Jest to budynek murowany, parterowy, z gankiem na osi, przykrytym trójkątnym szczytem wspartym na dwóch parach kolumn. Częścią składową założenia dworskiego jest spichlerz (24 x 12 m) z pocz. XIX w., klasycystyczny, z drzwiami nabijanymi ćwiekami i oryginalnymi okuciami. Budynek murowany, piwnice sklepione kolebkowo. Dach naczółkowy.
Przy skrzyżowaniu dróg we wsi stoi drewniany kościół św. Michała Archanioła Parafia istnieje tutaj od XIV w. Pierwszy kościół był wzmiankowany w 1442 r. Kolejna świątynia wzniesiona w 1653-64 r. Obecny kościół z pocz. XVIII w. Jest on konstrukcji zrębowej, oszalowany, orientowany. Ołtarz główny z bramkami, barokowy. W ołtarzu tym obraz patrona świątyni. Dwa ołtarze boczne również barokowe; liczne obrazy, rzeźby i wota z XVIII w. W ołtarzach herby fundatorów świątyni: Pobóg, Jastrzębiec i Leszczyc. Na przykościelnym cmentarzu dzwonnica, na której zachował się dzwon z 1728 r. Wokół kościółka pomnikowe okazy lip i wiązów.
Według rejestru zabytków NID na listę zabytków wpisane są obiekty:
Osoby blisko związane z Dąbrową Wielką.
W Dąbrowie Wielkiej urodził się Teodor Goździkiewicz (1903–1984), syn gajowego Nikodema i Franciszki z Gintrów. Autor wielu powieści, opowiadań, w których sławił ziemię swego dzieciństwa – Sieradzczyznę. Jedyna powieść historyczna Goździkiewicza "Sprawa Łuki Bakowicza" jest oparta na prawdziwych wydarzeniach z okresu powstania styczniowego na ziemi sieradzkiej.

</doc>
<doc id="320067" url="https://pl.wikipedia.org/wiki?curid=320067" title="CPL (język programowania)">
CPL (język programowania)

CPL ("ang". "Combined Programming Language") – komputerowy język programowania stworzony w latach 60. XX wieku przy współpracy Laboratorium Matematyki na Uniwersytecie Cambridge oraz Uniwersytetu Londyńskiego. Początkowo język ten miał nosić nazwę uczelni w Cambridge (ang. "Cambridge Programming Language"). W roku 1963 został zaimplementowany na komputerze Tytan w Cambridge oraz na komputerze Atlas w Londynie.
Nosi znamiona języka ALGOL 60, ale zamiast być prostym i eleganckim narzędziem, stał się złożonym i średnio przejrzystym językiem programowania.
Prawidłowo działające kompilatory zostały stworzone dopiero około 1970 roku, ale sam język wymarł w latach 70. XX wieku.

</doc>
<doc id="320068" url="https://pl.wikipedia.org/wiki?curid=320068" title="DK17">
DK17



</doc>
<doc id="320069" url="https://pl.wikipedia.org/wiki?curid=320069" title="Mistrzostwa Europy w Lekkoatletyce 1962">
Mistrzostwa Europy w Lekkoatletyce 1962

VII Mistrzostwa Europy w Lekkoatletyce rozgrywane były w dniach 12-16 września 1962 w Belgradzie.

</doc>
<doc id="320070" url="https://pl.wikipedia.org/wiki?curid=320070" title="Wirusy RNA">
Wirusy RNA

Wirusy RNA – grupa wirusów, w których dojrzałe cząstki wirusa zawierają jako materiał genetyczny kwas rybonukleinowy. W zależności od liczby nici i ich polarności można w tej grupie wyróżnić:
Poza tym podziałem znajdują się retrowirusy, które zawierają dwie nici RNA o dodatniej polaryzacji, które nie są jednak komplementarne jak u reowirusów, ale identyczne i tylko częściowo połączone.
Materiał genetyczny wirusów o +RNA jest zakaźny (z wyjątkiem retrowirusów, które do replikacji wymagają dodatkowo odwrotnej transkryptazy), podczas gdy materiał wirusów o −RNA jest nie zakaźny, gdyż do replikacji wymaga wirusowej polimerazy RNA zależnej od RNA.

</doc>
<doc id="320075" url="https://pl.wikipedia.org/wiki?curid=320075" title="Jerzy Niczyperowicz">
Jerzy Niczyperowicz

Jerzy Feliks Niczyperowicz (ur. 20 listopada 1936 w Nieświeżu, zm. 15 stycznia 1996) – polski polityk, związkowiec, inżynier budownictwa lądowego, poseł na Sejm I kadencji.
Życiorys.
W 1960 ukończył studia na Wydziale Budownictwa Lądowego Politechniki Gdańskiej (ze specjalnością budowy mostów). Od 1962 mieszkał i pracował w Olsztynie. Brał m.in. udział w budowie nowego gmachu dworca PKP i PKS Olsztyn Główny. Pracował w Wojewódzkim Przedsiębiorstwie Usług Inwestycyjnych, w latach 1976–1982 był zastępcą dyrektora tego przedsiębiorstwa; w 1980 organizował zakładowe struktury „Solidarności”. Później był m.in. zastępcą dyrektora Wydziału Gospodarki Terenowej i dyrektorem Wydziału Urbanistyki, Architektury i Nadzoru Budowlanego Urzędu Wojewódzkiego w Olsztynie. Pełnił również funkcję pełnomocnika wojewody olsztyńskiego ds. przejść granicznych.
Uczestniczył w IV, V i VI Zjeździe Delegatów NSZZ „Solidarność”, wchodził w skład władz Regionu Warmińsko-Mazurskiego (członek zarządu i prezydium zarządu w latach 1989–1995). W latach 1991–1993 z listy związkowej zasiadał w Sejmie I kadencji, biorąc udział w pracach Komisji Polityki Przestrzennej, Budowlanej i Mieszkaniowej oraz Komisji Stosunków Gospodarczych z Zagranicą i Gospodarki Morskiej; należał do Klubu Parlamentarnego NSZZ „Solidarność”.
W 2018 pośmiertnie odznaczony Krzyżem Oficerskim Orderu Odrodzenia Polski oraz Krzyżem Wolności i Solidarności.
Pochowany na Cmentarzu Komunalnym w Olsztynie.
Życie prywatne.
Był żonaty (żona Teresa), miał troje dzieci (syna Piotra oraz córki Ludmiłę i Annę).

</doc>
<doc id="320081" url="https://pl.wikipedia.org/wiki?curid=320081" title="Meblarstwo">
Meblarstwo

Meblarstwo – dziedzina wytwórczości dotycząca elementów wyposażenia wnętrz, głównie mebli.
W zależności od stopnia skomplikowania konstrukcji, ornamentów, sposobów wykończenia, użytych narzędzi czy materiałów wyroby meblarskie można podzielić na sprzęty samorodne lub dzieła sztuki użytkowej. Jako dzieła sztuki podlegają zmianom stylowym, podobnie jak inne dziedziny artystyczne.
Wyroby meblarskie wytwarzane są na dwa sposoby:

</doc>
<doc id="320082" url="https://pl.wikipedia.org/wiki?curid=320082" title="Lancome">
Lancome



</doc>
<doc id="320084" url="https://pl.wikipedia.org/wiki?curid=320084" title="Kokerboom">
Kokerboom

Kokerboom, drzewo kołczanowe ("Aloe dichotoma" Masson) – jeden z najwyższych gatunków aloesu należący do rodziny aloesowatych. Rośnie w południowej Afryce, szczególnie w prowincji Northern Cape (na północnym zachodzie RPA) oraz sąsiadującej z nią Namibii.
Morfologia.
Aloes kokerboom może osiągać wiek 80 lat.

</doc>
<doc id="320086" url="https://pl.wikipedia.org/wiki?curid=320086" title="Aguirre, gniew boży">
Aguirre, gniew boży

Aguirre, gniew boży (niem. "Aguirre, der Zorn Gottes") – niemiecko-meksykańsko-peruwiański dramat historyczny z 1972 roku w reżyserii Wernera Herzoga. Film został oparty na rzeczywistych wydarzeniach z XVI wieku.
Fabuła.
W 1560 roku grupa hiszpańskich awanturników wyrusza na poszukiwania mitycznego El Dorado. Hiszpanie schodzą z Andów i Amazonką ruszają ku Atlantykowi. Wkrótce między konkwistadorami dochodzi do walki o władzę, z której zwycięsko wychodzi na wpół oszalały Lope de Aguirre (Klaus Kinski), prowadząc siebie i swoich podwładnych ku powolnej zagładzie.

</doc>
<doc id="320089" url="https://pl.wikipedia.org/wiki?curid=320089" title="Krzyżowa">
Krzyżowa



</doc>
<doc id="320095" url="https://pl.wikipedia.org/wiki?curid=320095" title="Mamoré">
Mamoré

Mamoré – rzeka w Boliwii, na częściowym odcinku płynie wzdłuż granicy z brazylijskim stanem Rondônia. Stanowi górny bieg rzeki Madeira. Długość 1930 km. Żeglowna. Główne dopływy to Guaporé i Guapay.

</doc>
<doc id="320098" url="https://pl.wikipedia.org/wiki?curid=320098" title="Maria Wittek">
Maria Wittek

Maria Stanisława Wittek, w opracowaniach również Wittekówna, ps. „Mira”, „Pani Maria” (ur. 16 sierpnia 1899 we wsi Trębki, zm. 19 kwietnia 1997 w Warszawie) – generał Wojska Polskiego. Od 1917 roku przynależała do Polskiej Organizacji Wojskowej, od 1921 roku w Ochotniczej Legii Kobiet. W latach 1928–1935 była komendantką naczelną Przysposobienia Wojskowego Kobiet. Uczestniczka kampanii wrześniowej w 1939 roku. W latach 1939–1945 stała na czele Wojskowej Służby Kobiet w Dowództwie Głównym Służby Zwycięstwa Polski, następnie Komendy Głównej Związku Walki Zbrojnej-Armii Krajowej. Więziona w 1949 roku. Była współorganizatorką Komisji Historii Kobiet w Walce o Niepodległość przy Towarzystwie Miłośników Historii w Warszawie. W 1991 roku jako pierwsza kobieta w Polsce mianowana generałem brygady.
Życiorys.
Dzieciństwo i młodość.
Urodziła się 16 lipca 1899 we wsi Trębki pod Gostyninem. Jej rodzicami byli Stanisław Wittek oraz Stanisława z domu Fawrel. Matka pochodziła z rodziny mającej korzenie francuskie. Według wspomnień Wittek, ojciec początkowo pracował jako nauczyciel we Francji, a następnie leśnik w Królestwie Polskim. Maria Wittek miała młodsze rodzeństwo: siostry Irenę i Zofię i brata Stanisława Zygmunta. Wychowywana była w głęboko religijnej rodzinie katolickiej.
Po 1905 roku, kiedy jej ojciec był zagrożony aresztowaniem, wraz z rodziną przeniosła się na tereny obecnej Ukrainy, najpierw do Winnicy, a następnie przedmieść Kijowa. Od 1911 roku uczyła się w gimnazjum św. Katarzyny w Winnicy. Na przełomie 1911 i 1912 roku uczestniczyła w pracach konspiracyjnych kółka samokształceniowego. W 1917 roku zdała rosyjską maturę.
Od 1911 roku uczestniczyła w działalności niepodległościowej młodzieży. Po zdaniu rosyjskiej matury w 1917 roku rozpoczęła naukę w polskiej Szkole Zrzeszenia Rodziców i Nauczycieli, powołanej dzięki profesorom Uniwersytetowi Warszawskiemu, ewakuowanym z Warszawy do Kijowa. W 1918 roku rozpoczęła studia matematyczne na Uniwersytecie im. św. Włodzimierza w Kijowie (jako pierwsza studentka-kobieta na tym wydziale).
Podczas I wojny światowej, w 1917 roku zetknęła się z Polską Organizacją Wojskową (POW), z którą nieformalnie współpracowała. Do POW została zaprzysiężona w marcu 1918 roku. W POW ukończyła szkołę podoficerską i kurs wywiadowczy. Pełniła tam rolę wywiadowczyni Komendy Naczelnej III Kijów. W lipcu władze bolszewickie rozbiły Komendę Naczelną. Wittek odmówiła przybycia na zebranie Komendy POW, odbywającej się wbrew zasadom konspiracji. Fakt ten sprawił, że Wittek uszła z życiem. W następnych miesiącach była poszukiwana przez Czeka. W tym okresie pełniła funkcję kierowniczki Wywiadu Wojskowego Komendy Naczelnej. W grudniu 1919 roku przerwała studia matematyczne i wyjechała do Polski. Wstąpiła do Wojska Polskiego.
W maju 1918 roku, po bitwie pod Kaniowem Maria Wittek nawiązała kontakt z Janem Mazurkiewiczem ps. „Zagłoba” – przyszłym zastępcą szefa Kedywu Augusta Emila „Nil” Fieldorfa. W lipcu 1919 roku Mazurkiewicz został komendantem POW w KN III Kijów. Znajomość pomiędzy Wittek a Mazurkiewiczem trwała do 1981 roku.
Pierwsze lata niepodległej Polski.
26 czerwca 1920 roku na wniosek szefa Biura Wywiadowczego Oddziału II Informacyjnego ND WP ppłk Ignacego Matuszewskiego Maria Wittek została powołana do powstałej Ochotniczej Legii Kobiet.
W sierpniu 1920 roku brała udział w obronie Lwowa. Od września 1920 roku służyła we Lwowie jako szef sekcji ofensywy II Oddziału Dowództwa 6 Armii. Funkcję tę sprawowała do 15 marca 1921 roku. Jej dowódcą był generał dywizji Stanisław Haller.
W połowie 1920 roku odkomenderowano ją do II Oddziału Dowództwa 3 Armii. Siedziba II Oddziału mieściła się w Lublinie. Stamtąd Wittek organizowała placówki wywiadowcze na obszarze Rosyjskiej Federacyjnej Socjalistycznej Republiki Radzieckiej. W tym samym okresie gen. dyw. Stanisław Haller wystąpił z wnioskiem o odznaczenie Wittek Orderem Wojennym Virtuti Militari klasy V za umiejętności prowadzenia wywiadu podczas bitwy o Lwów. Order został wręczony na mocy dekretu z dnia 4 października 1922 roku.
1 grudnia 1921 roku Wittek wróciła do OLK, krótko przed rozwiązaniem organizacji. Wittek uczestniczyła w zjeździe kadry kierowniczej, która odbyła się w połowie grudnia 1921 roku w Poznaniu. Tematem dyskusji na zjeździe była dalsza działalność organizacji i przemyślenie, czy jest możliwa jej reorganizacja. Wittek sprzeciwiała się decyzji dowództwa OLK, godzącej się z rozwiązaniem organizacji, zaproponowała podjęcie prób w celu wstrzymania decyzji władz wojskowych o rozwiązaniu OLK oraz postulowała potrzebę doskonalenia zawodowego kobiet, mających stopień oficerski. Ostatecznie OLK zostało rozwiązane dnia 1 lutego 1922 roku.
Na początku 1922 roku Maria Wittek przystąpiła do kursu oficerskiego w Warszawskiej Szkole Podchorążych Piechoty. Wraz z Wittek do kursu przystąpiły ppor. Halina Kowalska-Piwońska i ppor. Maria Podhorska-Moldenhawerowa. Zgodę na przyjęcie do kursu musiały uzyskać bezpośrednio od marszłka Józefa Piłsudskiego. Kurs zakończył się 2 lipca 1922 roku. Za ukończenie kursu Wittek otrzymała Odznakę Honorową Szkoły Podchorążych Piechoty. Według zachowanych dokumentów, dostępnych w Instytucie Pamięci Narodowej, Wittek zajęła 97 miejsce na 129 uczestników kursu. W opinii zaznaczono, że wyróżnia się wysokim poczuciem godności, szybkością uczenia się, ideowością oraz lojalnością, ale również jest osobą średnio koleżeńską, skrytą i nadmiernie pewną siebie.
Na mocy dekretu z 4 października 1922 roku po raz pierwszy została odznaczona Srebrnym Krzyżem Orderu Virtuti Militari. Gen. Haller wnioskował o przyznanie Wittek orderu wojennego Virturi Militari V klasy, za "podejmowanie słusznych decyzji, umiejętność prowadzenia wywiadowców, znajomość terenu".
W 1925 roku wznowiła studia matematyczne na Uniwersytecie Warszawskim, gdzie uzyskała absolutorium.
Przysposobienie Wojskowe Kobiet.
W 1922 roku Wittek stanęła na czele Przysposobienia Rezerw Kobiecych (PRK) w Wydziale Przysposobienia Rezerw w III Oddziale Sztabu Generalnego Wojska Polskiego. Od lata 1922 roku PRK organizowała obozy szkoleniowe dla kobiet. W październiku 1922 roku powołano Komitet Społeczny Przysposobienia Kobiet do Obrony Kraju, będącym federacją kobiecych stowarzyszeń, chcących odbyć szkolenie wojskowe. Przewodniczącą Komitetu była Konstancja Łubieńska. Maria Wittek została jej zastępczynią.
W 1923 roku Oddział III Sztabu Generalnego zatwierdził zasadnicze wytyczne dla Przysposobienia Wojskowego Kobiet – paramilitarnej organizacji kobiecej, powstałej po połączeniu większości organizacji wojskowych dla kobiet działających w niepodległej Polsce. Maria Wittek znalazła się w jej strukturach jako wiceprzewodnicząca Związku Strzeleckiego oraz instruktorka odbywająca obozy szkoleniowe. W 1924 roku przeprowadziła szkolenie w Delatynie, w którym wzięło udział 77 kobiet, dwa lata później prowadziła kurs w Jeziorach pod Grodnem. Ponadto stanęła na czele powołanego dnia 23 marca 1924 roku Klubu Starszych Instruktorek. Klub odpowiadał on za organizację i prowadzenie prac związanym z przysposobieniem wojskowych kobiet aż do założenia Organizacji Przysposobienia Kobiet do Obrony Kraju w 1928 roku.
Komitet Społeczny Przysposobienia Kobiet do Obrony Kraju rozwiązano przez Ministerstwo Spraw Wojskowych latem 1924 roku. Z dniem 31 sierpnia 1924 Maria Wittek została zwolniona z czynnej służby wojskowej. Jako cywil kontynuowała prowadzenie ochotniczych hufców PWK (podlegających od 1 grudnia 1925 roku Ministerstwu Wyznań Religijnych i Oświecenia Publicznego), które zaczęto zakładać w najstarszych klasach żeńskich szkół średnich, zawodowych, gimnazjach, seminariach oraz w wyższych uczelniach.
Na początku 1927 roku Ministerstwo Spraw Wojskowych podjęło decyzję o powołaniu Państwowego Urzędu Wychowania Fizycznego i Przysposobienia Wojskowego (PUWFiPW). Maria Wittek została zatrudniona jako referentka w Wydziale Ogólnoorganizacyjnym PUWFiPW. Na jej wniosek w PUWFiPW powstały komórki PWK: do spraw wychowania fizycznego kobiet oraz przysposobienia wojskowego kobiet. Wittek stanęła na czele drugiej komórki.
Po zamachu majowym z 1926 roku doszło do kryzysu w Komitecie Społecznym Przysposobienia Kobiet do Obrony Kraju. Część organizacji wchodzących w skład komitetu odeszło z jej struktur z przyczyn politycznych, inne zrezygnowały ze względu na prowadzenie i finansowanie przez Komitet obozów dla kobiet, co był sprzeczne ze statutem, w którym zapisano, że Komitet jest wyłącznie koordynatorem działalności szkoleniowej. W celu rozwiązania kryzysu Wittek zaproponowała, by powołać nową organizację, która zajmie się prowadzeniem kadry instruktorskiej i kobiet niezrzeszonych. 20 marca 1928 roku została zarejestrowana Organizacja Przysposobienia Kobiet do Obrony Kraju (OPKdOK). Komitet Społeczny mógł kontynuować swoją działalność jako organizator obozów. OPKdOK miało za zadanie przygotowywać instruktorki do wojskowej służby pomocniczej na wypadek wojny oraz szkolić je na polu wychowania fizycznego i przysposobienia wojskowego. Komendantką OPKdOK została Wittek. Pierwsze szkolenia w ramach PWK odbyły się na przełomie 1928 i 1929 roku. W 1939 roku PWK liczyło 130 wyszkolonych instruktorek. Wśród nich znalazła się Elżbieta Zawacka, późniejsza kurierka, cichociemna, generał i bliska współpracowniczka Wittek. Przed wybuchem wojny PWK miało ok. 35 tys. członkiń.
W 1934 roku czasowo zrezygnowała z funkcji Komendantki Naczelnej OPKdOK. Na stanowisko wróciła 25 marca 1939 roku. Jej kandydatura została jednogłośnie przyjęta podczas Nadzwyczajnego Walnego Zjazdu OPKdOK. Kilka dni przed zjazdem, 19 marca Wittek mianowano Inspektorą PWK, za wybitne zasługi w rozwoju organizacji. 12 kwietnia 1939 roku, jako Naczelna Komendantka PWK, podpisała porozumienie z Organizacją Harcerek. W czerwcu 1939 roku przedstawiła projekt wojennej organizacji i mobilizacji kobiet. Plan zakładał militaryzazcję Organizacji PWK pod nazwą „Organizacja Wojskowa Kobiet”. Projekt został odrzucony przez ministra spraw wojskowych, gen. Tadeusza Kasprzyckiego.
II wojna światowa.
W czasie wojny obronnej Polski w 1939 roku była komendantką główną Kobiecych Batalionów Pomocniczej Służby Wojskowej. We wrześniu 1939 roku awansowała na podpułkownika. Po ewakuacji PWK wraz z PUWFiPW bezskutecznie domagała się od gen. Tadeusza Kasprzyckiego podpisania rozkazów dotyczących utworzenia kobiecych baonów w działach: zdrowia, opieki nad żołnierzami, łączności, administracji i transportu. Uczestniczyła w obronie Lwowa. Nie mogąc otrzymać podpisów od gen. Kasprzyckiego, Wittek poprosiła Halinę Piwońską o wykonanie zadania i dostarczenie rozkazów do Lwowa. Piwońskiej udało się otrzymać tylko jeden rozkaz, ustanawiający wykonywanie pomocniczej służby kobiet. Jedną z podkomendnych Wittek we Lwowie była Elżbieta Wasilewska, starsza siostra Wandy, dowodząca batalionem PWK.
Wittek opuściła Lwów krótko przed kapitulacją miasta. 11 października zjawiła się w Warszawie, gdzie zameldowała się u gen. Michała Tokarzewskiego-Karaszewicza i wstąpiła do Służby Zwycięstwa Polski (SZP). Gen. Tokarzewski-Karaszewicz zlecił Wittek utworzenie komórki stabilizacji kobiet w SZP jako żołnierzy pomocniczej służby wojskowej. Komórka miała opierać się na obowiązkach określonych w ustawie o powszechnym obowiązku służby wojskowej z 9 kwietnia 1938 roku.
Zaprzysiężona jako „Pani Maria” utworzyła w Dowództwie Głównym SZP komórkę kobiecą, noszącą kryptonim „Klinika lalek”, przemianowaną następnie na „Spółdzielnię”, a następnie „Czytelnię”. W momencie nadania trzeciej nazwy komórki, Wittek zmieniła pseudonim na „Mira”. Do końca 1939 roku dotarła do siedzib wszystkich przedwojennych okręgów PWK. W październiku 1939 roku rozpoczęto organizację Wojskowej Służby Kobiet (WSK), konspiracyjnej pomocniczej służby kobiet-żołnierzy. Prawdopodobnie 25 lutego 1940 roku „Mira” otrzymała pierwszy rozkaz dotyczący WSK. Na początku marca 1940 roku złożyła pierwsze sprawozdanie Komendantowi Głównemu Związku Walki Zbrojnej (ZWZ) gen. Stefanowi Roweckiemu ps. „Grot”, dotyczące działalności „Spółdzielni”. Rowecki „Grot” wysoko ocenił pracę „Miry” i zaznaczył, że służba kobiet-żołnierzy jest niedoceniana.
Do końca wojny kierowała formacjami Polskiego Państwa Podziemnego. Była szefową Wojskowej Służby Kobiet w Komendzie Głównej Związki Walki Zbrojnej, później komendantką Wojskowej Służby Kobiet (WSK) Komendy Głównej Armii Krajowej. Zastępczynią Marii Wittek była kpt. Ewa Grodecka ps. „Magda”, drugą zastępczynią Jadwiga Falkowska ps. „Zdzisława” (od jesieni 1942 roku; po 6 czerwca 1944 roku jej miejsce zajęła kpt. Halina Jabłońska ps. „Danuta”).
Opracowane przez nią wzory organizacyjne stosowano w formowaniu innych kobiecych formacji wojskowych Polskich Sił Zbrojnych na Zachodzie. Domagała się uregulowania podstaw prawnych służby kobieciej w armii. Przygotowała zalecenia regulujące działalność służby kobieciej w wojsku, które uchwalono na mocy dekretu z dnia 27 października 1943 roku.
W czerwcu 1941 roku „Mira” otrzymała od gen. Roweckiego „Grota” Roweckiego przygotowanie rezerw kobiecych w ramach opracowania „Planu powstania powszechnego”. Plan zakładał wkroczenie na okupowane ziemie polskie regularnych wojsk polskich odtworzonych zagranicą i wywołanie zbrojnego powstania przeciwko Niemcom.
Pod koniec 1943 roku przygotowała rozkaz dowódcy AK o stopniach wojskowych dla kobiet. Rozkaz (nr 871/I) został podpisany dopiero 27 września 1944 roku przez Tadeusza „Bór” Komorowskiego. Rozkaz zapewniał kobietom również uzyskanie statusu jeńców wojennych. Rozkaz „Bór” Komorowskiemu przekazała Elżbieta Zawacka ps. „Zo”, wówczas będąca zastępcą Emilii Malessy ps. „Marcysia” w dziale Łączności Zagranicznej Oddziału V (dowodzenia i łączności) Komendy Głównej AK „Zagroda”.
Prawdopodobnie po 14 lutym 1942 roku (przemianowaniu ZWZ na Armię Krajową; AK) „Mira” przeprowadziła się ze swojego mieszkania przy ul. Czerwonego Krzyża do mieszkania w Zgromadzeniu Sióstr Urszulanek Serca Jezusa Konającego (SJK) przy ul. Gęstej w Warszawie. W budynku Zgromadzenia Sióstr Urszulanek SJK działała centrala „Czytelni”. Wyprowadziła się stamtąd tuż przed wybuchem powstania warszawskiego. W mieszkaniu w Zgromadzenia Sióstr Urszulanek SJK zamieszkała ponownie w 1975 roku.
Uczestniczyła w powstaniu warszawskim, walczyła na Śródmieściu. Stolicę opuściła z ludnością cywilną. Po kapitulacji powstania przeniosła się do Częstochowy, gdzie pełniła służbę w Komedzie Głównej AK, aż do jej rozwiązania. 28 września 1944 roku została mianowana powtórnie pułkownikiem. W styczniu (według innego źródła: lutym) 1945 roku wróciła do Warszawy, gdzie współuczestniczyła w powoływaniu organizacji wojskowej NIE. Rozkazem Dowódcy Armii Krajowej Nr 34/BP z 16 stycznia 1945 roku wyróżniono ją drugim orderem Virtuti Militari klasy V za "męstwo i odwagę w obliczu nieprzyjaciela podczas konspiracji i w czasie Powstania Warszawskiego".
Okres powojenny.
Po zakończeniu wojny nawiązała kontakty ze swoimi współpracownikami z WSK. Zgłosiła się do reaktywowanego Państwowego Urzędu Wychowania Fizycznego i Przysposobienia Wojskowego (PUWFiPW). W marcu 1946 roku została kierowniczką sekcji Przysposobienia Wojskowego Kobiet (PW-2). Zdaniem Wittek, działalność PUWFiPW oraz PW-2 była konieczna, ponieważ wybuch III wojny światowej był tylko kwestią czasu, a praca kobiet w jej trakcie będzie potrzebna. Na przełomie lat 40. i 50. była inwigilowana przez Urząd Bezpieczeństwa. W październiku 1947 roku w sekcji kobiecej pojawiła się kpt. Anna Stebelska. Mianowana zastępczynią Marii Wittek miała za zadanie kontrolować obozy kobiecie oraz śledzić Wittek. Na mocy ustawy z 26 lutego 1948 roku PUWFiPW zostało zlikwidowane. Na jej miejsce powołano dwie nowe organizacje: Powszechną Organizację „Służba Polsce” oraz Komitet Kultury Fizycznej i Sportu. Maria Wittek została kierownikiem „Służby Polsce”.
10 marca 1949 roku została aresztowana przez Główny Zarząd Informacji. W notatce sporządzonej przez kpt. Zdzisława Michałowskiego odnotowano, że Wittek zatrzymano za doniesienie o utrzymanie kontaktów z ppłk Stefanem Myśliwskim. Po czteromiesięcznym pobycie w areszcie przy ul. Rakowieckiej została zwolniona bez wyroku i usunięta z wojska. Po zwolnieniu prowadziła w budynku Polskiego Radia przy ul. Myśliwieckiej w Warszawie kiosk „Ruchu”.
W 1969 roku zainicjowała powołanie Komisji Historii Kobiet w Walce o Niepodległość (KHK) przy Towarzystwie Miłośników Historii w Warszawie. W 1988 roku KHK wydała "Słownik uczestniczek walk o niepodległość Polski 1939–1945. Poległe i zmarłe w okresie okupacji niemieckiej". Słownik obejmuje 4430 haseł-biogramów i 510 krótkich informacji, opublikowanych w aneksie. KNK planował wydać II tom słownika, obejmujący biografie kobiet, które przeżyły II wojnę światową. Pomimo wieloletnich prac słownik do dzisiaj się nie ukazał. Z inicjatywy KHK dnia 23 października 1988 roku przy kościele św. Jacka w Warszawie odsłonięto tablicę upamiętniającą "pamięć wszystkich kobiet – żołnierzy Wojskowej Służby Kobiet". Odsłonięcie tablicy dokonała płk Wittek. 
W grudniu 1976 roku przystąpiła do Związku Bojowników o Wolność i Demokrację. W 1981 roku zaproszono ją do wzięcia udziału w Komitecie Honorowym Budowy Pomnika Powstania Warszawskiego 1944. Podczas budowy pomnika doszło do kontrowersji co do nazwy monumentu. Władze komunistyczne opowiadały się za nazwami Pomnik Powstańców lub Bohaterów Powstania, co wzbudzało niezadowolenie wśród m.in. prezydenta Warszawy gen. Mieczysława Dębickiego i autora zwycięskiego projektu Piotra Rzeczkowskiego. W wyniku sporów zawieszono prezydium Komitetu Społecznego, a wspierający go Komitet Honorowy został rozwiązany. Konflikt doprowadził do zerwania (trwającego od 1918 roku) kontaktu pomiędzy Marią Wittek a gen. Janem Mazurkiewiczem, przewodniczącym Zarządu Tymczasowego, opowiadającym się na zmianę nazwy pomnika.
W latach 80. była zaangażowała w działalność Niezależnego Samorządnego Związku Zawodowego „Solidarność” (NSZZ Solidarność”). W czasie stanu wojennego zabezpieczała archiwum NSZZ Solidarność” Uniwersytetu Warszawskiego. Do dzisiaj nie wiadomo, gdzie dokumenty były przechowywane.
W 1988 roku została członkinią Prymasowskiego Komitetu Obchodów 70-lecia Niepodległości. W maju 1989 roku znalazła się w Komisji, której zadaniem było zorganizowanie pieniędzy na rzecz utworzenia Muzeum i Archiwum Armii Krajowej. W wyniku działań Komisji 20 lutego 1990 roku powołano Fundację „Archiwum i Muzeum Armii Krajowej im. gen Stefana Roweckiego „Grota”. Ponadto w latach 80. współtworzyła Rodzinę Legionowo-Peowiacką oraz Duszpasterstwa Piłsudczyków.
W 1990 roku po raz ostatni wystąpiła z apelem publicznym. W czasie kampanii prezydenckiej opowiedziała się jako zwolenniczka Lecha Wałęsy.
Na mocy postanowienia prezydenta RP Lecha Wałęsy z 30 kwietnia 1991 roku o numerze W-111-24-91 awansowała na stopień generała brygady. Uroczystość nadania stopnia odbyła się 2 maja 1991 roku. Nominację wręczył minister ds. bezpieczeństwa narodowego Lech Kaczyński oraz towarzyszący mu wiceminister obrony narodowej Bronisław Komorowski i gen. Leon Komarnicki.
Pod koniec życia była członkiem Rady Naczelnej Światowego Związku Żołnierzy Armii Krajowej.
Zmarła 19 kwietnia 1997 roku w Warszawie. Została pochowana 24 kwietnia na Cmentarzu Wojskowym na Powązkach.
Upamiętnienie.
Memoriał Generał Marii Wittek.
W dniach 16 i 17 listopada 1996 roku w Toruniu odbył się Zjazd polskich kombatantek II wojny światowej. Podczas zjazdu Fundacja „Archiwum i Muzeum Pomorskie AK oraz Wojskowej Służby Kobiet” (ob. Fundacja Generał Elżbiety Zawackiej) powołała Memoriał Generał Marii Wittek. Głównym zadaniem Memoriału było upamiętnienie wojskowej służby kobiet, działającej w strukturach AK, Armii Ludowej, wojskowych organizacji konspiracyjnych spoza AK oraz Polskich Siłach Zbrojnych na Zachodzie. Zebrane relacje są gromadzone przez Fundację w Archiwum Wojskowej Służby Kobiet. Do 2016 roku w Archiwum zgromadzono 4600 teczek osobowych.
Pomnik Marii Wittek.
19 kwietnia 2007, w 10-lecie jej śmierci, przy dziedzińcu Muzeum Wojska Polskiego w Warszawie został odsłonięty pomnik autorstwa prof. Jana Bohdana Chmielewskiego ufundowany z własnych środków przez gen. Elżbietę Zawacką.
Ulice.
Imię Alei Generał Marii Wittek nosi od 25 sierpnia 2016 roku dwujezdniowa ulica na warszawskich Bielanach, łącząca Most Marii Skłodowskiej-Curie (tzw. "Most Północny") z węzłem przesiadkowym przy stacji metra Młociny.

</doc>
<doc id="320103" url="https://pl.wikipedia.org/wiki?curid=320103" title="Beni (rzeka)">
Beni (rzeka)

Beni – rzeka w Boliwii. Stanowi dopływ rzeki Madeira. Długość 920 km. Żeglowna na odcinku 800 km. Głównym dopływem jest Madre de Dios.

</doc>
<doc id="320104" url="https://pl.wikipedia.org/wiki?curid=320104" title="George Smathers">
George Smathers

George Armistead Smathers (ur. 14 listopada 1913, zm. 20 stycznia 2007) – amerykański polityk i prawnik, demokrata, który przez przeszło 18 lat reprezentował stan Floryda w Senacie USA, oraz wcześniej jeden z jej okręgów w Izbie Reprezentantów.
Rys biograficzny.
Smathers urodził się w Atlantic City w New Jersey w rodzinie o pewnych tradycjach politycznych. Jego wuj, William Howell Smathers, był senatorem z New Jersey. W roku 1919 rodzina przeniosła się na Florydę.
Studiował prawo na tamtejszym uniwersytecie, gdzie był członkiem i prezesem bractwa Sigma Alpha Epsilon, kapitanem drużyny sportowej oraz przewodniczącym ciała studenckiego. W roku 1938 powrócił do Miami, gdzie, od 1940 do 1942 nabrał pewnej praktyki publicznej, pracując jako asystent prokuratora okręgowego. W czasie II wojny światowej służył w piechocie morskiej.
Kariera polityczna.
Po wojnie zdobył ostrogi kongresmena, który to urząd piastował przez dwie (1947-1951) dwuletnie kadencje. Zaraz potem przesiadł się w wyborach roku 1950 na fotel senatora, pokonując w wyborach wstępnych urzędującego liberalnego senatora Claude’a Peppera. W czasie kampanii Smathers zarzucał swemu oponentowi sprzyjanie komunistom oraz atakował za poparcie dla idei rozszerzenia praw obywatelskich. Sam zaliczał się do konserwatywnych w tym względzie demokratów z południa ("Dixiecrats"). Wygłosił też przemówienie następującej treści, choć potem zaprzeczał, iż miało to kiedykolwiek miejsce:
"Claude Pepper jest znany wszystkim jako bezwstydny ekstrowert, który uprawia nepotyzm ze swoją sekretarką. Co gorsza niezbicie wiadomo, iż przed ślubem uprawiał celibat" (za: Zygmunt Broniarek, "Biały Dom i jego prezydenci")
W Senacie zasiadał w latach 1951-1969, czyli trzy sześcioletnie kadencje. W tym czasie zaprzyjaźnił się bardzo blisko zarówno z Johnem F. Kennedym z Massachusetts i Richardem Nixonem z Kalifornii, którzy obaj zostali potem prezydentami Stanów Zjednoczonych. Smathers, zapytany kiedyś o różnicę między swoimi dwoma przyjaciółmi i zajadłymi politycznymi antagonistami (choć paradoksalnie Kennedy i Nixon utrzymywali dobre stosunki osobiste), odparł, że Kennedy był bardziej zabawny.
W roku 1956 jak prawie wszyscy senatorzy demokratyczni z Południa podpisali dokument zwany "Southern Manifesto", który atakował decyzję Sądu Najwyższego, uznającą desegregację w szkołach publicznych za niezgodne z konstytucją. Jedynymi demokratami, którzy go nie podpisali byli Lyndon B. Johnson z Teksasu oraz Estes Kefauver i Albert Gore senior z Tennessee.
W roku 1960 Smathers ubiegał się o nominację partii jako kandydat na prezydenta, ale nie miał szans na jej uzyskanie i prowadził potem kampanię Kennedy’ego na Południu. Wielu uważało, iż jego kandydatura miała na celu pomóc Kennedy’emu w zdobyciu południa na konwencji z jego poparciem. W ogóle uważany był za członka "klanu Kennedych".
W roku 1968 ponownie ubiegał się o nominację prezydencką, rezygnując z walki o reelekcję do Senatu. Pokonany został jednak przez wiceprezydenta Huberta Humphreya. Kandydat demokratów na wakujące stanowisko senatora i były gubernator stanu T. LeRoy Collins przegrał wybory.

</doc>
<doc id="320106" url="https://pl.wikipedia.org/wiki?curid=320106" title="Klaus Kinski">
Klaus Kinski

Klaus Kinski, właściwie Nikolaus Karl Günther Nakszyński (ur. 18 października 1926 w Sopocie, zm. 23 listopada 1991 w Lagunitas-Forest Knolls w Kalifornii) – niemiecki aktor, reżyser, scenarzysta i pisarz. Ojciec Poli, Nastassji i Nikolaia – przyrodniego rodzeństwa aktorów. Uchodzi za jedną z najbardziej barwnych i kontrowersyjnych postaci europejskiego kina drugiej połowy XX wieku. Przez długie lata współpracował z niemieckim reżyserem Wernerem Herzogiem, który w 1999 roku nakręcił film poświęcony ich burzliwej znajomości: "Mein liebster Feind" "–" "Klaus Kinski" ("Mój ukochany wróg").
Życiorys.
Wczesne lata.
Urodził się w Sopocie, znajdującym się wówczas w granicach Wolnego Miasta Gdańsk. Jego ojciec Bruno Nakszyński, aptekarz, był polskiego pochodzenia. Jego matka Susanne (z domu Lutze), była pielęgniarką i córką miejscowego pastora. Klaus wychowywał się ze starszym rodzeństwem: siostrą Inge oraz braćmi: Arnem i Hansem-Joachimem. W okresie wielkiego kryzysu, w 1931 roku, kiedy miał pięć lat jego rodzina przeniosła się do Berlina, osiedliła się w mieszkaniu w Wartburgstraße 3 w dzielnicy Schöneberg i otrzymała obywatelstwo niemieckie.
Kinski pozostał bez ojca od najmłodszych lat, ponieważ Bruno postanowił opuścić rodzinę, by realizować swoje marzenia jako niespełniony śpiewak operowy. W 1936 Klaus ukończył Prinz-Heinrich-Gymnasium w Schönebergu. Jego młodość była naznaczona II wojną światową. W 1943 roku, mając 17 lat został wcielony do Luftwaffe, gdzie służył jako spadochroniarz. Dostał się do niewoli brytyjskiej na terytorium Holandii, po czym został internowany w Berechurch w hrabstwie Essex. W 1946 roku, po spędzeniu roku i czterech miesięcy w niewoli, wrócił do okupowanych Niemiec.
W 1946 roku został zatrudniony w renomowanym Schlosspark-Theater w Berlinie. W następnym roku został zwolniony przez menadżera ze względu na jego nieprzewidywalne zachowanie. Z czasem stawał się coraz bardziej agresywny. W 1950 przez trzy dni przebywał w szpitalu psychiatrycznym po tym, jak prześladował kobietę, która nie odwzajemniała jego uczucia. Początkowo lekarze podejrzewali u niego schizofrenię, ale potem zdiagnozowano u niego zaburzenia psychopatyczne.
Kariera.
W 1948 zadebiutował jako holenderski więzień na planie czarno-białego dramatu Artura Braunera "Morituri". Grał niewielką rolę jako przesłuchiwany przez aliantów wolontariusz na początku filmu Anatole’a Litvaka "Decyzja przed świtem" ("Decision Before Dawn", 1951) u boku Oskara Wernera i Richarda Baseharta. Potem trafił do dramatu Roberta Rosselliniego "Strach" ("La Paura", 1954) z Ingrid Bergman jako artysta kabaretowy. Zagrał księcia Ottona I Bawarskiego w niemieckim dramacie "Ludwig II: Glanz und Ende eines Königs" (1955) z O. W. Fischerem.
Kinski wystąpił w wielu produkcjach filmowych oraz teatralnych. Od 1962, gdy zerwał połowę z kilkudziesięciu swoich przedstawień z tekstami Villona i Goethego, nie występował z programami scenicznymi. Grał za to w każdym filmie, w jaki go zaangażowano. W latach 60. udało mu się odegrać niemal sześćdziesiąt ról. Mimo iż większość z tych filmów stanowiła produkcje klasy B, pamiętnymi zostają występy Kinskiego w tak klasycznych obrazach, jak ekranizacja powieści "Doktor Żywago" ("Doctor Zhivago", 1965) w reżyserii Davida Leana w roli Kostojeda czy spaghetti western Sergio Leone "Za kilka dolarów więcej" ("Per Qualche Dollaro in Più", 1965) jako Wild. Do historii przeszedł również monolog aktora wygłoszony w listopadzie 1971 w Deutschlandhalle w Berlinie, zatytułowany "Jezus Chrystus Zbawiciel".
Zagrał w 134. filmach, pięć z nich w reżyserii Wernera Herzoga przeszło do historii kina: "Aguirre, gniew boży" ("Aguirre, der Zorn Gottes", 1972), "Nosferatu wampir" ("Nosferatu: Phantom der Nacht", 1979), "Woyzeck" (1979) i "Fitzcarraldo" (1982). Łącznie wystąpił w 300 rolach teatralnych i filmowych.
Według autobiografii Kinskiego "Ich brauche Liebe" ("Potrzebuję miłości", 1987) żadna ze scen seksu w dramacie Shūji Terayamy "Owoce namiętności" ("Les fruits de la passion", 1981) na podstawie powieści Pauline Réage nie była udawana. Był reżyserem, scenarzystą i odtwórcą tytułowej roli (wybitnego skrzypka Niccolò Paganiniego) biograficznego dramatu muzycznego "Paganini" (1989). Był to ostatni film, w którym zagrał.
Życie prywatne.
11 czerwca 1952 ożenił się z piosenkarką Gislinde Kühbeck, z którą miał córkę Polę (ur. 23 marca 1952 w Berlinie). W roku 1955 rozwiódł się. 30 października 1960 poślubił aktorkę Brigitte Ruth Tocki, z którą miał córkę Nastassję (ur. 24 stycznia 1961 w Berlinie). Po jedenastu latach małżeństwa doszło do rozwodu w 1971 roku. W latach 1971–1979 jego żoną była Minhoi Loanic, z którą miał syna Nanhoïa Nikolaia (ur. 30 lipca 1976 w Paryżu). W latach 1987–1989 był mężem Debory Caprioglio, z którą nie miał dzieci.
Śmierć.
Zmarł w Kalifornii na zawał serca w wieku 65 lat. Jego ciało zostało skremowane, a prochy wrzucone do Pacyfiku.
Kontrowersje.
W ciągu swojego życia uchodził za bardzo ekscentrycznego artystę. W latach 70. wiele osób uważało go za zmanierowanego gwiazdora filmowego. W spektaklu "Jezus Chrystus Zbawiciel" Kinski wcielił się w rolę oskarżyciela Jezusa, co wystarczyło, by przedstawienie zakończyło się skandalem. Nawet najlepsze ze swoich filmów nazywał „beznadziejnymi szmirami”, a reżyserów wyzywał od „nieudolnych durniów”. O swojej filmowej karierze mawiał: „Jestem dziwką – robię to tylko dla pieniędzy”. Werner Herzog, który znał Kinskiego od lat 50., powiedział po latach: „Kinski nie był aktorem. Nienawidził tego zawodu. Był jedynym geniuszem, jakiego udało mi się spotkać”. Herzog ujawnił także, że jeszcze gdy jako nastolatek dzielił z nim mieszkanie, Kinski dostawał nieraz kilkudniowych napadów szału. Rozbijał wówczas naczynia, niszczył meble.
13 stycznia 2013 do niemieckich księgarń trafiła autobiograficzna książka "Kindermund" ("Dziecięce usta"), gdzie starsza córka, Pola Kinski, oskarżyła ojca o molestowanie seksualne i tyranizowanie całej rodziny. W wywiadzie dla tygodnika „Stern” Pola Kinski ujawniła, że jej ojciec molestował ją od piątego roku życia, a po raz pierwszy zgwałcił, gdy miała dziewięć lat. Sławny aktor finansował Poli kosztowny styl życia i obsypywał ją prezentami, nakazując jej milczenie. Z kolei młodsza córka, Nastassja Kinski, opisuje na łamach „Bild” atmosferę strachu panującą w domu – "„Nie był ojcem. 99 procent czasu panicznie się go bałam. Był nieobliczalny, terroryzował całą rodzinę”" – wyznawała w wywiadzie.

</doc>
<doc id="320110" url="https://pl.wikipedia.org/wiki?curid=320110" title="Warren Buffett">
Warren Buffett

Warren Edward Buffett (ur. 30 sierpnia 1930 w Omaha) – amerykański inwestor giełdowy, przedsiębiorca i filantrop. Dyrektor generalny holdingu Berkshire Hathaway, uważany za jednego z najlepszych inwestorów na świecie. Od lat notowany na liście najbogatszych ludzi świata magazynu „Forbes”. W 2023 roku jego majątek był wyceniany na 108,3 miliarda dolarów.
Bywa nazywany „Wyrocznią z Omaha” lub „Mędrcem z Omaha” i jest znany z wierności zasadom inwestowania w wartość ("value investing") oraz oszczędności i skromności w życiu osobistym, pomimo posiadanej fortuny.
Życiorys.
Jest synem Leili i Howarda Buffettów. Ojciec był maklerem, przedsiębiorcą i politykiem, członkiem Izby Reprezentantów z Partii Republikańskiej. Warren jako młody chłopak pracował w rodzinnym sklepie spożywczym w Omaha. W wieku 12 lat przeniósł się z rodzicami do Waszyngtonu. Tam zajął się m.in. roznoszeniem gazet. 
Studiował w Wharton School na Uniwersytecie Pensylwanii, następnie przeniósł się i ukończył studia na poziomie licencjackim na University of Nebraska–Lincoln. W 1951 roku kończył studia w Columbia Business School, uzyskując tytuł magistra ekonomii. Wybór Columbia Business School był spowodowany tym, że wykładowcą finansów był tam Benjamin Graham, którego idee zawarte w książkach "Security Analysis" i "Intelligent Investor" Buffett bardzo cenił. Po ukończeniu studiów wrócił do Omaha i podjął pracę w spółce ojca, Buffet-Falk &amp; Company. w 1954 roku przyjął ofertę Benjamina Grahama pracy w jego spółce, i Buffettowie przeprowadzili się do Nowego Jorku. Wrócili na stałe do Omaha w 1956 roku, po przejściu Grahama na emeryturę. W tym samym roku założył swoją pierwsza spółkę.
W 1959 roku poznał Charliego Mungera, który wkrótce został jego wspólnikiem i przyjacielem. 
W 1962 roku jego spółka Buffet Partnership rozpoczęła skup akcji spółki Berkshire Hathaway, stając się jej większościowym akcjonariuszem. W 1969 roku zlikwidował Buffet Partnership (spółka w latach 1957−1968 uzyskała średnią roczną stopę zwrotu w wysokości 31,6%). W latach 1991−1992 pełnił funkcje tymczasowego prezesa i przewodniczącego rady nadzorczej banku inwestycyjnego Salomon Brothers.
Zarządzany przez Buffeta Berkshire Hathaway kontroluje duże pakiety akcji spółek giełdowych, m.in. Apple, American Express i Coca-Coli. Jego strategia inwestycyjna polega na nabywaniu dużych pakietów akcji stosunkowo niewielkiej liczby dobrze zarządzanych przedsiębiorstw (inwestowanie skoncentrowane). Ich wartość szacuje m.in. za pomocą metody zdyskontowanych przepływów pieniężnych.
W kwietniu 2012 roku zdiagnozowano u niego raka prostaty.
Działalność charytatywna.
Prowadzi działalność filantropijną – założył i sponsoruje fundację The Buffett Foundation. W 2006 roku poinformował, że zamierza przekazać 12 050 000 akcji Berkshire Hathaway pięciu fundacjom charytatywnym, w tym pięć szóstych tego majątku fundacji Billa i Melindy Gates. Beneficjentami pozostałej części zostały Susan Thompson Buffett Foundation i trzy inne fundacje prowadzone przez dzieci Buffetta. Wartość darowizny wynosiła ok. 37 mld dolarów, co stanowiło największą darowiznę w historii Stanów Zjednoczonych.
Życie prywatne.
W 1952 roku ożenił się z Susan Thompson (zm. 2004). W związku urodziła się trójka dzieci. W 1977 roku Susan Buffett przeprowadziła się do San Francisco, ale para nigdy się nie rozwiodła i pozostała w bliskiej przyjaźni. W 2006 roku ożenił się z Astrid Menks, z którą mieszkał od 1978 roku.

</doc>
<doc id="320114" url="https://pl.wikipedia.org/wiki?curid=320114" title="Odczyn wiązania dopełniacza">
Odczyn wiązania dopełniacza

Odczyn wiązania dopełniacza (OWD) – technika immunologiczna umożliwiająca wykrycie i określenie antygenu lub przeciwciała w badanym materiale (surowicy).
Wykorzystuje się zdolność dopełniacza do lizy kompleksu: krwinka czerwona + swoiste przeciwciało. Odczyn jest dwustopniowy i zawiera układ testujący: surowica badana pozbawiona własnego dopełniacza (podgrzana wcześniej do temp. 56°C) + antygen + dopełniacz, inkubacja,
następnie dodaje się system wykrywający: krwinki czerwone owcy + przeciwciała swoiste (amboceptor króliczy). Brak hemolizy świadczy o obecności poszukiwanych przeciwciał – odczyn dodatni, obecność hemolizy – odczyn ujemny. Prawidłowe wykonanie odczynu wymaga odpowiednich kontroli i precyzyjnej standaryzacji. Do niedawna był stosowany w diagnostyce kiły jako tzw. odczyn Wassermana (jakościowy) lub Kolmera (ilościowy).
Określenia przeciwciała w badanej surowicy.
Jeżeli poszukujemy przeciwciał to zamiast kolejnych rozcieńczeń antygenu przygotowujemy rozcieńczenia (również podwójne) surowicy i dodajemy stałą ilość antygenu.

</doc>
<doc id="320116" url="https://pl.wikipedia.org/wiki?curid=320116" title="Madre de Dios">
Madre de Dios

Madre de Dios – rzeka w Peru i Boliwii, dopływ Beni, która z kolei wpada do rzeki Madeira. Długość 1100 km. Żeglowna na odcinku 1000 km.

</doc>
<doc id="320123" url="https://pl.wikipedia.org/wiki?curid=320123" title="Kraj morawsko-śląski">
Kraj morawsko-śląski

Kraj morawsko-śląski (), do 30 maja 2001 r. "kraj ostrawski" (cz. ) – to region administracyjny w Czechach, odpowiednik polskiego województwa, przy granicy ze Słowacją i Polską, u ujścia Opawy i Ostrawicy do Odry. Stolicą kraju jest Ostrawa. Jego obszar wchodził do 31 grudnia 2020 w skład okręgu terytorialnego kraj północnomorawski.
W czasach Czechosłowacji region nazywany był "stalowym sercem kraju". Do tej pory dominującą gałęzią gospodarki jest tu przemysł ciężki, zwłaszcza hutnictwo stali.
Informacje ogólne.
Kraj obejmuje północne Morawy i większą część Śląska Czeskiego (czeską część Śląska Cieszyńskiego (w tym Zaolzie), Śląsk Opawski i kraik hulczyński oraz miejscowość Heřmanovice, która położona była w dolnośląskim księstwie nyskim). W przeszłości na Śląsku Opawskim znajdowały się również liczne morawskie enklawy, głównie w okolicach Opawy oraz miasta Zlaté Hory. Na południu sąsiaduje z krajem zlińskim, na zachodzie z krajem ołomunieckim, na północy z polskim woj. opolskim oraz woj. śląskim, na południowym wschodzie ze słowackim krajem żylińskim.
Warunki geograficzne.
Kraj morawsko-śląski leży na granicy Masywu Czeskiego i Karpat Zachodnich.
Najwyższe wzniesienie – Pradziad (1491 m n.p.m.) w paśmie Jesioników na granicy z krajem ołomunieckim. Na przeciwnym krańcu regionu leży Łysa Góra (cz. "Lysá hora") (1324 m n.p.m.) w pasmie Beskidów Śląsko-Morawskich na granicy z krajem zlińskim. Niższe pasmo górskie to Beskid Śląski na pograniczu z Polską. Północny zachód obszaru to wyżyna w dorzeczu Odry i jej dopływów.
Większość kraju poprzez rzekę Odrę i jej dopływy (Opawę, Ostrawicę, Olzę oraz Osobłogę) należy do zlewni Morza Bałtyckiego. Teren Niskiego Jesionika w okolicach Rýmařova oraz część powiatu Nowy Jiczyn poprzez Morawę należy do zlewni Morza Czarnego.
Pomimo przemysłowego charakteru kraju jest w nim szereg obszarów chronionych – odpowiedników parków krajobrazowych. Są to CHKO Beskidy, CHKO Jesioniki oraz CHKO Poodří. Ponadto jest tu 131 niewielkich rezerwatów przyrody.
Podział administracyjny.
Region podzielony jest na 300 gmin, z czego 22 gminy z poszerzonymi kompetencjami, które po reformie administracyjnej, od 1 stycznia 2003, stały się jednostkami podziału administracyjnego. Na mocy tej samej reformy powiaty nie są już jednostką podziału administracyjnego Czech. Podział na powiaty zachowały jednak sądy, policja i niektóre inne urzędy państwowe. Został on również zachowany dla celów statystycznych. Kraj morawsko-śląski dzieli się na 6 powiatów.
Historia.
W czasach monarchii austro-węgierskiej tereny te częściowo należały do margrabstwa morawskiego, a częściowo do Śląska Austriackiego.
W latach 1949–1960 większość dzisiejszego kraju morawsko-śląskiego podzielona była pomiędzy dwa – ostrawski (większość terenów) oraz ołomuniecki. Po roku 1960 obszar kraju morawsko-ślaskiego znalazł się w granicach kraju północnomorawskiego (cz. "Severomoravský kraj"), który to stan trwał do 31 grudnia 1999 roku.
Kraj morawsko-śląski powstał w wyniku reformy administracyjnej w 2000. Sąd krajowy w Ostrawie jednak nadal ma jurysdykcję na obszarze kraju północnomorawskiego z 1960 r.
Ludność.
Kraj ten ma największą liczbę mieszkańców w Czechach oraz największą gęstość zaludnienia – 230 mieszkańców na km² (przy średniej 130 mieszk./km² w Czechach). Największa gęstość zaludnienia występuje w powiecie ostrawskim – 453 mieszk./km², najmniejsza w powiecie Bruntal – 63 mieszk./km². Mimo dużego napływu po II wojnie światowej Czechów z głębi kraju na dużej części tego terenu, w czeskiej części Śląska Cieszyńskiego mieszka rdzenna społeczność Ślązaków (tzw. "Cieszyniocy"; jako Ślązacy w spisie określiło się 11 317 osób), a także na większości tego obszaru (Zaolzie) mniejszość polska (według spisu z 2011 roku – 28 430 osób w całym kraju morawsko-śląskim). Osobną grupą etniczną są drudzy co do liczby, po Czechach, Słowacy, a także mniej liczne społeczności Morawian, Niemców, Romów, Wietnamczyków i Ukraińców.
Gospodarka.
Na terenie tej jednostki administracyjnej występują złoża węgla kamiennego eksploatowane przez liczne kopalnie w Zagłębiu Ostrawsko-Karwińskim oraz duże huty stali w Ostrawie i Trzyńcu. Rozbudowany przemysł maszynowy.
Około połowy obszaru zajmują tereny rolnicze, a 35% lasy, głównie w Beskidach i Jesionikach.
Kultura, sport, zabytki.
Centrum kulturalnym kraju morawsko-śląskiego jest jego stolica Ostrawa. Na jego obszarze znajduje się 19 teatrów, 63 muzea, 99 galerii sztuki, 63 kina, 429 bibliotek. Ponadto 113 stadionów sportowych i 26 lodowisk nie licząc setek lokalnych boisk, hal sportowych i basenów. Na uwagę zasługuje teatr w Czeskim Cieszynie – "Těšínské Divadlo" ze sceną czeską i polską. W Ostrawie swoją siedzibę ma Orkiestra Symfoniczna Janáčka. Ponadto znajduje się tu wiele pamiątek historycznych – zamków i pałaców oraz założeń urbanistycznych. Takimi są historyczne centra miast Nowy Jiczyn, Příbor, oraz Štramberk, zamki Hradec nad Moravicí, Radun, Kravaříce na Opavsku oraz Fulnek, pałace Sovinec nad Rýmařov, Starý Jičín oraz Hukvaldy w Beskidach. Interesujące są też muzea: automobilizmu w Kopřivnicy, wagonów kolejowych w Studénce oraz górnictwa w dzielnicy Ostrawy Petřkovicach.
W górach liczne wyciągi narciarskie i rozbudowana baza hotelowo-noclegowa.
Transport.
Po podziale Czechosłowacji na dwa niezależne państwa, województwo stało się ważnym węzłem komunikacyjnym na styku Czech, Słowacji i Polski. W latach 2002–2010 budowana była autostrada D1 pomiędzy Lipníkem nad Bečvou a Boguminem w pobliżu granicy polskiej, a dzięki jej otwarciu Kraj morawsko-śląski uzyskał połączenie autostradowe z Pragą. Po stronie polskiej w 2012 r. oddano do użytku autostradę A1, która na granicy państwowej w pobliżu czeskiego Bogumina (Věřňovice) i polskiego Wodzisławia Śląskiego (Gorzyczki), łączy się z czeską autostradą D1. Tym samym kraj morawsko-śląski ma zapewnione połączenie autostradowe z Polską. Ponadto przez województwo przebiegają dwie trasy międzynarodowe – E75 oraz E462.
Ostrawa z Boguminem tworzą ważny węzeł kolejowy. W Boguminie krzyżują się linie kolejowe łączące Polskę (stacje w Chałupkach i Zebrzydowicach), Słowację (Czadca) i Czechy (Ostrawa).
Największym w regionie lotniskiem jest port lotniczy Ostrava-Mošnov drugi co do wielkości w Czechach, o lokalnym znaczeniu, około 20 kilometrów od Ostrawy. Przystosowany do lądowania najcięższych samolotów – długość pasa startowego 3600 metrów.
Szkolnictwo.
Na terenie Województwa znajduje się: 36 gimnazjów, 85 średnich szkół zakładowych, 56 pomaturalnych szkół zawodowych, 10 wyższych uczelni zawodowych i cztery szkoły wyższe: Wyższa Szkoła Górnicza – Uniwersytet Techniczny w Ostrawie, Uniwersytet Ostrawski, Uniwersytet Śląski w Opawie oraz Wyższa Szkoła Zawodowa w Ostrawie. Razem 14 wydziałów i ponad 25 000 studentów.

</doc>
<doc id="320126" url="https://pl.wikipedia.org/wiki?curid=320126" title="Christian Karembeu">
Christian Karembeu

Christian Lali Karembeu (ur. 3 grudnia 1970 na Lifou, Nowa Kaledonia) – francuski piłkarz, reprezentant kraju, mistrz świata i Europy, zdobywca Pucharu Europejskich Mistrzów Krajowych.
Pochodzenie.
Pochodzi z Nowej Kaledonii (francuskiego terytorium zamorskiego), gdzie mieszkał na wyspie Lifou. Przyszedł na świat w rodzinie wielodzietnej (18 dzieci). Jego dziadek ze strony ojca (Willy Karembeu) należał do grupy wojowników przedstawianych zwiedzającym Paryżanom w "Jardin d'Acclimatation" podczas Wystawy Kolonialnej w 1931.
Kariera piłkarska.
Grał jako obrońca lub defensywny pomocnik. Na rodzinnej wyspie trenował jako junior w klubie FC Gaïtcha. Od 1990 występował w lidze francuskiej w zespole FC Nantes (do 1995). Z klubem tym świętował mistrzostwo Francji w 1995 oraz osiągnął finał krajowego pucharu (1993), występując łącznie w 130 meczach ligowych. W 1995 przeniósł się do Sampdorii, a w 1997 do Realu Madryt (1998 i 2000 wygrana w Lidze Mistrzów). W kolejnych latach grał w angielskim Middlesbrough F.C. (2000/2001), greckim Olympiakos SFP (2001–2004, mistrzostwo Grecji 2002 i 2003), szwajcarskim Servette FC (2004), francuskim SC Bastia (2005). W październiku 2005 ogłosił zakończenie kariery sportowej. Obecnie jest skautem Arsenalu Londyn na Australię i Oceanię.
Znaczące sukcesy odniósł w piłce reprezentacyjnej. W latach 1992–2002 wystąpił w 53 meczach zespołu narodowego i miał udział w zdobyciu mistrzostwa świata przez Francję na Mundialu w 1998. Grał również w zwycięskim zespole w finałach Mistrzostw Europy w 2000, ale występował już wówczas znacznie rzadziej (jeden mecz w turnieju finałowym). W 2001 zdobył także z zespołem narodowym Puchar Konfederacji.
Życie prywatne.
Od grudnia 1998 do marca 2011 jego żoną była słowacka modelka Adriana Sklenaříková.

</doc>
<doc id="320134" url="https://pl.wikipedia.org/wiki?curid=320134" title="Olympique de Marseille">
Olympique de Marseille



</doc>
<doc id="320137" url="https://pl.wikipedia.org/wiki?curid=320137" title="Jamb">
Jamb

Jamb (gr. – íambos) w metryce iloczasowej to stopa metryczna złożona z dwóch sylab – krótkiej i długiej, o postaci: 
W wierszach polskich odpowiednikiem jest sekwencja dwóch sylab: nieakcentowanej i akcentowanej. W języku polskim bardzo niewiele wyrazów to naturalne jamby (np. "aha), więc stopa ta jest zwykle tworzona jako zestrój z proklityką (np. "do snu) lub dzięki odpowiedniemu łączeniu wyrazów w szyku zdania, jak w pierwszym wersie " Monachomachii" Krasickiego:
Przeciwny do jambu układ sylab ma trochej.
Rytm wierszy jambicznych jest bardziej wyrazisty, gdy na parzystych sylabach wersu stoją jednozgłoskowe wyrazy akcentowane. Jedne z najlepszych wierszy jambicznych w literaturze polskiej wyszły spod pióra Adama Asnyka (Dałam ci moc, Daremne żale, Ta łza, Ulewa).
Najkrótszym formatem wiersza jambicznego stosowanym w praktyce jest w wersyfikacji polskiej dwustopowiec męski (sSsS), a najdłuższym ośmiostopowiec żeński (sSsSsSsS||sSsSsSsSs), użyty między innymi w Dziewczynie Bolesława Leśmiana).
Najpopularniejszym rozmiarem jest czterostopowiec. Siedmiostopowiec trafia się w przekładach z wiersza nowogreckiego.

</doc>
<doc id="320138" url="https://pl.wikipedia.org/wiki?curid=320138" title="Józef Stopka">
Józef Stopka

Józef Stopka (ur. 2 stycznia 1942 w Dzianiszu) – polski biathlonista, brązowy medalista mistrzostw świata.
Kariera.
Na mistrzostwach świata w Garmisch-Partenkirchen w 1966 roku był 14. w biegu indywidualnym. Podczas rozgrywanych rok później mistrzostw świata w Altenbergu zajął 24. miejsce na tym samym dystansie, a w sztafecie był szósty. Szóstą pozycję w sztafecie zajął również na mistrzostwach świata w Östersund w 1970 roku. Największy sukces odniósł podczas mistrzostw świata w Hämeenlinna w 1971 roku, kiedy wraz z Aleksandrem Klimą, Józefem Różakiem i Andrzejem Rapaczem zdobył brązowy medal w sztafecie. Zajął tam także 16. miejsce w biegu indywidualnym.
W 1968 roku wystartował na igrzyskach olimpijskich w Grenoble, gdzie zajął 48. w biegu indywidualnym. Brał też udział w igrzyskach w Sapporo w 1972 roku, zajmując 35. miejsce na tym samym dystansie i siódme w sztafecie (razem z Klimą, Różakiem i Rapaczem).
W 1985 roku wraz z żoną i trójką dzieci wyemigrował do Stanów Zjednoczonych.

</doc>
<doc id="320139" url="https://pl.wikipedia.org/wiki?curid=320139" title="Solimoes">
Solimoes



</doc>
<doc id="320141" url="https://pl.wikipedia.org/wiki?curid=320141" title="Cate Blanchett">
Cate Blanchett

Cate Blanchett, właśc. Catherine Élise Blanchett (ur. 14 maja 1969 w Melbourne) – australijska aktorka filmowa i teatralna. Zajmuje się również reżyserią teatralną. Laureatka dwóch Oscarów: za drugoplanową rolę w filmie "Aviator" (2004) oraz pierwszoplanową w "Blue Jasmine" (2013). Wystąpiła też m.in. jako Galadriela we "Władcy Pierścieni" i "Hobbicie" oraz Hela w "".
Życiorys.
Urodziła się w Ivanhoe na przedmieściach Melbourne. Jest córką June – australijskiej nauczycielki, i Roberta – amerykańskiego oficera U.S. Navy, który zmarł na zawał serca, kiedy Cate miała 10 lat. Ma starszego brata Boba i młodszą siostrę Genevieve. Studiowała ekonomię i sztukę na uniwersytecie w Melbourne. W wieku 18 lat wyjechała do Egiptu, gdzie po raz pierwszy pojawiła się jako statystka w filmie "Kaboria". Po powrocie do Australii przeniosła się do Sydney, gdzie ukończyła studia w Narodowym Instytucie Teatralnym.
Początkowo grała w teatrze, pierwszą ważną rolę zagrała w 1993 u boku Geoffreya Rusha w sztuce "Oleanna" Davida Mameta. Jej pierwszą ważną rolą filmową była rola Elżbiety I w filmie "Elizabeth" (1998), za którą zdobyła Złoty Glob, BAFT-ę oraz nominację do Oscara. W 1999 była nominowana do BAFT-y za rolę w filmie "Utalentowany pan Ripley". W trylogii filmowej Petera Jacksona "Władca Pierścieni" zagrała Galadrielę.
W 2005 zdobyła Oscara w kategorii najlepsza aktorka drugoplanowa za rolę Katharine Hepburn w filmie "Aviator". Uczyniło ją to pierwszą w historii laureatką Oscara, która zagrała osobę nagrodzoną tą samą nagrodą. Za rolę u boku Judi Dench w filmie "Notatki o skandalu" (2006) zdobyła kolejną nominację do Oscara. W 2007 zagrała w filmach "I’m Not There. Gdzie indziej jestem" i "", zdobywając kolejne nominacje do Nagrody Akademii Filmowej. W 2008 aktorka została wyróżniona gwiazdą w Hollywood Walk of Fame. W 2014 zdobyła drugiego Oscara, za pierwszoplanową rolę w filmie "Blue Jasmine".
Przewodniczyła jury konkursu głównego na 71. MFF w Cannes (2018) oraz na 77. MFF w Wenecji (2020).
Życie prywatne.
Jej mężem jest scenarzysta Andrew Upton. Mają trzech synów: Dashiela (ur. 2001), Romana (ur. 2004) oraz Ignatusa Martina (ur. 2008). W 2015 adoptowali dziewczynkę (Edith Vivian Patricia).

</doc>
<doc id="320144" url="https://pl.wikipedia.org/wiki?curid=320144" title="Botanik">
Botanik



</doc>
<doc id="320150" url="https://pl.wikipedia.org/wiki?curid=320150" title="Zygfryd Józefiak">
Zygfryd Józefiak

Zygfryd Józefiak (ur. 17 sierpnia 1954 w Poznaniu), polski hokeista na trawie (bramkarz), olimpijczyk.
Syn Walentego i Lidii z Ciesielskich, ukończył Zasadniczą Szkołę Zawodową w Poznaniu, uzyskując przygotowanie do zawodu mechanika maszyn i urządzeń. Reprezentował barwy poznańskich klubów Grunwaldu i Pocztowca; z Grunwaldem był mistrzem Polski w hali (1974), z Pocztowcem trzykrotnie mistrzem Polski na otwartym stadionie (1981, 1982, 1983) oraz jeden raz mistrzem Polski w hali (1981).
Należy do niego rekord występów reprezentacyjnych wśród polskich bramkarzy hokejowych - w latach 1973-1985 zaliczył 135 spotkań. Brał udział w trzech turniejach finałowych mistrzostw świata (1975, 1978, 1983) oraz dwóch mistrzostw Europy (1978, 1983). Zaliczył również start olimpijski, zajmując wraz z drużyną 4. miejsce na igrzyskach w Moskwie w 1980. Jest uważany za jednego z najlepszych bramkarzy w historii polskiego hokeja na trawie.
Po zakończeniu kariery zawodniczej przeszedł do pracy trenerskiej, prowadził m.in. zespół Pocztowca Poznań oraz narodowe kadry juniorskie. Został uhonorowany tytułem „Zasłużonego Mistrza Sportu” oraz Medalem „Za Wybitne Osiągnięcia Sportowe”. Żonaty (z Danutą z domu Bzdręga), ma dwie córki (Martę i Małgorzatę), które uprawiały hokej na trawie jako juniorki Pocztowca.

</doc>
<doc id="320151" url="https://pl.wikipedia.org/wiki?curid=320151" title="Huragan Anita">
Huragan Anita

Huragan Anita – huragan 5 kategorii, który w 1977 roku nawiedził Meksyk i Stany Zjednoczone. Był to najpotężniejszy cyklon w tamtym sezonie.

</doc>
<doc id="320157" url="https://pl.wikipedia.org/wiki?curid=320157" title="Cairinini">
Cairinini



</doc>
<doc id="320159" url="https://pl.wikipedia.org/wiki?curid=320159" title="Kaczka piżmowa">
Kaczka piżmowa



</doc>
<doc id="320160" url="https://pl.wikipedia.org/wiki?curid=320160" title="Szota Arweladze">
Szota Arweladze

Szota Arweladze (gruz. შოთა არველაძე, ur. 22 lutego 1973 w Tbilisi) – gruziński trener i piłkarz, grający na pozycji napastnika, zawodnik reprezentacji Gruzji. Później także trener. Wuj piłkarza Wato Arweladze, brat innych piłkarzy, Arczila Arweladze i Rewaza Arweladze.
Karierę zaczynał w klubie Martwe Tbilisi w sezonie 1990/1991. W 1991 roku został zawodnikiem Iberii Tbilisi, która później zmieniła nazwę na Dinamo. Na początku lat 90. został wypatrzony przez działaczy Naprzodu Rydułtowy, lecz transfer do skutku nie doszedł z powodu problemów czysto administracyjnych. W 1994 roku przeszedł do tureckiego klubu Trabzonspor, w którym grał do 1997 roku, zdobywając w sezonie 1995/1996 koronę króla strzelców w 25 bramkami (w 34 meczach) jako pierwszy zawodnik spoza Turcji w historii. W 1998 roku, z 25 bramkami w 31 meczach, został królem strzelców Eredivisie, w której grał w barwach Ajaxu Amsterdam, oraz mistrzem kraju. Ogółem rozegrał w Ajaxie do 2001 roku 96 meczów, w których zdobył 55 bramek. 10 września 1997 roku zadebiutował w reprezentacji Gruzji w meczu z Chorwacją. Po odejściu z Holandii wyjechał do klubu Scottish Premier League Rangers, który kupił go za 2 mln funtów. Z klubem z Ibrox Park zdobył dwa razy tytuły mistrzowskie, w 2003 i 2005 roku. Ogółem rozegrał w Glasgow 94 mecze, w których zdobył 44 bramki. Od sezonu 2005/2006 był zawodnikiem holenderskiego AZ Alkmaar. Latem 2007 przeszedł do Levante UD. Po sezonie 2007/2008 ze względu na kontuzje postanowił zakończyć karierę piłkarską.
W latach 2008–2010 Arweladze pracował jako drugi trener w AZ Alkmaar. Był kolejno asystentem Louisa van Gaala, Ronalda Koemana oraz Dicka Advocaata. Na początku sezonu 2010/2011 Gruzin został szkoleniowcem tureckiego Kayserisporu. W 2012 roku został trenerem Kasımpaşa SK. W 2015 roku został ogłoszony trenerem Trabzonsporu, ale jeszcze w tym samym roku został z niego zwolniony. W 2016 roku został trenerem izraelskiego klubu Maccabi Tel Awiw.
Kariera.
 

</doc>
<doc id="320161" url="https://pl.wikipedia.org/wiki?curid=320161" title="Zbigniew Juszczak (ur. 1946)">
Zbigniew Juszczak (ur. 1946)

Zbigniew Juszczak (ur. 8 września 1946 w Poznaniu) – polski hokeista na trawie, olimpijczyk.
Syn Jana i Heleny z Rybarczyków, ukończył Zasadniczą Szkołę Budowlaną w Poznaniu, uzyskując zawód blacharza-dekarza, w którym pracował po zakończeniu kariery sportowej. Bronił barw dwóch poznańskich klubów, Grunwaldu i Pocztowca; z oboma sięgał po mistrzostwo Polski (z Grunwaldem w 1966, z Pocztowcem w 1979 jako kapitan). Ma na koncie również Puchar Polski na 50-lecie Polskiego Związku Hokeja na Trawie (z Pocztowcem).
W latach 1966–1975 wystąpił w 88 meczach reprezentacji narodowej, strzelając 11 bramek. Uchodził za znakomitego technika i lidera zespołu, w 1972 w plebiscycie Polskiego Związku Hokeja na Trawie otrzymał tytuł najlepszego polskiego zawodnika. Wraz z zespołem narodowym uczestniczył w wielu imprezach międzynarodowych, m.in. finałach mistrzostw świata (1975) i finałach mistrzostw Europy (1970, 1974). Grał także na igrzyskach olimpijskich w Monachium w 1972, na których Polska zajęła 11. miejsce.
Otrzymał tytuł "Zasłużonego Mistrza Sportu". Z małżeństwa z Marią Miszczuk ma dwóch synów (Dariusza i Macieja), którzy również uprawiali hokej, oraz córkę (Martę). Bramki Grunwaldu Poznań bronił jego brat Edward.

</doc>
<doc id="320165" url="https://pl.wikipedia.org/wiki?curid=320165" title="Spinozaur">
Spinozaur

Spinozaur ("Spinosaurus" – „kolczasty jaszczur”) – rodzaj teropoda z rodziny spinozaurów (Spinosauridae) żyjącego na obecnych terenach Afryki Północnej od albu do cenomanu, od około 106 do 93,5 mln lat temu. Pierwsze skamieniałości spinozaura zostały odkryte w Egipcie w 1910 roku i opisane przez niemieckiego paleontologa Ernsta Stromera. Okaz ten został zniszczony podczas II wojny światowej, jednak w 2005 roku znaleziono kolejną czaszkę dorosłego osobnika, a w 2014 roku opisano skamieniałości osobnika niedojrzałego, w tym wiele kości szkieletu pozaczaszkowego. Nie jest jasne, czy rodzaj "Spinosaurus" jest reprezentowany przez jeden czy dwa gatunki. Najlepiej poznanym gatunkiem jest "S. aegyptiacus" z Egiptu, a szczątki być może należące do przedstawicieli drugiego gatunku, "S. maroccanus", odnaleziono w Maroku.
Charakterystyczną cechą spinozaura są wysokie wyrostki kolczyste kręgosłupa, o wysokości co najmniej 1,69 m i prawdopodobnie połączone płatem skóry, tworząc strukturę przypominającą żagiel, chociaż niektórzy autorzy sugerowali, że były one pokryte mięśniami i przypominały garb. Twierdzono, że struktura ta mogła służyć do termoregulacji lub odstraszania wrogów.
Morfologia.
Spinozaur miał charakterystyczny wydłużony pysk, podobny do paszczy krokodyla, niewielkie, choć bardzo duże jak na teropoda przednie kończyny, długi ogon i charakterystyczny, złożony z wydłużonych wyrostków kolczystych pokrytych skórą „żagiel” na grzbiecie. Naukowcy nie wiedzą na pewno, do czego dinozaurowi był potrzebny taki żagiel, choć według niektórych teorii służył do regulowania temperatury ciała bądź był używany w okresie godowym do wabienia partnera. Odwrócenie się od Słońca i ustawienie pod kątem 90° do chłodnego wiatru mogło skutecznie ochładzać krew przepływającą przez skórny żagiel. Ernst Stromer spekulował, że wyrostki kolczyste mogły być wyższe u samców niż u samic. Prowadzono dyskusje na temat funkcji stosunkowo długich przednich kończyn spinozaura. Prawdopodobnie służyły do polowania na co wskazuje długość i haczykowaty kształt pazurów. Niektórzy naukowcy uważają, że mógł on okazjonalnie poruszać się również na czterech łapach.
Szczęka i materiał czaszki przedstawiony w 2005 pokazują, że zwierzę to miało jedną z najdłuższych czaszek pośród wszystkich mięsożernych dinozaurów. Dal Sasso i współpracownicy (2005) w oparciu o kości kilku okazów "S. aegyptiacus" wstępnie oszacowali długość czaszki na około 1,75 m, podczas gdy Therrien i Henderson (2007) twierdzą, że bardziej prawdopodobna jest całkowita długość czaszki wynosząca ok. 1,5 m. Jedynymi dinozaurami o dłuższej czaszce, również niskiej i długiej, ale zupełnie niepodobnej do czaszki spinozaura, mogły być bliżej z nim niespokrewnione teropody z rodziny Carcharodontosauridae: południowoamerykański "Giganotosaurus carolinii" (nie mylić z gigantozaurem, dużym zauropodem obecnie uznawanym za "nomen dubium") i afrykański "Carcharodontosaurus saharicus". Według Calvo i Corii (1998) czaszka giganotozaura mogła mierzyć nawet 180 centymetrów długości; Therrien i Henderson (2007) szacowali długość czaszki giganotozaura na 1,56 m, a karcharodontozaura – maksymalnie na 1,6 m. Spinozaur miał dwukrotnie więcej zębów niż inne duże teropody, były one jednak zupełnie inne, dłuższe ale cieńsze. Pomiędzy oczami znajdował się niewielki kostny grzebień.
Według Ibrahima i współpracowników (2014) szkielet pozaczaszkowy spinozaura różnił się od szkieletów innych teropodów, przystosowanych do życia na lądzie. W porównaniu z innymi teropodami u spinozaura nastąpiło zmniejszenie kości obręczy kończyn tylnych i skrócenie kończyn tylnych. Kości długie miały małą jamę szpikową i zbudowane były z gęstej tkanki kostnej (tkanka kostna kości długich spinozaura była gęstsza niż u wszystkich pozostałych nieptasich teropodów oraz aligatora amerykańskiego i porównywalna z tkanką kostną kości długich pingwina królewskiego); podobnie zbudowane są kości długie u ptaków przystosowanych do ziemnowodnego trybu życia. Kość udowa spinozaura była krótka i masywna, z miejscami przyczepu mięśni zginaczy o dużej powierzchni, a pazury palców kończyny tylnej były niskie i miały spłaszczoną powierzchnię dolną; zdaniem Ibrahima i współpracowników (2014) takie cechy budowy kończyn tylnych spinozaura wskazują, że właśnie kończyny tylne były u spinozaura głównym narządem ruchu przy pływaniu. Ibrahim i współpracownicy (2020) stwierdzili dodatkowo występowanie na kręgach ogonowych spinozaura bardzo wysokich wyrostków kolczystych i wydłużonych szewronów, tworzących powierzchnię podobną do dużej, giętkiej płetwy ułatwiającej poruszanie się w wodzie.
Do wniosków Ibrahima i współpracowników sceptycznie podeszli Evers i współpracownicy (2015). W ocenie autorów nie zostało bezspornie wykazane, że kości opisanego przez Ibrahima i współpracowników (2014) okazu FSAC-KK 11888 są kośćmi tylko jednego osobnika, ani nawet że pochodzą tylko z jednego stanowiska; bez potwierdzenia tej okoliczności wnioski Ibrahima i współpracowników o nietypowej budowie szkieletu pozaczaszkowego spinozaura (w szczególności o skróceniu kończyn tylnych) nie miałyby zaś mocnych podstaw. Nawet jednak jeśli wszystkie te kości istotnie należą do jednego zwierzęcia to w ocenie Eversa i współpracowników (2015) nie jest pewne, czy FSAC-KK 11888 był istotnie przedstawicielem gatunku "Spinosaurus aegyptiacus", czy też jest to szkielet innego przedstawiciela rodziny Spinosauridae. Ibrahim i współpracownicy (2020) na podstawie badań kości FSAC-KK 11888 (w tym kręgów ogonowych tego okazu, umożliwiających bezpośrednie porównania z materiałem kopalnym opisanym przez Stromera) podtrzymali stanowisko o przynależności wszystkich kości FSAC-KK 11888 do jednego osobnika, jak też o przynależności tego osobnika do gatunku "S. aegyptiacus".
Rozmiary.
Spinozaur był jednym z największych znanych teropodów, jednak ze względu na niekompletność zachowanego materiału kopalnego trudno jest dokładnie określić jego rozmiary. Według szacunków opartych na podstawie skamieniałości opisanych w 2005 roku, porównanych z opisanym przez Stromera holotypem oraz ze stosunkowo blisko spokrewnionym gatunkiem, "Suchomimus tenerensis", dorosły spinozaur mógł osiągać około 16–18 metrów długości i ważyć 7–9 ton (przy założeniu, że miał podobne proporcje ciała jak "Suchomimus"), czyli więcej niż "Tyrannosaurus rex" i "Giganotosaurus carolinii". Z kolei z opartych na podstawie odnalezionych w 2005 roku fragmentów czaszki (oznaczonych jako MSNM V4047) szacunków, opublikowanych przez Therriena i Hendersona (2007) wynika, że osobnik, do którego szczątki te należały, miał 12,57 m długości (przy przyjęciu przez autorów założenia, że jego czaszka miała 1,5 m długości); jeśli długość jego czaszki szacować na 1,75 m, to według szacunków autorów miałby on 14,34 m długości. Nie można jednak wykluczyć, że szczątki te należały do osobnika młodocianego, gdyż długość znacznie bardziej kompletnego holotypu, zanim został on zniszczony, szacowano na ok. 15 m. Kości szkieletu pozaczaszkowego opisane w 2014 roku pozwoliły z większą pewnością oszacować długość ciała dorosłego spinozaura na ok. 15 metrów. Jak w przypadku wielu innych gatunków dinozaurów szacunki masy tego teropoda są bardzo różne w zależności od autorów, jednak zwykle wynoszą ok. 7-9 ton, choć Therrien i Handerson (2007) szacowali jego masę na nawet ponad 20 ton (przy założeniu, że czaszka miała 1,75 m). Nie jest więc zupełnie pewne, jakie dokładnie rozmiary osiągał spinozaur, jednak powszechnie uznaje się, że był on większy od giganotozaura i karcharodontozaura, co czyniłoby z niego największego znanego teropoda. Nie można tego jednak stwierdzić ze stuprocentową pewnością, dopóki nie zostanie odnaleziony dostatecznie kompletny szkielet tego dinozaura. Porównywalne że spinozaurem rozmiary mógł osiągać np. deinocheir. Całe zwierzę mogło ważyć nawet tyle co spinozaur, jednak ze względu na niekompletny szkielet, nie można dokładnie ocenić jego długości (jednak uważa się, że miał 10.4 - 12 lub nawet 16 m długości).
Historia odkryć.
Spinozaur został opisany w 1915 roku przez niemieckiego paleontologa Ernsta Stromera, na podstawie odkrytego w 1912 roku w datowanej na cenoman Formacji Bahariya w Egipcie holotypu, oznaczonego jako BSP 1912 VIII 19. Stromer nadał dinozaurowi nazwę "Spinosaurus aegyptiacus", co w tłumaczeniu na język polski oznacza "kolczasty jaszczur z Egiptu". Na holotyp (bardzo niekompletny, choć paradoksalnie będący do dzisiaj najkompletniejszym odkrytym szkieletem spinozaura, z możliwym wyjątkiem okazu FSAC-KK 11888) składały się: przednia część żuchwy, 2 kręgi szyjne, 11 innych kręgów, 5 żeber, 20 zębów i kilka innych, niewielkich kości. Wśród tych szczątków znajdowały się kręgi będące częścią charakterystycznych wyrostków kolczystych, prawdopodobnie tworzących żagiel skórny na grzbiecie tego teropoda. Na podstawie tych skamieniałości całkowitą długość holotypu szacuje się na ok. 15 m (von Huene 1926; Glut 1982; Paul 1988), co do dziś pozostaje jednym z dowodów na to, że spinozaur mógł być największym teropodem (giganotozaur i karcharodontozaur osiągały jedynie ok. 13 m długości). Po wydobyciu szkielet ten został przetransportowany do Muzeum Paleontologicznego w Monachium (niem. Paläontologische Staatssammlung München), gdzie pozostał do kwietnia 1944 roku, kiedy to został zniszczony w czasie alianckich nalotów na Monachium. Do dnia dzisiejszego pozostały po nim jedynie ryciny i odnaleziona w 2000 roku fotografia.
Kolejny szkielet spinozaura został odkryty dopiero w 1996 roku. Odnalazł go paleontolog Dale Russell w datowanej na alb Formacji Kam Kam Bads w Maroku. Został on oznaczony jako NMC 50791. Odnalezione tam szczątki obejmują 5 kręgów uznanych za należące do spinozaura, z czego niektóre są opisane pod innymi nazwami. Russell uznał, że są one wystarczająco różne od tych należących do holotypu "S. aegyptiacus", aby mogły należeć do odrębnego gatunku, który Russell opisał jako "S. maroccanus". NMC 50791 jest holotypem tego teropoda. Obecnie jego szczątki znajdują się w Canadian Museum of Nature w Kanadzie. Ponadto, w 1998 roku Russell odnalazł w Algierii kolejne szczątki "S. maroccanus". Zostały one oznaczone jako MNHN SAM 124. Składają się na nie przednia część żuchwy oraz 2 kręgi. Obecnie znajdują się one w Muséum National d'Histoire Naturelle w Paryżu.
Następne szczątki spinozaura zostały odnalezione w 2002 roku w Tunezji. Zostały one opisane jako BM231 i uznane za pierwsze od czasu zniszczenia holotypu należące do przedstawiciela gatunku "S. aegyptiacus". Składają się na nie fragment żuchwy i dwa zęby.
Kolejne pozostałości spinozaura, uznawane za jedne z najważniejszych, zostały odkryte w już 1975 roku w Maroku, jednak do roku 2002 były częścią prywatnej kolekcji. Światło dzienne ujrzały dopiero w 2005 roku, kiedy to Cristiano Del Sasso i in. stwierdzili, iż są to szczątki spinozaura, którego długość oszacowano nawet na 16 – 18 m. Składają się na nie fragmenty czaszki, przede wszystkim większa część szczęki, mierząca 98 cm. Na jej podstawie jej odkrywcy oszacowali długość całej czaszki na ok. 1,75 m, zaś Theriienn i Handeson na ok. 1,5 m. Szczątki te opisano jako MSNM V4047.
Ibrahim i współpracownicy (2014) opisali okaz oznaczony FSAC-KK 11888, odkryty w datowanych na cenoman złożach Kem Kem w Maroku, z zachowanymi kośćmi czaszki (część kości nosowej, przedczołowej, łuskowej, kwadratowo-jarzmowej, większa część obu kości kwadratowych, zęby, kość mogąca być kością łzową), niekompletnymi kręgami szyjnymi, grzbietowymi, krzyżowymi i ogonowymi, niekompletnymi żebrami i żebrami szyjnymi, niekompletnymi szewronami, dwoma paliczkami palców dłoni, kośćmi miednicy i kończyn tylnych. W październiku 2018 roku Ibrahim zorganizował kolejną ekspedycję, wykorzystując grant naukowy ufundowany przez National Geographic Society. Ibrahim i współpracownicy odkryli dodatkowy materiał kopalny okazu FSAC-KK 11888, na który składają się fragmenty czaszki i żuchwy, nieznane wcześniej kości stóp oraz większość kręgów ogonowych. Badania kości tego osobnika i ich porównania z największymi znanymi kośćmi spinozaura w ocenie Ibrahima i współpracowników (2014) pozwalają stwierdzić, że FSAC-KK 11888 był osobnikiem niedojrzałym, o ok. 32% mniejszym od największych osobników dorosłych. Zachowane kości pozwalają dokładniej określić rozmiary spinozaura oraz dostarczają nowych informacji o budowie jego szkieletu pozaczaszkowego. Wyniki badań, które Ibrahim i współpracownicy opublikowali w kwietniu 2020 roku, wykazały, że "żagiel" spinozaura ciągnął się przez cały jego ogon, upodabniając go do analogicznego organu u krokodyli i traszek. Było to najprawdopodobniej przystosowanie do półwodnego trybu życia.
Systematyka.
Rodzaj "Spinosaurus" (a konkretniej gatunek "S. aegyptiacus") został opisany naukowo w 1915 roku przez niemieckiego paleontologa Ernsta Stromera. Jest typowym rodzajem rodziny Spinosauridae, do której należą także barionyks z południowej Anglii, "Irritator" i "Angaturama" (być może synonim irritatora) z Brazylii, "Suchomimus" z Nigru i prawdopodobnie syjamozaur – teropod znany z fragmentarycznych znalezisk z Tajlandii. Najbliższym krewnym spinozaura jest przypuszczalnie "Irritator", mający podobną strukturę zębów, także należący do podrodziny Spinosaurinae. W 2003 Oliver Rauhut zasugerował, że holotyp spinozaura Stromera jest chimerą złożoną z kręgów karcharodontozauryda podobnego do akrokantozaura oraz żuchwy dużego teropoda zbliżonego do barionyksa. Dalsze analizy odrzuciły jednak tę hipotezę.
Kladogram rodziny Spinosauridae z zaznaczeniem pozycji spinozaura
Gatunki.
Wyróżniono dwa gatunki spinozaura:
Nie wiadomo, ile gatunków liczy rodzaj "Spinosaurus". Typowy, "S. aegyptiacus", według jednej teorii może być jedynym gatunkiem, do którego należały by wtedy również skamieniałości znalezione w Maroku. Według drugiej hipotezy spinozaur wytworzył dwa gatunki, a skamieniałości z Maroka wystarczająco różnią się od tych z Egiptu, by uznać je za należące do przedstawiciela nowego gatunku, "S. maroccanus". Jednak te różnice mogą być po prostu wynikiem "oryginalności" każdego osobnika, dlatego też podział rodzaju "Spinosaurus" pozostaje tematem ciągłych sporów. W ocenie Ibrahima i współpracowników (2014) nie ma dowodów na istnienie odnotowanych w literaturze różnic w proporcjach kręgów obu gatunków spinozaura; rzekome różnice mogą wynikać z używania do badania różnych kręgów spinozaurów różnych metod pomiarów. Autorzy uznali "S. maroccanus" za "nomen dubium". Dodatkowo Ibrahim i współpracownicy uznali inny gatunek afrykańskiego teropoda, "Sigilmassasaurus brevicollis", za młodszy synonim "Spinosaurus aegyptiacus". Z tym wnioskiem autorów nie zgodzili się Evers i współpracownicy (2015), którzy uznali "Sigilmassasaurus brevicollis" za gatunek odrębny od "Spinosaurus aegyptiacus"; autorzy dodatkowo uznali "Spinosaurus maroccanus" za prawdopodobny młodszy synonim "Sigilmassasaurus brevicollis". Również badania kości kwadratowych spinozaurów przeprowadzone przez Hendrickxa, Mateusa i Buffetauta (2016) sugerują, że w cenomanie na obszarze dzisiejszej północnej Afryki żyły co najmniej dwa gatunki należące do podrodziny Spinosaurinae: "Spinosaurus aegyptiacus" i prawdopodobnie "Sigilmassasaurus brevicollis".
Paleoekologia i paleobiologia.
Środowisko, w którym żyły spinozaury nie jest dokładnie poznane. Żyjące na terenie współczesnego Egiptu mogły zasiedlać lasy namorzynowe wraz z teropodami podobnej wielkości, takimi jak baharijazaur i karcharodontozaur, ogromnym tytanozaurem paralitytanem i mniejszym egiptozaurem, dziesięciometrowym krokodylomorfem "Stomatosuchus" i rybą trzonopłetwą mawsonią. Wartość izotopu tlenu δ18Op zawartego w zębach Spinosauridae odpowiada obecnej u współwystępujących z nimi żółwi i krokodylomorfów, jest jednak niższa niż u innych teropodów, co dowodzi, że spinozaurydy prowadziły ziemnowodny tryb życia, a nie jedynie polowały w wodzie. Wartości izotopu tlenu w zębach "Spinosaurus" z Maroka i Tunezji nie są tak wyraźne jak u innych przedstawicieli Spinosauridae, co sugeruje, że spinozaur prowadził bardziej oportunistyczny tryb życia i mógł występować zarówno w siedliskach lądowych, jak i wodnych. W ocenie Ibrahima i współpracowników (2014) cechy budowy szkieletu pozaczaszkowego opisanego przez nich okazu FSAC-KK 11888, jak również umiejscowienie nozdrzy w połowie długości czaszki, są przystosowaniami do życia w wodzie i świadczą o tym, że spinozaur był zwierzęciem ziemnowodnym.
Odżywianie.
Nie jest jasne, czy spinozaur był głównie lądowym drapieżnikiem, czy raczej rybożercą, na co wskazywałyby jego wydłużone szczęki, stożkowate zęby i wysoko położone nozdrza. Gregory Paul twierdził, że spinozaur był prawdopodobnie oportunistą, żywiącym się głównie rybami i padlinożercą – polował jednak również na niewielkie i średniej wielkości ofiary. Ponadto Paul spekulował, że mógł on polować na duże zwierzęta, co miały mu umożliwiać duże kończyny przednie z silnymi pazurami. Alan Charig i Angela Milner zasugerowali rybożerność spokrewnionego ze spinozaurem barionyksa. Jedyne wskazówki co do diety spinozaurów pochodzą z Europy i Ameryki Południowej. Odnaleziono barionyksa z rybimi łuskami i kośćmi młodego iguanodona w żołądku, podczas gdy odkryta w Ameryce Południowej kość pterozaura ze śladami zębów dowodzi, że spinozaury czasami zjadały te latające archozaury. Nie jest jednak pewne, czy teropody polowały na pterozaury, czy pożywiały się ich padliną.
Spinozaur w kulturze masowej.
Spinozaur został przedstawiony w filmie "Jurassic Park III", zastępując w tej roli tyranozaura. Zostaje tam pokazana walka dwóch dinozaurów, w której spinozaur ostatecznie zabija tyranozaura, łamiąc mu kark. Wcześniej przedstawiono atak spinozaura na samolot Paula Kirby'ego i Alana Granta, którym udaje się uciec wraz z kilkoma innymi ludźmi biorącymi udział w wyprawie. Dinozaur jednak atakuje ludzi przez niemal cały film – w końcu Kirby i Grant przeganiają go, podpalając rozlaną do wody benzynę.
Spinozaura widzimy też w serialu popularnonaukowym "Prehistoryczne bestie", w odcinku "Największy zabójca świata dinozaurów". Zostaje tam ukazany jako szczytowy drapieżnik Afryki, konkurujący o pokarm z karcharodontozaurem i sarkozuchem. 
Spinozaur pojawia się także w serialu dokumentalnym "Planet Dinosaur", gdzie również zostaje ukazany jako drapieżnik szczytowy. Program ukazuje pojedynek między tym teropodem, a karcharodontozaurem, z którego spinozaur wychodzi zwycięsko, odnosząc jednak ciężkie obrażenia.

</doc>
<doc id="320169" url="https://pl.wikipedia.org/wiki?curid=320169" title="Santiago Botero">
Santiago Botero

Santiago Botero Echeverry (ur. 27 października 1972 w Medellín) – kolumbijski kolarz szosowy, dwukrotny medalista mistrzostw świata.
Kariera.
W latach 1996-2002 Botero jeździł w barwach drużyny Kelme-Costa-Blanca i na ten okres przypadają jego największe sukcesy. Tak jak większość jego kolegów z drużyny, Santiago był specjalistą od jazdy w górach, a od 2002 roku liczył się także w jeździe indywidualnej na czas.
W Tour de France w 2000 roku wygrał swój pierwszy etap w tym wyścigu, zdobył koszulkę "najlepszego górala" i zajął ostatecznie siódmą pozycję. Dwa lata później zdobył czwarte miejsce i niespodziewanie pobił Lance'a Armstronga w pierwszej czasówce Touru. Łącznie zdobył dla Kelme trzy zwycięstwa etapowe w tym wyścigu.
W 2002 roku odniósł swój największy sukces: na mistrzostwach świata w Zolder zdobył złoty medal w jeździe indywidualnej na czas. W zawodach tych wyprzedził bezpośrednio Niemca Michaela Richa oraz Hiszpana Igora Gonzáleza de Galdeano. Na rozgrywanych rok wcześniej mistrzostwach świata w Lizbonie w tej samej konkurencji był trzeci, przegrywając tylko z Niemcem Janem Ullrichem i Davidem Millarem z Wielkiej Brytanii.
W latach 2003 i 2004 reprezentował drużynę Team Telekom, potem T-Mobile Team. W tym okresie nie spełniał jednak oczekiwań stawianych mu przez kierownictwo drużyny, nie umiał nawiązać do wcześniejszych sukcesów, ponieważ ciągle gnębiły go choroby i pechowe upadki.
Po zmianie teamu na Phonak w roku 2005 Botero wrócił do swojej dawnej formy i na początku tego roku wygrał wyścig Tour de Romandie – przede wszystkim dzięki swojemu niepodważalnemu zwycięstwu w ostatniej jeździe na czas. Na 11. etapie Tour de France 2005, z Courchevel do Briançon, pokazał się znowu z dobrej strony, kiedy to uciekł wraz z Aleksandrem Winokurowem prowadzącej grupie, którą prowadził Lance Armstrong i tylko przez silniejszy atak Kazacha przed linią mety, musiał się zadowolić drugim miejscem.
Botero zdobył także złoty medal w swej koronnej konkurencji podczas igrzysk panamerykańskich w Rio de Janeiro w 2007 roku. W 2008 roku wystartował na igrzyskach olimpijskich w Pekinie, gdzie był szósty w wyścigu ze startu wspólnego, a indywidualną jazdę na czas ukończył na 24. pozycji. Cztery lata wcześniej, podczas igrzysk olimpijskich w Atenach zajął odpowiednio 29. i siódme miejsce. W 2010 roku zakończył karierę.
Oskarżenie o doping.
W 2006 roku Team Phonak rozwiązał z nim kontrakt po tym jak jego nazwisko zaczęto wymieniać w kontekście afery dopingowej Operación Puerto, która miała miejsce w Hiszpanii, na kilka tygodni przed startem Tour de France 2006. 2 października 2006 roku Botero został oczyszczony z wszelkich zarzutów przez Kolumbijską Federację Kolarską.

</doc>
<doc id="320171" url="https://pl.wikipedia.org/wiki?curid=320171" title="Zbigniew Juszczak (ur. 1975)">
Zbigniew Juszczak (ur. 1975)

Zbigniew Juszczak (ur. 24 października 1975 w Żninie), polski hokeista na trawie, olimpijczyk.
Syn Władysława i Marii z Rachwalskich, ukończył Technikum Mechaniczno-Elektryczne w Żninie (1997). Podjął następnie studia na Akademii Wychowania Fizycznego w Poznaniu. Treningi hokejowe rozpoczął jako 8-latek w klubie LKS Rogowo; w 1995 został zawodnikiem Pocztowca Poznań, gdzie był trenowany m.in. przez wuja Zbigniewa Rachwalskiego. Wraz z Pocztowcem świętował mistrzostwo Polski na boiskach otwartych (1998), mistrzostwo Polski w hali (1998, 1999), brązowy medal w Pucharze Europy Zdobywców Pucharów (1999). Gra na pozycji środkowego obrońcy.
W latach 1996-2002 zaliczył 133 mecze w reprezentacji narodowej, strzelając 22 bramki. Uczestniczył w turniejach finałowych mistrzostw Europy w 1995 i 1999 oraz mistrzostw świata w 1998 i 2002. Grał również na igrzyskach olimpijskich w Sydney w 2000, na których Polska zajęła ostatnie, 12. miejsce. Z reprezentacją młodzieżową wywalczył halowe mistrzostwo Europy w Lucernie w 1996.

</doc>
<doc id="320172" url="https://pl.wikipedia.org/wiki?curid=320172" title="Efekt widza">
Efekt widza



</doc>
<doc id="320178" url="https://pl.wikipedia.org/wiki?curid=320178" title="Zbigniew Juszczak">
Zbigniew Juszczak



</doc>
<doc id="320179" url="https://pl.wikipedia.org/wiki?curid=320179" title="Cierszewo">
Cierszewo

Cierszewo – wieś w Polsce położona w województwie mazowieckim, w powiecie płockim, w gminie Brudzeń Duży.
Wieś duchowna położona była w drugiej połowie XVI wieku w powiecie płockim województwa płockiego, własność opactwa benedyktynów w Płocku w XVI wieku. W latach 1975–1998 miejscowość administracyjnie należała do województwa płockiego.

</doc>
<doc id="320184" url="https://pl.wikipedia.org/wiki?curid=320184" title="Droga krajowa nr 19 (Polska)">
Droga krajowa nr 19 (Polska)

Droga krajowa nr 19 – droga krajowa klasy GP oraz na niektórych odcinkach klasy S, we wschodniej Polsce o długości 592 km przebiegająca południkowo przez województwa: podlaskie, mazowieckie, lubelskie oraz podkarpackie. Łączy trzy aglomeracje we wschodniej Polsce: białostocką, lubelską oraz rzeszowską. Droga jest korytarzem europejskim łączącym Słowację z krajami nadbałtyckimi. Trasa na odcinku Lublin – Kock ma utwardzone pobocza. Poza odcinkami ekspresowymi, na odcinku Niemce – Ciecierzyn jest dwujezdniową drogą krajową.
Historia numeracji.
Na przestrzeni lat trasa posiadała różne oznaczenia i kategorie:
Gdy w 1985 roku zmieniono numerację dróg, trasa 19 koło Białegostoku wiodła w kierunku Augustowa, Suwałk, do granicy w Budzisku (dzisiejsza trasa 8 "E67"). Później zmieniono przebieg z Białegostoku w kierunku Sokółki do przejścia granicznego w Kuźnicy (dawna droga nr 18).
Rozbudowa drogi.
W przyszłości rolę drogi nr 19 ma zająć planowana na jej miejsce droga ekspresowa S19.
Ważniejsze miejscowości leżące przy trasie 19.
Poniższa tabelka pokazuje główne miejscowości na trasie "drogi krajowej nr 19" i drogi krzyżujące się z nią.
Legenda: , , .

</doc>
<doc id="320185" url="https://pl.wikipedia.org/wiki?curid=320185" title="Henri d’Orléans (1933–2019)">
Henri d’Orléans (1933–2019)

Henri d’Orléans (ur. 14 czerwca 1933 w Woluwe-Saint-Pierre, zm. 21 stycznia 2019) – orleański pretendent do tronu Francji jako Henryk VII w latach 1999-2019. Był praprawnukiem Ludwika Filipa I, powołanego na tron w czasie rewolucji lipcowej, 7 sierpnia 1830 – po abdykacji Karola X.
Tytuły i herb.
Do 1999 używał herbu królów Francji przedstawiającego trzy lilie na niebieskim tle. Przez swoich zwolenników (tzw. "orleanistów", fr. "orléanistes") Henri d’Orléans był uważany za prawowitego następcę królów Francji i Nawarry. Przyznali mu oni imię "Henryka VII". Sprzeciwiali się temu tzw. "legitymiści" (fr. "légitimistes"), zwolennicy mieszkającego w Hiszpanii Louis Alphonse'a de Bourbon, tytułującego się "Ludwikiem XX".
Od 30 czerwca 1957 nosił także tytuł hrabiego de Clermont (fr. "comte de Clermont"), który został mu odebrany przez ojca 1 listopada 1984 z powodu jego powtórnego małżeństwa, którego ten nie akceptował. Tego samego dnia przyznał mu on mniej znaczący tytuł hrabiego de Mortain. Jednakże później po ślubie kościelnym, przywrócił mu tytuł hrabiego de Clermont i jego następcy na tronie Francji. Nosi też tytuły księcia de Valois, de Chartres, de Nemours, de Montpensier, księcia de Joinville, delfina Owerni, markiza de Coucy, de Folembray, hrabiego de Soissons, de Dourdan, de Romorantin oraz barona de Beaujolais.
Henri d’Orléans był Wielkim Mistrzem orderów Rycerskiego św. Ducha i św. Michała oraz Suwerennym Protektorem Rycerskiego i Szpitalnego Zakonu św. Łazarza z Jerozolimy Obediencji Orleańskiej.
Życie publiczne.
W 1987 wytoczył powództwo przeciwko Louis Alphonse’owi de Bourbon, legitymistycznemu pretendentowi do tronu Francji. Chodziło o umocnienie pozycji Henriego jako głowy królewskiego domu Francji. Sąd francuski uznał jednak, że nie jest właściwy do rozpatrzenia tej sprawy i oddalił powództwo.
Henryk stworzył Instytut Francuskiego Domu Królewskiego ("Institut de la maison royale de France"), a po śmierci ojca stanął na czele "Fundacji Świętego Ludwika" ("Fondation Saint-Louis") i został jej honorowym prezydentem.
W 2004 roku bez powodzenia startował w wyborach do Parlamentu Europejskiego. Na początku października 2005 w wywiadzie dla tygodnika "Point de Vue" zdementował informację, jakoby miał ubiegać się w 2007 roku o urząd prezydenta Francji. Jak wyjaśniał, było to zwykłe nieporozumienie z dziennikarzami.
Życie prywatne.
Był najstarszym synem Henriego d’Orléans (1908–1999) (1908–1999) i Isabelle d’Orléans-Bragance, córki Piotra de Alcântara Brazylijskiego (prawnuczki ostatniego cesarza Brazylii – Piotra II).
Dzieciństwo spędził w Belgii, gdyż ustanowione w 1886 r. prawo we Francji zabraniało pobytu na terenie Republiki potomków panujących tam wcześniej dynastii. Prawo to zostało zniesione w 1950, ale Henri przybył do Francji w 1948 na zaproszenie prezydenta Vincenta Auriola. Ukończył studia w Instytucie Nauk Politycznych w Paryżu, a następnie służył w wojsku podczas algierskiej wojny o niepodległość.
5 lipca 1957 roku w kaplicy świętego Ludwika w Dreux poślubił księżniczkę Marię Teresę Wirtemberską (ur. 12 listopada 1934), córkę księcia Filipa Wirtemberskiego. Małżonkowie mieli razem pięcioro dzieci:
Małżeństwo nie było szczęśliwe i zakończyło się rozwodem w 1984. Sąd kościelny nie stwierdził nieważności małżeństwa. W tym samym roku Henri d’Orléans ożenił się cywilnie – z wywodzącą się z hiszpańskiej szlachty Micaelą Cousiño y Quiñones de León (ur. 30 kwietnia 1938), córką Luis Cousiño y Sebire i Antonii Quiñones de León y Bañuelos. Ślub cywilny odbył się 31 października 1984 w Bordeaux. Małżeństwo to nie spotkało się z aprobatą rojalistów ani ojca, który wydziedziczył syna i pozbawił go tytułu hrabiego Clermont. Maria Wirtemberska otrzymała tytuł księżnej de Montpensier. Później jednak Henri d’Orléans pogodził się z ojcem, który przywrócił mu poprzedni tytuł a jego drugiej żonie nadał tytuł księżnej de Joinville.
Mieszkał w Paryżu, a lato spędzał zazwyczaj w swojej posiadłości na Balearach.
Napisał m.in.:

</doc>
<doc id="320186" url="https://pl.wikipedia.org/wiki?curid=320186" title="DK19">
DK19



</doc>
<doc id="320187" url="https://pl.wikipedia.org/wiki?curid=320187" title="Trzęsienie wielkopiątkowe, 1964">
Trzęsienie wielkopiątkowe, 1964



</doc>
<doc id="320188" url="https://pl.wikipedia.org/wiki?curid=320188" title="FC Girondins de Bordeaux">
FC Girondins de Bordeaux



</doc>
<doc id="320189" url="https://pl.wikipedia.org/wiki?curid=320189" title="Girondins de Bordeaux">
Girondins de Bordeaux



</doc>
<doc id="320190" url="https://pl.wikipedia.org/wiki?curid=320190" title="Leszek Kuźnicki">
Leszek Kuźnicki

Leszek Stanisław Kuźnicki (ur. 14 września 1928 w Łodzi, zm. 3 lutego 2023 w Warszawie) – polski biolog, profesor zwyczajny, doktor habilitowany nauk przyrodniczych, członek rzeczywisty Polskiej Akademii Nauk (PAN) (od roku 1989), członek korespondent (od roku 1976); zastępca sekretarza Wydziału II – Nauk Biologicznych (1973–1977), członek Prezydium PAN (1984–1998); wiceprezes, sekretarz naukowy PAN (1990–1992), prezes PAN (1993–1998), doktor "honoris causa" Rosyjskiej Akademii Nauk.
Życiorys.
Był specjalistą w dziedzinie protozoologii i biologii komórki oraz ewolucjonizmu. Oprócz licznych prac badawczych jest autorem znanych monografii, podręczników oraz dużej liczby artykułów w polskich i zagranicznych czasopismach specjalistycznych. Wspólny dorobek Leszka Kuźnickiego i jego szkoły został oprawiony w 7 tomach, przekazanych do Archiwum Polskiej Akademii Nauk.
Oprócz aktywnej pracy naukowej Leszek Kuźnicki przewodniczył do roku 2007, oraz przewodniczył honorowo Komitetowi Prognoz POLSKA 2000 PLUS (dawniej "Polska 2000"). Komitet ten jest komitetem problemowym PAN przy Prezydium Polskiej Akademii Nauk, a jego opracowania stanowią bardzo ważne dokumenty doradcze polskiego środowiska naukowego dla rządu RP i jego organów w tworzeniu i realizowaniu polityki naukowej, społecznej i gospodarczej.
Leszek Kuźnicki był wybierany na dwie kolejne kadencje na Prezesa PAN. Był członkiem honorowym Akademii Inżynierskiej w Polsce.
Jego małżonką była historyczka farmacji Barbara Kuźnicka.

</doc>
<doc id="320196" url="https://pl.wikipedia.org/wiki?curid=320196" title="Puchar Konfederacji">
Puchar Konfederacji



</doc>
<doc id="320200" url="https://pl.wikipedia.org/wiki?curid=320200" title="Stanisław Kasprzyk">
Stanisław Kasprzyk

Stanisław Kasprzyk (ur. 7 listopada 1942 w Gnieźnie, zm. 23 września 2022 tamże) – polski hokeista na trawie, olimpijczyk.
Syn Stanisława i Rozalii z Zielińskich, ukończył Zasadniczą Szkołę Zawodową nr 1 w Gnieźnie (1959), uzyskując zawód elektromechanika. Od 1955 uprawiał hokej w Sparcie Gniezno; z klubem tym był związany przez niemal całą karierę, poza grą w Grunwaldzie Poznań w czasie służby wojskowej. Grał na pozycji pomocnika, wyróżniał się umiejętnościami taktycznymi.
W latach 1962–1975 wystąpił w 49 meczach reprezentacji narodowej, strzelając 2 bramki. Brał udział w debiucie Polski w finałach mistrzostw Europy w Brukseli w 1970. Wystąpił również na igrzyskach olimpijskich w Monachium w 1972, na których Polska zajęła 11. miejsce.
Otrzymał tytuł „Zasłużonego Mistrza Sportu”. Po zakończeniu kariery zawodniczej został działaczem hokejowym w Gnieźnie, występował również w meczach weteranów. Z małżeństwa z Mieczysławą Smętowską ma synów Marka i Dariusza; Dariusz także grał w hokeja w drużynie gnieźnieńskiej Sparty.
Zmarł 23 września 2022.

</doc>
<doc id="320208" url="https://pl.wikipedia.org/wiki?curid=320208" title="Candlebox">
Candlebox

Candlebox – amerykański zespół grunge'owy pochodzący z Seattle. Początki formacji sięgają 1990 r.
Candlebox początkowo grali w okolicznych klubach rockowych. Ich debiutancki album rozszedł się w 4 milionach egzemplarzy. Ich single przez długi czas zdobywały listy przebojów. Zespół nagrał 3 albumy. Po trzecim w 1998 r. się rozpadł.
Po latach nieobecności Kevin Martin wokalista grupy powrócił w 2005 r. z zespołem The Hiwatts (nazwa kap. "Kevin Martin and the Hiwatts"). Zespół zreaktywował się w 2006 r. Wydając album The Best of Candlebox ze swoimi największymi hitami.

</doc>
<doc id="320210" url="https://pl.wikipedia.org/wiki?curid=320210" title="Taradajki (Siedlce)">
Taradajki (Siedlce)

Taradajki – dzielnica w południowo-wschodnich Siedlcach.
Nazwa jest onomatopeją związana z dźwiękiem wydawanym dawniej przez żelazne koła zjeżdżających wozów po bruku ze stromego wzniesienia na ulicy Łukowskiej prowadzącej do centrum miasta. Na początku XXI wieku wykonano tam kilkunastometrowy nasyp zmniejszający stromość wzniesienia.

</doc>
<doc id="320211" url="https://pl.wikipedia.org/wiki?curid=320211" title="The Nightmare Before Christmas">
The Nightmare Before Christmas



</doc>
<doc id="320213" url="https://pl.wikipedia.org/wiki?curid=320213" title="Stanisław Kaźmierczak (hokeista)">
Stanisław Kaźmierczak (hokeista)

Stanisław Kaźmierczak (ur. 5 marca 1950 w Poznaniu), polski hokeista na trawie, olimpijczyk.
Życiorys.
Syn Antoniego i Heleny z Mielickich, ukończył Zasadniczą Szkołę Zawodową w Poznaniu (1967), uzyskując zawód elektryka. W latach 1963-1983 uprawiał hokej w Warcie Poznań (z przerwą na służbę wojskową w latach 1969-1971, kiedy grał w Grunwaldzie Poznań). Zdobył siedem tytułów mistrza Polski na otwartych boiskach (1969, 1970, 1972, 1973, 1975, 1976, 1980) i sześć tytułów mistrza Polski w hali (1969, 1971, 1973, 1975, 1976, 1982). Grał na pozycji napastnika.
W latach 1969-1980 wystąpił w 77 meczach reprezentacji narodowej, strzelając 28 bramek. Brał udział w trzech turniejach finałowych mistrzostw Europy (1970, 1974, 1978), startował również na olimpiadzie w Monachium w 1972 (Polska zajęła 11. miejsce, Kaźmierczak strzelił jedną bramkę w przegranym meczu z Holandią).
Otrzymał tytuł "Zasłużonego Mistrza Sportu". Od 1986 aktywny jako sędzia hokejowy, w 1993 uzyskał uprawnienia sędziego międzynarodowego. Żonaty (z Haliną z Marcinkowskich), ma dwie córki (Monikę i Anitę).

</doc>
<doc id="320214" url="https://pl.wikipedia.org/wiki?curid=320214" title="Ioșia">
Ioșia

Ioșia (węg. "Őssi") – dzielnica Oradei znacznie rozbudowana w czasach komunizmu. Leży w południowo-zachodniej części miasta. W pobliżu znajduje się port lotniczy. W Ioșii blokowiska z wielkiej płyty przeplatają się z wielkimi willami.

</doc>
<doc id="320217" url="https://pl.wikipedia.org/wiki?curid=320217" title="Iosia">
Iosia



</doc>
<doc id="320218" url="https://pl.wikipedia.org/wiki?curid=320218" title="L33t">
L33t



</doc>
<doc id="320221" url="https://pl.wikipedia.org/wiki?curid=320221" title="Rogerius">
Rogerius

Rogerius (węg. "Rogériusz") – dzielnica Oradei. Nazwę wzięła od Rogeriusa z Apulii, arcybiskupa oradejskiego w latach 1249-1266. Rogerius leży przy drodze międzynarodowej E60, na północnym zachodzie miasta, w pobliżu przygranicznego miasteczka Borș. Do dzielnicy najłatwiej dostać się miejskimi tramwajami.

</doc>
<doc id="320223" url="https://pl.wikipedia.org/wiki?curid=320223" title="Śmigłowce produkowane i konstruowane w Polsce">
Śmigłowce produkowane i konstruowane w Polsce

Śmigłowce produkowane i konstruowane w Polsce

</doc>
<doc id="320224" url="https://pl.wikipedia.org/wiki?curid=320224" title="Subdelegacja">
Subdelegacja

Subdelegacja – dalsze przekazanie uprawnień do wydania aktu wykonawczego, wynikających z delegacji ustawowej. Zgodnie z art.92 ust.2 Konstytucji RP subdelegacja jest prawnie zakazana. Artykuł ten dotyczy rozporządzeń, subdelegacja w ramach zarządzeń jest zakazana pośrednio poprzez orzecznictwo Trybunału Konstytucyjnego oraz praktykę prawniczą.

</doc>
<doc id="320235" url="https://pl.wikipedia.org/wiki?curid=320235" title="Peter Weingärtner">
Peter Weingärtner

Peter Weingärtner (ur. 14 czerwca 1913, zm. 13 grudnia 1945 w Hameln) – zbrodniarz hitlerowski, członek załogi obozów koncentracyjnych Auschwitz-Birkenau i Bergen-Belsen oraz SS-Hauptscharführer.
Urodził się w Puticini (wówczas Jugosławia), z zawodu był stolarzem. Po ataku III Rzeszy na Jugosławię w 1941 od marca tego roku walczył w szeregach armii jugosłowiańskiej. Pod koniec kwietnia 1941 Weingärtner trafił do niewoli niemieckiej, z której szybko został zwolniony. 19 października 1942 został wcielony do SS i skierowany do Auschwitz-Birkenau, gdzie pełnił służbę jako blokowy ("Blockführer") do 19 stycznia 1945. Od lutego 1945 Weingärtner był blokowym w Bergen-Belsen.
W pierwszym procesie załogi Bergen-Belsen, podczas którego rozpatrywano także jego zbrodniczą działalność w Auschwitz, Weingärtner skazany został przez brytyjski Trybunał Wojskowy na karę śmierci. Wyrok wykonano przez powieszenie pod koniec 1945 w więzieniu Hameln.

</doc>
<doc id="320240" url="https://pl.wikipedia.org/wiki?curid=320240" title="Krateros">
Krateros

Krateros (, ur. 370 p.n.e., zm. 321 p.n.e.) – wojskowy macedoński w armii Aleksandra Wielkiego, jego przyjaciel i jeden z diadochów.
Dowodził lewym skrzydłem wojsk macedońskich w bitwie pod Issos oraz tylnymi oddziałami w bitwie nad rzeką Hydaspes. W Suzie (Wesele w Suzie) poślubił Amastris, córkę Oksartesa, brata Dariusza III. Jednak w 322 p.n.e. Antypater oddał Kraterosowi za żonę swą najstarszą córkę Filię (wówczas 30-letnią już pannę).
W 324 r. p.n.e. Aleksander wyznaczył go na swojego regenta w Macedonii, gdzie miał zastąpić Antypatra. Wraz z Polyperchonem prowadził weteranów wojennych z powrotem do Macedonii. Gdy umierał Aleksander, Krateros przebywał w Cylicji.
W 322 roku p.n.e. Krateros wsparł Antypatra w wojnie lamijskiej przeciwko Atenom, pokonując je w bitwie pod Krannon. Jesienią uczestniczył w wyprawie Antypatra przeciwko stawiającym wciąż opór sojusznikom Aten, Etolom. Otrzymawszy wiadomość od Antygona o niebezpiecznych działaniach i wzroście potęgi Perdikkasa, Krateros wraz z Antypatrem odstąpił od oblegania Etolów w niedostępnych górach i rozpoczął pospieszne przygotowania do wyprawy na Azję przeciwko Perdikkasowi.
Zginął w walce z Eumenesem w Anatolii (Bitwa u granic Kapadocji) w 321 roku p.n.e. Strateg, utalentowany wódz, lubiany przez żołnierzy, szanowany przez innych dowódców Aleksandra, wymieniony przez umierającego króla jako "najodważniejszy". Wielu widziało w nim przez to następcę Aleksandra i spadkobiercę jego rozległego imperium.

</doc>
<doc id="320241" url="https://pl.wikipedia.org/wiki?curid=320241" title="Płyniesz Olzo po dolinie">
Płyniesz Olzo po dolinie

Płyniesz Olzo po dolinie... to nieoficjalny hymn Śląska Cieszyńskiego (szczególnie Polaków na tzw. Zaolziu) będący manifestacją polskości tego regionu, napisana przez polskiego nauczyciela Jana Kubisza (1848–1929).
Pieśń opublikowana została w 1889 pod tytułem „"Nad Olzą" w "Śpiewach starego Jakuba”".

</doc>
<doc id="320243" url="https://pl.wikipedia.org/wiki?curid=320243" title="Aztlan Underground">
Aztlan Underground

Aztlan Underground – zespół pochodzący z Los Angeles (USA).
Powstał na początku lat 90. XX wieku. Aztlan Underground w roku 1999 wygrał w kategorii "Best Hip Hop" (Najlepszy hip-hop) w amerykańskich mediach (LA Weekly).

</doc>
<doc id="320244" url="https://pl.wikipedia.org/wiki?curid=320244" title="Odczyn antyglobulinowy Coombsa">
Odczyn antyglobulinowy Coombsa

Odczyn Coombsa – (test antyglobulinowy), immunologiczna metoda diagnostyczna umożliwiająca wykrywanie przeciwciał w klasie IgG (niekompletnych) za pomocą surowicy antyglobulinowej, stosowana w transfuzjologii i diagnostyce zakażeń.
Wyróżnia się:
Bezpośredni odczyn Coombsa.
Służy do wykrywania na krwinkach przeciwciał, które opłaszczają powierzchnię erytrocytu "in vivo", wiążąc się do antygenów obecnych na erytrocytach. W odróżnieniu od przeciwciał klasy IgM, nie powodują one aglutynacji krwinek w organizmie, ale przyspieszone ich niszczenie w układzie siateczkowo-śródbłonkowym.
Test stosuje się do wykrywania niedokrwistości hemolitycznych i choroby hemolitycznej noworodka.
Pośredni odczyn Coombsa.
Wykrywa przeciwciała obecne w surowicy pacjenta, które powstały w efekcie immunizacji oraz mogą zareagować z antygenem, np. podaną z zewnątrz substancją grupową krwi. Proces wiązania przeciwciał do antygenów na krwinkach wzorcowych i krwinkach dawcy zachodzi "in vitro" w odpowiednich warunkach, dlatego badanie to nazywa się testem "pośrednim".
Badanie wykonywane jest rutynowo przed każdą transfuzją krwi aby zapobiec powikłaniom poprzetoczeniowym.
Pośredni odczyn Coombsa może także służyć do diagnostyki groźnych chorób zwierząt i ludzi: brucelozy i listeriozy.
Wówczas surowicę antyglobulinową dodaje się do zawiesiny bakterii, np. z rodzaju "Brucella", związanych z niekompletnymi przeciwciałami. Przeciwciała antyglobulinowe z surowicy reagują z przeciwciałami opłaszczonymi na komórkach bakterii. Pojawienie się widocznych makroskopowo aglutynatów świadczy o dodatnim wyniku badania.
Nazwa pochodzi od nazwiska Robina Coombsa – jednego z odkrywców tego testu.

</doc>
<doc id="320248" url="https://pl.wikipedia.org/wiki?curid=320248" title="Beatbox">
Beatbox

Beatbox – forma rytmicznego tworzenia dźwięków – np. perkusji, linii basowej, głosów zwierząt, scratchy za pomocą narządów mowy – ust, języka, krtani, gardła czy przepony. Technika, przez niektórych określana jako hip-hopowy odwrót od maszyn poprzez naśladowanie głosem rytmów i dźwięków, paradoksalnie inspirowana jest estetyką maszynistyczną.
Nazwę zjawiska można zapisać na kilka sposobów: "beatbox", "human beatbox", "beatboxing"; niekiedy funkcjonuje spolszczony "bitboks".
Początki i inspiracje.
Sztuka naśladowania dźwięków istniała od niepamiętnych czasów, począwszy od śpiewów plemiennych, poprzez wczesny soul i funk z lat 70., gdzie artyści okrzykami i przeróżnymi efektami wokalnymi uzupełniali brzmienie utworu. Początek beatboxu w formie zbliżonej do czasów współczesnych datuje się na lata 80. Wtedy właśnie, w biednych dzielnicach murzyńskich, gdzie dzieciaki nie miały pieniędzy na sprzęt muzyczny, a kreatywność i ekspresja poprzez muzykę stanowiły jedyną ucieczkę od szarej rzeczywistości, rozpoczęto tworzenie "czegoś" z "niczego". Na ulicach błyskawicznie pojawiały się zespoły a cappella, używające w swym repertuarze mocnego, czarnego wokalu wspomaganego muzyką prosto z ust. Pierwszym polskim beatbokserem był Wiesław Iwasyszyn. Na początku lat 80. XX wieku występował na festiwalach w Jarocinie.
Za jednego z prekursorów beatboksu można uznać Louisa Armstronga, wykonawcę jazzowego, który podczas wykonywania utworu "Heebien Jeebies" zapomniał fragmentu tekstu i wstawił w tym miejscu rytmicznie powtarzane bezsensowne sylaby, co dało początek nowemu gatunkowi wokalistyki – scatowi, rozwijanemu później m.in. przez Ellę Fitzgerald. Wielu beatboxerów również używa scatu i jego pochodnych w swoich utworach.
Współczesny beatbox.
Współczesny beatbox rozwijali artyści hip-hopowi z USA. Jednym z pierwszych, którzy pojawili się w mediach prezentując beatbox był Darren "Buffy" Robinson, który podczas konkursu talentów w Radio City Music Hall w 1983 razem ze swoją grupą "Disco Three" (znaną później jako "Fat Boys") wystąpił prezentując unikalną technikę naśladowania dźwięków hiphopowych maszyn perkusyjnych ustami. Do jego najbardziej popularnych dźwięków należy ciężkie oddychanie, znane jako "hagga hagga sound". 
Doug E Fresh, którego pełna ksywka brzmiała "Doug E Fresh the Human Beatbox" występując w latach 80. w kilku filmach hip-hopowych, znany jest z perfekcyjnego władania click rollami.
Kolejnym ojcem beatboxu jest Kenny Muhammad zwany także "human orchestra", znany z utworu "Four Elements" z płyty Rahzela "Make The Music 2000". Wprowadził doskonałe dźwięki oddechowe, werbel określany później jako 'Keh' i precyzyjne bity elektro, np. "Wind technique" ze wspomnianego utworu na płycie Rahzela.
Jest także Biz Markie, który z początku oprócz beatboxu zajmował się rapem, gdzie wprowadził nową żartobliwą i autoironiczną jakość. Skończył jednak ten obszar działalności, obecnie zajmuje się produkcją i występami imprezowymi. Jego znane dźwięki to wibracje gardłowe (ang. "throat tapping") oraz efekt polegający na śmiechu podczas beatboxowania.
Za głównego promotora beatboksu w latach dziewięćdziesiątych należy uznać Rahzela, który wybił beatbox z podziemia i niebytu w publicznych mediach na światową scenę, dzięki czemu uważany jest za "ojca chrzestnego beatboxu". Wydał dwie płyty, "Make The Music 2000" (1999) (źródło: ) i "Greatest Knockouts" (2004) (źródło: ). Rahzel znany jest z głębokiego gardłowego basu (ang. "deep bass").
Wyróżnia się też pojęcie Nowa Szkoła Beatboxu (New School), która skupia się na aspektach technicznych, połamanych bitach w szybkim tempie, dużym zagęszczeniu dźwięków. Reprezentantami Nowej Szkoły są m.in. Alem (najlepszy Beatboxer rozwinięty technicznie) Reeps One (znany z aranżacji oddechowych) i Skiller (najszybszy beatboxer na świecie).
Dźwięki podstawowe.
Trzy najważniejsze dźwięki kształtujące rytm pochodzą z perkusji – stanowiska perkusyjnego, jakie widać przeważnie w tylnej części sceny na koncertach z instrumentami na żywo. Jednym z synonimów pojęcia beatbox jest perkusja wokalna (ang. vocal percussion). Dlatego za podstawowe uznaje się trzy składniki bitu na warstwie perkusyjnej – stopę (ang. kick), werbel (ang. snare) oraz hi-hat (ang. hi-hat). Częstym zabiegiem podczas tworzenia bitu jest ułożenie hihatów tak, aby wypełniały przestrzeń między stopą a werblem. Ten prosty zabieg daje złudzenie wielu dźwięków brzmiących w jednym czasie. W prawdziwej perkusji hihat jest uderzany jednocześnie z werblem i stopą, które po prostu go zagłuszają.
Dodatkową warstwą w beatboksie może być linia melodyczna. Najprostszy jej przykład to melodia nucona przez nos, podczas gdy usta tworzą warstwę bębnów. Bardziej skomplikowaną formą jest głęboki bas, spopularyzowany przez Rahzela, a wywodzący się ze śpiewów gardłowych z Tuwy.
Skrecze wokalne.
Ważną częścią sztuki beatboksu jest naśladowanie gramofonowych skreczy. Technikę tę rozwijał przede wszystkim Scratch (określany przydomkiem "Human Turntable") z filadelfijskiej grupy hip-hopowej The Roots, a później członkowie francuskiej ekipy Saian Supa Crew. Wielu innych dodawało swoje odpowiedniki technik skreczowania gramofonowego, np. crab scratch. Inni wymyślali techniki czysto wokalne, przypominające skrecze, lecz bez odniesienia do rzeczywistych djskich manipulacji płytą. Jednym z najlepszych skreczujących beatboxerów jest Andy z pierwszej w Polsce, chełmskiej ekipy beatbox "The Elements", który frazy z oldschoolowych hip-hopowych produkcji (np. Public Enemy) montuje w logiczne skreczowane ciągi. Sam Andy jest legendą i pionierem human beat boxu w kraju.
Mistrzostwa narodowe i Mistrzostwa Świata.
W roku 2002 w Niemczech odbyły się pierwsze mistrzostwa narodowe zorganizowane przez Beatbox Battle Networks, organizację założoną przez entuzjastę i aktywistę beatboxowego Alexandra 'Bee Lowa' Buelowa, znanego także jako 'History' (graffiti tag) (źródło:). Organizacja rozszerzała działania, wspierając organizatorów z innych krajów. Obecnie ponad 30 państw (w tym Polska, od 2004 r.) jest zrzeszonych w grupie Beatbox Battle. Wyłaniają one mistrzów narodowych oraz wysyłają ich na większe mistrzostwa organizowane przez Beatbox Battle Networks we współpracy z innymi państwami. 
Pierwsze mistrzostwa świata w beatboxie zorganizowano w ramach imprezy Hip Hop World Challenge, którą tworzyły mistrzostwa w bboyingu, turntablizmie i human beatboksie. Impreza miała miejsce 9 i 10 września 2005 w Lipsku w Niemczech. Zwycięzcą części beatboxowej został australijczyk Joel Turner, pokonując Roxorloopsa z Belgii. Wśród pań triumfowała Butterscotch (USA) pokonując w finale Squeak (Polska).
Polskę reprezentował pierwszy mistrz Polski, Blady Kris.
Na przełomie maja i czerwca 2009 odbyły się II mistrzostwa świata w Berlinie. Zwyciężył Zede (Szwajcaria), który w finale pokonał Vahtanga z Rosji.
Najlepszą beatboxerką została Bellatrix (UK), która pokonała Steff la Chef (Szwajcaria).
Polskę reprezentowali Zgas oraz Zorak. Ten drugi znalazł się w pierwszej szesnastce, ale odpadł w pierwszej rundzie z legendą - Mando (Niemcy).
Na trzecich mistrzostwach świata w Berlinie, które odbyły się 30 marca 2012 roku, zwyciężył Skiller (Bułgaria). Drugie miejsce zajął Alem (Francja).
Wśród pań zwyciężyła Pe4nekata (Bułgaria) pokonując Flashbox (Francja).
Na czwartych mistrzostwach świata w Berlinie, które odbyły się 29-30 maja 2015 roku, zwyciężył Alem (Francja). Drugie miejsce zajął NaPom (USA). Wśród pań zwyciężyła Kaila (USA) pokonując Spryx (Canada)
Również odbyły się w Berlinie Pierwsze Mistrzostwa Świata w TAG TIME. Zwyciężyli TwenTeam8 (Francja) drugie miejsce zajęli 4xSample (Niemcy).
Polskę reprezentowali Blady Kris, Pejot, Crashu, Zgas, Hardmaniac oraz Zorak, który jako jedyny przeszedł eliminacje i dostał się do finałowej 16.
WBW Polish Beatbox Battle.
Mistrzostwa Polski w beatboxie odbywają się od 2004 roku pod nazwą WBW Polish Beatbox Battle i organizowane są w ramach corocznego turnieju mistrzów mikrofonu WBW - Wielka Bitwa Warszawska. Impreza organizowana jest przez "Microphone Masters" przy merytorycznym wsparciu TikTaka, polskiego aktywisty beatboxowego. Dzięki współpracy z "Beatbox Battle Networks" zwycięzca mistrzostw Polski uzyskuje prawo udziału w beatboxowych mistrzostwach świata. Tradycyjnie cykl imprez odbywa się pod koniec roku w Warszawie.
Od roku 2018 oficjalne mistrzostwa Polski są organizowane niezależnie od Wielkiej Bitwy Warszawskiej pod nazwą Polish Beatbox Battle.
Beatboxowymi Mistrzami Polski są:

</doc>
<doc id="320256" url="https://pl.wikipedia.org/wiki?curid=320256" title="Olimpiada Fizyczna">
Olimpiada Fizyczna

Olimpiada Fizyczna – przedmiotowa olimpiada szkolna z zakresu fizyki, przeznaczonych dla uczniów szkół ponadgimnazjalnych. Jest organizowana od 1950 przez Polskie Towarzystwo Fizyczne. W chwili obecnej zawody odbywają się w trzech etapach: korespondencyjnym, okręgowym i ogólnopolskim. Pięciu najlepszych zawodników bierze udział w międzynarodowej olimpiadzie fizycznej. Dawniej olimpiada składała się z czterech etapów: przedwstępnego, wstępnego, okręgowego i ogólnopolskiego.
Etap I ma formę korespondencyjną i składa się z dwóch części. W części I uczniowie rozwiązują 15 krótkich zadań teoretycznych, w części II - trzy z czterech dłuższe zadania teoretyczne oraz dwa wybrane z trzech zadania doświadczalne. Rozwiązania przesyłają do odpowiednich komitetów okręgowych olimpiady.
Etap II (okręgowy) jest podzielony na dwie części: teoretyczną, odbywającą się około 10 stycznia, kiedy rozwiązywane są trzy zadania teoretyczne, oraz doświadczalną, odbywającą się w ostatniej dekadzie lutego. Każda część odbywa się w ustalonym przez komitet okręgowy miejscu i trwa 4,5 godziny. Dopuszczenie do części doświadczalnej jest warunkowanie uzyskaniem odpowiednio wysokiego wyniku w części teoretycznej. Podyktowane jest to koniecznością przygotowania osobnego stanowiska eksperymentalnego dla każdego z uczestników części eksperymentalnej.
Etap III to zawody ogólnopolskie (finał), do których zostaje zakwalifikowanych około 60 osób. Odbywają się one w marcu lub kwietniu w Warszawie. Finał składa się z części teoretycznej (trzy zadania) oraz doświadczalnej trwających po 4,5 godziny. Po zawodach odbywają się wykłady i imprezy kulturalne i rekreacyjne, a następnie uroczyste zakończenie olimpiady.
Finaliści i laureaci olimpiady fizycznej są zwolnieni z egzaminu maturalnego z fizyki otrzymując za niego maksymalną liczbę punktów. Mają też zagwarantowaną najwyższą ocenę na świadectwie szkolnym.

</doc>
<doc id="320257" url="https://pl.wikipedia.org/wiki?curid=320257" title="Mimosa">
Mimosa

Mimosa ("Beta Crucis", "β Cru") – druga co do jasności gwiazda w gwiazdozbiorze Krzyża Południa (wielkość gwiazdowa: 1,25). Odległa od Słońca o około 355 lat świetlnych.
Nazwa.
Gwiazda ta ma nazwę własną Mimosa, która pochodzi od łacińskiego określenia aktora; jej źródło nie jest jasne, ale może ona wywodzić się od rośliny o tej samej nazwie. Historycznie używana była też nazwa Becrux, stworzona przez połączenie litery Beta i łacińskiej nazwy gwiazdozbioru (""). Międzynarodowa Unia Astronomiczna w 2016 roku formalnie zatwierdziła użycie nazwy Mimosa dla określenia tej gwiazdy.
Charakterystyka.
Jest to gwiazda spektroskopowo podwójna, czyli układ podwójny gwiazd, którego składników nie można rozdzielić optycznie, nawet za pomocą silnych teleskopów. Gwiazdy wchodzące w skład układu krążą po silnie wydłużonych orbitach w średniej odległości 8,7 au. Pełny obrót wokół wspólnego środka masy układu zajmuje im około 5 lat.
Olbrzym będący głównym składnikiem układu to gwiazda zmienna typu Beta Cephei. Należy do typu widmowego B0,5. Jej temperatura to około , jasność zaś przewyższa 34 000 razy jasność Słońca. Jej promień jest ponad ośmiokrotnie większy niż promień Słońca, a masa szesnastokrotnie większa od masy Słońca. Gwiazda o tak dużej masie za 6–10 milionów lat zakończy życie jako supernowa.
Drugi składnik układu ma typ widmowy B2 V, co odpowiada temperaturze 22 000–. Jego masa wynosi około 10 .
Układ ten posiada towarzysza o znacznie mniejszej masie, znajdującego się jeszcze w momencie ewolucji przed ciągiem głównym, oddalonego o 4 sekundy kątowe, co odpowiada w przestrzeni odległości około 430 au. Został on odkryty za pomocą kosmicznego teleskopu Chandra, odkrycie ogłoszono w 2007 roku.
Ponadto Beta Crucis ma optycznych towarzyszy. Składnik B o wielkości 11,4 jest oddalony o 42,6″ (pomiar z 2010 r.). Jeśli byłby związany grawitacyjnie z Mimosą, byłby to pomarańczowy karzeł należący do typu widmowego K, oddalony od olbrzyma o co najmniej 3600 au i obiegający go w czasie co najmniej 55 tysięcy lat. Gwiazda oznaczona literą C jest odległa o 373,1″ (w 2000 r.) i jest niezwiązanym obiektem tła.
Z terenów Polski gwiazdy tej nie można obserwować, należy ona do obiektów widocznych jedynie z południowej półkuli.

</doc>
<doc id="320258" url="https://pl.wikipedia.org/wiki?curid=320258" title="Kazimierz Wlazło">
Kazimierz Wlazło

Kazimierz Wlazło (ur. 15 grudnia 1958 w Radomiu) – polski prawnik, radca prawny, były prezydent Radomia, ostatni wojewoda radomski.
W 1981 ukończył studia na Wydziale Prawa i Administracji Uniwersytetu Warszawskiego. Pracował w Stowarzyszeniu „Pax” i jako referent prawny w PSS Społem. W latach 1986–1989 odbył aplikację radcowską w Okręgowej Komisji Arbitrażowej w Kielcach, zakończoną uzyskaniem uprawnień radcy prawnego.
W latach 1991–1992 był asystentem wojewody radomskiego. Od 1992 pełnił funkcję wiceprezydenta Radomia. W 1994 został wybrany przez radę na urząd prezydenta tego miasta. Od 1997 do 1998 z ramienia AWS zajmował stanowisko wojewody radomskiego. W 1999 został doradcą wojewody mazowieckiego, w latach 1999–2001 pełnił funkcję doradcy ministra spraw wewnętrznych i administracji.
W latach 1996–1999 był prezesem zarządu Wojskowego KS Czarni Radom. Zajął się prowadzeniem własnej kancelarii radcowskiej.
W 2014 odznaczony Krzyżem Kawalerskim Orderu Odrodzenia Polski.

</doc>
<doc id="320261" url="https://pl.wikipedia.org/wiki?curid=320261" title="Dinamo Tbilisi">
Dinamo Tbilisi

Sapechburto Klubi Dinamo Tbilisi (gruz. საფეხბურთო კლუბი დინამო თბილისი) – gruziński klub piłkarski z siedzibą w Tbilisi, grający w Erownuli Liga.
Historia.
Klub został założony w 1925. Na początku grał w rozgrywkach lokalnych. W latach 30. klub zaczął się szybko rozwijać, czego jedną z przyczyn było ogromne poparcie Ławrietnija Berii. W 1936 debiutował w Grupie B Mistrzostw ZSRR, w której zajął 1. miejsce i awansował do Grupy A – ówczesnej radzieckiej ekstraklasy. W najwyższej klasie rozgrywkowej ZSRR występował do 1989. Największymi sukcesami w historii klubu były: Mistrzostwo ZSRR w 1964 i 1978 oraz zdobycie Pucharu Zdobywców Pucharów Europy w 1981. Klub dokonał tego jako reprezentant ZSRR, pokonując w finale w Düsseldorfie Carl Zeiss Jena 2:1.
W 1990 klub zmienił nazwę na Iberia Tbilisi i debiutował w pierwszych rozgrywkach o Mistrzostwo niepodległej Gruzji. W sezonie 1991/92 występował jako Iberia-Dinamo Tbilisi, ale potem powrócił do historycznej nazwy Dinamo. W latach 90. był jedyną poważną siłą w lidze gruzińskiej. Zdobył pierwsze 10 tytułów mistrzowskich, dopiero na początku XXI wieku dominację stołecznego klubu przerwały inne kluby. Jednak w sezonach 2002/03, 2004/05 i 2007/08 tytuł ponownie przypadł drużynie Dinama.

</doc>
<doc id="320266" url="https://pl.wikipedia.org/wiki?curid=320266" title="Elesmes">
Elesmes



</doc>
<doc id="320267" url="https://pl.wikipedia.org/wiki?curid=320267" title="Eleu-dit-Leauwette">
Eleu-dit-Leauwette



</doc>
<doc id="320268" url="https://pl.wikipedia.org/wiki?curid=320268" title="Eblange">
Eblange



</doc>
<doc id="320269" url="https://pl.wikipedia.org/wiki?curid=320269" title="Ebersviller">
Ebersviller



</doc>
<doc id="320271" url="https://pl.wikipedia.org/wiki?curid=320271" title="Elincourt">
Elincourt



</doc>
<doc id="320276" url="https://pl.wikipedia.org/wiki?curid=320276" title="Power chords">
Power chords



</doc>
<doc id="320283" url="https://pl.wikipedia.org/wiki?curid=320283" title="SuperH">
SuperH

SuperH (znany także jako SH) jest architekturą mikroprocesorów typu RISC przeznaczoną do zastosowań wbudowanych. Rodzina SH została początkowo zaprojektowana w firmie Hitachi jako następca rodziny H8.
Architektura SH jest tak gęsta, że jedna z prac naukowych stawia ją wyżej niż x86, x86_64, oraz CRIS v32. ARM kupiło licencję jednego z patentów SuperH by stworzyć zestaw instrukcji Thumb w połowie lat 90 XX wieku. Patenty natomiast wygasły: ostatni na SH2 w 2014, na SH4 w 2016. Przykładowo SH2 był zastosowany w konsoli Sega Saturn, SH4 w Sega Dreamcast.
Modele.
Do rodziny procesorów z rdzeniem SuperH należą:
Rdzenie SuperH są wspierane przez wiele systemów RTOS oraz twórców najróżniejszych narzędzi na całym świecie.

</doc>
<doc id="320288" url="https://pl.wikipedia.org/wiki?curid=320288" title="MSP430">
MSP430

MSP430 – rodzina mikrokontrolerów zaprojektowana i produkowana przez firmę Texas Instruments. Rodzina tych mikrokontrolerów jest zgodna z architekturą Von Neumana.
Główne cechy MSP430:
Energooszczędność:
Architektura:
Peryferia (występują zależnie od wersji):
Mikrokontrolery mogą być również wyposażone zamiast pamięci flash i RAM w nieulotną pamięć FRAM o szybkim dostępie i małym poborze prądu (np. seria MSP430FRxxxx). Pamięć FRAM może być dowolnie podzielona, w zależności od potrzeby, na pamięć RAM i pamięć programu.
Pozostałe cechy:

</doc>
<doc id="320303" url="https://pl.wikipedia.org/wiki?curid=320303" title="Sklepienie nieckowe">
Sklepienie nieckowe

Sklepienie nieckowe – sklepienie utworzone ze sklepienia walcowego przez zastąpienie w nim czołowych części kolebami sklepienia klasztornego, służące do przykrycia przestrzeni między ścianami o rzucie poziomym w kształcie wydłużonego prostokąta.
Cechą charakterystyczną sklepienia nieckowego jest brak krawędzi grzbietowej oraz uwydatniające się naroża.

</doc>
<doc id="320313" url="https://pl.wikipedia.org/wiki?curid=320313" title="Miedzichowo">
Miedzichowo

Miedzichowo (niem. "Kupferhammer") – wieś w Polsce, położona w województwie wielkopolskim, w powiecie nowotomyskim, w gminie Miedzichowo.
Miejscowość jest siedzibą gminy Miedzichowo. Liczy 471 mieszkańców.
Położenie geograficzne.
Wieś położona na skraju Lasów Łomnickich u ujścia strumienia Zawadka do Czarnej Wody.
Historia.
W przeszłości znana była z hutnictwa. W XVII wieku istniała tu kuźnica miedzi i żelaza zwana Kopernym Młynem. Młyny napędzane wodą budowano na Czarnej Strudze, a metale wytapiano z rudy darniowej. Do dziś zachowały się pozostałości dawnego stawu młyńskiego. Znajduje się tu poewangelicki kościół z 1907 r. pw. św. Stanisława Biskupa i Męczennika. W pobliżu szkoły rośnie kasztanowiec o obwodzie 360 cm. Wśród domów znajdują się budynki o konstrukcji szachulcowej pochodzące z XIX i XX wieku.
Miedzichowo stanowi ważny ośrodek produkcji wikliny. Przed I wojną światową obok wikliniarstwa popularna była w tej okolicy także uprawa chmielu. W latach zaboru pruskiego (1793-1807 i 1815-1918) wieś nosiła nazwę niem. "Kupferhammer".
W latach 1975–1998 miejscowość administracyjnie należała do województwa gorzowskiego.
Związani z Miedzichowem.
Na terenie gminy Miedzichowo urodził się i spędził pierwsze lata życia kardynał Zenon Grocholewski. W samym Miedzichowie miał praktyki szkolne.
Komunikacja.
Przez wieś przebiega droga krajowa nr 92, natomiast na wschód od niej zlokalizowany jest węzeł autostrady A2 (E30) "Nowy Tomyśl".

</doc>
<doc id="320315" url="https://pl.wikipedia.org/wiki?curid=320315" title="Spirulina (dietetyka)">
Spirulina (dietetyka)

Spirulina – handlowa nazwa sinic (cyjanobakterii) należących do rzędu Oscillatoriales. Należy do niego gatunek "Arthrospira platensis".
Spirulina jest bardzo bogata w białko – zawartość białka w suchej masie wynosi ok. 70%. Zawiera także witaminy A, B, C, D, E, K i inne. Spirulina jest bogata w magnez i beta-karoten.
Stosowana do produkcji kosmetyków, suplementów żywieniowych oraz pokarmów dla glonożernych ryb akwariowych.
Nazwa tych sinic pochodzi z czasów, gdy przedstawicieli rodzaju "Arthrospira" zaliczano do rodzaju "Spirulina". W obecnych ujęciach systematycznych rodzaje te uważa się za spokrewnione (należą do rzędu drgalnicowców), ale odrębne.
Wbrew obiegowym opiniom, spirulina nie jest źródłem przyswajalnej przez ludzki organizm witaminy B12.
Istnieją doniesienia o podwyższonej zawartości (w wybranych suplementach diety zawierających m.in. spirulinę) substancji toksycznych, np. glinu, co może mieć związek ze sposobem prowadzenia niektórych przemysłowych hodowli glonów.

</doc>
<doc id="320319" url="https://pl.wikipedia.org/wiki?curid=320319" title="Estréboeuf">
Estréboeuf



</doc>
<doc id="320321" url="https://pl.wikipedia.org/wiki?curid=320321" title="Spirulina platensis">
Spirulina platensis



</doc>
<doc id="320329" url="https://pl.wikipedia.org/wiki?curid=320329" title="Etroeungt">
Etroeungt



</doc>
<doc id="320330" url="https://pl.wikipedia.org/wiki?curid=320330" title="Etriché">
Etriché



</doc>
<doc id="320331" url="https://pl.wikipedia.org/wiki?curid=320331" title="Etival-Clairefontaine">
Etival-Clairefontaine



</doc>
<doc id="320340" url="https://pl.wikipedia.org/wiki?curid=320340" title="Evaux-et-Ménil">
Evaux-et-Ménil



</doc>
<doc id="320342" url="https://pl.wikipedia.org/wiki?curid=320342" title="Evrange">
Evrange



</doc>
<doc id="320343" url="https://pl.wikipedia.org/wiki?curid=320343" title="Etiologia kryminalna">
Etiologia kryminalna

Etiologia kryminalna – w kryminologii dziedzina nauki zajmująca się badaniem czynników kryminogennych przestępczości oraz innych zjawisk patologii społecznej. Obejmuje badania uwarunkowań biologicznych, psychicznych i społecznych odnośnie do form zachowań przestępczych i dewiacyjnych poszczególnych osób, dążąc do ustalenia indywidualnych czynników, które doprowadziły do niezgodnego z przepisami prawa lub normami społecznymi zachowania konkretnego człowieka. W oparciu o badania etiologiczne prowadzone na gruncie kryminologii, odpowiada na pytania: dlaczego człowiek staje się przestępcą; dlaczego przestępczość oraz inne zjawiska patologii społecznej istnieją jako zjawiska masowe; jakie są tego przyczyny, jakie zachodzą wzajemne powiązania i zależności między tymi uwarunkowaniami.
Przegląd ustaleń etiologii kryminalnej.
Badania etiologii kryminalnej wykorzystują głównie porównania korelacyjne danych statystycznych dotyczących przestępczości oraz innych, w celu identyfikacji czynników związanych z poszczególnymi kategoriami zachowań kryminalnych. Statystyczne analizy porównawcze prowadzą do powstawania hipotez na temat przyczyn zachowań kryminalnych. Systematyczny przegląd 5200 badań empirycznych przeprowadzonych w różnych krajach został zebrany w książce "The Handbook of Crime Correlates" (2009).
Pochodzenie etniczne i imigracja.
Zobacz też: "Imigracja a przestępczość"
Czynnikami statystycznie związanymi z przestępczością są pochodzenie etniczne oraz status imigranta. W niektórych krajach etnicznie zróżnicowane okolice charakteryzują się wyższymi wskaźnikami przestępczości niż tereny bardziej jednorodne etnicznie, podczas gdy w innych krajach, takich jak np. USA, występuje zależność odwrotna.
Wczesny okres życia.
Zobacz też: "Ołowica"
Badania wykazały, że czynnikami korelującymi z zachowaniami kryminalnymi jest palenie tytoniu przez matkę w czasie ciąży, niska waga urodzeniowa, prenatalna trauma/komplikacje podczas porodu, złe traktowanie w dzieciństwie, słabe przywiązanie rodzica do dziecka, waśnie rodzinne lub pomiędzy rodzicami/opiekunami, alkoholizm lub narkomania/lekomania w rodzinie, zbyt słaba kontrola rodzicielska, wielkość rodziny i kolejność narodzin rodzeństwa, moczenie nocne, prześladowanie przez rówieśników/dorosłych, problemy dyscyplinarne w szkole, chodzenie na wagary, niska średnia ocen, nieukończenie szkoły oraz ekspozycja na ołów.
Dorosłe życie.
Do czynników związanych z przestępczością zalicza się częste używanie alkoholu, jego nadużywanie lub alkoholizm, używanie narkotyków i narkomanię, wczesny wiek inicjacji seksualnej i liczba partnerów seksualnych, wykluczenie społeczne, przebywanie w środowisku kryminalistów i uczestnictwo w gangach.
Status socjoekonomiczny.
Status socjoekonomiczny (zwykle mierzony przy użyciu trzech zmiennych: przychodu i majątku, statusu zatrudnienia oraz lat edukacji) koreluje negatywnie z poziomem przestępczości (z wyjątkiem zgłaszanego użycia narkotyków). Wyższy status socjoekonomiczny rodziców cechuje się odwrotną korelacją z przestępczością, natomiast niestabilność zatrudnienia oraz bezrobocie koreluje z nią pozytywnie.
Częściowo niespójne dane wskazują na związek pomiędzy niskimi dochodami, odsetkiem osób poniżej granicy ubóstwa, niewielką liczbą lat edukacji oraz wysoką nierównością ekonomiczną w danym regionie a wyższą przestępczością w danym regionie. Badanie przeprowadzone przez Bank Światowy wykazało, że: „"Wskaźniki przestępczości i nierówność społeczno-ekonomiczna korelują pozytywnie wewnątrz krajów oraz zwłaszcza pomiędzy krajami, a ta korelacja odzwierciedla przyczynowość pomiędzy nierównością a wskaźnikami przestępczości, nawet po uwzględnieniu wpływu innych czynników wpływających na przestępczość."”

</doc>
<doc id="320371" url="https://pl.wikipedia.org/wiki?curid=320371" title="CIELab">
CIELab

Przestrzeń CIELab – przestrzeń barw, która została znormalizowana w 1976 przez CIE (Comission Internationale de l'Eclairage – Międzynarodową Komisję Oświetleniową). Stanowi ona modyfikację przestrzeni barw L,a,b, stworzonej przez Huntera w 1948 roku. CIELab stanowi matematyczną transformację przestrzeni CIEXYZ. Transformację tę wprowadzono jako wynik badań nad spostrzeganiem przez oko ludzkie różnicy między barwami. Zakładano, że barwy znajdujące się w przestrzeni CIELab w jednakowej odległości ΔE od siebie będą postrzegane jako jednakowo różniące się od siebie. Zatem CIELab miała być równomierną przestrzenią barw. De facto przestrzeń CIELab jest jedynie zalecana jako równomierna przestrzeń barw. Dowodem nierównomierności tej przestrzeni jest fakt, że różnicy percepcyjnej barw nie można jednoznacznie określić za pomocą ΔE.
Barwę opisują matematycznie trzy składowe: "L" – jasność (luminancja), "a" – barwa od zielonej do magenty, "b" – barwa od niebieskiej do żółtej.
Przestrzeń CIEXYZ można przekształcić na przestrzeń barwną CIELab według związków:
gdzie:
są współrzędnymi barwy ciała nominalnie białego.
CIELab jest obecnie najpopularniejszym sposobem opisu barwy i stanowi podstawę współczesnych systemów zarządzania barwą. Różnica pomiędzy dwiema barwami w przestrzeni CIELab ma postać:
i jest zwykłą odległością euklidesową pomiędzy dwoma punktami w przestrzeni trójwymiarowej.
Można przyjąć, że standardowy obserwator zauważa różnicę barw następująco:
Powyższe dane są danymi statystycznymi, sprawdzonymi doświadczalnie. Ze względu na faktyczną nierównomierność przestrzeni CIELab, zalecaną ostatnio przez ISO, jest ΔE2000.

</doc>
<doc id="320381" url="https://pl.wikipedia.org/wiki?curid=320381" title="Telos (Star Wars)">
Telos (Star Wars)



</doc>
<doc id="320398" url="https://pl.wikipedia.org/wiki?curid=320398" title="Laila Freivalds">
Laila Freivalds

Laila Ligita Freivalds, łot. Laila Freivalde (ur. 22 czerwca 1942 w Rydze) – szwedzka polityk i prawniczka łotewskiego pochodzenia, w latach 1988–1991 i 1994–2000 minister sprawiedliwości, od 2003 do 2006 minister spraw zagranicznych.
Życiorys.
Urodziła się w Rydze jako córka Osvaldsa Freivaldsa (1905–1975), łotewskiego działacza emigracyjnego w Skandynawii i autora publikacji poświęconych Łotwie. W 1944 jej rodzina, po ucieczce przed wkraczającymi na teren Łotwy wojskami radzieckimi, znalazła się wraz z rodziną w obozie dla uchodźców w Niemczech. W 1947 osiedliła się w Landskronie. W 1970 ukończyła studia prawnicze na Uniwersytecie w Uppsali. Pracowała w sądownictwie i w administracji parlamentarnej. W 1976 została zatrudniona w Konsumentverket, szwedzkiej agencji konsumenta. W 1983 objęła stanowisko dyrektora generalnego tej instytucji. Dołączyła do Szwedzkiej Socjaldemokratycznej Partii Robotniczej.
Od października 1988 do października 1991 sprawowała urząd ministra sprawiedliwości w rządzie Ingvara Carlssona. Później praktykowała jako prawniczka. Na funkcję ministra sprawiedliwości powróciła w październiku 1994 w nowym gabinecie Ingvara Carlssona, pozostała na stanowisku również w utworzonym w marcu 1996 rządzie Görana Perssona. Zakończyła urzędowanie we wrześniu 2000. Podała się do dymisji w atmosferze skandalu związanego z wykupem mieszkania. Zajmowała następnie dyrektorskie stanowisko w Svensk Scenkons, organizacji pracodawców branży kulturalnej.
Do rządu Görana Perssona powróciła w październiku 2003, gdy po zabójstwie Anny Lindh premier powierzył jej stanowisko ministra spraw zagranicznych. Naraziła się na krytykę za brak reakcji na wydarzenia związane z tsunami w Azji w grudniu 2004, czego symbolem stała się jej wizyta w teatrze wkrótce po katastrofie, w której zginęło wielu obywateli Szwecji. W marcu 2006 zrezygnowała z funkcji ministra w związku ze sprawą nacisków ze strony MSZ na dostawcę usług internetowych, mających doprowadzić do zamknięcia strony ugrupowania Sverigedemokraterna, na której zaprezentowano duńskie karykatury Mahometa. Polityk twierdziła, że nie wiedziała o tych działaniach urzędnika jej resortu, choć później ujawniono, że prowadziła z nim rozmowę na ten temat. Kierownictwo ministerstwa przejął tymczasowo wicepremier Bosse Ringholm. Po odejściu z rządu została prezesem Dansalliansen, organizacji branży artystycznej.
Odznaczona m.in. Orderem Trzech Gwiazd II klasy (1997). Zamężna, ma córkę Letti, która również zajęła się działalnością polityczną.

</doc>
<doc id="320400" url="https://pl.wikipedia.org/wiki?curid=320400" title="Czystogarb">
Czystogarb

Czystogarb (j. łemkowski Чыстогорб, w latach 1977–1981 Górna Wieś) – wieś w Polsce położona w województwie podkarpackim, w powiecie sanockim, w gminie Komańcza. Leży we wschodniej części Beskidu Niskiego w dolinie potoku Barbarka i jej dopływu, przy drodze wojewódzkiej nr 897.
Historia.
Nazwa wsi:
Wieś lokowana została na prawie wołoskim 17 sierpnia 1524 przez starostę sanockiego Mikołaja Wolskiego. Osadźcami byli Fiodor i Tymko synowie kniaźia z Komańczy. Wieś królewska "Czystohorb" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa krośnieńskiego.
W 1819 władze austriackie sprzedały Czystogarb prywatnym właścicielom. Około 1539 miejscowość była w posiadaniu Mikołaja Herburta Odnowskiego. Do 1772 województwo ruskie, ziemia sanocka. Od 1772 należał do cyrkułu leskiego a następnie sanockiego w Galicji. W okresie zaborów funkcjonowała we wsi szkoła. W 1898 miejscowość liczyła 724 mieszkańców (głównie Rusinów) oraz 105 domów, pow. wsi wynosiła 15,54 km². Do 1914 powiat sądowy w Sanoku, gmina Bukowsko. Przed II wojną światową wieś zamieszkiwało ponad 860 osób w tym blisko 100 Cyganów zajmujących się handlem końmi. Po 1944 miejscowa ludność ukraińska została wysiedlona na Ukrainę w ramach wymiany ludności. Wieś zasiedlono osadnikami z całej Polski. U schyłku lat pięćdziesiątych powstał PGR znacznie rozbudowany w następnych latach. W latach 1975–1998 miejscowość administracyjnie należała do województwa krośnieńskiego.
We wsi znajdowała się drewniana cerkiew pw. św. Michała Archanioła. Zbudowali ją huculscy cieśle w 1900; trzykopułową wzorowaną na cerkwiach ukraińskich. Świątynia spłonęła w 1946. Od 1947 wieś należy do parafii rzymskokatolickiej w Wisłoku Wielkim. W 1991 zbudowano kościół filialny pw. Dobrego Pasterza.
Według danych na koniec 2011 na ogólną liczbę 276 mieszkańców było 124 kobiety i 152 mężczyzn.

</doc>
<doc id="320402" url="https://pl.wikipedia.org/wiki?curid=320402" title="Jonas Gahr Støre">
Jonas Gahr Støre

Jonas Gahr Støre (ur. 25 sierpnia 1960 w Oslo) – norweski polityk, urzędnik państwowy i dyplomata, od 2014 przewodniczący Partii Pracy, minister spraw zagranicznych w latach 2005–2012, minister zdrowia w latach 2012–2013, od 2021 premier Norwegii.
Życiorys.
W 1981 ukończył kurs oficera marynarki w akademii marynarki wojennej Sjøkrigsskolen, a w 1985 nauki polityczne w Instytucie Nauk Politycznych w Paryżu.
Pracę zawodową rozpoczął w 1986 jako wykładowca harvardzkiego projektu negocjacji na Harvard Law School. Od 1986 do 1989 zajmował się badaniami naukowymi w szkole biznesowej Handelshøyskolen BI. W 1989 został specjalnym doradcą w urzędzie premiera Norwegii, funkcję tę pełnił do 1995. Następnie do 1998 zajmował stanowisko dyrektora generalnego departamentu spraw zagranicznych w tym urzędzie, po czym objął urząd ambasadora delegacji norweskiej przy Organizacji Narodów Zjednoczonych w Genewie. Jeszcze w 1998 przeszedł na funkcję dyrektora wykonawczego w Światowej Organizacji Zdrowia pod przewodnictwem Gro Harlem Brundtland. W latach 2000–2001 był sekretarzem stanu oraz szefem sztabu w biurze premiera Jensa Stoltenberga. Od 2002 do 2003 był przewodniczącym zespołu ekspertów ECON Analysis. W latach 2003–2005 sprawował funkcję sekretarza generalnego Norweskiego Czerwonego Krzyża.
17 października 2005 został mianowany ministrem spraw zagranicznych w drugim rządzie Jensa Stoltenberga. W 2009 uzyskał mandat deputowanego do Stortingu. 21 września 2012 przeszedł na stanowisko ministra zdrowia. W 2013 utrzymał mandat poselski, kończąc urzędowanie na stanowisku ministra.
14 czerwca 2014 zastąpił Jensa Stoltenberga na stanowisku przewodniczącego Partii Pracy. W 2017 i 2021 wybierany ponownie do norweskiego parlamentu.
W wyniku drugich z tych wyborów ugrupowania centroprawicy utraciły większość w parlamencie. Jonas Gahr Støre zawarł wówczas porozumienie koalicyjne o utworzeniu mniejszościowego rządu centrolewicowego z udziałem Partii Pracy i Partii Centrum. 14 października 2021 objął urząd premiera Norwegii, stając na czele nowego gabinetu.

</doc>
<doc id="320403" url="https://pl.wikipedia.org/wiki?curid=320403" title="Thorvald Stoltenberg">
Thorvald Stoltenberg

Thorvald Stoltenberg (ur. 8 lipca 1931 w Oslo, zm. 13 lipca 2018 tamże) – norweski polityk, były minister.
Sprawował funkcję ministra obrony narodowej Norwegii w latach 1979–1981 oraz ministra spraw zagranicznych – w latach 1987–1989 oraz 1990–1993 w dwóch rządach Partii Pracy. Od 1989 do 1990 pełnił urząd ambasadora Norwegii przy Organizacji Narodów Zjednoczonych.
W 1990 od stycznia do listopada był wysokim komisarzem ONZ ds. uchodźców, a w 1993 został mianowany specjalnym reprezentantem sekretarza generalnego ONZ do spraw Byłej Jugosławii oraz współprzewodniczącym Komitetu Wykonawczego ds. Międzynarodowej Konferencji na temat Byłej Jugosławii.
W 2003 został przewodniczącym Zarządu Międzynarodowego Instytutu Demokracji oraz Wsparcia Wyborczego ("International IDEA"). Ojciec byłego premiera Norwegii i sekretarza generalnego NATO Jensa Stoltenberga.

</doc>
<doc id="320406" url="https://pl.wikipedia.org/wiki?curid=320406" title="Rząska">
Rząska

Rząska – wieś w Polsce, położona w województwie małopolskim, w powiecie krakowskim, w gminie Zabierzów, przy linii kolejowej nr 133 Dąbrowa Górnicza Ząbkowice – Kraków Główny.
W latach 1975–1998 Rząska administracyjnie znajdowała się w województwie krakowskim.
Historia.
Pierwsze wzmianki o wsi pochodzą z 1388 roku, gdy właścicielami osady byli Sułek i Nawoj, rycerze z rodu Toporczyków, a także Mikołaj syn Salomona z Krakowa.
Wzmianka o wsi z 1523 roku: „Zygmunt I król polski stwierdza, że Stanisław ze Sprowy, kasztelan żarnowski, wypożyczył 400 złotych od mniszek klasztoru św Agnieszki na Stradomiu i ubezpieczył pożyczkę na wsi Rząska”.
Rząska należała do parafii św. Szczepana w Krakowie. W 1887 roku wybudowano małą kaplicę. Po wojnie przypisano Rząskę do parafii pw. Matki Bożej Nieustającej Pomocy w sąsiednich Mydlnikach.
We wrześniu 1976 r. Rząskę wizytował ksiądz kardynał Karol Wojtyła, który wygłosił wówczas uroczystą homilię.
W 1979 r. ksiądz kardynał Franciszek Macharski erygował parafię pw. św. Antoniego z Padwy w Rząsce. 31 października 1981 wmurowano kamień węgielny pod świątynię i rozpoczęto budowę, która trwała do 1984 roku.
Zabytki.
Figury:
Ochrona przyrody.
Uroczysko w Rząsce, częściowo położone w Rząsce, a częściowo w gminie Kraków, zajmuje około 59 ha. Celem jego utworzenia była ochrona fiołka bagiennego – gatunku zagrożonego wyginięciem, który w roku 2001 został wpisany na listę Polskiej Czerwonej Księgi Roślin. Użytek chroni także pozostałość ekosystemów leśnych oraz wodnych na tym terenie.
Sport.
Klub piłkarski "LKS Wisła Rząska" założony w 1925 roku.
W Rząsce mieszczą się również dwie stadniny koni Uniwersytetu Rolniczego.
Komunikacja.
Do centrum wsi można dojechać autobusami aglomeracyjnymi obsługiwanymi przez MPK S.A. w Krakowie:
Na obrzeże (Podkamycze, ul. Balicka) można dojechać autobusami aglomeracyjnymi:
Dojazd umożliwia również kolej, poprzez przystanki kolejowe znajdujące się na granicy z Rząską: Kraków Mydlniki-Wapiennik oraz zabierzowski Zabierzów Rząska.
Osoby związane z wsią.
Mieszkańcami wsi są m.in. Anna Dymna i Tomasz Frankowski. Czesław Dźwigaj ma w Rząsce pracownię rzeźbiarską.

</doc>
<doc id="320407" url="https://pl.wikipedia.org/wiki?curid=320407" title="Bethnal Green">
Bethnal Green

Bethnal Green – dzielnica Londynu (Anglia), leżąca w gminie Tower Hamlets, we wschodniej części miasta.
Geografia.
Bethnal Green jest częścią Tower Hamlets i Hackney, skupiona jest wokół stacji metra znajdującej się na skrzyżowaniu Bethnal Green Road, Roman Road i Cambridge Heath Road. Dzielnica objęta jest kodem pocztowym E2.
Demografia.
Według spisu ludności z 2007 roku, populację Bethnal Green stanowi 25 440 mieszkańców. Największą grupą etniczną są ludzie pochodzenia bangladeskiego (41%). Od 1999 roku obchodzą oni bangladeski Nowy Rok w parku Weavers Field (obchody Baishakhi Mela). Kolejną grupą są biali Brytyjczycy (37%). Pozostałe grupy to Somalijczycy, czarni Afrykanie i czarni Karaibowie.
Religie.
Dwie religie dominujące pośród mieszkańców Bethnal Green to Islam (50%) i Chrześcijaństwo (34%).
Na terenie dzielnicy znajduje się kilka zabytkowych kościołów, m.in. St. John Church zlokalizowany w pobliżu stacji metra, na skrzyżowaniu Bethnal Green Road i Roman Road. Budowany w latach 1826-1828 na podstawie projektów architekta Johna Soane'a. Kolejnym znanym kościołem jest St. Matthew (George Dance the Elder, 1746). Jego otwarcie zbiegło się ze znacznym wzrostem liczby ludności dawnej wsi Stepney, spowodowanym oddzieleniem okolic Bethnal Green od parafii St Dunstan's. Kościół został zniszczony podczas bombardowań w czasie II wojny światowej, zachowała się jedynie dzwonnica, która stoi do dziś. St. Matthew's jest licznie odwiedzany w każdą niedzielę przez mieszkańców Bethnal Green.
Pozostałe kościoły to: St. Peter's Church (1841), St. James the Less (1842), St. James the Great (1843) i St. Bartholomew (1844).
W granicach Bethnal Green znajdują się cztery islamskie świątynie: Baitul Aman Mosque and Cultural Centre, Senegambian Islamic Cultural Centre oraz Globe Town Mosque and Cultural Centre. Znajdujący się przy 51 Roman Road - London Buddhist Centre, jest jednym z największych buddyjskich ośrodków miejskich na zachodzie.
Transport.
Najbliższe stacje metra to Bethnal Green, Whitechapel i Stepney Green. Ponadto, istnieją dwie lokalne stacje kolejowe: Bethnal Green (nie mylić ze stacją metra o tej samej nazwie) i Cambridge Heath. Dodatkowo dzielnicę obsługuje kilka linii autobusowych.

</doc>
<doc id="320409" url="https://pl.wikipedia.org/wiki?curid=320409" title="Buffon">
Buffon



</doc>
<doc id="320414" url="https://pl.wikipedia.org/wiki?curid=320414" title="Romeo and Juliet">
Romeo and Juliet

Romeo and Juliet – ballada rockowa zespołu Dire Straits autorstwa Marka Knopflera, pochodząca z albumu "Making Movies". Utwór wydany został na singlu w roku 1980. Na angielskiej liście przebojów dotarł do miejsca 8. (podobnie jak debiutancki singel zespołu, „Sultans of Swing”).
W oryginale utwór grany jest przy strojeniu open-G.
Wersje innych wykonawców.
Cover utworu był nagrany przez artystów takich jak Stuart Moffat, Indigo Girls, Cliff Eberhardt, Edwin McCain i The Killers.

</doc>
<doc id="320415" url="https://pl.wikipedia.org/wiki?curid=320415" title="Union Township (hrabstwo Union)">
Union Township (hrabstwo Union)

Union Township – miejscowość w hrabstwie Union w stanie New Jersey w USA.
Według spisu powszechnego z roku 2000 ma ok. 54,4 tys. mieszkańców.

</doc>
<doc id="320416" url="https://pl.wikipedia.org/wiki?curid=320416" title="La Folie">
La Folie



</doc>
<doc id="320418" url="https://pl.wikipedia.org/wiki?curid=320418" title="Rada Miasta Katowice">
Rada Miasta Katowice

Rada Miasta Katowice − działająca od 1866 rada miejska, w której skład wchodzi obecnie (2021) 28 członków.
Historia.
3 marca i 4 kwietnia 1866 miały miejsce pierwsze wybory miejskie w mieście Katowice. Z 342 kandydatów wybrano pierwszych 18 przedstawicieli ("Stadtverordneten"). Tychże 18 wybranych przedstawicieli, którym przewodniczył, przewodniczący komitetu wyborczego, dr Richard Holtze. Rada we wrześniu 1866 wybrała 1. magistrat ("Magistratskollegium"), zastępcę burmistrza Rossei'a i 4 stałych radnych miejskich, którzy od 1873 nosili tytuł "Ratsherr", a od 1875 podniesiono ich liczbę do 6 i tytułowano "Stadtraete". Pierwszym burmistrzem miasta Katowice został Louis Diebel z Krapkowic (niem. Krappitz). Na pierwszym posiedzeniu Rady, któremu przewodniczył pan Trol, omawiano m.in. sprawy organizacji policji miejskiej. Trol przekazał na jej rzecz, ze swego prywatnego mienia: stare biurko, materiały biurowe, 2 rogi dla straży nocnej, stary regał i szafę. Magistrat rozpoczął swoje urzędowanie dopiero w grudniu 1866.
Do 2002 roku Rada wybierała Zarząd wraz z Prezydentem na jego czele. Na mocy zmian ustawowych z 2002 roku zlikwidowano Zarząd, a prezydenta wybierają mieszkańcy w wyborach bezpośrednich.
Obecnie (od 2018) przewodniczącym Rady Miasta jest Maciej Biskupski, a w jej skład wchodzi 26, wybieranych w wyborach bezpośrednich radnych. Siedzibą Rady Miasta jest Urząd Miasta Katowice.
Skład pierwszej rady.
Pierwsze zebranie rady odbyło się 14 maja 1866 w sali hotelu Welt. Rozpoczęło się o godzinie 16.00. Zaprzysiężenie radnych odbyło się przez uścisk ręki (niem. "Handschlag"). Przewodniczącym rady został wybrany Richard Holtze.
Skład rady od 1866:
Skład Rady Miasta w kadencji 2002–2006.
Źródło.
W tej radzie większość jednego mandatu posiada wspierające obecnego prezydenta miasta ugrupowanie "Forum Samorządowe i Piotr Uszok".
Partie i stronnictwa w radzie (według mandatów).
Radnymi miasta Katowice w latach 2002−2006 byli: 
Skład Rady Miasta w latach 2006–2010.
Źródło.
Skład Rady Miasta w latach 2010–2014.
Źródło.
Radni.
Radni Rady Miasta Katowice w kolejności alfabetycznej:
W Radzie Miasta od 2010 zasiadało 10 kobiet i 18 mężczyzn (36% kobiet, 64% mężczyzn).
Skład Rady Miasta w latach 2014–2018.
Radni.
Maciej Biskupski, Marek Chmieliński, Jerzy Forajter, Dariusz Łyczko, Krzysztof Pieczyński, Borys Pronobis, Tomasz Rokicki, Krystyna Siejna, Adam Skowron, Damian Stępień, Tomasz Szpyrka, Józef Zawadzki
Arkadiusz Godlewski, Tomasz Maśnica, Bożena Rojewska, Małgorzata Smoleń, Magdalena Wieczorek, Witold Witkowicz, Barbara Wnęk, Andrzej Zydorowicz
Patrycja Grolik, Michał Luty, Krystyna Panek, Piotr Pietrasz, Jacek Piwowarczuk, Bartosz Wydra
Marek Nowara (RAŚ), Aleksander Uszok (RAŚ)
Skład Rady Miasta w latach 2018–2023.
Radni.
Beata Bala, Patryk Białas, Łukasz Borkowski, Dawid Durał, Patrycja Grolik, Adam Lejman-Gąska, Jarosław Makowski, Tomasz Maśnica, Andrzej Warmuz, Magdalena Wieczorek, Barbara Wnęk, Adam Szymczyk.
Maciej Biskupski, Krzysztof Kraus, Dariusz Łyczko, Barbara Mańdok, Krzysztof Pieczyński, Borys Pronobis, Krystyna Siejna, Adam Skowron, Damian Stępień, Tomasz Szpyrka, Józef Zawadzki.
Beata Białowąs (do 2019, od lipca 2019 zastąpił ją Bartosz Wydra), Wiesław Mrowiec, Krystyna Panek, Piotr Pietrasz, Dawid Kamiński.

</doc>
<doc id="320420" url="https://pl.wikipedia.org/wiki?curid=320420" title="Fort Sumter">
Fort Sumter

Fort Sumter – fort w Stanach Zjednoczonych, w stanie Karolina Południowa. Zbudowany w pierwszej połowie XIX wieku w celu obrony portu i miasta Charleston. Bitwa o Fort Sumter, która miała miejsce 12 kwietnia 1861, rozpoczęła wojnę secesyjną. 
Historia.
Fort zbudowano po wojnie brytyjsko-amerykańskiej jako jedną z serii fortyfikacji mających bronić wejść do najważniejszych portów Stanów Zjednoczonych. Budowa ruszyła w 1827, lecz przebiegała powoli i fort nie był jeszcze całkowicie ukończony w 1860, gdy znalazł się na terytorium powstających Skonfederowanych Stanów Ameryki. 
Na początku grudnia 1860 r. Fort Sumter był obsadzony tylko przez robotników wykańczających jego wnętrze. Większość osiemdziesięciu paru żołnierzy garnizonu w Charleston obsadzała Fort Moultrie, konstrukcję położoną o milę od Fortu Sumter. Po ogłoszeniu niepodległości Republika Południowej Karoliny wysłała do Waszyngtonu delegatów, aby negocjowali przejęcie fortów i arsenału.
Fort dowodzony był przez majora Roberta Andersona z Kentucky. Prezydent Buchanan pragnął uniknąć konfliktu. Jedną z możliwości uniknięcia starcia było wycofanie garnizonu. Chociaż trzech południowych członków Gabinetu zachęcało go do tego, Buchanan odmówił. Obiecał 10 grudnia kongresmanowi z Południowej Karoliny, że nie wyśle posiłków, o które prosił Anderson. W zamian Południowa Karolina obiecała nie atakować Fortu Sumter dopóki trwały negocjacje dotyczące jego przekazania.
Anderson zinterpretował niejednoznaczne rozkazy z departamentu wojny jako dające mu upoważnienie do przerzucenia swoich żołnierzy i przemieszczenia się z Fortu Moultrie do Fortu Sumter, jeśli będzie to konieczne. Dokonał tego 26 grudnia. Zmiany w Gabinecie pomogły wzmocnić pozycję Buchanana, który przychylił się do propozycji naczelnego dowódcy, Winfielda Scotta, aby wzmocnić siły Andersona w forcie Sumter. Scott wysłał posiłki (200 żołnierzy) i zaopatrzenie na nieuzbrojonym statku handlowym "Star of the West". Artyleria Południowej Karoliny otworzyła ogień i zaliczyła trafienie w statek. Major Anderson nie odpowiedział ogniem. Misję "Star of the West" porzucono i okręt ruszył w kierunku swojego portu macierzystego w zatoce nowojorskiej.
Wojna secesyjna.
8 kwietnia 1861 nowo wybrany prezydent Stanów Zjednoczonych Abraham Lincoln wysłał ekspedycję morską z zaopatrzeniem do stacjonującego wówczas ze swoim oddziałem w forcie majora Roberta Andersona. Konwój pod dowództwem Gustavusa Foxa napotkał opór przy cumowaniu w porcie Charleston.
12 kwietnia 1861 o godzinie 16.30 artyleria Konfederatów rozpoczęła ostrzał fortu obsadzonego przez siły Unii. Flota Foxa rozproszona przez sztorm i przy stanie morza uniemożliwiającym wysłanie łodzi z zaopatrzeniem nie była w stanie pomóc. Fort poddał się następnego dnia, po 34 godzinach ostrzału. Pomimo intensywnego ognia nikt nie zginął po żadnej ze stron. 
Fort pozostał w rękach konfederatów prawie do końca wojny, pomimo kilku prób zdobycia go przez siły Unii od strony morza. Od kwietnia 1863 był pod częstym ostrzałem okrętów i baterii dział ustawionych na otaczających go wyspach. Konfederaci opuścili fort 17 lutego 1865, gdy armia Unii pod dowództwem Williama T. Shermana dotarła do Charleston od południa, maszerując z Savannah w stanie Georgia.
W 1948 fort został ogłoszony narodowym pomnikiem USA.

</doc>
<doc id="320426" url="https://pl.wikipedia.org/wiki?curid=320426" title="Flavia Iulia Helena">
Flavia Iulia Helena



</doc>
<doc id="320427" url="https://pl.wikipedia.org/wiki?curid=320427" title="Destroi the System">
Destroi the System

Destroi The System to tytuł kasety demo wydanej przez anarchopunkowy zespół Oi Polloi ze Szkocji. Materiał został wydany metodą DIY w 1985 roku.

</doc>
<doc id="320429" url="https://pl.wikipedia.org/wiki?curid=320429" title="Live in Berlin (album Oi Polloi)">
Live in Berlin (album Oi Polloi)

Live in Berlin – album koncertowy anarcho-punkowego zespół Oi Polloi ze Szkocji. Materiał został wydany przez firmę Red Rosetten Records w 1994.

</doc>
<doc id="320431" url="https://pl.wikipedia.org/wiki?curid=320431" title="Polimeraza RNA">
Polimeraza RNA

Polimeraza RNA, RNAP − enzym wytwarzający nić RNA na matrycy DNA w procesie zwanym transkrypcją. Enzym ten porusza się wzdłuż nici DNA w kierunku 3' → 5', a nić RNA powstaje w kierunku 5' → 3' z szybkością 50-100 zasad na sekundę.
Polimeraza RNA wykorzystująca jako matrycę nić DNA to polimeraza RNA zależna od DNA. U wirusów i roślin występują też polimerazy RNA zależne od RNA, które wykorzystują jako matrycę nić RNA.
Polimerazy u bakterii.
U bakterii występuje jedna polimeraza RNA, syntetyzująca wszystkie rodzaje RNA. Składa się ona z 5 podjednostek: dwóch podjednostek α rozpoznających czynniki regulatorowe, podjednostki β katalizującej syntezę RNA, podjednostki β' wiążącej niespecyficznie DNA i podjednostki ω tworzących razem część rdzeniową enzymu. Do związania się z sekwencjami promotorowymi potrzebna jest jeszcze szósta podjednostka – sigma (σ). Taki enzym określa się jako holoenzym. Transkrypcja z większości promotorów "Escherichia coli" prowadzona jest przez polimerazę RNA zawierającą czynnik σ70, ale podczas transkrypcji niektórych genów wykorzystywane są alternatywne czynniki sigma rozpoznające inne sekwencje promotorowe.
Polimerazy u eukariontów.
Polimerazy RNA zależne od DNA.
U eukariontów występuje kilka jądrowych polimeraz RNA składających się z kilkunastu (od 12 do 17) podjednostek:
Jądrowe polimerazy RNA eukariontów – w przeciwieństwie do polimerazy RNA bakterii – potrzebują do rozpoczęcia transkrypcji zestawu podstawowych czynników transkrypcyjnych (kompleks preinicjacyjny), ponieważ rozpoznają nie sekwencję promotora, ale kompleks kwas nukleinowy–białko.
Ponadto u eukariota istnieją polimerazy RNA specyficzne dla mitochondriów i chloroplastów.
Polimerazy mitochondrialne są kodowane przez genom jądrowy, charakteryzują się znaczną homologią do polimeraz bakteriofagów z rodziny T3/T7 i zbudowane są z jednej podjednostki. Alternatywny transkrypt genu kodującego ludzką polimerazę mitochondrialną daje jądrowo-specyficzną polimerazę RNA, która odpowiada za transkrypcję niektórych mRNA.
W chloroplastach roślin wyższych występują dwa rodzaje polimeraz. Polimeraza pierwszego rodzaju (PEP) jest homologiczna do polimeraz bakteryjnych, a jej podjednostki kodowane są przez genom chloroplastów (z wyjątkiem podjednostek sigma (σ), kodowanych przez genom jądrowy). Polimeraza drugiego rodzaju (NEP) jest homologiczna do polimeraz bakteriofagów, składa się z jednej podjednostki, i jest kodowana przez genom jądrowy.
Polimerazy RNA zależne od RNA.
U roślin występują też polimerazy RNA zależne od RNA, które biorą udział w odpowiedzi na infekcje wirusami i wiroidami, oraz w normalnych procesach rozwoju roślin, wykorzystując mechanizm interferencji RNA.
Polimerazy poli(A).
U eukariota występują też niezależne od DNA polimerazy poli(A). Uczestniczą one w procesach obróbki potranskrypcyjnej transkryptów Pol II. Dobudowują na końcu 3' cząsteczki RNA niekodowane reszty adeniny, układające się w ciągi oligo- lub poli(A). Proces ten nazywamy poliadenylacją.
U drożdży zidentyfikowano dwie takie polimerazy: Pap1 i Trf4. Pap1 dodaje do prekursorów mRNA ogon poli(A), który stabilizuje cząsteczkę, to znaczy zabezpiecza przed degradacją przez egzonukleazy 3'→5'. Trf4 natomiast, działając w kompleksie TRAMP, poliadenyluje niekodujące RNA, m.in. snoRNA i transkrypty CUT, co stymuluje ich egzonukleolizę od końca 3'. W przypadku snoRNA jest to etap dojrzewania cząsteczki, natomiast w przypadku CUT prowadzi do natychmiastowej i całkowitej degradacji transkryptu.
Polimerazy u archeonów.
U archeonów występuje jedna polimeraza RNA składająca się z 13 podjednostek o dużej homologii do podjednostek eukariotycznych polimeraz RNA (a zwłaszcza polimerazy RNA II). Podobnie jak eukariotyczne polimerazy RNA potrzebuje do rozpoczęcia transkrypcji obecności ogólnych czynników transkrypcyjnych.
Polimerazy u wirusów.
Wiele wirusów posiada własne polimerazy RNA. Są wśród nich polimerazy RNA zależne od DNA i polimerazy RNA zależne od RNA. Polimeraza RNA bakteriofaga T7 składa się z jednej podjednostki i jest podobna do polimeraz mitochondrialnych i chloroplastowych. Charakteryzuje się też znaczną homologią do polimerazy DNA.

</doc>
<doc id="320433" url="https://pl.wikipedia.org/wiki?curid=320433" title="Nina Ricci (dom mody)">
Nina Ricci (dom mody)

Nina Ricci - francuski dom mody i firma produkująca perfumy oraz kosmetyki założona w 1932 roku przez Ninę Ricci i jej syna Roberta, od 1998 roku jest własnością hiszpańskiego przedsiębiorstwa Puig.
Znane perfumy wyprodukowane przez firmę Nina Ricci:

</doc>
<doc id="320434" url="https://pl.wikipedia.org/wiki?curid=320434" title="Nina Ricci">
Nina Ricci

Nina Ricci, właśc. Maria Adélaïde Nielli (ur. 14 stycznia 1882 w Turynie, zm. 30 listopada 1970) – francuska kreatorka mody pochodzenia włoskiego.
W 1932 roku założyła w Paryżu z synem Robertem dom mody Nina Ricci.

</doc>
<doc id="320435" url="https://pl.wikipedia.org/wiki?curid=320435" title="Live Worldwide">
Live Worldwide

Live Worldwide – album koncertowy wydany w formacie kasety kompaktowej przez anarchopunkowy zespół Oi Polloi ze Szkocji. Materiał został wydany przez firmę Ruptured Ambitions w 1992.

</doc>
<doc id="320436" url="https://pl.wikipedia.org/wiki?curid=320436" title="Jan Kubisz">
Jan Kubisz

Jan Kubisz (ps. „Ślązak”) (ur. 24 stycznia 1848 w Końskiej koło Trzyńca, zm. 25 marca 1929 w Gnojniku) – nauczyciel, poeta, pamiętnikarz, polski działacz narodowy Śląska Cieszyńskiego.
Życiorys.
Urodził się w gospodarstwie w centrum wsi „na Bartkowicach” (później w tym miejscu wzniesiono obiekty walcowni „C” huty trzynieckiej). W 1868 roku ukończył Seminarium Nauczycielskie w Cieszynie, a następnie, od 4 stycznia 1869 pracował jako nauczyciel w Gnojniku i był działaczem społecznym Czytelni Ludowej w Cieszynie. Prowadził działalność społeczną również w Towarzystwie Ewangelickiej Oświaty Ludowej oraz w Polskim Towarzystwie Pedagogicznym. Praca jako nauczyciela i kierownika szkoły w Gnojniku była jego jedyną posadą, w której wytrwał do r. 1910, gdy odszedł na emeryturę.
W "Pamiętniku starego nauczyciela" tak wspominał pierwszy dzień w gnojnickiej szkole:“ Przyjechaliśmy na miejsce. Przed szkołą, ustrojoną w choinki i girlandy, stała gromada ludzi: rodzice, zastępstwo i prezbiterstwo szkolne z przewodniczącym na czele i nauczyciele z sąsiednich gmin. Weszliśmy do klasy, napełnionej dziećmi. Ale dla wszystkich ludzi, zebranych w szkole, zabrakło miejsca w klasie, więc stali w sieni stłoczeni i ciekawi. Dzieci zaśpiewały pieśń, poczem przewodniczący prezbiterstwa, Buzek, były nauczyciel żukowski, a natenczas właściciel gruntu w G., zwrócił się do mnie i w serdecznem przemówieniu skreślił dzieje gminy szkolnej, kładąc nacisk na trudności, jakie przy założeniu i budowie szkoły zwalczyć było trzeba, wspomniał przeszłego nauczyciela i pracę i zasługi jego, a podając mi rękę, głośno i z naciskiem rzekł: “Oddaję wam, panie nauczycielu, to największe dobro nasze: tę szkołę i ten najświętszy skarb rodzicielski - dzieci. Weźcie je, mocną, ojcowską ręką prowadźcie, w karności i napominaniu Pańskiem wychowujcie, potrzebnych wiadomości i nauk gorliwie i obfitą miarą udzielajcie, słowem: kształćcie rozum i serca, aby starczyło na błogosławioną drogę żywota! Do czego wam obfitego błogosławieństwa Bożego i pomocy z góry ze serca imieniem całej szkolnej gminy życzę.” Potem skinął na dzieci i te, wychodząc kolejno z ławej, podaniem ręki witały swojego nowego nauczyciela. Byłem tem wszystkiem do głębi wzruszony, ale też lęk wielki ogarniał mię na słowa mowcy i na widok tej licznej, dobrej dziatwy i poważnego grona rodziców”.
Pierwszą żoną Kubisza była Malwina z domu Pustówka. W roku 1910 po odejściu na emeryturę, Jan Kubisz przeprowadził się do nowego, secesyjnego domu z ogrodem w Gnojniku. Mieszkał tu ze swoją drugą żoną Marią z domu Broda (1874-1956) i ich siedmiorgiem dzieci do roku 1929, gdy zmarł. Spośród jego dzieci Tadeusz (1880-1964) był właścicielem atelier fotograficznego w Cieszynie, Jan (1885-1948) był lekarzem i dyrektorem Szpitala Śląskiego w Cieszynie, Anna (1887-1969) została żoną ks. Karola Kotuli, Karol Bronisław (1905-1981) został duchownym ewangelickim, a Andrzej (1905-1998) był publicystą i redaktorem.
Twórczość literacka.
Swój pierwszy tomik poezji pt. "Niezapominajka" wydał w 1882 roku, a jego słynny wiersz „Do Olzy” (bardziej znany pod tytułem „Płyniesz Olzo”), śpiewany na nutę „Wisło moja”, stał się hymnem Śląska Cieszyńskiego, w szczególności Zaolzia. Utwory drukowała prasa polska „Gwiazdka Cieszyńska” oraz „Przyjaciel Ludu”.
Natomiast „Pamiętnik starego nauczyciela” (1928) Kubisza stanowi jedno z cenniejszych źródeł do poznania przeszłości Śląska Cieszyńskiego.
Kubisz jest również autorem pieśni „Ojcowski dom”, która jest wykonywana podczas uroczystości ewangelickich, a także towarzyszy zjazdom towarzystw regionalnych powiatu cieszyńskiego i bielskiego.

</doc>
<doc id="320438" url="https://pl.wikipedia.org/wiki?curid=320438" title="Live at the Z Club">
Live at the Z Club

Live at the Z Club – album koncertowy wydany w formacie kasety kompaktowej anarchopunkowy zespół Oi Polloi ze Szkocji. Materiał został wydany przez firmę Ruptured Ambitions w 1994.

</doc>
<doc id="320443" url="https://pl.wikipedia.org/wiki?curid=320443" title="Kiai">
Kiai



</doc>
<doc id="320444" url="https://pl.wikipedia.org/wiki?curid=320444" title="Rękawiczki">
Rękawiczki

Rękawiczki – zaliczane do galanterii okrycie dłoni z jednym lub pięcioma palcami, z różnej długości mankietem zakrywającym przedramię, noszone dla ozdoby, ochrony przed chłodem, brudzącymi lub szkodliwymi substancjami.
Historia rękawiczek.
Rękawice znano już w starożytnym Egipcie, Grecji i Rzymie, gdzie stosowano je dla ochrony przed zimnem, ubrudzeniem rąk, przed skaleczeniem przy pracy.
Podczas prac polowych noszono rękawice w formie woreczków.
Grecy i Rzymianie nakładali na palce osłonki także podczas jedzenia (jedzono palcami).
Chrześcijanie podczas sprawowania liturgii stosowali rękawiczki już w średniowieczu. Stały się one symbolem godności i władzy, najpierw biskupiej, potem także świeckiej.
Metalowe rękawice stosowano do zbroi rycerskiej.
Około 1000 roku rękawice pojawiły się w stroju kobiecym. Wyrabiane je ze skóry, także futerkowej, z tkanin, filcu, a w XIII wieku pojawiły się pierwsze dziane rękawice.
W XVIII wieku stały się bardzo popularne, początkowo używały je tylko zamożniejsze niewiasty. Charakterystyczne dla tego okresu są zwłaszcza długie rękawice, zakrywające całe ręce do sukni z krótkimi rękawami. Takie rękawiczki później zakładano do sukni balowych.
Występowały one w postaci pięciopalczastej lub jako tzw. mitynki lub mitenki, rękawiczki bez palców, okrywające palce do połowy lub z jednym palcem i klapką zakrywającą pozostałe (znane już od przełomu XIV i XV wieku). Wykonane były z tkanin jedwabnych, wełnianych lub dzianin a także koronki.
Pod koniec XVIII wieku także ubogie osoby nosiły okrycia dłoni zrobione samodzielnie z białych nici, głównie jednopalczaste.
W różnych epokach okrycia dłoni były różnie zdobione np. haftem, wyszywane perłami i kamieniami szlachetnymi, złotymi guzikami, frędzlami.
Szczególnym rodzajem rękawiczek znanym w pierwszej połowie XVI wieku były tzw. rękawiczki rzezane, które charakteryzowały się rozcięciami na palcach w ich zgięciach.
Do lat trzydziestych XIX wieku rękawiczki sprowadzano głównie z zagranicy. Później zaczęto produkować je także w Polsce. Znani rękawicznicy to Gross w Warszawie, Niwet, Schipold, Sandman.
Rodzaje rękawiczek.
Ze względu na kształt
Ze względu na wykonanie
Wyrabianie rękawiczek to rękawicznictwo, a rzemieślnik zajmujący się tym to rękawicznik.
Wytwórcy rękawic w przeszłości zrzeszali się w cechach.
Cechy rękawiczników wyodrębniono we Francji w 1190 roku, w Polsce, w Krakowie w 1440 roku.
Wyprawianie skór na rękawiczki to białoskórnictwo.
Rękawice specjalne.
Lateksowe, sterylizowane rękawiczki zakładane są przez personel medyczny w celu zapobieżenia zakażenia rany obsługiwanego pacjenta oraz zarażenia siebie czynnikami zakaźnymi mogącymi znajdować się we krwi, płynach ustrojowych, wydzielinach i wydalinach pacjenta. Współcześnie stosuje się także rękawice nitrylowe, winylowe.
Cytaty.
"...Strój także szlachcianek"
"Najuboższych różni się od chłopskich katanek:"
"I żną zboże, a nawet przędą w rękawiczkach."
"A. Mickiewicz, "Pan Tadeusz", 6,390-394"

</doc>
<doc id="320446" url="https://pl.wikipedia.org/wiki?curid=320446" title="Rękawiczka">
Rękawiczka



</doc>
<doc id="320448" url="https://pl.wikipedia.org/wiki?curid=320448" title="Rękawica">
Rękawica



</doc>
<doc id="320453" url="https://pl.wikipedia.org/wiki?curid=320453" title="Małgorzata Handzlik">
Małgorzata Handzlik

Małgorzata Maria Handzlik (ur. 1 stycznia 1965 w Bielsku-Białej) – polska polityk i przedsiębiorca, posłanka do Parlamentu Europejskiego VI i VII kadencji.
Życiorys.
W 1990 ukończyła studia geograficzne na Uniwersytecie Śląskim. Od 1997 do 2004 prowadziła własną działalność gospodarczą m.in. w zakresie wydawniczym i radiowym (Radio Bielsko).
W 2004 została wybrana do Parlamentu Europejskiego z okręgu śląskiego z ramienia Platformy Obywatelskiej. W PE pracowała w Komisji Rynku Wewnętrznego i Ochrony Konsumentów. W wyborach w 2009 skutecznie ubiegała się o reelekcję. W 2012 zawiesiła członkostwo w PO w związku z wystąpieniem przez prokuratora o uchylenie jej immunitetu z uwagi na zamiar przedstawienia zarzutu rzekomego wyłudzenia pieniędzy z Parlamentu Europejskiego. Małgorzata Handzlik zrezygnowała też z funkcji skarbnika polskiej delegacji w ramach EPP, a w wydanym oświadczeniu zaprzeczyła zarzutowi wyłudzenia. W 2013 Parlament Europejski nie wyraził zgody na tzw. uchylenie immunitetu, popierając stanowisko Komisji Prawnej, wskazującej m.in. na wątpliwości co do procedury. W 2014 Małgorzata Handzlik nie ubiegała się o reelekcję.

</doc>
<doc id="320454" url="https://pl.wikipedia.org/wiki?curid=320454" title="Clichy (Hauts-de-Seine)">
Clichy (Hauts-de-Seine)

Clichy (znane również jako Clichy-la-Garenne) to miasto i gmina we Francji, w regionie Île-de-France, w departamencie Hauts-de-Seine. Przez miasto przepływa Sekwana. 
Według danych na rok 2012 gminę zamieszkiwało 59 240 osób, a gęstość zaludnienia wynosiła 19 234 osób/km². Wśród 1287 gmin regionu Île-de-France Clichy plasuje się na 810. miejscu pod względem powierzchni.
W Clichy mieści się siedziba firmy Société Bic, producenta m.in. długopisów i golarek, oraz koncernu L’Oréal, producenta kosmetyków, szamponów i farb do włosów.

</doc>
<doc id="320462" url="https://pl.wikipedia.org/wiki?curid=320462" title="T-34">
T-34

T-34 – radziecki czołg średni produkowany w latach 1941–1958.
W chwili pojawienia się na froncie II wojny światowej stanowił zaskoczenie dla Niemców ze względu na duży kaliber armaty i grubość pancerza. Miał opinię pojazdu, którego wykorzystanie znacząco wpłynęło na przebieg wojny. Początkowo produkowany w Charkowskiej Fabryce Parowozów im. Kominternu, był podstawą uzbrojenia radzieckich sił pancernych w latach 1941–1945. Podczas wojny był pojazdem pancernym wyprodukowanym w największej liczbie egzemplarzy. Był też drugim, pod względem wielkości produkcji, czołgiem wszech czasów – po swoim następcy, czołgu serii T-54/55. W 1996 roku T-34 był nadal używany przez 27 krajów świata.
Czołg T-34 powstał jako rozwinięcie serii czołgów pościgowych (szybkobieżnych) BT. Zastąpił w eksploatacji pojazdy: BT-5, BT-7 oraz czołg wsparcia piechoty T-26. Wyróżniał się solidnym pancerzem i dużą siłą ognia. Początkowo jego skuteczność w polu walki była niska z powodu nieergonomicznego rozmieszczenia załogi i braku radiostacji. Zastosowanie dwuosobowej wieży wymagało od dowódcy czołgu obsługiwania celownika armaty, czyli pełnienia funkcji działonowego (cecha charakterystyczna dla wielu czołgów tego okresu). Takie rozwiązanie było mniej efektywne od rozmieszczenia załóg nowych niemieckich czołgów, których wieże mieściły trzyosobową obsadę (dowódcę, działonowego i ładowniczego).
Projekt i konstrukcja czołgu były stale modernizowane. Poprawiano jego osiągi i zmniejszano koszty produkcji. Pojawiały się też jego nowe wersje. Z początkiem 1944 roku na polach bitewnych pojawił się T-34-85, z potężniejszym działem kalibru 85 mm oraz wieżą zaprojektowaną dla trzech czołgistów.
Historia produkcji.
Projekt.
"„Nie mieliśmy niczego podobnego.”" – Friedrich von Mellenthin.
Przed rokiem 1939 do najliczniejszych czołgów radzieckich należały: czołg lekki T-26 i seria czołgów pościgowych BT. T-26 był powolnym czołgiem piechoty, zaprojektowanym w celu dotrzymania kroku jej żołnierzom. Czołgi BT były tzw. czołgami szybkimi, przeznaczonymi do walki z innymi pojazdami tego typu. Na polu walki miały wykonywać zadania należące dawniej do kawalerii. Oddziały wyposażone w te pojazdy miały dokonywać szybkich, zaskakujących manewrów oskrzydlających pozycje obronne przeciwnika. Oba charakteryzowały się słabym opancerzeniem. Wytrzymywały ostrzał broni strzeleckiej, jednak były podatne na pociski rusznic i armat przeciwpancernych. Stanowiące ich napęd silniki benzynowe łatwo ulegały pożarom. Czołgi były konstrukcjami opartymi na projektach innych krajów z przełomu lat 20. i 30. XX w.: T-26 bazował na konstrukcji brytyjskiego czołgu Vickers E. BT powstały na bazie projektu amerykańskiego inżyniera Waltera Christie.
15 sierpnia 1937 roku dowództwo Armii Czerwonej podjęło decyzję o utworzeniu biura konstrukcyjnego w Charkowskiej Fabryce Parowozów (ChPZ) w Charkowie, w celu skonstruowania następcy czołgów BT. Na szefa biura został wyznaczony inżynier wojskowy 3. rangi, Adolf Dik, który opracował kluczowe dla projektu szkice nowo tworzonej maszyny. Jesienią jednak Dik, wraz ze swym zespołem, został aresztowany przez NKWD i zesłany do łagru, a dalsze prace nad prototypem przydzielono inżynierowi Michaiłowi Koszkinowi. Prototypowy czołg, nazwany A-20, został wyposażony w 25-milimetrowy pancerz, działo 45 mm i nowy model dwunastocylindrowego silnika wysokoprężnego W-2, napędzanego mniej łatwopalnym olejem napędowym. Miał także 8x6-kołowy wymienny układ jezdny (w przeciwieństwie do 8x2 czołgów BT), który pozwalał na jazdę kołową bez gąsienic. Cecha ta w znacznej mierze wpływała na trwałość podwozi czołgów tego typu. Prototypowe pojazdy na płaskim terenie rozwijały prędkość do 85 km/h. Nie miało to jednak przełożenia na skuteczność bojową, a silnik znacznie podnosił ciężar pojazdu. W późniejszym okresie uznano to za marnotrawstwo przestrzeni wewnątrz wozu. W konstrukcji A-20 wykorzystano także pozytywne doświadczenia z prac (projekty BT-IS i BT-SW-2) nad pochyłym pancerzem. Ustawione pod dużym kątem płyty pancerne powodowały większe prawdopodobieństwo załamania toru lotu (tzw. rykoszetu) pocisków przeciwpancernych niż pancerz pionowy. Taka konstrukcja jednakże zmniejszała ilość miejsca wewnątrz czołgu.
Koszkin uzyskał aprobatę Stalina na stworzenie drugiego prototypu, lepiej opancerzonego i uzbrojonego, tzw. „czołgu uniwersalnego”. Nazwano go A-32, od 32-milimetrowego pancerza przedniego. Miał działo 76,2 mm oraz taki sam model silnika (W-2). Czołgi były testowane na poligonie w Kubince w 1939 roku. Udowodniono, że cięższy A-32 jest równie mobilny jak A-20. Cięższa wersja A-32 z 54-milimetrowym przednim pancerzem i szerszymi gąsienicami została przyjęta do produkcji pod oznaczeniem T-34. Oznaczenie to nawiązywało do roku 1934, kiedy Koszkin zaczynał formułować założenia projektu przyszłego czołgu (a także uczczenia dekretu nakazującego zwiększenie sił pancernych).
Dwa prototypy T-34 zostały ukończone w styczniu 1940 roku. Przejechały wyczerpującą, 2000-kilometrową trasę z Charkowa do Moskwy (demonstracja dla przywódców ZSRR) i dalej pod Linię Mannerheima. Planowano użycie pojazdów w toczącej się właśnie wojnie z Finlandią. W rejon walk dotarły one jednak już po ich zakończeniu. Powróciły do Charkowa przez Mińsk oraz Kijów na przełomie kwietnia i maja 1940 roku. Usterki wykryte w zawieszeniu po jeździe testowej zostały poprawione. Sprzeciw dowództwa oraz obawy o duże koszty produkcji zostały ostatecznie zlekceważone przez władze polityczne. Pierwsza seria produkcyjna nowych czołgów została ukończona we wrześniu 1940 roku. W tym czasie wstrzymano w ChPZ produkcję czołgów T-26, BT oraz kilkuwieżowego czołgu średniego T-28 i jego następcy T-29. Koszkin zmarł na zapalenie płuc na skutek wyczerpania jazdą z Charkowa do Moskwy. Na czele biura konstrukcyjnego zastąpił go twórca zawieszenia T-34 – Ołeksandr Morozow.
T-34 miał zawieszenie Christiego, użyte wcześniej w czołgach BT. Został jednak pozbawiony możliwości jazdy na kołach. Miał solidny pancerz, mocny silnik i szerokie gąsienice. Początkowa wersja była wyposażona w działo 76,2 mm. Była często nazywana T-34/76 (pierwotnie oznaczenie niemieckie). W 1944 roku rozpoczęto produkcję drugiej głównej wersji czołgu – T-34-85. Miała ona większą wieżę, wyposażoną w działo kalibru 85 mm.
Prototypy poddano testom porównawczym na poligonie w Kubince w sierpniu 1940 r. wraz z zakupionym w Niemczech czołgiem Panzerkampfwagen III Ausf. F. Radziecka konstrukcja przewyższała go opancerzeniem i uzbrojeniem, ale PzKpfw III dysponował lepszą optyką, konstrukcją luków ewakuacyjnych, skrzynią biegów i systemem chłodzenia silnika. Podczas testów prędkości PzKpfw III okazał się być o ponad 20 km/h szybszy od T-34. Był też dużo tańszy i bardziej ergonomiczny od radzieckiego czołgu, zachowywał się też znacznie ciszej – podczas gdy PzKpfw III słyszano z odległości 150-200 metrów, to T-34 był słyszany już z dystansu 500 metrów .
T-34-76 był w 1941 pod wieloma względami najlepszym czołgiem na świecie, ale miał też wady, szczególnie problemy z niezawodnością mechaniczną i trwałością między innymi gąsienic. Problemy mechaniczne dotyczyły układów kierowniczych, skrzyni biegów i sprzęgła-hamulca. W pierwszych modelach skrzynia biegów w T-34 miała cztery biegi do przodu i wsteczny, a późniejsza skrzynia miała pięć biegów do przodu i wsteczny. Słabą stroną była ograniczona widoczność, jaką załoga czołgu miała na zewnątrz swojego czołgu. Aż do modelu 1943 brakowało mu kopuły dowódcy. Nie wszystkie czołgi były wyposażone w radiostacje, co utrudniało dowodzenie i zmniejszało ich skuteczność w walce.
Średni przebieg międzyremontowy T-34 podczas wojny nie przekraczał 200 km. Uważano to za wystarczające, gdyż średni czas życia czołgu na froncie był znacząco krótszy. Na przykład w 1942 wynosił zaledwie 66 km.
Uruchomienie i utrzymanie produkcji.
T-34 stał się przyczyną zmian w radzieckim przemyśle. Był najmocniej opancerzonym czołgiem średnim wyprodukowanym do tej pory w ZSRR. Jego podzespoły wytwarzano w różnych fabrykach: Charkowska Fabryka Paliwowa nr 75 dostarczała silniki W-2, Leningradzka Fabryka Kirowska (dawny zakład przemysłowy Putiłowa) produkowała działo L-11, zaś Fabryka Dynamo w Moskwie wytwarzała elementy elektryczne. Czołgi były budowane początkowo w ChPZ nr 183, od początku 1941 roku w Stalingradzkiej Fabryce Traktorów (STZ). W lipcu 1941 roku ich produkcja rozpoczęła się w zakładzie nr 112 „Krasnoje Sormowo” w Gorkim. Czasem pojawiały się problemy z wadliwymi płytami pancernymi. Z powodu deficytu nowych silników diesla W-2 czołgi T-34, początkowo produkowane w fabryce w Gorkim, zostały wyposażone w stosowane w czołgach BT, spalające benzynę silniki lotnicze MT-17 oraz niedoskonałe technicznie: skrzynię biegów i sprzęgło. Jedynie czołgi dowódców kompanii były wyposażone w radiostacje. Takie urządzenia były wówczas drogie i dostarczane w małych ilościach. Działo L-11 nie spełniało oczekiwań. Biuro konstrukcyjne Wasilija Grabina w Fabryce nr 92 w Gorkim zaprojektowało lepsze działo noszące oznaczenie F-34. Wysocy urzędnicy nie chcieli początkowo wydać zgody na ich produkcję. Oficjalną zgodę otrzymano od Państwowego Komitetu Obrony w późniejszym terminie, po otrzymaniu pochwał dla nowej konstrukcji od dowództw oddziałów eksploatujących czołgi w polu.
Nastąpiły naciski polityczne konserwatywnych członków rządu i dowódców armii. Zamierzali oni przywrócić produkcję starszych czołgów T-26 i BT. Dążyli również do zatrzymania produkcji T-34. Powodem tego były prowadzone prace nad projektem udoskonalonego T-34M. Podobne polityczne przepychanki były kontynuowane w latach powojennych, kiedy T-55, T-64 i T-72 były jednocześnie produkowane w różnych fabrykach na zlecenie czołowych komunistów Rady Najwyższej ZSRR. Niespodziewany atak Niemiec na Związek Radziecki 22 czerwca 1941 roku (Plan Barbarossa) zmusił ZSRR do wstrzymania dalszych prac nad nowymi modelami czołgów i przestawienia się na masową produkcję wdrożonych już konstrukcji.
Gwałtowne i szybkie ataki Niemiec wymusiły ewakuację zagrożonych zdobyciem fabryk czołgów za Ural. ChPZ została przeniesiona w okolice obecnego zakładu Uralwagonzawod w Niżnym Tagile, niegdyś Uralskim Zakładzie Wagonów im. Feliksa Dzierżyńskiego, który przekształcono w Uralską Fabrykę Czołgów im. Józefa Stalina nr 183. Fabryka Kirowska została ewakuowana, jeszcze zanim otoczono Leningrad, i przeniesiona wraz z Charkowską Fabryką Paliwową do Fabryki Traktorów im. Józefa Stalina w Czelabińsku, nazwanej wkrótce "Tankograd" („Miasto Czołgów”). Linię montażową Fabryki Czołgów im. Klimienta Woroszyłowa nr 174 z Leningradu przeniesiono do Uralskiej Fabryki oraz nowej Omskiej Fabryki nr 174. Zakład Przemysłu Ciężkiego im. Sergo Ordżonikidze (UZTM) w Swierdłowsku przejął wiele mniejszych fabryk. Zanim głównym ośrodkiem produkcyjnym uzbrojenia stały się fabryki na Uralu, kompleksem przemysłowym była Stalingradzka Fabryka Traktorów produkująca 40% wszystkich czołgów T-34. Kiedy jednak zakład został otoczony podczas ciężkich walk o Stalingrad, sytuacja zaczęła się pogarszać. Na skutek braku surowców wprowadzono nowe metody produkcji, a wyprodukowane T-34 były wypuszczane na pole bitwy często bez malowania. Stalingrad utrzymał produkcję do września 1942 roku.
Przerwa w produkcji stała się pretekstem do zmian technologicznych, upraszczających obsługę i zmniejszających koszty produkcji. W celu jej automatyzacji wprowadzono nowe rozwiązania, głównie kwestii spawania oraz utwardzania płyt pancernych. Zastosowano pomysły profesora Jewgienija Patona. Projekt działa 76,2 mm F-34 Model 1941 uproszczono. Pierwotnie składało się ono z 861 części, po poprawkach z 614. W ciągu dwóch lat koszt produkcji czołgu został zmniejszony z 269 500 w 1941 roku do 135 000 rubli. Produkcja została wstrzymana w drugiej połowie 1942 roku, mimo że próbowano zastąpić najbardziej doświadczonych pracowników fabryki, wysłanych na front, siłą roboczą składającą się w 50% z kobiet, w 15% z dzieci i w 15% z inwalidów oraz mężczyzn w wieku poprodukcyjnym. T-34, które miały być „pięknie wykonanymi maszynami z doskonałym wykończeniem, porównywalnymi bądź lepszymi niż te z Europy Zachodniej bądź Ameryki”, były lepiej wykończone niż w 1941, choć nie zostały dopracowane w kwestii mechaniki.
Ulepszenia.
W 1942 roku rozpoczęto produkcję nowej sześciokątnej wieży, której konstrukcję zapożyczono z zarzuconego projektu czołgu T-34M. Dzięki niej T-34 miał wyposażoną w wielostronne wizjery kopułę dla dowódcy. Poprawiono też wygodę obsługi. Ograniczone zaopatrzenie w kauczuk wymusiło zastosowanie zespolonych kół drogowych, a do ulepszonej, 5-biegowej skrzyni i silnika dodano nowe sprzęgło.
W 1942 roku na pola bitew dostarczono niemieckie czołgi ze skutecznymi w boju, długimi działami 75 mm. Po wprowadzeniu do produkcji T-34, biuro konstrukcyjne Morozowa rozpoczęło pracę nad prototypem nowoczesnego czołgu T-43. Nacisk położono na poprawę ochrony pancerza w stosunku do T-34. Dodano również nowatorskie urządzenia takie jak drążek skrętny w zawieszeniu i trzyosobową powiększoną wieżę, o większej średnicy łożyska 1,6 m, początkowo uzbrojoną w armatę 76 mm. Z T-43, opracowywanego w bezpośredniej konfrontacji z projektem KW-13, tworzonym przez czelabińskie biuro patentowe, zamierzano uczynić uniwersalny czołg, zdolny zastąpić zarówno T-34, jak i ciężki czołg KW-1. Mimo przygotowań do produkcji, w sierpniu 1943 Stalin osobiście zdecydował o wstrzymaniu prac nad T-43, żeby nie spowodowały zmniejszenia produkcji T-34, którego konstrukcję w tym czasie ulepszono.
Od końca 1942 roku Niemcy przeciwko wojskom radzieckim wystawili nowe czołgi: Tygrysy, a następnie Pantery. Dowództwo radzieckie zdawało sobie sprawę, że 76-milimetrowe działa czołgu T-34 nie wystarczały do sprawnej walki z nowymi maszynami wroga, co potwierdziły doświadczenia z bitwy pod Kurskiem. Uznano 85-milimetrowe działa przeciwlotnicze za bardzo skuteczne w walce z niemieckimi czołgami. Narodził się pomysł połączenia ich z czołgami.
Pierwotnie nową armatę miał otrzymać czołg T-43, jednakże próby wykazały, że jego wieża z armatą 85 mm D-5 może być zastosowana na kadłubie czołgu T-34 z niewielkimi zmianami. Próby przezbrojonego czołgu prowadzono we wrześniu 1943 roku, po czym dowództwo radzieckie podjęło decyzję o przestawieniu linii technologicznych fabryk na produkcję nowego modelu T-34 o zwiększonej (z 1,425 do 1,6 m) średnicy wieży. W rezultacie nowy czołg T-34-85 miał dużo skuteczniejsze działo oraz trzyosobową wieżę wyposażoną w radiostację. Teraz dowódca zajmował się tylko dowodzeniem czołgiem, pozostawiając obsługę działa działonowemu i ładowniczemu. Inną istotną częścią wyposażenia był peryskop obserwacyjny Vickers Mk IV, skopiowany z przedwojennych polskich i brytyjskich projektów, który po zamontowaniu na dachu wieży pozwalał dowódcy na swobodną obserwację terenu wokół czołgu.
Całkowita produkcja nieco spadła, gdy rozpoczęto wytwarzanie nowego modelu czołgu. Mimo że T-34-85 nadal nie był gotowy na starcie z Panterą, po zwiększeniu jego siły rażenia poprzez montaż nowego działa okazał się dużo skuteczniejszy niż poprzednio. Decyzja o wzmocnieniu już istniejącego modelu zamiast montowania nowego pozwoliła ZSRR na wytwarzanie czołgów w takiej liczbie, że różnice w uzbrojeniu mogły być uznane za nieistotne. W maju 1944 Wehrmacht miał jedynie 304 Pantery działające na froncie wschodnim, podczas gdy pracownicy radzieccy, przyspieszając produkcję T-34-85, wytwarzali do 1200 sztuk miesięcznie.
Stosunek jakości i produkcji do ceny.
Koszt produkcji jednego czołgu T-34-85 był początkowo wyższy o 30% niż modelu 1943, na poziomie 164 tysięcy rubli; jednakże w 1945 roku spadł do 142 tysięcy. W trakcie wojny koszt czołgu spadł o połowę w stosunku do 1941 roku, gdy wynosił 270 tysięcy rubli. W tym czasie poziom produkcji utrzymał się mniej więcej na tym samym poziomie, a zdolność penetracji pancerza przez działo oraz grubość opancerzenia przodu jego wieży wzrosły dwukrotnie.
Dane o produkcji.
Do końca 1945 roku wyprodukowano około 57 tysięcy czołgów T-34: 34 780 oryginalnych T-34 w latach 1940–1944 oraz kolejne 22 599 czołgów T-34-85 w latach 1944–1945. Największym producentem była Fabryka nr 183 (UTZ) z 28 952 czołgami T-34 oraz T-34-85, zbudowanymi między 1941 a 1945 rokiem. Drugą co do wielkości produkcji była Fabryka nr 112 (Krasnoje Sormowo) w mieście Gorki z 12 604 czołgami obu typów. W 1946 zostało zbudowanych 2701 czołgów, a później zaprzestano produkcji na wielką skalę. Została ona uruchomiona na licencji w Polsce (1951–1955) oraz w Czechosłowacji (1951–1958), gdzie zostało zbudowanych odpowiednio 1380 i 3185 czołgów. Później przestawiono się na produkcję czołgów T-54/55, a następnie T-72. W późnych latach 60. XX wieku radziecki T-34-85 przeszedł program modernizacji (T-34M) na potrzeby eksportu i rezerwy. Wyposażono go w elementy napędowe z serii czołgów T-54/55. W ten sposób dostosowano go do ówczesnych standardów czołgów radzieckich.
Nazewnictwa modelu.
Niemiecki wywiad podczas II wojny światowej przypisywał modelom "T-34-76" i "T-34-85" drobne zmiany w nazewnictwie polegające na wstawieniu dodatkowej litery, np. "T-34-76A". Ta terminologia była najczęściej stosowana na Zachodzie, szczególnie w literaturze popularnej.
Armia Czerwona nigdy nie ustalała zasad nazewnictwa produkowanych przez siebie seryjnych modeli. Jednak od lat 80. XX w. w pracach wielu autorów (szczególnie amerykańskiego specjalisty od wozów bojowych, Stevena Zalogi) stosowano nazewnictwo rosyjskie: "T-34" i "T-34-85", wraz z niewielkimi wyróżnieniami modeli na podstawie roku produkcji, np. "T-34 model 1940". Użyty tutaj system nazewnictwa jest podobny do amerykańskiego, z wyjątkiem przyjętej w Polsce nazwy "T-34/85" dla czołgów T-34 z działem 85 mm.
Niektórzy rosyjscy historycy stosują inne nazewnictwa: pierwszy T-34 opisują jako "T-34 model 1940" zamiast 1939, wszystkie T-34 z pierwotną wieżą i działem F-34 nazywają "T-34 model 1941" w miejsce modeli 1941 i 1942, zaś T-34 z sześciokątną wieżą – "model 1942" zamiast modelu 1943.
Zdobyte czołgi T-34 w niemieckiej eksploatacji nazywano "Panzerkampfwagen T-34 747(r)", gdzie (r) jest skrótem od "Russland" ("Rosji").
Finowie nazwali czołg T-34 "Sotka" od gągoła, kaczki morskiej, ze względu na jego boczną sylwetkę przypominającą pływające ptactwo wodne (z tym związek mają wspomnienia fińskiego asa pancernego Lauriego Heino). T-34-85 został nazwany "pitkäputkinen Sotka", „długolufową Sotką”.
T-34 (w niemieckim nazewnictwie: T-34-76) – oryginalna wersja z działem 76,2 mm.
T-34/57 – mniej niż 324 czołgi T-34 w roku 1941 i w latach 1943–1944 zostały uzbrojone w szybkostrzelne działa 57 mm ZiS-4 lub ZiS-4M, aby służyć jako niszczyciele czołgów. Część z nich wzięła udział w bitwie o Moskwę.
T-34-85 jako najważniejsze udoskonalenie zawierał trzyosobową wieżę z długim działem 85 mm.
Do T-34-85 także po wojnie wprowadzano liczne techniczne ulepszenia, przede wszystkim w ramach radzieckich programów modernizacyjnych w 1960 i 1969 roku. Wszystkie modele T-34-85 mają podobny wygląd zewnętrzny.
Przedwojenne plany udoskonalenia czołgu T-34 zostały wznowione w 1944, a nowe modele ujednolicano z czołgiem T-44. Nowy czołg T-44 miał wieżę zaprojektowaną na wzór tej z T-34-85 i całkowicie nowy kadłub z drążkiem skrętnym i poprzecznie montowanym silnikiem. Był niższy niż T-34-85 i był prostszy w produkcji. Od 150 do 200 tych czołgów zostało zbudowanych przed końcem wojny. Jego konstrukcja jednak nie spełniła pokładanych w nim oczekiwań i produkcja została zakończona w 1947 roku.
Szeroko eksportowane egzemplarze T-34-85 produkcji czechosłowackiej można rozpoznać po półstożkowej, opancerzonej owiewce (wyglądającej jak ustawiona tyłem do kierunku jazdy chochla) na lewym tylnym, pochylonym panelu bocznym w przedziale silnikowym sponsonu.
Wersje.
Rozpoznanie różnych wersji czołgu T-34 może być skomplikowane. Odlewy wież, powierzchowne szczegóły i uzbrojenie różniły się w zależności od fabryki, w której zostały wyprodukowane. Nowe funkcje były dodawane w trakcie produkcji lub dopasowywane do starszych czołgów. Uszkodzone i wyłączone z walki czołgi montowano od nowa. Czasami dodawano do nich wyposażenie nowszych modeli, a nawet całkiem nowe wieże. Niektóre egzemplarze miały także dodatkową osłonę przeciwpancerną, zrobioną z zezłomowanej stali o różnej grubości, zespawanej na kadłubie i wieży. Tak zmodyfikowane czołgi nosiły nazwę "s ekranami" (ros. с экранами, ‘z ekranami’).
Pierwsze czołgi wyprodukowane w 1940 zostały zainstalowane wraz z radioodbiornikiem 10-RT 26E, instalowanym także na działach samobieżnych SU-100. 10-RT 26E został wkrótce zastąpiony przez model 9-RS. Od 1953 roku modele T-34-85 były wyposażane w radioodbiorniki R-113 Granat.
Inne bojowe pojazdy opancerzone zbudowane na podstawie T-34.
Po II wojnie światowej niektóre czołgi T-34 zostały wyposażone w 122 mm haubice i były używane jako artyleria samobieżna przez wojska Syrii i Egiptu, oraz Kuby.
W Chinach, na podwoziu T-34, zbudowano podwójnie sprzężoną samobieżną armatę przeciwlotniczą kalibru 37 mm, noszącą oznaczenie Typ 63.
Pojazdy wsparcia oparte na czołgu T-34.
Produkcja wielu pojazdów wsparcia – a nawet cywilnych traktorów oraz dźwigów – budowanych na podwoziu T-34 rozpoczęła się podczas działań wojennych, a zakończyła się w latach 90. XX wieku. Zdecydowana większość z nich to przeróbki starych lub zniszczonych czołgów i dział samobieżnych.
Opis konstrukcji T-34-85.
Czołg T-34-85 zbudowany był w tzw. klasycznym układzie konstrukcyjnym. Kadłub o pochyłych ścianach, zmniejszających ryzyko przebicia przez pociski przeciwpancerne, wykonany został z walcowanych płyt pancernych o maksymalnej grubości 60 mm. Wieża zrobiona była z elementów odlewanych połączonych metodą spawania. Wnętrze pojazdu podzielone było na trzy przedziały: kierowania, bojowy i napędowy. W przedziale kierowania, rozmieszczonym z przodu kadłuba, znajdowały się stanowiska mechanika-kierowcy i strzelca pokładowego-radiotelegrafisty (od wersji T-34-85M1 i M2 zrezygnowano ze strzelca pokładowego, montując tzw. kursowy karabin maszynowy. Był on zamocowany nieruchomo w kadłubie czołgu. Kierowanie jego ogniem odbywało się poprzez zwroty całego pojazdu. Obsługę radiostacji przejął dowódca czołgu). W przedziale bojowym, obejmującym wnętrze wieży i środkową część kadłuba, znajdowały się stanowiska dla dowódcy czołgu i działonowego (z lewej strony wieży) oraz ładowniczego (z prawej strony wieży).
Czołg był napędzany silnikiem wysokoprężnym, widlastym, chłodzonym cieczą. Mechaniczny układ przeniesienia mocy składał się z: wielotarczowego sprzęgła głównego, skrzyni przekładniowej o 5 biegach do przodu i 1 w tył, dwóch mechanizmów skrętu typu sprzęgłowego i dwóch przekładni bocznych. Układ bieżny obejmował 10 kół nośnych, 2 koła napinające z przodu i 2 koła napędzające z tyłu. Zawieszenie kół nośnych niezależne na wahaczach i resorach sprężynowych. Zasadnicze uzbrojenie stanowiła 85 mm armata typu ZiS-S-53 o szybkostrzelności 6–7 strz./min. i maksymalnej donośności: 5200 m (ogniem bezpośrednim) i 13 730 m (ogniem pośrednim). Z armaty strzelano pociskami przeciwpancernymi zwykłymi typu BR-365 i 365K lub podkalibrowymi typu BR-365P. Maksymalna przebijalność pancerza pociskiem zwykłym wynosiła – 102 mm z odległości 1000 m, pociskiem podkalibrowym – 138 mm z odległości 500 m. Do niszczenia celów nieopancerzonych stosowano pociski odłamkowo-burzące typu O-365.
Z armatą sprzężony był 7,62 mm karabin maszynowy DTM o szybkostrzelności 100–120 strz./min i donośności do 1500 m. W kadłubie znajdował się drugi karabin tego samego typu, który w wersji czołgu T-34-85M1 i M2 był karabinem kursowym.
Do prowadzenia ognia z armaty i sprzężonego z nią karabinu maszynowego wykorzystywano celownik typu TSz-16 o powiększeniu 4x. Do obserwacji przedpola przez załogę służyły: dwa peryskopy typu Mk-4 dla działonowego i ładowniczego, wieżyczka obserwacyjna dowódcy czołgu z peryskopem Mk-4 i 5 szczelinami obserwacyjnymi oraz dwa peryskopy w pokrywie włazu mechanika-kierowcy.
Czołg wyposażony był w radiostację typu 10RT-26, którą w późniejszym okresie zastąpiono radiostacją typu R-113. Zasięg łączności obu radiostacji do 20 km na postoju. Do łączności pomiędzy członkami załogi służył czołgowy telefon wewnętrzny typu TPU-47, zastąpiony potem czołgowym telefonem wewnętrznym typu R-120.
Służba.
II wojna światowa.
T-34 był główną siłą pancerną w radzieckich działaniach przeciwko Niemcom. Pojawienie się tego czołgu latem 1941 roku stanowiło psychologiczny wstrząs dla niemieckich żołnierzy, którzy byli przygotowani do stawienia czoła gorszemu przeciwnikowi radzieckiemu. Fakty te zostały przedstawione w pamiętniku Alfreda Jodla, który był zaskoczony pojawieniem się czołgu T-34 w Rydze. T-34 mógł skutecznie konkurować ze wszystkimi niemieckimi czołgami z 1941 roku. Jednakże doświadczał poważnych problemów, np. z silnikami unieruchamianymi przez wsysany kurz i piasek (pierwotny filtr Pomon był niemal całkowicie nieskuteczny) oraz mechanicznych, nękających jego skrzynię biegów i sprzęgło. Co najmniej połowa wszystkich strat w czołgach pierwszego lata była spowodowana awariami, dużo mniej zniszczeń natomiast było skutkiem niemieckiego ognia, choć w danych statystycznych liczyły się także stare, nienaprawiane czołgi. Występowały braki logistyczne co do naprawy sprzętu. Nierzadko załogi wczesnych czołgów T-34 przybywały na bitwę z zapasową skrzynią biegów na pokrywie silnika. Dopiero późniejsze rozwiązania technologiczne zniwelowały usterki mechaniczne.
Zimą 1941/42 roku T-34 ponownie zdominowały niemieckie czołgi dzięki zdolności poruszania się po grząskim błocie lub śniegu bez zsunięcia się w dół. Niemieckie czołgi nie mogły przejeżdżać przez tereny, z którymi radził sobie T-34. PzKpfw IV używał niedostosowanego do warunków pogodowych zawieszenia resoru piórowego oraz wąskiej gąsienicy, mając skłonności do tonięcia w grząskich terenach.
Niemiecka piechota, najczęściej wyposażona w działa przeciwpancerne PaK 36 37 mm, nie miała żadnych skutecznych środków na powstrzymanie T-34. W trakcie bitwy o Francję PaK 36 został nazwany "kołatką do drzwi", ze względu na nieskuteczną penetrację wszystkich czołgów poza lekkimi, natomiast owo pukanie informowało załogi cięższych pojazdów o położeniu załogi obsługującej to działo. Załogi niemieckie wyposażone w tę broń, które walczyły na froncie wschodnim, nie mogły zatem niszczyć czołgów radzieckich. Wymuszało to na nich użycie cięższych dział ciągnionych – o większej sile rażenia, takich jak skuteczniejsze PaK 38, nowsze i dużo cięższe PaK 40 oraz działa 88 mm. Jedynie niski poziom wyszkolenia załóg czołgów, nieudolność dowódców radzieckich oraz oszczędna dystrybucja powstrzymały czołg T-34 przed osiąganiem większych sukcesów.
W latach 1942–1943 Armia Czerwona położyła nacisk na odbudowę strat z 1941. Poprawiono umiejętności taktyczne. Produkcja czołgu T-34 wzrosła gwałtownie, ale do jego konstrukcji wprowadzano wyłącznie ulepszenia, które mogły się przyczynić do przyspieszenia produkcji. Radzieccy projektanci zdawali sobie sprawę z konieczności poprawy pewnych niedociągnięć konstrukcji, lecz takie ulepszenia musiałyby doprowadzić do zwiększenia czasu oraz kosztów produkcji i z tego powodu nie mogły być zastosowane. W 1943 produkcja T-34 wzrosła do przeciętnie 1300 sztuk miesięcznie, dużo więcej od niemieckich szacunków. Jednakże radzieckie straty daleko przekraczały niemieckie z powodu braku umiejętności taktycznych.
W odpowiedzi na samą liczbę pojawiających się na polu bitwy czołgów T-34 oraz rosnącego zapotrzebowania na większą siłę ognia, Niemcy zaczęli rozstawiać bardzo dużą liczbę szybkostrzelnych dział PaK 40 75 mm, zarówno holowanych, jak i samobieżnych. Te ostatnie zaczęto budować w 1943 roku. Od 1942 roku i w połowie 1943 roku Niemcy rozpoczęli rozmieszczanie potężnych czołgów ciężkich typu Tygrys oraz średnich Pantera, których pojawienie się wzbudziło potrzebę ulepszenia czołgu T-34. Te poprawione wersje pojawiły się w dwóch godnych zauważenia postaciach: lepiej opancerzonej wersji z 1943 roku, która zawierała bardziej pojemny i wytrzymały zbiornik oraz zmodyfikowaną wieżę, a także wersji z 1944 z nową wieżą, utrzymującą kształt działa p-panc./p-lot. 85 mm ZiS. Te ostatnie miało znacząco większą siłę rażenia, w stosunku do poprzedniego działa 76,2 mm F-34 i ostatecznie dało T-34 zdolności ofensywne, których tak silnie potrzebowała armia radziecka.
W ostatnich latach wojny poprawiona taktyka radzieckich czołgistów była nadal gorsza od niemieckiej, ale wzrost operacyjnego i strategicznego wyszkolenia Armii Czerwonej oraz większe zapasy czołgów pomogły obniżyć statystyki strat. Projekt T-34-85 dał Armii Czerwonej czołg o większym opancerzeniu i mobilności niż niemieckie PzKpfw IV i Sturmgeschütz III. Ten pojazd nie miał natomiast możliwości rywalizacji z Panterą ani w dziale, ani w pancerzu. Dla żołnierzy ZSRR zaletą była dużo mniejsza liczba Panter niż T-34, a T-34-85 był wystarczająco dobry, by odpowiednio wyszkolona załoga mogła w różnych sytuacjach taktycznych przechylić szalę na swoją stronę.
Na początku wojny czołgi T-34 stanowiły tylko 4% radzieckiego arsenału czołgowego, lecz pod koniec wojny było to już co najmniej 55% masowej produkcji czołgów ZSRR (na podstawie listy w; Żeltow wymienia nawet większe wartości). Do czasu, gdy T-34 zastąpił starsze modele i stał się dostępny w większych ilościach, nowsze niemieckie czołgi, takie jak ulepszona Pantera, miały nad nim przewagę. Także radzieckie czołgi Iosif Stalin z późnej fazy wojny były lepiej uzbrojone i opancerzone niż T-34.
Naturalną rzeczą wydaje się porównanie ze sobą T-34 oraz amerykańskiego czołgu średniego M4 Sherman. Każdy z tych czołgów stanowił fundament sił opancerzonych w poszczególnych armiach alianckich. T-34 był najnowocześniejszym czołgiem w chwili, kiedy rozpoczęto jego produkcję, podczas gdy Sherman stał się ważnym uczestnikiem wojny od momentu pojawienia się w Afryce Północnej i na Pacyfiku w 1942 roku. Oba modele były unowocześniane i ulepszane na szeroką skalę przez cały okres ich eksploatacji, otrzymując nowe wieże z potężniejszymi działami. Oba zostały zaprojektowane w celu uproszczonego wytwarzania i eksploatacji przy poświęceniu części wydajności. Żaden z nich nie mógł się równać z niemieckimi czołgami: Panterą i Tygrysem w opancerzeniu i sile rażenia. Bardziej porównywalne były radziecki czołg ciężki IS-2 oraz amerykański M26 Pershing.
Czołgi te miały służyć przede wszystkim jako wsparcie piechoty. Rola „czołgu przeciwczołgowego” była również ważna. Produkcja niemieckich czołgów była ograniczona do względnie małej liczby skutecznych, lecz skomplikowanych w konstrukcji pojazdów (po części z powodu przestawienia produkcji na działa samobieżne), co stawiało je w niekorzystnej sytuacji. Decyzja funkcjonariuszy ZSRR o budowie dużej liczby czołgów T-34, przy stopniowym poprawianiu i upraszczaniu ich konstrukcji udowodniła skuteczność strategii, która pomogła Rosjanom w wygraniu II wojny światowej.
Po II wojnie światowej.
Czołgi w odmianie T-34-85 używane były w wielu armiach w różnych częściach świata na długo po zakończeniu II wojny światowej.
W inwazji Korei Północnej na Południową, w czerwcu 1950 roku, brała udział pełna brygada, wyposażona w około 120 pojazdów T-34-85. Następne T-34 dołączyły do sił uderzeniowych w późniejszym czasie. Radziły one sobie z czołgami M24 Chaffee, ale już nie z M26 Pershing i Centurionami, będącymi na uzbrojeniu sił ONZ. Północnokoreańska 105. Brygada Pancerna początkowo odnosiła liczne zwycięstwa nad piechotą południowokoreańską, siłami Task Force Smith oraz amerykańskimi czołgami. Ciągle używane przez Amerykanów 60 milimetrowe bazooki z II wojny światowej były bezużyteczne przeciwko tym pojazdom. Północnokoreańskie T-34 straciły swoje atuty, kiedy napotkały amerykańskie czołgi M4 Sherman, M26 Pershing i lotnictwo specjalizujące się w atakowaniu punktowych celów naziemnych, a także kiedy amerykańska piechota została uzbrojona w 90 milimetrowe Super Bazooki, pośpiesznie przerzucone ze Stanów Zjednoczonych. Przebieg wojny obrócił się na korzyść sił ONZ w sierpniu 1950 roku, gdy Koreańczycy z Północy odnieśli duże straty w czołgach w serii bitew, podczas których ich przeciwnicy użyli nowego uzbrojenia. Lądowanie Amerykanów w Inczonie (15 września) doprowadziło do przecięcia północnokoreańskich linii zaopatrzeniowych. W związku z tym północni Koreańczycy rzucili się do ucieczki. Wiele pojazdów T-34 oraz innego ciężkiego sprzętu zostało porzuconych. Do czasu, gdy wojska Korei Północnej wycofały się z Południa, wszystkie 239 czołgi T-34 oraz 74 działa samobieżne SU-76 zostały porzucone. W późniejszym czasie rzadko dochodziło do starć z północnokoreańskimi wojskami pancernymi.
Chińskie czołgi T-34 wzięły również udział w wojnie koreańskiej. Były też tam produkowane pod nazwą Typ 58. Ich produkcję wstrzymano na rzecz ulepszonego – Typ 59. Pewna liczba pojazdów T-34, została w Chinach przebudowana na wozy strażackie.
Fińska armia używała czołgów T-34, które zdobyła w czasie wojny kontynuacyjnej. Pewną ich ilość zakupiła również od Niemiec i (po wojnie) od ZSRR. Import czołgów trwał do lat 60. XX wieku. Wiele z tych pojazdów zmodernizowano poprzez montaż dodatkowego fińskiego lub zachodniego wyposażenia.
Wiele armii krajów Europy Wschodniej (później należących do Układu Warszawskiego) było zaopatrywanych w T-34. Czołgi te wykorzystywano przy tłumieniu powstania, które wybuchło w NRD 17 czerwca 1953 roku. Używały ich obie walczące strony w czasie powstania węgierskiego w 1956. Były używane na Bliskim Wschodzie, w wojnie wietnamskiej, oraz w wojnie bośniackiej. W maju 1995 roku serbski T-34 zaatakował placówkę UNPROFOR-u, obsadzoną przez 21 Pułk Królewskich Inżynierów w Bośni, raniąc brytyjskiego żołnierza sił pokojowych. Chorwacja odziedziczyła dwadzieścia pięć lub trzydzieści sztuk po Jugosławii, lecz wkrótce wycofała je z użytku.
Czołgi T-34 były sporadycznie używane w Afganistanie (nie wiadomo, czy zostały zastosowane przeciwko siłom koalicji). Armia iracka za czasów Saddama Husajna używała je do wczesnych latach 90. XX wieku (choć brak danych o ich użyciu w I wojnie w Zatoce Perskiej).
Kubańskie T-34-85 były używane w czasie walk z desantem w Zatoce Świń w 1961. Widziano je także podczas interwencji zbrojnej Kubańczyków w wojnie domowej w Angoli.
15 lipca 1974 roku Siły Narodowej Gwardii Cypryjskiej, wyposażone w około trzydzieści pięć czołgów T-34-85, pomogły w organizacji zamachu stanu greckiej junty przeciwko demokratycznie wybranemu prezydentowi, arcybiskupowi Makariosowi. Czołgi te były widywane podczas szeroko zakrojonych działań przeciwko siłom tureckim w trakcie tzw. "inwazji tureckiej" w lipcu i sierpniu 1974 roku. Wzięły udział w dwóch ważnych akcjach: pod Kioneli i Kyrenią 20 lipca 1974.
Jeden z T-34-85 został użyty w 2006 roku na Węgrzech w czasie trwającego ponad miesiąc kryzysu wokół gabinetu Ferenca Gyurcsánya, który poskutkował ulicznymi zamieszkami podczas obchodów 50. rocznicy powstania węgierskiego. Protestującym udało się uruchomić muzealny egzemplarz czołgu T-34-85, będącego elementem rocznicowej wystawy, i użyć go w walkach z policją.
Obecnie armia jemeńska używa tych czołgów razem z SU-100 w trakcie trwającej od 2015 roku jemeńskiej wojny domowej przeciwko ruchowi Huti.
W Polsce.
Po zakończeniu wojny czołgi T-34-76 i T-34-85 znajdowały się początkowo na uzbrojeniu samodzielnych pułków czołgów Ludowego Wojska Polskiego. Od 1949 r. były one zasadniczym typem czołgu dywizji pancernych i zmechanizowanych. Po wprowadzeniu nowych typów czołgów, od drugiej połowy lat 50., czołgi T-34-76 wycofano ze służby, T-34-85 przesuwano je stopniowo najpierw do dywizji II rzutu, a następnie do dywizji skadrowanych i rezerwowych, gdzie pełniły rolę czołgów bezpośredniego wsparcia piechoty. Z uzbrojenia wycofano je dopiero w 1986 r. w ramach procesu redukcji Wojska Polskiego.
W 1956 r. w czasie wydarzeń czerwcowych w Poznaniu, dwa czołgi T-34-85 znajdujące się na uzbrojeniu interweniujących jednostek LWP i KBW dostały się w ręce demonstrantów, którzy wykorzystali je do ostrzału gmachu Wojewódzkiego Urzędu Bezpieczeństwa Publicznego.
Czołg T-34/85 był pierwszym wozem bojowym produkowanym w Polsce na skalę masową. W 1951 r. Polska zakupiła licencję na jego produkcję. Docelowo planowano produkować aż 3 tys. wozów rocznie. Producentem pojazdów były Zakłady Mechaniczne „Łabędy” w Łabędach koło Gliwic (obecnie dzielnica miasta). Armaty czołgowe produkowała Huta Stalowa Wola, a silniki Zakłady Mechaniczne nr 2 w Warszawie. Produkcję seryjną uruchomiono w 1952 r. Do chwili jej zakończenia w 1956 r. zbudowano łącznie 1380 czołgów, z których 1108 przekazano jednostkom Wojska Polskiego. Pozostałe 272 wozy przeznaczono na eksport. W czasie eksploatacji w Wojsku Polskim część czołgów T-34/85 została zmodernizowana do wersji T-34-85M1 (podgrzewacz silnika, załoga 4 żołnierzy, wzmocnione zawieszenie) i T-34-85M2 (dodatkowo przystosowany do pokonywania przeszkód wodnych po dnie). Modernizacji dokonywano w Wojskowych Zakładach Mechanicznych w Siemianowicach Śląskich.
Lista użytkowników.
Łącznie czołg T-34 w różnych wariantach był używany w 40 krajach:
Aktualni użytkownicy:
Byli użytkownicy:
W 1996 roku pozostawał jeszcze na służbie w 27 krajach, a były to: .
Europa oraz Ameryki:
Bliski Wschód oraz Azja:
Afryka:
Nomenklatura.
Poprawne oznaczenie to T-34-85. Często spotykany jest błędny zapis T-34/85. W dokumentach nie widnieje nigdzie oznaczenie T-34/85, a T-34-85.
Skuteczność bojowa.
"„Najlepszy czołg na świecie”" – marszałek polny Paul Ludwig Ewald von Kleist
Skuteczność bojowa wczesnowojennych czołgów T-34 może być oceniana w odniesieniu do czynników „twardych”, czyli opancerzenia, siły ognia (rażenia) i mobilności, oraz czynników „miękkich”, takich jak wygoda załogi, przyrządy wizji, rozplanowanie zadań załogi itd. Przy produkcji T-34 położono większy nacisk na czynniki twarde niż miękkie.
W 1941 roku gruby, pochyły pancerz T-34 stanowił przeszkodę dla całego niemieckiego oręża przeciwpancernego, z wyjątkiem holowanych dział 88 mm. Od połowy 1942 roku T-34 stawał się podatny na uszkodzenia ze strony ulepszonych niemieckich czołgów i tak pozostało do końca wojny. Jego opancerzenie było podobne bądź lepsze w stosunku do porównywalnych czołgów, takich jak amerykański M4 Sherman oraz niemiecki PzKpfw IV.
Pod względem siły rażenia, 76-milimetrowe działo czołgu T-34 z amunicją przeciwpancerną mogło przebić z łatwością każdy niemiecki pojazd z 1941 roku. Działo to strzelało również skutecznymi przeciw piechocie i innym celom miękkim pociskami burzącymi. W 1943 roku działo 76 mm nie mogło przebić przedniego pancerza Pantery i nie było porównywalne z długim 75 mm Pantery oraz 88 mm Tygrysa. Wprowadzenie radzieckiego działa 85 mm w 1944 roku nie uczyniło czołgu T-34-85 podobnym w sile rażenia, ale „osiemdziesiątka piątka” mogła z wystarczającej odległości przebijać zarówno Panterę, jak i Tygrysa.
W zakresie mobilności, szeroki rozstaw gąsienic czołgu T-34, dobre zawieszenie i mocny silnik dały mu niespotykane osiągi terenowe. Czołgi niemieckie pierwszej generacji nie dorównywały radzieckim.
T-34 nie był czołgiem ergonomicznym, mimo pewnej poprawy w trakcie wojny. Wszystkie wersje uzbrojone w działa 76 mm bardzo przeszkadzały czołgistom z powodu ciasnego układu dwuosobowej wieży. Widoczność pola bitwy u dowódcy była słaba. Otwierający się na zewnątrz właz wymuszał na nim obserwowanie pola walki poprzez pojedynczą szparę wzrokową oraz peryskop. Musiał on także pełnić dodatkową funkcję – działonowego. Dla kontrastu większość ówczesnych amerykańskich i niemieckich czołgów średnich, miało dużo lepsze trzyosobowe wieże dla dowódcy, działonowego i ładowniczego. Układ trzyosobowej wieży pozwalał dowódcy czołgu skoncentrować się na dowodzeniu swoją załogą oraz koordynowaniu swoich działań z resztą jego jednostki, bez przymusu kierowania osobnymi zadaniami, takimi jak celowanie czy ładowanie działa. Miało to duże znaczenie dla efektywności załogi. Konstruktorzy T-34-85 naprawili problem, który został rozpoznany przed wojną. Wielu niemieckich dowódców lubiło podnosić siedzenie w czołgu i zza włazu obserwować pole walki. W wersjach T-34 wyposażonych w działa 76 mm było to niemożliwe.
Widoczność z siedzenia kierowcy była słaba. Wąski zakres widzenia niekorzystnie oddziaływał na jego zdolności taktyczne.
Ładowniczy także miał trudną pracę z uwagi na brak platformy wieży (obracającej się podłogi, która porusza się, gdy wieża wykonuje obrót). Ten problem był spotykany w wielu innych czołgach, na przykład amerykańskim M3 Stuart. Podłogę pod wieżą T-34 stanowiła amunicja składowana w małych metalowych skrzyniach, ukrytych pod gumową matą. Było tam dziewięć gotowych pocisków amunicji, upakowanych na stojakach z boku przedziału bojowego. Gdy te dziewięć początkowych pocisków zostało wystrzelonych podczas walki, załoga musiała wyciągać dodatkową amunicję ze skrzyni na podłodze, która przez to stawała się zaśmiecona przez otwarte skrzynie i matowanie. To rozpraszało załogę i zmniejszało jej wydajność.
Innymi kluczowymi czynnikami, osłabiającymi siłę uderzenia T-34 na polu walki były: niewyszkolone dowództwo, nieopracowana taktyka walki pancernej oraz pospieszne wyszkolenie załóg. Było to konsekwencją czystek komunistycznych wśród zespołu radzieckich oficerów, w późnych latach 30. XX wieku. Stracenie oficerów, podoficerów i wyszkolonego personelu przyczyniło się do katastrofalnych klęsk Armii Czerwonej w 1941 roku. Wiele załóg przystępowało do boju tylko z podstawowym wyszkoleniem wojskowym oraz przebytym 72-godzinnym przeszkoleniem. Problemy te nawarstwiały się przez nieergonomiczną konstrukcję T-34 i brak radiostacji we wczesnej fazie wojny, co praktycznie uniemożliwiało koordynację jednostek pancernych podczas walki. Niemieccy czołgiści odkryli, że radzieckie siły pancerne atakowały w sztywnych formacjach i zyskiwali małą przewagę w terenie. W latach 1943–1944 znacząco zmniejszono problemy w wyszkoleniu radzieckich załóg, aczkolwiek Niemcy do końca wojny dysponowali lepiej wyszkolonymi czołgistami.
W kulturze.
Czołg pojawił się w wielu książkiach, filmach i grach komputerowych, zwłaszcza w tych opowiadających o II wojnie światowej. Odwtorzono go m.in. w takich grach, jak: ', serii "Blitzkrieg", "World of Tanks", "World of Tanks Blitz", "War Thunder", ' (tylko w intrze), czy w serii "Call of Duty".
W Polsce czołg został rozsławiony za sprawą powieści Janusza Przymanowskiego „Czterej pancerni i pies”, a także nakręconego na jej motywach "serialu telewizyjnego". W książce bohaterowie używali czołgu „Rudy 102”, którym był początkowo pojazd w wersji T-34-76, a następnie T-34-85. Jednakże w serialu cały czas w roli „Rudego” występował czołg typu T-34-85. Niezależne od tego "Rudy 102" stał się jedną z ikon polskiej kultury narodowej.
Czołgi T-34 można zauważyć także pod koniec filmów "Gdzie jest generał..." oraz "Jak rozpętałem drugą wojnę światową" (odcinek 3). Pojawiły się również w kilku odcinkach serialu animowanego "Włatcy móch".
Na podstawie historii T-34 powstał rosyjski film "T-34" z 2018 roku.
Czołg jako symbol.
Niektóre czołgi T-34 w krajach socjalistycznych instalowano jako pomniki wojenne. W 1980 roku monument czołgu T-34-85 we wschodnioniemieckim mieście Karl-Marx-Stadt (Chemnitz) był celem ataku bombowego, który spowodował niewielkie zniszczenia pojazdu i wybicie pobliskich okien. Zamachowiec Josef Kneifel został skazany na dożywotnie więzienie w Bautzen. Wypuszczono go po zawarciu umowy z rządem Niemiec Zachodnich w 1987 roku. Po Zjednoczeniu Niemiec w 1990 roku czołg został przeniesiony do muzeum w Ingolstadt.
Inny czołg, umieszczony na szczycie pomnika radzieckich czołgistów w Pradze, był obiektem poważnych kontrowersji. Pomnik, znany także lokalnie jako „Święty Czołg”, był przeznaczony do wystawienia czołgu T-34-85 sierżanta I. G. Gonczarenki, pierwszego radzieckiego pojazdu, który wjechał do Pragi w maju 1945 roku (faktycznie dźwigał czołg ciężki IS-2M). Dla wielu w Pradze czołg był wspomnieniem inwazji radzieckiej, która zakończyła Praską Wiosnę 1968 roku. Pojazd został pomalowany przez artystę Davida Černego w 1991 roku. Po oficjalnym proteście rządu rosyjskiego Černy został aresztowany, a na czołg nałożono oficjalną farbę zieloną. Po publicznych demonstracjach pojazd odmalowano na różowo przy aprobacie piętnastu posłów parlamentu. Ostatecznie czołg został usunięty z widoku publicznego i przeniesiony do muzeum wojskowego.
Cztery czołgi T-34 zdobią bramy wejściowe na Cmentarz Oficerów Radzieckich we Wrocławiu na wrocławskich Partynicach; według legendy jeden z nich, oznaczony numerem 217, był pierwszym czołgiem radzieckim zdobywającym tereny dzielnicy Krzyki. Kolejny T-34 uprzednio pomalowany na różowo to czołg na ulicy Nelsona Mandeli w Londynie.
Znaczenie.
"„Wrażenie, jakie wywarł, miało wielki wpływ na późniejszy rozwój czołgów na całym świecie”" – John Milsom
T-34 był jednym z najważniejszych oręży Armii Czerwonej w II wojnie światowej. Gdy po raz pierwszy pojawił się na polu bitwy w 1940, zyskał pozycję najlepiej zaprojektowanego pojazdu na świecie. W połowie wojny T-34 nie był już technicznie lepszy od swoich przeciwników, ale utrzymał swoją skuteczność w walce.
Poprawiony T-34-85 pozostał standardowym radzieckim czołgiem średnim z nieprzerwaną produkcją do końca wojny w 1945. Niemcy odpowiedzieli na T-34, wprowadzając całkowicie nowe, bardzo drogie i skomplikowane technologicznie czołgi drugiej generacji, znacznie spowalniając ich wytwarzanie. Pozwoliło to fabrykom ZSRR na utrzymanie produkcji na wyższym poziomie. Niemcy zdołali wyprodukować jedynie 6557 sztuk Panter wszystkich typów i 2027 Tygrysów. Natomiast samych czołgów T-34-85 wyprodukowano 22 559 sztuk. T-34 zastąpił najwięcej lekkich, średnich oraz ciężkich czołgów obsługiwanych przez żołnierzy ZSRR. Jego ciągłe doskonalenie bezpośrednio doprowadziło do produkcji późniejszych T-44, T-54 i T-55, montowanych do 1981 i używanych do dziś.
Historyk wojen pancernych, Robert Forczyk twierdzi iż zaletami czołgu T-34 były: niezawodna mobilność połączona z możliwością pokonywania dużych odległości na własnych gąsienicach oraz łatwość produkcji masowej. Wyjaśnia też, że wśród angloamerykańskich "maniaków historycznych" panuje błędne przekonanie, o wyższości czołgów niemieckich nad radzieckimi. Twierdzi, że taka opinia jest pokłosiem zimnej wojny w czasie której wszystkie relacje weteranów Wehrmachtu przyjmowano bezkrytycznie a opinie weteranów Armii Czerwonej pomijano lub odrzucano uznając za nieprawdziwe lub propagandowe.

</doc>
<doc id="320464" url="https://pl.wikipedia.org/wiki?curid=320464" title="Home Location Register">
Home Location Register

Home Location Register, HLR (ang.) – Rejestr Abonentów Macierzystych – element infrastruktury telekomunikacyjnej, używany w sieciach telefonii komórkowej do przechowywania informacji o abonentach, które mogą przydać się podczas zestawiania i obsługi połączeń. Home Location Register przechowuje dane należące tylko do abonentów macierzystej sieci. Poza funkcjonalnością bazodanową, HLR oferuje również aplikacje zawierające logikę biorącą udział w komutacji łączy i pakietów.
Liczba HLR w sieci komórkowej zależy od ilości abonentów. Jeden HLR zawiera zazwyczaj dane dla kilkuset tysięcy do kilku milionów użytkowników. Ze względu na swoją ważną rolę w sieci komórkowej, dla każdego HLR zdefiniowany jest zazwyczaj drugi, redundantny odpowiednik, zawierający te same dane, mogący w razie awarii przejąć obsługę zarejestrowanych w nim użytkowników.
HLR na tle infrastruktury sieci komórkowej.
Elementy infrastruktury komunikujące się z HLR.
Wiele elementów infrastruktury telekomunikacyjnej jest przystosowanych do współpracy z HLR podczas zestawiania połączenia. W niektórych przypadkach wygląda to jak komunikacja ze zwykłą bazą danych, która udostępnia żądane informacje. W innych przypadkach HLR decyduje na podstawie dodatkowych ustawień jakie informacje zwrócić, komunikując się przy okazji z innymi elementami sieciowymi. Zdarza się też, że HLR działa jak router przekierowując operacje wysłane z sieci do innych elementów i (opcjonalnie) zwracane odpowiedzi.
Przesyłanie informacji pomiędzy HLR a innymi elementami infrastruktury.
Elementy sieci komórkowej komunikują się ze sobą za pomocą sieci sygnalizacyjnej SS7 (ang. "Signaling System 7"). Każdy z takich elementów określany jest jako "Signalling Point". Dodatkowo w skład sieci sygnalizacyjnej wchodzą "Signaling Transfer Points", elementy sieci, które same w sobie nie zawierają funkcjonalności wspomagającej zestawianie połączenia, ale umożliwiają rutowanie operacji SS7 pomiędzy innymi elementami. Jednym z "Signalling Pointów" jest też HLR, a operacje przesyłane są pomiędzy nim a resztą sieci za pomocą protokołu "Mobile Application Part" (MAP).
Każdy z HLR ma zarezerwowaną pewną pulę numerów IMSI (numery IMSI kart należących do obsługiwanych przez niego abonentów zaczynają się od tych samych cyfr). Gdy znany jest numer IMSI (na przykład gdy użytkownik loguje się do sieci i rejestrowany jest w pewnym MSC/VLR), jego pierwsze cyfry jednoznacznie określają kraj, sieć i odpowiedni HLR.
W niektórych sytuacjach numer IMSI nie jest znany, na przykład gdy zestawiane jest połączenie do jakiegoś abonenta znany jest tylko jego numer MSISDN. Połączenie kierowane jest do GMSC w jego macierzystej sieci, które na bazie tego numeru musi wysłać zapytanie (o lokalizacje abonenta) do odpowiedniego HLR. Najprostszy sposób aby znaleźć odpowiedni HLR, to rozdzielenie obsługiwanych numerów abonentów pomiędzy HLR-y w taki sposób, aby pierwsze cyfry numeru wskazywały na odpowiedni HLR. Nie jest to jednak rozwiązanie zbyt elastyczne, poza tym jest niemożliwe do zrealizowania, gdy w danym kraju operatorzy obsługują funkcjonalność przenoszenia numerów (ang. "Mobile Number Portability") i numer z puli operatora może być obsługiwany przez HLR znajdujący się w konkurencyjnej sieci. Jednym z rozwiązań tego problemu jest "Flexible Number Register" (FNR), element sieci przechowujący informacje o numerach z puli danego operatora. Zapytanie z GMSC może trafić do niego, a FNR przekieruje je do odpowiedniego HLR lub zwróci informacje, że rozmowa powinna być przekierowana do innej sieci (ponieważ właściciel tego numeru przeniósł go do innego operatora).
Redundancja.
Niezawodność HLR jest bardzo ważna dla prawidłowego funkcjonowania sieci komórkowej. W wyniku awarii tego elementu, abonenci których dane są w nim przechowywane nie mogliby się zalogować do sieci, a do tych którym udałoby się to zrobić przed awarią nie można by zestawić połączenia (ponieważ ich lokalizacja w postaci adresu obsługującego ich MSC, jest przechowywana właśnie w HLR). Aby przeciwdziałać tego typu sytuacjom, dane o abonencie przechowywane są zazwyczaj w dwóch HLR-ach. Jeden bierze bezpośredni udział w obsłudze usług, z których korzysta zarejestrowany w nim abonent, a drugi przechowując te same dane i dokonując co jakiś czas (na przykład raz dziennie) automatycznego uaktualnienia, może w każdej chwili przejąć rolę tego pierwszego. Zazwyczaj stosuje się tak zwaną "redundancję geograficzną" – para HLR jest fizycznie rozdzielona dużą odległością (np. inne miasta), co zmniejsza ryzyko jednoczesnej awarii obu elementów.
W zależności od dostawcy infrastruktury telekomunikacyjnej i strategii przyjętej przez operatora stosuje się jedno z podanych poniżej rozwiązań:
Budowa HLR.
Ze względu na bezpieczeństwo, wydajność i niezawodność systemu, w większości implementacji HLR część komutacyjna wydzielona jest jako niezależny element. W pamięci RAM przechowywane są w niej dane związane z subskrypcjami abonentów, informacje związane z sieciami komórkowymi z którymi operator ma podpisane umowy roamingowe, oraz dane konfiguracyjne związane z działaniem HLR. Działa tam też odpowiednie oprogramowanie, które wykorzystuje te dane do przetwarzania informacji przychodzących z sieci, generowania odpowiedzi na zapytania, lub przesyłania ich do innych elementów sieciowych. Część komutacyjna połączona jest z siecią telekomunikacyjną za pomocą kart SS7, a z pozostałą częścią systemu za pomocą kart IP.
Pozostała część systemu odpowiedzialna jest za operacje wejścia-wyjścia. Umożliwia generowanie kopii bezpieczeństwa danych zawartych w części komutacyjnej, oraz ich późniejsze przechowywanie na dyskach twardych i archiwizację na zewnętrznych mediach. Można za jej pomocą odtwarzać dane w części komutacyjnej (na przykład po jej nieplanowanym restarcie lub w przypadku ładowania dużej ilości danych z innego HLR-a) albo dokonywać automatycznej (lub zarządzonej manualnie) wymiany danych z redundantnym HLR-em. Zaimplementowana jest też tu logika związana z autoryzacją i uwierzytelnianiem pracowników centrum eksploatacji i utrzymania sieci, którzy mogą logując się do tej części systemu zmieniać ustawienia HLR-a oraz dane poszczególnych abonentów przechowywane w części komutacyjnej. Mają do niej również dostęp (niebezpośrednio) pracownicy punktów obsługi klienta dokonując zmian w profilach klientów operatora za pomocą odpowiedniego udostępnionego im w intranecie ograniczonego interfejsu graficznego. Generowane przez nich operacje przesyłane są do systemu wejścia-wyjścia, który zamieni je na komendy dla części komutacyjnej (związane ze zmianami w profilach poszczególnych abonentów).
Przechowywane dane.
HLR jest elementem wspomagającym zestawianie połączeń w sieciach komórkowych. Aby prawidłowo spełniać swoją rolę, przechowuje informacje o poszczególnych abonentach, o sieciach komórkowych w których mogą oni korzystać z usług wykupionych u swojego macierzystego operatora, oraz dane związane z własną konfiguracją.
Dane użytkowników.
Każdy z zarejestrowanych abonentów posiada swój profil, w którym przechowywane są informacje związane z wykupionymi usługami oraz z adresami węzłów sieci, na których terenie znajduje się jego terminal. Część danych nie może być zmieniana (np. numer MSISDN abonenta), część może być zmieniana przez operatora (np. subskrypcja dodatkowych usług), lub przez abonenta (np. numer na który przekierowane są połączenia), a część zmienia się dynamicznie (np. adres centrali MSC obsługującej aktualnie abonenta). Poniższa lista opisuje dane przechowywane w profilu abonenta:
Informacje o sieciach komórkowych.
Adresy VLR definiowane są w standardzie E.164, czyli w takiej samej formie jak numery MSISDN. Pierwsze cyfry takiego numeru ("Country Code" i "National Destination Code") jednoznacznie identyfikują operatora, w którego sieci znajduje się dany VLR. Gdy abonent loguje się do sieci na obszarze kontrolowanym przez pewne MSC, VLR z nim powiązane komunikuje się z HLR, skąd otrzymuje informacje o abonencie, które będą wykorzystywane do inicjowania i odbierania połączeń.
Operator może mieć zdefiniowane reguły związane wyborem usług i wersji technologii (np. CAMEL), które przesyła jako informacje do VLR w zależności od sieci, w której jego abonent znajduje się w roamingu. Informacje te definiowane są dla zbiorów VLR-ów których adresy zaczynają się od tych samych cyfr, co odzwierciedla podział na poszczególnych operatorów.
Dane związane z funkcjonowaniem HLR.
HLR przechowuje także statyczne dane związane z jego konfiguracją, na przykład:
Innym przykładem danych używanych w HLR są też dynamicznie zmieniające się "listy wiadomości oczekujących" zawierające informacje o numerach MSISDN (i powiązanych z nimi adresach Centrum SMS), dla których nie powiodło się dostarczenie wiadomości SMS (ponieważ abonent był w danym momencie nieosiągalny) (zobacz rozdział Przesyłanie wiadomości SMS).
Scenariusze.
Poniżej umieszczono scenariusze opisujące współdziałanie HLR i innych elementów infrastruktury komórkowej w typowych sytuacjach związanych z korzystaniem z usług sieci przez abonenta.
Współpraca HLR z AuC.
Z każdym HLR powiązane jest Authentication Centre (AuC). Oba elementy zawierają informacje związane z tymi samymi abonentami. Głównym zadaniem AuC jest generowanie kluczy, które używane są do uwierzytelnienia abonenta oraz szyfrowania wykonywanych przez niego połączeń. W przypadku GSM jest to trójka liczb, w przypadku UMTS – piątka. HLR może zażądać od AuC przesłania mu listy takiej trójki/piątki cyfr.
Gdy użytkownik loguje się do sieci, próbuje wykonać połączenie lub zmienić ustawienia związane z różnego rodzaju usługami, MSC może użyć takiej trójki/piątki liczb do zapewnienia bezpieczeństwa sesji. Gdy abonent pojawia się na terenie obsługiwanym przez nowe MSC, lub gdy w MSC/VLR w którym do tej pory był zalogowany ilość takich trójek/piątek liczb spada poniżej ustalonej wartości, MSC/VLR może zażądać od HLR przesłania nowej listy. HLR może wysłać maksymalnie 5 trójek/piątek liczb w jednej operacji, a jeśli ich w danym momencie nie posiada w profilu abonenta, wysyła odpowiednie żądanie do AuC w celu uzyskania nowych wartości.
Abonent loguje się do sieci.
Abonent logujący się do sieci uruchamia procedurę uwierzytelniania w MSC/VLR. Jeśli w danym VLR nie istnieje rekord związany z tym abonentem, odpowiednie żądanie (zobacz rozdział Współpraca HLR z AuC) jest przesyłane HLR. Po udanym uwierzytelnieniu, informacja o tym, że abonent zalogowany jest na terenie danego MSC/VLR przesyłana jest do HLR, który odnotowuje to w profilu abonenta.
Abonent wyłącza telefon.
Gdy abonent wyłącza telefon, VLR w którym był zarejestrowany nie informuje o tym automatycznie HLR. Informacja o tym, że użytkownik został wylogowany z sieci zapisywana jest w VLR, który jeszcze przez pewien, zdefiniowany przez operatora czas, przechowuje rekord abonenta. Po upływie tego czasu, jeśli użytkownik się nie zalogował ponownie, rekord jest usuwany, a VLR może poinformować (ta funkcjonalność jest opcjonalna) HLR o tym fakcie.
Abonent pojawia się na obszarze kontrolowanym przez nowe MSC/VLR.
Gdy abonent już po zalogowaniu do sieci znajdzie się na obszarze kontrolowanym przez inne MSC/VLR, jego telefon zarejestruje się w nim. "Nowy" VLR wyśle informację do HLR ("Update Location Request") o tym fakcie i HLR zaktualizuje adres MSC i VLR obsługujących aktualnie abonenta. Do "starego" VLR, HLR wyśle operację "Cancel Location", dzięki której zostanie usunięta informacja o abonencie (który już nie przebywa na kontrolowanym przez stare VLR obszarze).
W niektórych sieciach zaimplementowana jest funkcjonalność "super-charger". Używają jej VLR, które współpracują z MSC kontrolującymi obszary w zurbanizowanych obszarach, na których wielu abonentów często się przemieszcza i często przechodzi pod kontrolę nowych MSC/VLR. W tym wypadku VLR przesyłając operację "Update Location Request" dołącza informację o tym, że używa funkcjonalności "super-charger". Gdy abonent opuści kontrolowany przez dane MSC obszar i zarejestruje się w innym, HLR nie wyśle operacji "Cancel Location" do tego starego VLR, a po ponownym zarejestrowaniu się w nim (abonenta) nie będzie musieć po raz kolejny przesyłać informacji o abonencie. Taka strategia znacznie odciąża HLR w obsłudze abonentów stale znajdujących się (i przemieszczających) w dużych miastach. Wymaga ona dodatkowej implementacji w HLR (i VLR) ponieważ w profilu abonenta musi znaleźć się informacja o tym, kiedy ostatnio dane z nim związane były modyfikowane (tak, aby przesłać je do VLR nawet jeśli już zawiera informacje o danym abonencie, ale nieaktualne).
Połączenia głosowe i wideo rozmowy.
Połączenia głosowe i wideorozmowy są realizowane za pomocą komutacji łączy dzięki centralom MSC.
Komutacja pakietów.
Gdy abonent loguje się do sieci związanej z komutacją pakietów (na przykład na czas sesji GPRS/EDGE) jego żądanie dostępu do sieci poprzez interfejs radiowy trafia do SGSN kontrolującego obszar, na którym się znajduje. Tam następuje uwierzytelnienie na zasadach opisanych powyżej dla przypadków związanych z komutacją łączy (centrale MSC). SGSN przesyła informacje o rejestracji do HLR, które zapisuje w danych abonenta adres tego SGSN i przesyła do niego dane z profilu użytkownika związane z komutacją łączy (na przykład przypisany mu "Quality of Service").
Przesyłanie SMS.
SMS wysłany przez abonenta poprzez sieć radiową i MSC (lub SGSN) trafi do Centrum SMS (SMSC). SMSC wysyła zapytanie do HLR w celu uzyskania informacji o MSC (SGSN), które aktualnie obsługuje adresata wiadomości. HLR sprawdza w profilu abonenta, w jaki sposób odbiera on SMSy: czy za pomocą komutacji łączy – poprzez MSC, lub też za pomocą komutacji pakietów – poprzez SGSN i zwraca adres tego elementu sieciowego do SMSC (które prześle tam SMS).
Jeśli abonent jest w danym momencie nieosiągalny, obsługujący go VLR (lub SGSN) ustawi w jego profilu odpowiedni znacznik, a informację o niepowodzeniu wysłania wiadomości SMS odeśle do HLR. HLR informacje o numerze MSISDN do którego nie dostarczono wiadomości i adresie obsługującego ją SMSC (które ciągle ma ją zapisaną na dysku twardym, gdyż nie otrzymało powiadomienia o sukcesie związanym z dostarczeniem wiadomości) zapisuje na tzw. "liście wiadomości oczekujących". Gdy abonent stanie się osiągalny i informacja o tym dotrze do obsługującego go VLR (SGSN), odpowiednia informacja zostanie przesłana do HLR, który prześle do SMSC instrukcję związaną z ponowieniem próby przesłania wiadomości SMS.
USSD.
Gdy abonent wysyła do sieci żądanie USSD (za pomocą klawiatury telefonu, lub używanej na nim aplikacji) trafia ona zazwyczaj poprzez sieć radiową, MSC i VLR do HLR. Tam może być ona rozpoznana (dzięki odpowiedniej tablicy rutowania) jako przeznaczona dla HLR i obsłużona przez oprogramowanie na nim się znajdujące (na przykład aktywowanie przekierowania i ustawienie związanego z nim numeru telefonu), lub przesłana do innego elementu sieciowego, np. do serwisu prepaid, jeśli przesłane żądanie będzie w formacie *&lt;odpowiedni service code&gt;*TELEKOD#, gdzie TELEKOD to cyfry odczytane z popularnej "karty-zdrapki" oferowanej przez operatora jako forma doładowania konta prepaid.
Udział w przekierowywaniu połączeń.
HLR bierze udział w niektórych przypadkach związanych z przekierowaniem połączeń. Gdy podczas zestawiania rozmowy (porównaj rozdział Połączenia głosowe i wideo rozmowy) GMSC odpytuje się HLR o lokalizację abonenta, do którego ma ona być zestawiona, HLR może zwrócić zamiast tej informacji (w postaci numeru MSRN), nowy numer na który ma być przekierowana rozmowa. Dzieje się tak w przypadku gdy abonent do którego zestawia się rozmowę ma ustawione przekierowanie bezwarunkowe, lub dla przypadku gdy jest nieosiągalny (i gdy HLR posiada tę informację, na przykład w sytuacji gdy abonent wyłączy telefon na terenie jednego VLR i ten poinformuje o tym fakcie HLR, a abonent nie zaloguje się na terenie innego VLR).
Wsparcie dla sieci inteligentnych.
HLR przechowuje informacje, które są związane z usługami dodanymi oferowanymi na platformie sieci inteligentnych, np. z serwisem prepaid. Przesyłane są one podczas rejestracji abonenta na terenie danego MSC/SGSN. Mogą być one wykorzystywane podczas inicjowania połączenia przez abonenta. Podczas próby zestawienia połączenia do abonenta, HLR zamiast zwrócić informację o jego lokalizacji (w postaci numeru MSRN) może przesłać dane, które przed zestawieniem rozmowy zostaną użyte do zainicjowania przypisanej temu abonentowi usługi (na przykład odgrywanie utworu muzycznego osobie która zainicjowała połączenie, do czasu w którym abonent rozpocznie rozmowę).
HLR jest też jednym z elementów infrastruktury sieciowej, w której zaimplementowana jest technologia CAMEL. Dzięki niej, usługi oferowane przez operatora mogą być oferowane także abonentom będącym w roamingu (np. dzięki temu użytkownicy telefonów rozliczający się w systemie prepaid mogą korzystać ze swoich telefonów za granicą). Gdy abonent rejestruje się w pewnym MSC/VLR lub SGSN, HLR przesyła do VLR (SGSN) odpowiednie informacje związane z usługami dostępnymi dzięki technologii CAMEL, przypisanymi do tego abonenta.
Aplikacja bazująca na platformie sieci inteligentnych (w elemencie "Service Control Point" (SCP)) może wysłać do HLR operację "Any Time Interrogation" (ATI), w której zawarte będzie zapytanie o lokalizację konkretnego abonenta lub jego status. W obu przypadkach HLR prześle to zapytanie do VLR obsługującego abonenta, a potem otrzymaną wiadomość zwróci do SCP. W przypadku zapytania o lokalizację abonenta, odpowiedzią może być:
W przypadku zapytania o status abonenta, zwrócona będzie odpowiedź w postaci:
Dostęp dla służb.
Dane HLR mogą być czasami wykorzystywane we wczesnej fazie próby inwigilacji podczas określania, czy można połączyć się z telefonem.  Rządowi klienci Grupy NSO mają możliwość przeprowadzania zapytań wyszukiwania HLR za pośrednictwem interfejsu w ich systemie Pegasus.

</doc>
<doc id="320465" url="https://pl.wikipedia.org/wiki?curid=320465" title="Visitor Location Register">
Visitor Location Register

Visitor Location Register (VLR) – rejestr abonentów gości. VLR zawiera dokładne dane o położeniu danego terminala, czyli numer sektora, stacji bazowej – komórki, oraz tzw. LAI ("Location Area identity") lub RAI ("Routing Area Identity ") pozwalające na lokalizację i zestawienie połączenia.
Rejestr abonentów gości pobiera dane odnośnie do abonenta i terminala którym się posługuje z rejestru HLR w którym dany abonent jest wpisany na stałe. Zalogowanie się terminala do stacji bazowej pozostającej pod kontrolą centrali MSC z którą związany jest dany VLR owocuje wpisaniem terminala do VLRa.
Ze względu na łatwość odtworzenia danych przechowywanych w rejestrze abonentów gości, oraz ze względu na dużą zmienność przechowywanych w VLR danych rejestry VLR budowane są w oparciu o pamięci ulotne.

</doc>
<doc id="320466" url="https://pl.wikipedia.org/wiki?curid=320466" title="Końcówka">
Końcówka

1. zakończenie czegoś
2. resztka, pozostałość
3. ostatnia, decydująca faza rozgrywek sportowych
4. stały lub wymienny element stanowiący zakończenie jakiegoś urządzenia
5. element przewodzący umocowany na końcu przewodu, służący do jego przyłączania
6. końcowy element wyrazu wymieniający się w formach odmiany
7. w wersyfikacji: końcowa sylaba wiersza

</doc>
<doc id="320467" url="https://pl.wikipedia.org/wiki?curid=320467" title="Końcówka szachowa">
Końcówka szachowa



</doc>
<doc id="320471" url="https://pl.wikipedia.org/wiki?curid=320471" title="Język nowonorweski">
Język nowonorweski



</doc>
<doc id="320472" url="https://pl.wikipedia.org/wiki?curid=320472" title="Sól czerwona">
Sól czerwona



</doc>
<doc id="320473" url="https://pl.wikipedia.org/wiki?curid=320473" title="Siersza">
Siersza

Siersza – osiedle miasta Trzebinia, w powiecie chrzanowskim, w województwie małopolskim. Siersza była jedną z najstarszych miejscowości Małopolski o bogatej tradycji górniczej i energetycznej oraz dużych walorach estetycznych: w pobliżu Sierszy powstała Kopalnia Węgla Kamiennego Siersza i Elektrownia Siersza.
Podział administracyjny.
Aktualnie na terenie dawnej gminy Siersza istnieją cztery osiedla miasta Trzebinia, ze swoimi radami. Są to:
Obecnie w tych czterech osiedlach zamieszkuje około 6200 osób.
Historia.
W 1595 roku wieś położona w powiecie proszowskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. 
W lipcu 1913 w parku odsłonięto pomnik upamiętniający właściciela Sierszy Andrzeja Potockiego. Był to obelisk z porfiru z Miękini na betonowej podstawie, zakończony spiżowym orłem. Na obelisku umieszczono medalion z popiersiem Andrzeja Potockiego wykonany przez Jana Nowaka - ucznia profesora Laszczki.
Do 1954 roku była wsią. W tymże roku utworzono gromadę o nazwie Siersza (jednostka wiejska), w skład której obok Sierszy weszła wieś Góry Luszowskie oraz przysiółki Gaj (z sołectwa Myślachowice), Stara Góra (z sołectwa Luszowice) oraz niewielki obszar z miejscowości Ciężkowice (obecnie miasto Jaworzno) w sąsiedztwie rejonu Stara Maszyna. W 1958 roku przekształcono gromadę Siersza w osiedle ("osiedle" było wówczas jednostką administracyjną pośrednią między gromadą, czyli gminą o charakterze wiejskim, a miastem). Teren gromady i później osiedla Siersza był porównywalny z obszarem parafii rzymskokatolickiej w Sierszy pw. Niepokalanego Serca Najświętszej Marii Panny, powstałej w 1946 roku (parafia Siersza jest nieznacznie większa – dodatkowo do parafii należy Piła Myślachowicka z sołectwa Myślachowice). W roku 1951 ukrywał się tutaj kardynał Bolesław Kominek. Siersza jako samodzielna miejscowość istniała do końca 1968 roku. Od 1 stycznia 1969 roku do 31 stycznia 1977 roku współtworzyła miasto Trzebinia-Siersza.
Pod koniec lat 50. XX w. powstało na terenie Sierszy osiedle Gaj (obok przysiółka Gaj, zwanego obecnie potocznie: "Gaj-Wieś"), rozbudowywane do końca lat 70. XX w. W roku 1962 uruchomiono elektrownię, której nadano nazwę "Siersza" (obecnie: Południowy Koncern Energetyczny S.A. – Elektrownia Siersza w Trzebini). Wraz z nią powstało osiedle Awaryjne Elektrowni Siersza (na terenie przyłączonym ze wsi Myślachowice). W latach 80. XX w. Elektrownia Siersza wybudowała jeszcze kilka bloków mieszkalnych w sąsiedztwie osiedla Awaryjnego. Na początku lat 90. XX w. przemianowano osiedle Awaryjne wraz z nowymi blokami mieszkalnymi na osiedle Energetyków.
Historia Kopalni Węgla Kamiennego "Siersza".
Początki kopalni datuje się na rok 1861 kiedy to uruchomiono kopalnię pod nazwą "Nowa Izabela". W roku 1884 uruchomiono nowy szyb "Artur", od którego kopalnia przyjęła nazwę. W 1947 roku dołączono do niej kopalnię "Zbyszek" pod wspólną nazwą "Siersza". W 1951 roku połączona została z kopalnią "Krystyna" w Tenczynku. W latach 70. XX w. wybudowano i oddano do użytku pierwszą magistralę węglową w Europie, łączącą KWK Siersza z Elektrownią Siersza, która umożliwiała transport urobku za pomocą taśmociągów do samej elektrowni. W latach 90. XX w. w zakładzie głównym znajdowały się szyby: "Artur Główny", "Artur Nowy", "Artur IV" i "Artur III" natomiast poza zakładem szyb "Zbyszek" i "Paula" w Trzebini, szyb "Zofia" i szyb wentylacyjny "Misiury" w Sierszy, szyb wentylacyjny "Walter" w Myślachowicach oraz najmłodszy, szyb "Wschodni" w Karniowicach. Kopalnia posiadała wentylatory głównego przewietrzania przy szybach "Artur-Główny", "Zbyszek", "Walter", "Zofia" i "Wschodni". Mimo podjętych działań reorganizacyjnych (likwidacja zbędnych obiektów i szybów, budowa odsiarczalni węgla) i oszczędnościowym, 1 listopada 1999 roku rozpoczęto likwidację i w 2001 roku kopalnie zamknięto. Większość budynków i obiektów została wyburzona, a teren wyplantowany. Pozostawiono jedynie budynek wieży szybowej i nadszybia oraz maszyny wyciągowej szybu "Zbyszek" w Trzebini jako pamiątka po górnictwie węglowym ziemi trzebińskiej. Również w tym miejscu, w innych budynkach pokopalnianych została zorganizowana wystawa po byłym przemyśle wydobywczym w Trzebini.
Edukacja.
Na terenie Sierszy znajdują się następujące szkoły:
Sport.
Swoją siedzibę ma tu założony w 1946 roku klub piłkarski Górnik Siersza.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="320479" url="https://pl.wikipedia.org/wiki?curid=320479" title="Rozwój (gazeta)">
Rozwój (gazeta)

Rozwój – dziennik informacyjno-polityczny związany z Narodową Demokracją, wydawany w latach 1897–1931 w Łodzi, następnie pod zmienionym tytułem „Prąd” do 1933.
Wydawanie gazety zawieszono w grudniu 1914, wznowiono w grudniu 1918. Wydawcą i redaktorem naczelnym był Wiktor Czajewski, redaktorem odpowiedzialnym Stanisław Łąpiński. Pisywali do niego Edmund Bartoszek, Seweryn Bańkowski, Walerian Żuchowski i inni.
Oprócz spraw społecznych w gestii zainteresowań redakcji pozostawała polityka, przemysł, ekonomia i literatura. 

</doc>
<doc id="320480" url="https://pl.wikipedia.org/wiki?curid=320480" title="GBU-15">
GBU-15

GBU-15 (ang. "Guided Bomb Unit" – "bomba kierowana") – zaliczana do broni precyzyjnego rażenia amerykańska szybująca bomba lotnicza używana do precyzyjnego niszczenia celów. Zaprojektowana do przenoszenia przez samoloty F-15E Strike Eagle, General Dynamics F-111 i F-4 Phantom II, ale obecnie przenoszona tylko przez F-15E.
Bomba składa się z modułów dołączanych do głowicy bojowej, którą stanowi bomba burząca ogólnego przeznaczenia Mark 84 lub przeciwbetonowa BLU-109. Moduły dołączane do głowic bojowych to przednia sekcja z głowicą naprowadzającą, łącznik modułu naprowadzającego i głowicy bojowej z powierzchniami sterowymi, moduł sterowania z autopilotem i systemami nawigacyjnymi, satelitarnym GPS i inercyjnym INS, tylna sekcja z powierzchniami nośnymi w kształcie litery "X" wyposażonymi w stery umożliwiające manewrowanie, oraz moduł transmisji danych "data link".
Przednia sekcja naprowadzająca zawiera głowicę telewizyjną przeznaczoną do atakowania celów w dzień lub termiczną, pracującą w podczerwieni do ataków w nocy lub podczas złych warunków pogodowych. "Data link" umieszczony w sekcji ogonowej bomby umożliwia wprowadzenie koordynat celu i zdalne korygowanie toru jej lotu przez operatora uzbrojenia znajdującego się w samolocie.
Bomba "GBU-15" może być używana do atakowania celów w trybie bezpośrednim lub pośrednim. Atak bezpośredni polega na namierzeniu celu przez pilota, przesłaniu jego koordynat do systemów sterowania bomby, a następnie zrzuceniu jej. Bomba naprowadza się na wybrany cel automatycznie, a samolot z którego została zrzucona może w tym czasie opuścić obszar ataku. Ten tryb ataku dostępny jest tylko w zmodernizowanej wersji bomby zwanej EGBU-15 oraz zmodernizowanej wersji AGM-130. Atak pośredni polega na zrzuceniu bomby i aktywnym kierowaniu jej lotem za pomocą "data linku" przez operatora uzbrojenia znajdującego się w samolocie. Po namierzeniu celu, bomba może kontynuować lot w jego kierunku automatycznie lub być kierowana przez cały czas do momentu uderzenia w cel. Ten rodzaj naprowadzania jest dostępny zarówno w GBU-15, EGBU-15 jak i AGM-130 (wszystkie wersje).
Prace projektowe nad bombą "GBU-15" rozpoczęto w 1974 roku. Początkowo planowano skonstruowanie szybujących pocisków rakietowych "AGM-112A" i "AGM-112B" z głowicami telewizyjnymi i pracującymi w podczerwieni, ale ponieważ otrzymano w konsekwencji broń szybującą bez napędu, zmieniono jej oznaczenie na "GBU-15". Była to wersja rozwojowa naprowadzanych bomb używanych podczas wojny w Wietnamie.
Pierwsze testy "GBU-15" rozpoczęto w 1975 roku, a ostateczną wersję głowicy telewizyjnej opracowano w listopadzie 1983 roku, a w lutym 1985 zakończono testy z głowicą działającą w podczerwieni.
W ramach programu integracji systemów uzbrojenia zbudowano bombę "GBU-15" z napędem oznaczoną jako AGM-130.
W pod koniec lat dziewięćdziesiątych zmodernizowano bombę GBU-15. Główne różnice między GBU-15 oraz zmodernizowaną wersją EGBU-15 to dodanie systemu INS/GPS umożliwiającego automatyczne kierowanie na cel (po wprowadzeniu współrzędnych celu) oraz stabilizowana terminalna faza lotu (uczyniło to manualne kierowanie bomby łatwiejszym).

</doc>
<doc id="320482" url="https://pl.wikipedia.org/wiki?curid=320482" title="Klasyfikacja dziedzin i dyscyplin naukowych w Polsce">
Klasyfikacja dziedzin i dyscyplin naukowych w Polsce

Klasyfikacja dziedzin i dyscyplin naukowych w Polsce – administracyjne ustalenie klasyfikacji dziedzin i dyscyplin naukowych, stosowanej w organizacji badań, klasyfikacji dziedzin stopni naukowych i kierunków nauczania w uczelniach wyższych oraz dla celów statystycznych.
Klasyfikacja dziedzin i dyscyplin naukowych od roku 2022.
Na mocy Rozporządzenia Ministra Edukacji i Nauki z dnia 11 października 2022 r. w sprawie dziedzin nauki i dyscyplin naukowych oraz dyscyplin artystycznych utrzymano dwustopniowy podział na dziedziny i dyscypliny. Rozporządzanie weszło w życie 11 listopada 2022 r.. Rozporządzenie wprowadziło nową dziedzinę i dyscyplinę nauk o rodzinie oraz dyscyplinę nauk biblijnych. Osobną dziedziną stały się ponownie nauki weterynaryjne, a w dziedzinie nauk inżynieryjno-technicznych do grupy „automatyka, elektronika, elektrotechnika” dołączono „technologie kosmiczne”.
Klasyfikacje historyczne.
Klasyfikacja dziedzin i dyscyplin naukowych w latach 2005–2011.
Zgodnie z uchwałami Centralnej Komisji do Spraw Stopni i Tytułów dziedzinami nauki i dziedzinami sztuki oraz wchodzącymi w ich skład dyscyplinami naukowymi i artystycznymi były:
Klasyfikacja dziedzin i dyscyplin naukowych w latach 2011–2018.
Na mocy Rozporządzenia Ministra Nauki i Szkolnictwa Wyższego z dnia 8 sierpnia 2011 roku w sprawie obszarów wiedzy, dziedzin nauki i sztuki oraz dyscyplin naukowych i artystycznych systematyka przybrała trójstopniowy (a nie jak wcześniej dwustopniowy) podział nauk, uwzględniając obszary wiedzy, dziedziny nauki, a w nich dyscypliny naukowe.
Klasyfikacja dziedzin i dyscyplin naukowych w latach 2018–2022.
Na mocy Rozporządzenia Ministra Nauki i Szkolnictwa Wyższego z dnia 20 września 2018 roku wprowadzono podział dwustopniowy na dziedziny i dyscypliny. Rozporządzanie weszło w życie 1 października 2018 roku. Celem tej zmiany było zmniejszenie liczby dyscyplin naukowych. Określono dziedziny nauk i w każdej z nich dyscypliny nauki.

</doc>
<doc id="320484" url="https://pl.wikipedia.org/wiki?curid=320484" title="Joeuf">
Joeuf



</doc>
<doc id="320485" url="https://pl.wikipedia.org/wiki?curid=320485" title="Modła Królewska">
Modła Królewska

Modła Królewska – wieś w Polsce położona w województwie wielkopolskim, w powiecie konińskim, w gminie Stare Miasto.
Wieś królewska starostwa konińskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Miejscowość znana jest z oddanego do użytku w latach 80. pobliskiego węzła autostrady A2 i drogi krajowej nr 25 o nazwie "Modła", pozwalającego na dojazd do Konina.

</doc>
<doc id="320486" url="https://pl.wikipedia.org/wiki?curid=320486" title="Kroatystyka">
Kroatystyka

Kroatystyka – dyscyplina zajmująca się badaniem literatury, języka i kultury chorwackiej. Stanowi część slawistyki.

</doc>
<doc id="320487" url="https://pl.wikipedia.org/wiki?curid=320487" title="Nauki biologiczne">
Nauki biologiczne

W Polsce nauki biologiczne dzielą się na następujące dyscypliny naukowe:

</doc>
<doc id="320488" url="https://pl.wikipedia.org/wiki?curid=320488" title="Nauki chemiczne">
Nauki chemiczne

Nauki chemiczne – grupa dyscyplin naukowych, która w Polsce w 2011 obejmowała:

</doc>
<doc id="320489" url="https://pl.wikipedia.org/wiki?curid=320489" title="Komorniki (gmina Komorniki)">
Komorniki (gmina Komorniki)

Komorniki – wieś w Polsce położona w województwie wielkopolskim, w powiecie poznańskim, w gminie Komorniki
Miejscowość jest siedzibą gminy Komorniki, zamieszkuje ją ponad 5000 osób.
Historia.
Pierwsze wzmianki o Komornikach pochodzą z bulli papieża Innocentego II z 1136, zaś lokacja nastąpiła między 1286 a 1297. Aż do XIX wieku ziemie na terenie miejscowości należały do biskupów poznańskich. Wieś położona była w 1580 w powiecie poznańskim województwa poznańskiego.
W latach 1954–1972 wieś należała i była siedzibą władz gromady Komorniki. W latach 1975–1998 miejscowość należała administracyjnie do województwa poznańskiego.
Najciekawszym zabytkiem jest neobarokowy kościół św. Andrzeja Apostoła (istniejący od XII wieku, ostatnia przebudowa w 1912) z bogatą polichromią (wykonaną przez artystów poznańskich na początku XX wieku) oraz zabytkowymi organami. W kościele odbywa się część koncertów Ogólnopolskiego Festiwalu Muzyki Organowej i Kameralnej - Komorniki.
Na terenie miejscowości znajduje się także Ogród Pamięci z zespołem steli, głazów i drzew pamiątkowych.
Gospodarka.
W Komornikach znajdują się m.in. siedziby firm: Hörmann, Arko, Viessmann, Fabryka Mebli Biurowych Maro, Novol, Eurocash.
Na północ od miejscowości znajduje się węzeł autostrady A2 "Poznań-Komorniki" (dawniej "Komorniki"), natomiast przez samą wieś przebiegała droga krajowa nr 5. Obecnie przez Komorniki przebiega droga wojewódzka nr 311.

</doc>
<doc id="320490" url="https://pl.wikipedia.org/wiki?curid=320490" title="Nauki ekonomiczne">
Nauki ekonomiczne

Nauki ekonomiczne – jedna z dziedzin naukowych w Polsce zgodnie z uchwałą Centralnej Komisji do spraw Stopni i Tytułów z dnia 23 czerwca 2003 roku w sprawie określania dziedzin nauki i dziedzin sztuki oraz dyscyplin naukowych i artystycznych ().
Nauki ekonomiczne dzielą się na następujące dyscypliny naukowe:
Ekonomia jako nauka ukształtowała się dopiero w drugiej połowie XVIII wieku, od tego czasu mówi się o historii ekonomii – jednak już od czasów starożytnych (np. Biblia) przejawiały się różne poglądy ekonomiczne (np. podatki), które zgłębić można, studiując historię myśli ekonomicznej (lub względnie historię gospodarczą).
Z kolei zarządzanie (a dokładniej nauki o zarządzaniu) wyodrębniło się jako samodzielna dyscyplina naukowa dopiero pod koniec XIX wieku. Od tego momentu rozgranicza się w naukach ekonomicznych ekonomię i nauki o zarządzaniu jako subdyscypliny.
Studia z zakresu nauk ekonomicznych.
Studia z zakresu nauk ekonomicznych są 3-stopniowe i kończą się uzyskaniem tytułu zawodowego lub stopnia naukowego (można również nadal spotkać się z 5-letnimi jednolitymi studiami magisterskimi):
Kształcenie z zakresu nauk ekonomicznych w Polsce.
Obecnie w Polsce kształcenie w zakresie nauk ekonomicznych odbywa się na 14 kierunkach studiów I oraz II stopnia:

</doc>
<doc id="320491" url="https://pl.wikipedia.org/wiki?curid=320491" title="Albin Walenty Rak">
Albin Walenty Rak

Albin Walenty Rak ps. „Lesiński” (ur. 13 lutego 1898 w Krotoszynie, zm. 31 maja 1960 w Ostrowie Wielkopolskim) – podpułkownik artylerii Wojska Polskiego, oficer Narodowych Sił Zbrojnych i Narodowego Zjednoczenia Wojskowego. Po próbie scalenia NSZ z Armią Krajową skazany na śmierć przez samozwańczy Sąd Wojenny przy Komendzie Głównej NSZ.
Życiorys.
Młodość i udział w I wojnie światowej.
Syn Józefa i Marii z domu Lesińskiej. Od 1915 uczył się w seminarium nauczycielskim w Rawiczu. W listopadzie 1916 został powołany do armii niemieckiej, gdzie służył w 37 pułku artylerii polowej na froncie rosyjskim, a od marca 1917 – na froncie francuskim, m.in. pod Verdun. W grudniu 1918 zdezerterował i w styczniu 1919 uczestniczył w powstaniu wielkopolskim w walkach w Krotoszynie.
W Wojsku Polskim.
Od końca stycznia 1919 służył ochotniczo w Wojsku Polskim. Początkowo przydzielono go do Szkoły Podoficerów Artylerii w Toruniu. Był tam kolejno instruktorem i adiutantem. W lutym 1920 został przydzielony do Centralnego Obozu Podoficerskich Szkół Artylerii w Toruniu, gdzie sprawował funkcje kolejno: adiutanta dywizjonu artylerii, od września 1921 – drugiego oficera, a od października tego roku – adiutanta całego Obozu. Po ukończeniu Szkoły Młodszych Oficerów Artylerii w Toruniu (od kwietnia 1923 do kwietnia 1924) był instruktorem w Oficerskiej Szkole Artylerii w Toruniu. W styczniu 1926 przeniesiono go do 7 pułku artylerii ciężkiej w Poznaniu, gdzie był kolejno: instruktorem w drużynie łączności, od czerwca tego roku – oficerem ogniowym baterii artylerii, od maja 1926 – dowódcą baterii, od kwietnia 1927 – dowódcą plutonu łączności, od listopada tego roku – komendantem szkoły podoficerskiej w pułku, a od maja 1928 – ponownie dowódcą baterii. Jednocześnie w latach 1928–1930 studiował jako wolny słuchacz na Wydziale Filozoficznym Uniwersytetu Poznańskiego. We wrześniu 1930 został przeniesiony do Szkoły Podchorążych Rezerwy Artylerii we Włodzimierzu Wołyńskim, gdzie był instruktorem baterii. Po ukończeniu kursu doszkoleniowego w Szkole Strzelań Artylerii w Toruniu (od kwietnia do września 1931) powrócił na stanowisko instruktora i dowódcy baterii szkolnej. Od kwietnia 1933 był też instruktorem wychowania fizycznego dywizjonu. 27 czerwca 1935 został mianowany na stopień majora ze starszeństwem z dniem 1 stycznia 1935 roku i 30. lokatą w korpusie oficerów artylerii. W sierpniu tego roku został wyznaczony na stanowisko dowódcy dywizjonu w SPR Art. W 1936 został przeniesiony do 16 pułku artylerii lekkiej w Grudziądzu na stanowisko dowódcy dywizjonu. Później został przesunięty na stanowisko II zastępcy dowódcy pułku (kwatermistrza).
Udział w kampanii 1939 roku.
W trakcie wojny obronnej 1939 był dowódcą II dywizjonu 16 pułku artylerii lekkiej w składzie 16 Dywizji Piechoty wchodzącej do Grupy Operacyjnej „Wschód” Armii „Pomorze”. Wzięty do niewoli i osadzony w Oflagu II B w Arnswalde (Choszczno), został zwolniony w 1942 ze względu na stan zdrowia. Zamieszkał w Skierniewicach, pracując jako tłumacz w urzędzie melioracyjnym starostwa łowickiego.
Zaangażowanie się w NSZ.
W marcu 1943 zaangażował się w działalność konspiracyjną w Narodowych Siłach Zbrojnych, gdzie go mianowano zastępcą szefa sztabu Komendy Głównej NSZ. Od sierpnia do października 1943 był p.o. szefa sztabu. 1 listopada tego roku został zatwierdzony przez Komendanta Głównego NSZ płk. dypl. Tadeusza Kurcyusza ps. „Żegota” na stanowisku I zastępcy szefa sztabu. Po podpisaniu 7 marca 1944 umowy scaleniowej między NSZ i AK podporządkował się tej decyzji. Zgodnie z jej warunkami Komendant Główny AK gen. Tadeusz Bór-Komorowski zatwierdził mu stopień podpułkownika. Podczas kryzysu wewnątrzorganizacyjnego w łonie NSZ – po śmierci płk. dypl. Tadeusza Kurcyusza i rezygnacji szefa sztabu NSZ płk. Wacława Świecińskiego ps. „Tuwar” z funkcji pełnomocnika dowódcy AK ds. scalenia NSZ i p.o. Komendanta Głównego NSZ – objął 6 maja tego roku te stanowiska. W tym samym dniu wystosował pismo do Komendanta Głównego AK z prośbą o dalsze rozkazy. 5 czerwca został przez niego zaprzysiężony i mianowany jego pełnomocnikiem ds. scalenia NSZ i p.o. Komendanta Głównego NSZ.
10 maja komendant dotychczas niescalonej z AK, wywodzącej się z ONR, części NSZ mjr/płk NSZ Stanisław Nakoniecznikow-Klukowski ps. „Kmicic” skierował sprawę ppłk. Raka do samozwańczego Sądu Wojennego przy Komendzie Głównej NSZ, który 2 czerwca skazał go na karę śmierci, utratę praw publicznych i obywatelskich praw honorowych na zawsze i wydalenie z korpusu oficerskiego. Tekst wyroku został ogłoszony w piśmie „Narodowe Siły Zbrojne” nr 7 z 13 czerwca razem z komunikatem Rady Politycznej NSZ zatwierdzającym wyrok i dopuszczającym możliwość ułaskawienia po wyrażeniu „czynnego żalu”, czyli anulowaniu wszystkich dotychczasowych rozkazów i podporządkowaniu się „Kmicicowi”. Jednocześnie 15 czerwca ppłk Rak został porwany z ulicy przez bojówkę NSZ (niescalonego) i wymuszono na nim zrzeczenie się pełnionych funkcji, odwołanie poprzednich rozkazów oraz podpisanie odpowiednich pism skierowanych do „Kmicica” i Komendanta Głównego AK. Po uwolnieniu odwołał jednak wymuszoną rezygnację w rozkazie oficerskim nr 11 z 20 czerwca, potępiając takie metody. W rezultacie kontynuował akcję scaleniową, ale nie zdołał w pełni włączyć NSZ do AK.
Udział w konspiracji w NZW.
Wziął udział w powstaniu warszawskim, a po kapitulacji opuścił miasto wraz z ludnością cywilną. Gdy w listopadzie 1944 doszło na naradzie w Grodzisku Mazowieckim do połączenia dawnych oddziałów NOW i NSZ (scalonych z AK) w Narodowe Zjednoczenie Wojskowe, został wyznaczony na Komendanta Głównego tej organizacji. Funkcję tę pełnił nominalnie jedynie do końca maja 1945, przekazując ją następnie ppłk. Tadeuszowi Danilewiczowi. Jednocześnie w lutym 1945 zgłosił się do służby w ludowym Wojsku Polskim, ale nie został przyjęty.
Końcowy okres życia.
Zamieszkał wówczas we wsi Cieszyn w powiecie ostrowskim, podejmując pracę jako nauczyciel w miejscowej szkole powszechnej. Został aresztowany przez Ministerstwo Bezpieczeństwa Publicznego 18 sierpnia 1945 i osadzony w więzieniu w Poznaniu. Zwolniony 16 maja 1946, powrócił do wsi Cieszyn, gdzie był nauczycielem, od września 1947 pełnił obowiązki kierownika szkoły, od sierpnia 1950 – nauczycielem, a od kwietnia 1958 – kierownikiem szkoły podstawowej.
Zmarł 31 maja 1960 w Ostrowie Wielkopolskim, pochowany na cmentarzu w Cieszynie.
Był żonaty od 1921 z Jadwigą z domu Zielińską, miał dwóch synów: Albina i Józefa. 

</doc>
<doc id="320492" url="https://pl.wikipedia.org/wiki?curid=320492" title="Nauki fizyczne">
Nauki fizyczne

Nauki fizyczne – grupa dyscyplin naukowych, która w Polsce w 2011 obejmowała:

</doc>
<doc id="320493" url="https://pl.wikipedia.org/wiki?curid=320493" title="Królówka">
Królówka



</doc>
<doc id="320494" url="https://pl.wikipedia.org/wiki?curid=320494" title="Dama">
Dama



</doc>
<doc id="320495" url="https://pl.wikipedia.org/wiki?curid=320495" title="Królowa">
Królowa



</doc>
<doc id="320496" url="https://pl.wikipedia.org/wiki?curid=320496" title="Nauki leśne">
Nauki leśne

Nauki leśne – dziedzina nauki obejmująca zagadnienia związane z wykorzystaniem lasów i drzew. W polskim systemie klasyfikacji nauk leży w obszarze nauk rolniczych, leśnych i weterynaryjnych, a w jej obrębie wyróżniało się w 2011 r. następujące dyscypliny:
W obowiązującym w Polsce na początku XXI wieku systemie kierunków studiów znajdowały się kierunki takie jak: leśnictwo, technika rolnicza i leśna oraz technologia drewna.
W klasyfikacji OECD leśnictwo wchodzi w skład szeroko rozumianych nauk rolniczych, a w ich obrębie tworzy grupę z naukami rolniczymi w wąskim znaczeniu i rybactwem. Elementy drzewnictwa są włączane w skład inżynierii materiałowej.

</doc>
<doc id="320498" url="https://pl.wikipedia.org/wiki?curid=320498" title="Nauki medyczne">
Nauki medyczne

Nauki medyczne w Polsce dzielą się na następujące dyscypliny:

</doc>
<doc id="320501" url="https://pl.wikipedia.org/wiki?curid=320501" title="Nauki rolnicze">
Nauki rolnicze

Nauki rolnicze w Polsce dzielą się na następujące dyscypliny:

</doc>
<doc id="320503" url="https://pl.wikipedia.org/wiki?curid=320503" title="Nauki techniczne">
Nauki techniczne

Nauki techniczne w Polsce dzielą się na następujące dyscypliny:

</doc>
<doc id="320504" url="https://pl.wikipedia.org/wiki?curid=320504" title="Sztuki muzyczne">
Sztuki muzyczne

Sztuki muzyczne w Polsce dzielą się na następujące dyscypliny:

</doc>
<doc id="320505" url="https://pl.wikipedia.org/wiki?curid=320505" title="Pionek">
Pionek



</doc>
<doc id="320506" url="https://pl.wikipedia.org/wiki?curid=320506" title="Laufer">
Laufer

Laufer, Lauffer, Läufer (Laeufer), Lojfer, Lajfer, etc.:
Nazwisko

</doc>
<doc id="320507" url="https://pl.wikipedia.org/wiki?curid=320507" title="Bierki szachowe">
Bierki szachowe



</doc>
<doc id="320509" url="https://pl.wikipedia.org/wiki?curid=320509" title="Figury w szachach">
Figury w szachach



</doc>
<doc id="320510" url="https://pl.wikipedia.org/wiki?curid=320510" title="Figury szachowe">
Figury szachowe



</doc>
<doc id="320511" url="https://pl.wikipedia.org/wiki?curid=320511" title="Figura szachowa">
Figura szachowa



</doc>
<doc id="320512" url="https://pl.wikipedia.org/wiki?curid=320512" title="Sultans of Swing">
Sultans of Swing

Sultans of Swing – napisana przez Marka Knopflera ballada rockowa zespołu Dire Straits, która wydana została jako ich pierwszy singiel, pochodzący z debiutanckiej płyty zespołu – "Dire Straits". Pierwotnie mała płyta na rynku pojawiła się w roku 1978, jednak rok później wydawnictwo ponownie zostało opublikowane. Utwór stał się raczej niespodziewanym hitem, zarówno w Stanach Zjednoczonych, jak i w Wielkiej Brytanii wchodząc do pierwszej dziesiątki na listach przebojów, pomimo że sama płyta nie była właściwie reklamowana.
Utwór wyróżniał się bardzo w momencie wydania od popularnej wówczas muzyki punk i disco. Była to bardzo prosto zaaranżowana piosenka w tradycyjnym dla rocka stylu dwóch gitar, gitary basowej i perkusji.
Tekst utworu opowiada o zespole jazzowym o nazwie Sultans of Swing, grającym w londyńskich pubach niemodny wówczas jazz. Dla członków Sultans of Swing nie jest ważna popularność, ale sama radość grania muzyki.
W późniejszym czasie Knopfler kilkukrotnie zmieniał kilka linijek utworu podczas koncertów, zazwyczaj zastępując imiona muzyków fikcyjnego zespołu "Sultans of Swing" imionami członków Dire Straits. Utwór został umieszczony na debiutanckim albumie "Dire Straits", kompilacyjnych albumach z największymi przebojami, a także na nagranych na żywo albumach "Alchemy" (w bardziej rozbudowanej wersji) i "Live at the BBC". Jest to jedna z najbardziej znanych i popularnych piosenek Dire Straits i nadal jest grana przez Marka Knopflera w czasie jego koncertów.

</doc>
<doc id="320515" url="https://pl.wikipedia.org/wiki?curid=320515" title="Order Gwiazdy Polarnej">
Order Gwiazdy Polarnej

Królewski Order Gwiazdy Polarnej (szw. "Nordstjärneorden") – odznaczenie Królestwa Szwecji nadawane za zasługi cywilne.
Historia.
Dawniej potocznie zwany "Czarną Wstęgą" ("Det svarta bandet") order został ustanowiony przez króla Szwecji Fryderyka I Heskiego 23 czerwca 1748 w ramach systemu odznaczeń, do którego należały Order Serafinów i Order Miecza. Nadawany był głównie urzędnikom państwowym za zasługi w służbie państwu w dziedzinach administracji, szkolnictwa, nauki i od 1952 także uczonym za wybitne wynalazki. Otrzymywać go mogli także cudzoziemcy.
Nowa konstytucja, która weszła w życie 1 stycznia 1975, zniosła nadawanie orderów obywatelom szwedzkim. Od tej pory Order Gwiazdy Polarnej otrzymać mogą wyłącznie cudzoziemcy. Jest nadawany przez rząd, a więc postradał miano "królewski". Ostatnim Szwedem który dostał ten order był szwagier króla Karola XVI Gustawa "Tord Magnusson" (w dniu 31 grudnia 1974). Monarcha w ten sposób po raz ostatni wykorzystał swą prerogatywę. W 1995 przyznano królowi prawo nadawania orderu członkom swej rodziny.
Insygnia.
Insygnia Orderu Gwiazdy Polarnej to krzyż, gwiazda I i II klasy oraz łańcuch. Krzyż to emaliowany na biało krzyż maltański, ze złotymi koronami królewskimi między ramionami. W medalionie środkowym zarówno awersu jak i rewersu znajduje się na niebieskim tle biała pięcioramienna Gwiazda Polarna ze złotymi brzegami, otoczona dewizą orderu Nescit Occasum ("Nigdy nie zajdzie"). Krzyż zawieszony jest na złotej koronie królewskiej. Gwiazda I klasy to srebrny krzyż maltański z również srebrną gwiazdą polarną w środku i wiązkami promieni między ramionami. Gwiazda II klasy nie posiada promieni między ramionami. Łańcuch orderu składa się z jedenastu par niebieskich ukoronowanych, zwróconych do siebie grzbietem liter F i z dwunastu białych gwiazd polarnych. Order ma 5 klas według systemu Legii Honorowej.
Do 1975 order był noszony na czarnej wstędze, być może w naśladownictwie francuskiego Orderu św. Michała z 1469. Obecnie wstęga orderu jest niebieska z pojedynczym żółtym paskiem na bokach.

</doc>
<doc id="320516" url="https://pl.wikipedia.org/wiki?curid=320516" title="Nauka techniczna">
Nauka techniczna



</doc>
<doc id="320517" url="https://pl.wikipedia.org/wiki?curid=320517" title="Tojad mocny">
Tojad mocny

Tojad mocny ("Aconitum firmum" Rchb.) – gatunek rośliny należący do rodziny jaskrowatych. Występuje w strefie klimatu umiarkowanego Europy i Azji. W Polsce występuje w Sudetach i Karpatach: w Tatrach, na Gubałówce, na Babiej Górze i w Paśmie Policy, na Pilsku, i na Baraniej Górze. Zdziczały z uprawy występuje (ergazjofigofit) również na niżu.
Zmienność.
Krytyczna lista roślin naczyniowych Polski podaje następujące podgatunki:
Zagrożenia i ochrona.
Roślina objęta w Polsce ścisłą ochroną gatunkową. Bywa zrywana ze względu na swoje ładne kwiaty lub przesadzana do ogródków przydomowych. Jest dobrze chroniony; większość jego stanowisk znajduje się na obszarach chronionych: w tatrzańskim i babiogórskim parku narodowym oraz w rezerwatach, np. Rezerwat przyrody Pod Rysianką.
Nazewnictwo.
Ludowa nazwa tojadu nawiązująca do jego trujących właściwości to „mordownik”, zaś Pliniusz Starszy, również nawiązując do jego trujących własności nazywa go „arszenikiem roślinnym”. Inna nazwa ludowa tojadu to „Pantofelki Matki Boskiej”. Według porzekadła roślina ta użyczyła swoich intensywnie szafirowych płatków na pantofle dla Maryi, gdy zdarła trzewiki uciekając z Dzieciątkiem Jezus i ze św. Józefem do Egiptu.

</doc>
<doc id="320518" url="https://pl.wikipedia.org/wiki?curid=320518" title="Halting problem">
Halting problem



</doc>
<doc id="320524" url="https://pl.wikipedia.org/wiki?curid=320524" title="Linia demarkacyjna">
Linia demarkacyjna

Linia demarkacyjna – linia, a niekiedy strefa odgraniczająca w czasie konfliktu zbrojnego lub rozejmu walczące wojska. Często linia demarkacyjna stanowi tymczasową granicę państwową. 
W przenośni pojęcie linii demarkacyjnej może także odnosić się do spraw niezwiązanych z konfliktami zbrojnymi. Przykładowo filozofia nauki zajmuje się m.in. zagadnieniem linii demarkacyjnej (granicy) pomiędzy nauką a pseudonauką lub nauką a religią.

</doc>
<doc id="320525" url="https://pl.wikipedia.org/wiki?curid=320525" title="Trzebinia-Siersza">
Trzebinia-Siersza



</doc>
<doc id="320527" url="https://pl.wikipedia.org/wiki?curid=320527" title="Platerówki">
Platerówki



</doc>
<doc id="320528" url="https://pl.wikipedia.org/wiki?curid=320528" title="Besnik Mustafaj">
Besnik Mustafaj

Besnik Mustafaj (ur. 23 września 1958 w Bajram Curri) − albański polityk, pisarz i dyplomata. 
Życiorys.
Ukończył studia romanistyczne na Uniwersytecie Tirańskim. Po studiach pracował jako nauczyciel w okręgu Tropojë, od 1982 był wykładowcą na Uniwersytecie Tirańskim i dziennikarzem "Zëri i popullit" (Głos Ludu). W 1988 podjął pracę tłumacza w Instytucie Studiów nad Marksizmem i Leninizmem, zaś dwa lata później został redaktorem naczelnym czasopisma "Bota Letrare" ("Świat Literatury"). Jest jednym z najczęściej tłumaczonych na języki obce pisarzy albańskich 
W 1991 związał się z opozycją demokratyczną. Był kandydatem na deputowanego Demokratycznej Partii Albanii w okręgu Tirana. W marcu 1991 po raz pierwszy został wybrany deputowanym do parlamentu.
11 września 2005 roku objął urząd ministra spraw zagranicznych Albanii w rządzie premiera Salego Berishy. Wcześniej był ambasadorem Albanii we Francji. W maju 2007 r. usunięty ze stanowiska ministerialnego. 

</doc>
<doc id="320529" url="https://pl.wikipedia.org/wiki?curid=320529" title="Wojewódzki komitet obrony">
Wojewódzki komitet obrony

Wojewódzki komitet obrony – struktura terenowa, podległa Komitetowi Obrony Kraju, istniejąca do 2002 r. W każdym województwie komitet obronny zarządzał kwestiami związanymi z bezpieczeństwem regionu. Wojewódzkie Komitety Obrony powołane do życia na mocy nieobowiązującej już ustawy o powszechnym obowiązku obrony z 21 listopada 1967 r.

</doc>
<doc id="320532" url="https://pl.wikipedia.org/wiki?curid=320532" title="Nauki farmaceutyczne">
Nauki farmaceutyczne



</doc>
<doc id="320536" url="https://pl.wikipedia.org/wiki?curid=320536" title="Kozioł oporowy">
Kozioł oporowy

Kozioł oporowy – konstrukcja budowlana umieszczona na końcu toru kolejowego, mająca za zadanie uniemożliwić wyjechanie z toru. Stosowany tam, gdzie kończy się tor, np. na bocznicach, torach ładowni czy stacjach czołowych. Zazwyczaj są to dwie szyny, wygięte łukiem o odpowiednim promieniu lub zastrzały wykonane z kształtowników stalowych. Obydwa końce mają często zamontowany podkład kolejowy na wysokości zderzaków, aby złagodzić ewentualne uderzenie. "Kozioł oporowy" może również być wykonany w postaci betonowego bloku, nasypu ziemnego lub zderzaków hydraulicznych (samohamowny).

</doc>
<doc id="320537" url="https://pl.wikipedia.org/wiki?curid=320537" title="Tupelo">
Tupelo



</doc>
<doc id="320538" url="https://pl.wikipedia.org/wiki?curid=320538" title="Jiřina Hauková">
Jiřina Hauková

Jiřina Hauková (ur. 27 stycznia 1919 w Přerovie, zm. 15 grudnia 2005), poetka czeska.
Była córką Karela Hauke, wydawcy i dziennikarza lokalnej gazety w Přerov. Ukończyła tamtejsze gimnazjum, podjęła następnie studia filologiczne w zakresie anglistyki i bohemistyki w Brnie. Pracowała również w gazecie "Obzor" ("Horyzont") w Přerov. Studia, przerwane w czasie II wojny światowej, kontynuowała później na Uniwersytecie Karola w Pradze (ukończyła w 1949), tym razem w dziedzinie anglistyki i estetyki. Podjęła następnie pracę w Ministerstwie Informacji, a od 1950 zajęła się literaturą.
Jako poetka była związana z Grupą 42 (Skupina 42), obok m.in. Ivana Blatnego i swojego męża, znanego krytyka sztuki Jindřicha Chalupecký'ego. Po 1968 była objęta cenzorskim zakazem publikacji, jej utwory ukazywały się w drugim obiegu lub poza krajem. Była cenioną tłumaczką literatury angielskiej, m.in. Edgara Allana Poego, T.S. Eliota ("Ziemia jałowa"), Emily Dickinson, Johna Keatsa, Dylana Thomasa.
W 1996 wspólnie ze Zbynkiem Hejdą otrzymała nagrodę literacką im. Jaroslava Seiferta za całokształt twórczości. 
W 1997 została odznaczona Medalem Za zasługi I stopnia.
Na język polski była tłumaczona przez Leszka Engelkinga, który blok jej wierszy włączył do swej antologii "Maść przeciw poezji" (Wrocław 2009).
Publikacje.
Opublikowała tomy poezji:

</doc>
<doc id="320544" url="https://pl.wikipedia.org/wiki?curid=320544" title="Manlio Brosio">
Manlio Brosio

Manlio Giovanni Brosio (ur. 10 lipca 1897 w Turynie, zm. 14 marca 1980 tamże) – włoski prawnik, dyplomata i polityk. W latach 1964-1971 sprawował funkcję sekretarza generalnego NATO.
Brosio był absolwentem wydziału prawa Uniwersytetu Turyńskiego. W czasie I wojny światowej służył jako oficer w oddziałach Alpini. W 1920 rozpoczął karierę polityczną, z której niedługo później musiał zrezygnować, jako zadeklarowany przeciwnik faszyzmu. W okresie tym związał się z ruchem tzw. liberalnej rewolucji. 
W czasie II wojny światowej, po wyzwoleniu Włoch przez aliantów w 1943 r., Brosio przeszedł do podziemia. W latach 1943-1944 był członkiem włoskiego Narodowego Komitetu Wyzwolenia. Po wojnie, w 1945 r., objął stanowisko ministra obrony narodowej. W 1947 r., jako ambasador Włoch w Związku Radzieckim, negocjował pokój pomiędzy oboma państwami. W 1952 r. został ambasadorem w Wielkiej Brytanii, w 1955 r. w USA, a w latach 1961-1964 we Francji.
12 maja 1964 r. Brosio został desygnowany jako następca Dirka Stikkera na stanowisku sekretarza generalnego NATO. Zrezygnował z pełnienia stanowiska 3 września 1971 r. Jego następcą został Joseph Luns. 29 września 1971 r. Brosio został odznaczony Medalem Wolności.

</doc>
<doc id="320545" url="https://pl.wikipedia.org/wiki?curid=320545" title="Chalawan">
Chalawan

Chalawan (47 Ursae Majoris, 47 UMa) – gwiazda w gwiazdozbiorze Wielkiej Niedźwiedzicy, widoczna gołym okiem (o wielkości gwiazdowej 5). Jest to żółty karzeł podobny do Słońca, typu widmowego G1 V. Gwiazda ta znajduje się stosunkowo blisko Ziemi, oddalona jest od niej o 46 lat świetlnych i jest widoczna na niebie gołym okiem przy dobrych warunkach atmosferycznych. Wokół gwiazdy krążą co najmniej trzy planety.
Nazwa.
Nazwa własna gwiazdy nie jest nazwą tradycyjną, lecz została wyłoniona w publicznym konkursie w 2015 roku. Wywodzi się ona z tajskiej ludowej opowieści, w której Chalawan był królem krokodyli. Nazwę tę, jak również nazwy planet, zaproponowało Tajskie Towarzystwo Astronomiczne (Tajlandia).
Układ planetarny.
Planety krążące wokół Chalawana były jednymi z pierwszych odkrytych planet pozasłonecznych. Według obecnej wiedzy (stan na grudzień 2015 r.) układ ten składa się z trzech planet typu gazowego olbrzyma.
Wcześniejsze wyniki wskazywały na obecność dwóch planet w układzie. Późniejsze analizy długotrwałych obserwacji potwierdziły ich istnienie, ale dowiodły też, że istnienie 3 planet jest 100 000 razy bardziej prawdopodobne. Nowo odkryta planeta „d” krąży po dalekiej orbicie, a jej okres obiegu to ponad 38 lat.
Symulacje wskazują, że w układzie tym mogą istnieć (niewykryte dotąd) planety typu ziemskiego, krążące po ciaśniejszych orbitach, wewnątrz ekosfery gwiazdy. Naukowcy z NASA rozważają ewentualne wysłanie statku międzygwiezdnego w kierunku układu 47 Ursae Majoris w dalekiej przyszłości.

</doc>
<doc id="320547" url="https://pl.wikipedia.org/wiki?curid=320547" title="CA River Plate">
CA River Plate

Club Atlético River Plate (wym. ) – argentyński klub sportowy, założony 25 maja 1901 roku w Buenos Aires w dzielnicy Puerto Madero.
Jeden z najbardziej utytułowanych klubów piłkarskich w Argentynie. River Plate ma na koncie trzydzieści siedem tytułów mistrza Argentyny, dwanaście Pucharów kraju oraz dwa Superpuchary. W rozgrywkach międzynarodowych zespół czterokrotnie zwyciężył Copa Libertadores (1986, 1996, 2015, 2018) oraz raz w Pucharze Interkontynentalnym w 1986 roku.
W rankingu wszech-czasów ligi argentyńskiej River Plate zajmuje pierwsze miejsce. W trakcie istnienia ligi klub zdobył najwięcej punktów, wygrał najwiecej spotkań, najmniej spotkań przegrał, strzelił najwięcej goli i najmniej stracił. W tabeli wszech-czasów rozgrywek Copa Libertadores zespół również zajmuje pierwszą lokatę będąc drużyną z największą liczbą zebranych punktów. W 2000 roku Międzynarodowa Federacja Historyków i Statystyków Futbolu wybrał River Plate za siódmym najlepszym klubem mijającego stulecia. 
Nazwa klubu pochodzi od angielskiej nazwy estuarium Rio de la Plata. Klub posiada dwa przydomki: „Los Millonarios” (Milionerzy) oraz „Gallinas” (Kurczaki). Barwy klubu to czerwono-białe koszulki, czarne spodenki oraz białe getry. Największym rywalem klubu jest Boca Juniors – mecze obu zespołów nazywane są Superclásico. Od 1938 roku stadionem klubu jest Estadio Monumental, na którym rozegrano finał Mistrzostw Świata 1978 roku. W 2011 roku, po raz pierwszy w historii, klub spadł do drugiej ligi argentyńskiej. Trenerem zespołu od listopada 2022 roku jest Martin Demichelis, natomiast funkcję kapitana drużyny pełni Enzo Pérez.
River Plate posiada osiemnaście sekcji, m.in. piłki ręcznej, koszykówki, hokeja na trawie, siatkówki, tenisa, pływacką i e-sportową. Magazyn Forbes szacuje wartość klubu na 270 milionów dolarów, co czyni go najbardziej wartościowym klubem piłkarskim w Argentynie.
Historia.
Początki.
River Plate zostało założone 25 maja 1901 w dzielnicy Puerto Madero, z połączenia dwóch klubów Santa Rossa i La Rosales. Nazwa zespołu powstała po tym, jak jeden z członków klubu zobaczył robotników fabryki Carboneras Wilson, wyładowujących pudełka z napisem River Plate. Pierwszym prezydentem klubu i zarazem kapitanem drużyny został Leopoldo Bard. W swoich początkowych latach istnienia drużyna kilkukrotnie zmieniał swoją siedzibę, przenosząc się z dzielnicy La Boca (w tej samej dzielnicy powstał cztery lata później klub Boca Juniors) do Sarandi, by następnie znowu wrócić do La Boca.
W 1905 roku klub został przyjęty do Argentyńskiego Związku Piłki Nożnej. Pierwszy mecz w swojej historii River rozegrało 30 kwietnia 1905 roku przeciwko zespołowi Facultad de Medicina (2-3). Do najwyżej klasy rozgrywkowej klub awansował w 1908 roku po pokonaniu Racing Club. River wygrało barażowe spotkanie (2:1), ale jego wynik nie został uznany przez przeciwników, po tym jak kibice River wtargnęli na boisko, żeby świętować bramkę z piłkarzami. Mecz rozstrzygający odbył się 27 grudnia 1908 - River Plate wygrało spotkanie (7:0), potwierdzając tym swój awans do najwyższej ligi. Debiutancki sezon w I lidze, drużyna zakończyła na drugim miejscu w tabeli. 
W 1914 roku River Plate zdobyło swoje pierwsze trofeum Copa de Competencia Jockey Club, pokonując Newell’s Old Boys (4:0). W rywalizacji o trofeum, brały udział wszystkie zespoły zrzeszone w Asociación Argentina de Football oraz zespoły z miasta Rosario. Zwycięstwo w Copa de Competencia było przepustką do spotkania o TIE Cup, w którym mierzył się ze sobą argentyński zwycięzca Copa de Competencia z jego urugwajskim odpowiednikiem. W spotkaniu rozegranym na stadionie Ferro Carril, River pokonało urugwajski Bristol Football Club (1:0), dodając tym samym kolejne trofeum do swojej gabloty.
W sezonie 1920 River po raz pierwszy zostało mistrzem Argentyny - wygrana ta przerywała serie siedmiu kolejnych mistrzostw zdobytych przez Racing Club. W 1923 roku klub po raz kolejny zmienił swoją siedzibę, przenosząc się do dzielnicy Recoleta, gdzie został wybudowany nowy stadion Estadio Alvear y Tagle. Wyniki klubu na przestrzeni dekady były różne: od dwóch wicemistrzostw zdobytych w sezonach 1921 i 1922 roku, trzeciego miejsca z 1923 roku, do sukcesywnego plasowania się w środku tabeli w późniejszych latach. W ostatnich przed wprowadzeniem profesjonalizmu sezonach 1929 i 1930, klub dwukrotnie zajął trzecie miejsce.
Los Millonarios.
W sezonie ligowym 1930 brało udział aż 36 drużyn, a same rozgrywki trwały ponad rok aż do kwietnia 1931 roku. Po sezonie doszło do publicznej manifestacji piłkarzy, domagających się wprowadzenia profesjonalizmu. 9 maja 1931 dwanaście czołowych drużyn opuściło Asociación Amateurs i zadeklarowało przejście na profesjonalizm. River wraz z Independiente, wkrótce dołączyło do protestujących i takim sposobem 31 maja 1931 powstała profesjonalna Liga Argentina de Football. W 1931 roku do klubu za kwotę 10 000 peso dołączył Carlos Peucelle, a rok później za kwotę 35 000 peso klub wzmocnił Barnabe Ferreyra. Transakcja ta była niepobitym przez kolejne siedemnaście lat rekordem transferowy, a klub od tego czasu nosi przydomek Los Millonarios (Milionerzy). Pierwszy sezon po wprowadzeniu profesjonalizmu, klub zakończył na czwartym miejscu, aby już w następnym roku zdobyć dublet. River wygrało Copa de Competencia oraz zakończyło sezon ligowy na pierwszym miejscu ex-aequo z Independiente. Przed ostatnią kolejką River miało punkt straty do Independiente. W trakcie ostatniej kolejki wyniki równoległych spotkań były przekazywane widowni na wielkich tablicach. Piłkarze Independiente - mimo porażki w swoim spotkaniu - czuli się mistrzami kraju, bo na stadionie widniał nieaktualny wynik spotkania River. Jak się później okazało, osoba zmieniająca wyniki była kibicem River i z premedytacją nie podała informacjo o wyrównującej bramce dla Millonarios. Z racji równej liczby punktów, zarządzono przeprowadzenie dodatkowego spotkania, decydującego o mistrzowskim tytule. River wygrało 3:0 po bramkach Ferreyry, Peucelle i Zatelliego, po raz drugi w historii zostając mistrzem Argentyny. 
Przed sezonem 1934 nowym trenerem został sprowadzony z Gymnasia y Esgrima Węgier Emérico Hirschl. Nowy szkoleniowiec ochoczo stawiał na młodych zawodników, taśmowo wprowadzając ich do pierwszej drużyny. To za jego kadencji zadebiutowali Adolfo Pedernera i Jose Manuela Moreno, którzy z czasem stali się największymi gwiazdami klubu. W 1935 roku włodarze klubu rozpoczęli budowę nowego stadionu, uznając ówczesny Estadio Alvear y Tagle za zbyt mały, żeby zaspokoić rosnące zainteresowanie kibiców. Nowy arena została otwarta 25 maja 1938 roku w dniu święta narodowego, a w premierowym spotkaniu gospodarze pokonali urugwajski Peñarol Montevideo (3:1). 
Prowadzone przez Hirschla River zdobyło dwa mistrzostwa kraju w 1936 i 1937 roku, a w kolejnych dwóch dwa wicemistrzostwa - po czym niespodziewanie - trener opuścił klub. Jego następcą – na krótko – został Franz Plattko, który w trakcie swojego pobytu próbował wprowadzić, nieznane na kontynencie ustawienie W-M, ale po przegraniu siedmiu z dwunastu spotkań sezonu został zwolniony. 
La Máquina i La Maqunita.
Lata czterdzieste były dla River niezwykle udane. W sezonie 1940 klub zajął trzecie miejsce w lidze, aby rok później została mistrzem kraju z czteropunktowa przewagą nad San Lorezno. Pozycję lidera River zdobyło na dwie kolejki przed końcem, po wygranej z Tigres (2:0). W następnej serii gier River mierzyło się z lokalnym rywalem Boca Juniors. Millonarios pokonali przeciwników (5:1), pieczętując tym zwycięstwem kolejny tytuł mistrzowski. W następnym sezonie River było jeszcze mocniejsze, zwyciężając w sześć z siedmiu pierwszych spotkań. Po wyjazdowym zwycięstwie (6:2) przeciwko Chacarita Juniors w ósmej kolejce ligowej - redaktor pisma „El Grafico” Ricardo "Borocotó" Lorenzo - w uznaniu dla ich płynnej, nadał drużynie przydomek La Máquina (Maszyna). Bazowym ustawieniem La Máquiny było 3-2-2-3, gdzie za atak odpowiadał kwintet: lewoskrzydłowy Felix Loustau, w środku Angel Labruna z Jose Manuelem Moreno, grający jako fałszywy napastnik Adolfo Pedernera oraz Juan Carlos Munoz na prawym skrzydle. W drużynie często dochodziło do rotacji np. Munoz często zmieniał się z Aristóbulo Deambrossio, ale to właśnie ta piątka przeszła do legendy. Za początek La Máquiny uznaję się 28 czerwca 1942 i wygraną (1:0) z Platense, kiedy zadebiutował Loustau. Za koniec sezon 1944 i odejście Moreno do meksykańskiego Real Club España. W oryginalnym składzie rozegrali zaledwie siedemnaście spotkań, zdobywając jedno mistrzostwo i jedno wicemistrzostwo. 
W 1945 roku trenerem drużyny został dotychczasowy asystent Carlos Peucelle. Pod jego wodzą River – już bez Jose Manuela Moreno – odzyskało tytuł mistrzowski. Kolejny sezon River zakończyło na trzecim miejscu, co doprowadziło do kolejnych roszad kadrowych. Z klubu odszedł Adolfo Pedernera, a wrócił Jose Manuel Moreno. Zmienił się również trener zespołu, którym został były zawodnik klubu Pepe Minella. Minella odważnie wprowadzał do drużyny młodych zawodników na czele z Amadeo Carrizo, Nestorem Raulem Rossim oraz Alfredo Di Stéfano. Przebudowani Millonarios zwyciężyli w rozgrywkach ligowych oraz w Copa Aldao. W trakcie sezonu River zdobyło 90 goli w 30 meczach, a Di Stefano z 27 bramkami został ligowym królem strzelców. Równolegle do tego, klub uczestniczył w rozgrywkach Campeonato Sudamericano de Campeones, gdzie mierzyło się ze sobą siedmiu krajowych mistrzów z całego kontynentu. Tam zajął drugie miejsce za mistrzem Brazylii Vasco da Gama.W trakcie trwania rozgrywek ligowych 1948 roku wybuch strajk piłkarzy. Demonstracji tej przewodziło dwóch zawodników River - Adolfo Pedernera i Di Stéfano. Zawodnicy domagali się legalizacji związków zawodowych, ustalenia płacy minimalnej, zabezpieczeń socjalnych (ubezpieczeń i odpraw), a także wolności transferów. Osiem miesięcy protestów, nic nie zmieniło, co finalnie doprowadziło do masowej emigracji zawodników na początku 1949 roku. Pierwszym zawodnikiem, który opuścił ligę argentyńska był przywódca strajku Adolfo Pedernera, w ślad za którym podążyli inni piłkarze River – Néstor Rául Rossi i Alfredo Di Stéfano.
Na przełomie 1951 i 1952 roku River wyruszyło w tournée po Europie, w trakcie którego mierzyło się z m.in. Realem Madryt, Atletico Madryt, Racingiem Club Paris, grupą włoskich ligowców oraz Manchesterem City. Zwycięstwo z tymi ostatnimi, uczyniło River Plate pierwszą drużyną z Argentyny, która ograła klub z Wysp Brytyjskich. W sezonie 1952 klub odzyskał mistrzostwo kraju zwyciężając jednym punktem nad Racing Clubem. Tytuł ten był pierwszym z serii pięciu tytułów mistrzowski zdobytych w trakcie kolejnych sześciu lat. W 1953 roku klub oprócz mistrzostwa, klub zdobył również Puchar Republiki Kolumbii, gdzie rywalizował z mistrzem Kolumbii Millonarios czy Rapid Wiedeń.
W sezonie 1954 klub przegrał mistrzostwo kraju z Boca Juniors, ale już po roku je odzyskał. W tym okresie do klubu wrócił Nestor Raul Rossi, a do pierwszego zespołu został włączony Omar Sívori. River trwale zdominowało ligowe rozgrywki, zdobywając mistrzostwo kraju przez trzy kolejne sezony. W uznaniu River otrzymało Eva Perón Gold Cup - nagrodę przyznawaną drużynie, która wygra trzy mistrzostwa kraju z rzędu. Utytułowaną drużyną nazwano La Maquinita (małą maszynka), nawiązując tym do legendarnej La Máquiny"."
W drugiej połowie lat pięćdziesiątych europejskie kluby zaczęły na masowa skalę sprowadzać latynoskich piłkarzy. W 1956 roku klub sprzedał do Palermo duet napastników Waltera Gomez i Santiago Vernazze. Rok później, za kwotę 10 milionów peso do Juventusu Turyn odszedł Omar Sivori. Mistrzostwo z sezonu 1957 było ostatnim na kolejne osiemnaście lat. W 1959 roku z klubu odszedł trener Jose Maria Minella oraz - po dwudziestu latach spędzonych w klubu - Ángel Labruna, zamykający pewien rozdział w historii klubu.
Dekada cierpienia.
W 1960 roku Ameryka Południowa doczekała się powstania kontynentalnych, międzyklubowych rozgrywek piłkarskich. Ambicją prezesa klubu Antonio Vespucio Libertiego było rychłe zwycięstwo w rozgrywkach, lecz zamiast tego klub popadł w kilkuletnią niemoc. River kilkukrotnie było bliskie sukcesu, jednak nigdy nie potrafiło rozstrzygnąć rywalizacji na swoją korzyść. W sezonie 1962 drużyna straciła mistrzostwo w przedostatniej kolejce - tracąc pozycję lider po wyjazdowej porażce z Boca Juniors. W kolejnym sezonie sytuacja się powtórzyła - klub drugi raz z rzędu przegrał w przedostatniej kolejce sezonu z Boca, tym razem w spotkaniu domowym. W sezonie 1965 Boca Juniors kolejny raz odebrało River tytuł mistrzowski, zdobywając go przewagą zaledwie jednego punktu. 
W następnym sezonie River kolejny raz zafiniszowało drugie, pięć punktów za Racingiem. Prawdziwa tragedia spotkała klub w rozgrywkach Copa Libertadores. Millonarios wygrali rozgrywki grupowe w zarówno w 1/4 jak i 1/2 finału, awansując do finału rozgrywek. Tam spotkali się z urugwajskim Peñarolem. Pierwsze wyjazdowe spotkanie River przegrało (0:2), aby zwyciężyć w rewanżu (3:2). Do rozstrzygnięcia potrzebny był trzeci mecz, rozegrany na neutralnym gruncie w Santiago. River prowadziło dwa do zera, lecz po przerwie Peñarol zdołał wyrównać, by w dogrywce strzelić kolejne dwa bramki. W trakcie następnego spotkania z Banfieldem, przyjezdni kibice chcąc wyśmiać finałową porażkę Millonarios, wypuścili na murawę całe stado kurczaków. Od tego momentu klub nosi drugi przydomek Gallinas (kurczaki). 
W sezonie 1967 doszło do kolejnej reformy ligi. Od tego sezonu w jednym roku rozgrywano dwa turnieje mistrzowskie: stołeczny Campeonato Metropolitano i ogólnokrajowy Campeonato Nacional. Sezon Metropolitano, miał taki sam skład, jak dotychczasowa liga, natomiast w lidze Nacional wzięło udział 16 klubów – 12 klubów biorących udział w mistrzostwach Metropolitano oraz cztery kluby z ligi Reclasificatorio. W pierwszym sezonie z nowymi zasadami, River wraz z Racingiem i Velezem zajęło ex-aequo pierwsze miejsce w rozgrywkach Metropolitano. Do wyłonienia mistrza kraju zorganizowano trójmecz - River po pokonaniu Racingu 2:0 i remisie 1:1 z Velezem zajęło ostatecznie drugie miejsce przegrywając tytuł mistrzowski gorszym bilansem bramek. Sezon później Millonarios drugi raz z rzędu zajęli drugie miejsce. W rozgrywkach Metropolitano sezonu 1970, River kolejny przegrało tytuł mistrzowski różnicą bramek, tym razem z Independiente. 
W rozgrywkach Campeonato Nacional 1972 klub uplasował się na drugim miejscu, tym razem przegrywając finałowy baraż z San Lorezno (1:0). Sezon 1973 drużyna równie zwieńczyła wicemistrzostwem. Do wyłonienia mistrza stworzono dwie grupy, z której dwie najlepsze drużyny mierzyły się z sobą w turnieju finałowym Campeonato Nacional 1973. Millonarios awansowali do turnieju finałowego, w którym uplasowali się na drugim miejscu za Rosario Central.
Odkupienie.
Okres frustracji i porażek zakończył się wraz z powrotem do roli trenera Angela Labruny w 1975 roku. Od początku swojej kadencji Labruna umiejętnie budował zespół, stawiając na młodych piłkarzy jak: Ubaldo Fillol, Norberto Alosno, Reinaldo Merlo czy Daniel Passarela. Kwestia mistrzowskiego tytułu rozstrzygnęła się w przedostatniej kolejce sezonu 1975. Związek zawodowy piłkarzy domagał się anulowania, ukaranego za stosowanie dopingu zawodnika Banfield Juana Taverny. W ramach załagodzenia sytuacji, kierownictwo ligi uznało, że spotkania ostatniej kolejki zostaną rozegrane, pod warunkiem, że kluby wystawią zespoły złożone wyłącznie z zawodników, którzy nie ukończyli jeszcze 18 lat. River pokonało w wyjazdowym spotkaniu Argentinos Juniors (0:1) i klub po osiemnastu latach przerwy odzyskał tytuł mistrza Argentyny. 
W sezonie 1976 Millonarios przegrali tytuł mistrzowski w finałowym spotkaniu przeciwko Boca Juniors, tracąc jedynego gola w meczu po kontrowersyjnym rzucie wolnym. Sędzia Arturo Iturralde pozwolił na jego wykonania, w momencie gdy bramkarz River Ubaldo Fillol poprawiał jeszcze mur. Drużyna awansowała do finału Copa Libertadores, gdzie zmierzyła się z Cruzeiro Belo Horizonte. Dwa pierwsze spotkania finałowe nie wyłoniły wygranego. O losach trofeum decydował trzeci, rozstrzygający mecz, który River przegrało (3:2), tracąc decydującego gola na dwie minuty przed końcem regulaminowego czasu gry. 
Dwie bolesne porażki nie miała negatywnego wpływu na dalszą grę drużyny. W kolejnych latach Millonarios zaczęli seryjnie wygrywać ligowe tytuły. Zwyciężając w rozgrywkach Metropolitano i Nacional 1979, Metropolitano 1980, River Plate wyrównało ligowy rekord trzech tytułów mistrzowskich z rzędu. W 1981 roku Ángel Labruna nie zdecydował się na prolongowanie umowy i ostatecznie odchodząc z klubu. 
Nowy trener klubu Alfredo Di Stéfano, zdobył z drużyną tytuł mistrzowski, ale pozostawił po sobie spaloną ziemie. Szybko popadł w konflikt z liderem pomocy Norberto Alonso, po czym zrezygnował z posady. W trakcie następnych dwóch sezonów klub miał aż sześciu trenerów, a w sezonie 1983 cudem uniknął degradacji - utrzymując się dzięki zasadzie uśrednienie liczy punktów z trzech poprzednich sezonów. Sytuację w klubie poprawiło dopiero zatrudnienie Hectora Veiry. 
Nowy trener w pierwszym sezonie pracy wywalczył wicemistrzostwo ligi Nacional, jednak to sezon 1985/86 był prawdziwym pokazem siły drużyny. River wygrała mistrzostwo kraju, jednak główną ambicją kierownictwa było zwycięstwo w Copa Libertadores. Drużyna, bez większych problemów wygrało rozgrywki fazy grupowej 1/4 finału, aby w kolejnej rundzie ograć ekwadorska Barceloną i obrońce tytułu Argentinos Juniors. W finale River Plate zmierzyło się z finalistą poprzedniej edycji kolumbijską America Cali. Millonarios wygrali oba spotkania finałowe - po raz pierwszy w historii zostając najlepszą drużyną kontynentu. W grudniu 1986 roku River wygrało Puchar Interkontynentalny wygrywając z triumfatorem Pucharu Europy rumuńska Steaua Bukareszt (1:0).
Wzloty i upadki.
Po zdobyciu potrójnej korony, nad klubem zebrały się czarne chmury. Trener Hector Veira został zwolniony z klubu, po oskarżeniach o molestowanie trzynastolatka, dodatkowo kierownictwo klubu zaczęło wyprzedawać najlepszych zawodników. W 1987 roku River zdołało wygrał rozgrywki Copa Interamericana był to jednak jedyny pozytyw całego sezonu. W rozgrywkach ligowych klub zajął odległe dziesiąte miejsce, odpadając z rozgrywek Copa Libertadores w 1/2 finału. Po dwóch latach od zdobycia potrójnej korony skład drużyny całkowicie zmienił. Z klubu odszedł bramkarz Nery Pumpido, podstawowy obrońca Oscar Ruggeri oraz napastnicy Claudio Caniggia i Antonio Alzamendi. Ponadto karierę zakończył Norberto Alonso i kapitan zespołu Américo Gallego. Przed sezonem 1989 nowym trenerem drużyny został były zawodnik klubu Reinaldo Merlo. Odmieniona drużyna wygrała tytuł mistrzowski, pomimo że, w trakcie sezonu doszło do kolejnej zmiany na stanowisku trenera. Następcą Merlo został nie posiadający doświadczenia trenerskiego Daniel Passarella. Nowy trener zdobył z River kolejne mistrzostwa kraju w sezonie 1991/92 i 1992/93, by w 1995 roku zostać wybrany na selekcjonerem reprezentacji Argentyny 
W 1996 roku nowym trenerem został Ramon Diaz. W sezonie 1995/96 klub zajął rozczarowujące siódme miejsce w rozgrywkach Aperatura i czternaste w Clausura. Ligowe niepowodzenie, zostały odkupione w rozgrywkach Copa Libertadores, gdzie Millonarios awansowali do finału rozgrywek. Tam - tak samo jak w finale z 1986 roku - spotkali się z kolumbijską America Cali. Pierwsze spotkanie rozegrane w Kolumbii River przegrało (1:0), by w rewanżu za sprawą dwóch goli Hernana Crespo obrobić straty i zatriumfować w rozgrywkach. Trzon zwycięskiej drużyny tworzyli wychowankowie klubu: Ariel Ortega, Matías Almeyda, Marcello Gallardo i Hernán Crespo oraz doświadczony Enzo Francescoli, który wrócił do Argentyny po latach gry w Europie. W grudniu 1996 River przegrało z włoskim Juventusem Turyn w finale Puchar Interkontynentalnego. 
W kolejnych latach Millonarios regularnie wygrywali rozgrywki Apertura i Clausura, pomimo ciągłego wyprzedawania swoich najlepszych zawodników. W ciągu pięciu sezonów od wygrania Copa Libertadores klub zarobił na transferach przeszło 140 milionów euro, bijąc rekord transferowy sprzedażą Javiera Savioli do FC Barcelony za 35 milinów euro. 25 maja 2001 klub świętował swoje stulecie - dla uczczenia tego dnia, kibice zorganizowali specjalny pochód, a drużyna rozegrała towarzyskie mecz z Penarolem Montevideo. 
Przed sezonem 2001/02 trenerem klubu ponownie został Ramon Diaz. Mimo zdobycia mistrzostwa Clausura, Diaz odszedł z klubu na skutek konfliktu z prezydentem José María Aguilarem, a jego następca został Chilijczyk Manuel Pellegrini. W kolejnym roku klub ponownie zdobył mistrzostwo Clausury, ale ponownie musiał szukać nowego trenera, po tym jak Pellegrini odszedł do Villarealu. W 2004 roku trenerem drużyny został Leonardo Astrada, który wygrał rozgrywki Clausura i doszedł do półfinału Libertadores, gdzie odpadł po dwumeczu z Boca Juniors. 
Mistrzostwo z 2004 roku było ostatnim na kolejne cztery lata. W klubie zapanował chaos – w trakcie dwóch sezonów klub miał sześciu trenerów, a sytuację drużyny pogarszało istnienie tabeli spadkowa, biorącej średnią punktów z trzech ostatnich sezonów. Za kadencji Diego Simeone, River wygrało rozgrywki Clausura 2008, by w kolejnych Aperatura 2009 zająć ostatnie. W kolejnych sezonach River plasowało się na miejscach: czternastym, trzynastym, czwartym i dziewiątym, by na koniec sezonu 2010/11 zając siedemnaste w tabeli spadkowej. W barażowym dwumeczu Millonarios przegrali z Belgrano Cordoba i po raz pierwszy w historii spadli na drugi poziom rozgrywkowy.
Odkupienie.
Kierownictwo klubu powierzyło misję awansu w ręce byłego piłkarza klubu - Matiasa Almeydy. Przed sezonem River został wzmocnione powrotami: Leonardo Ponzio, Alejandro Domíngueza, Fernando Cavenaghiego oraz transferem Davida Trezegueta. River wygrało ligę, zapewniając sobie awans w ostatniej kolejce ligowej. W pierwszym sezonie po powrocie do elity drużyna zajęła ósme miejsce w Torneo Inicial. W 2014 roku po raz trzeci trenerem klubu został Ramon Diaz, który w swoim pierwszym sezonie pracy wygrał rozgrywki Final. O mistrzostwie decydował mecz pomiędzy zwycięzcami rozgrywek Final i Inicial, który wygrało (1:0) po bramce Germana Pezzeli. Mimo sukcesu, Ramon Diaz ustąpił ze stanowiska, a jego następca został Marcelo Gallardo. 
W sezonie 2014 klub wygrał Copa Sudamerica i zajęli drugie miejsce w ligowej tabeli. W 2015 roku klub po raz trzeci w historii sięgnął po Copa Libertadores, w finale ogrywając meksykańskie Tigres. Po wyjazdowym remisie (0:0), Millonarios zwyciężyli w domowym spotkaniu (3:0). W rywalizacji o Puchar Interkontynentalnym River przegrało z hiszpańską FC Barcelona (0:3).
W 2018 Millonarios po raz szósty zagrali w finale Copa Libertadores, gdzie spotkali z lokalnym rywalem Boca Juniors. Pierwsze spotkanie finałowe zakończyło się wynikiem (2:2), a River dwukrotnie wyrównywało wynik spotkania. Drugi mecz finałowy miał odbyć się 24 listopada, ale po ataku pseudokibiców, federacja CONMEBOL w którym zdecydowała, że spotkania rewanżowe odbędzie się poza Argentyną. Ostatecznie spotkanie odbyło się 9 grudnia na Estadio Santiago Bernabeu w Madrycie. Pierwszą bramkę w meczu zdobyło Boca Juniors i prowadziło do 68 minuty, kiedy Lucas Pratto wyrównał stan gry. W dogrywce River odwróciło losy spotkania zdobywając dwa gole, które wygrać mecz. 
Rok później River ponownie zagrało w finale Copa Libertadores, gdzie spotkało się z brazylijskim Flamengo. Millonarios prowadzi przez większość cześć spotkania i dominowało mecz, aż do 89 minuty, kiedy to Flamengo wyrównało. Dwie minuty później Brazylijczycy zdobyli zwycięską bramkę, odzierając Millonarios z marzeń o pucharze. W sezonie 2021 River Plate po raz trzydziesty-siódmy zostało mistrzem Argentyny. 
Herb i barwy.
W momencie powstania klub nie miał swojego herbu. Stworzenie pierwszego historycy datują na 1918 rok. Na przestrzeni lat logo ulegało wielu modyfikacją, niezmiennie widniały na nim inicjały klubu CARP (Club Atlético River Plate). W czasach prezydentury Hugo Santilli klub umieszczał na swoich strojach drugi emblemat – lwa wystającego ze stadionu Monumental. Po odejściu Santilli ze stanowiska lew został wycofany ze strojów.
Tradycyjnymi barwami River Plate jest biały i czerwony. Nie ma jednak wytłumaczenia, dlaczego zdecydowano się na wybór takich kolorów. W pierwszych latach istnienia klub nosił białe koszulki – wiele wskazuje, że dołożono czerwony pas po przekątnej, aby odróżnić się od lokalnej drużyny Villa Devoto, która również grała cała na biało. Od 1909 do 1932 roku klub używał białych koszulek w czerwono-czarne pionowe pasy, które potem zostały przemianowane na stroje wyjazdowe. 
Trzeci komplet strojów na przestani lat często ulegał zmianie. W latach dwudziestych XX wieku używano niebieskich koszulek podkreślających ich przyjaźń z Belgrano, a w sezonie 1996/97, klub wykorzystywał bordowe koszulki, nawiązujące do barw włoskiego Torino. W sezonie 2016 trzeci komplet był pomarańczowy, nawiązując do koloru piłki jaką dwa gole w wyjazdowym "Superclassico" sezonu 1985/1986 zdobył Norberto Alonso.
Kibice i rywale.
Motto klubu wyraża się ""w trzech G" - Ganar" (wygrać), "Gustar" (grać dobrze) "y Golear" (zwyciężyć największą ilością goli). Klub posiada największy fanklub kibicowski w Ameryce Południowej i ósmy największy na świecie. Liczbę zrzeszonych fanów szacuje się na około 155 000 osób. Drużyna posiada swoje grupy kibicowskie w kilku prowincjach Argentyny oraz kilka innych, działających w innych państwach m.in. w Hiszpanii, Włoszech, Anglii, Australii, USA i Nowej Zelandii. Największym rywalem zespołu jest Boca Juniors, spotkania obu drużyn nazywane są Superclásico. Kibice River utrzymują przyjacielskie relację z sympatykami Deportivo Morón i CA Belgrano oraz włoskiego Torino. River Plate był pierwszym klubem, który pomógł włoskiej drużynie, która w katastrofie lotniczej na wzgórzu Superga straciła cały zespół. Ówczesny prezydent klubu Antonio Vespucio Liberti wyruszył wraz z zespołem do Włoch, gdzie rozegrał spotkanie, z którego zysk został przekazany na odbudowę drużyny. Zażyłe relację obu zespołów trwają do dziś - wyjazdowe koszulki Torino w sezonie 2021/22 mają o naszyty emblemat dedykowany River Plate.
Stadion.
Swoje domowe spotkania drużyna rozgrywana stadionie Estadio Antonio Vespucio Liberti, powszechnie nazywanym Estadio Monumental. Stadion ma pojemność 72 054 miejsc, a wymiary boiska to 105 × 70 metra. Budowa obiektu trwała trzy lata – od 1935 do 1938 roku. Inaguarcją odbyła się 1 maja 1938, spotkaniem River Plate z Peñarolem Montevideo. 
Patronem obiektu od 1986 roku jest były prezes klubu Antonio Vespucio Liberti, który odpowiadał za kupno działki pod budowę stadionu. Na obiekcie znajdują się również: kort tenisowy, boisko do koszykówki, sala teatralna, akademik dla juniorów i klubowe muzeum. Na przestrzeni lat obiekt przeszedł szereg modernizacji min. w 1958 roku dobudowano wschodnia trybunę, sfinansowana ze sprzedaży Omara Sívoriego do Juventusu. Ostatnia modernizacja miała miejsce na przełomie 2020 i 2021 roku. Zlikwidowano wówczas bieżnie wokół boiska, stawiając w jej miejsce kolejne rzędy trybun. 
Poprzednie stadiony klubu to:
Zawodnicy i sztab szkoleniowy.
"Stan na 15 września 2022".
"Stan na 15 września 2022".
Sztab szkoleniowy.
"Stan na 27 listopada 2022".
Trenerzy.
Pierwszym trenerem klubu w erze profesjonalizmu był Víctor Caamaño, który zdobył z klubem mistrzostwo Argentyny w sezonie 1932. Najbardziej utytułowanym trenerem w historii klubu jest Marcelo Gallardo, który dotychczas zdobył czternaście tytułów. Jedynym trenerem, który w trakcie jednego sezonu zdobył zarówno mistrzostwo kraju i Copa Libertadores był Hector Veria w sezonie 1985/86. Najdłuższej funkcje trenera pełnił José María Minella, prowadzący zespół przez dwanaście lat (od 1947 do 1959 roku). Ośmiu trenerów było obcokrajowcami: Emérico Hirschl, Renato Cesarini, Felipe Pascucci, Enrique Fernandez, Didi, Delem, Luis Cubilla oraz Manuel Pellegrini.

</doc>
<doc id="320548" url="https://pl.wikipedia.org/wiki?curid=320548" title="Villarreal CF">
Villarreal CF

Villarreal Club de Fútbol (wym. [], ) – hiszpański klub piłkarski z siedzibą w Vila-real, założony 10 marca 1923 pod nazwą Club Deportivo Villarreal, od sezonu 2013/2014 występujący w Primera División. Wicemistrz Hiszpanii 2007/08. Zwycięzca Ligi Europy w sezonie 2020/2021.
Historia.
Klub utworzono 10 marca 1923 w Vila-real. Pierwszą radę dyrektorów powołał José Calduch Almela, którego wybrano prezesem. Pracownikiem bankowym został Jose Mart, administratorem poczty – Carlos Calatayud, skarbnikiem – Juan Bebot, a zarząd tworzyli: Alfonso Saera, Manuel Calduch, Pascual Arrufat Catal á, Vicente Cabedo Meseguer i Manuel Amorós Fortun.
Jedna z pierwszych decyzji nowej rady dyrektorów było wynajęcie stadionu, co kosztowało 60 peso na miesiąc. Ustalono także ceny wejściówek. Cena biletu dla dorosłych wynosiła 0,5 peso, dla dzieci po połowie. Kobiety wchodziły za darmo. Postanowiono też zakupić pierwsze stroje. Koszulki były białe, natomiast spodenki i getry czarne. Były to pierwsze barwy klubowe Villarreal i pozostały one do 1946 r., gdy zostały zamienione na żółto-niebieskie, obowiązujące do czasów obecnych.
Inauguracja boiska Villarreal nastąpiła 17 czerwca 1923 w meczu pomiędzy CD Castellón i Cervantes, dwiema drużynami z prowincji Castellón. Pierwszy mecz na swoim nowym boisku Villarreal CF zagrał 21 października 1923, również z CD Castellón.
Z końcem hiszpańskiej wojny domowej, piłka nożna wróciła na El Madrigal. Od 1939 r. do 1950 r. Villarreal zagrał w 2. lidze regionalnej, w której zespoły należały do trzech różnych grup. W sezonie 1950/51 piłkarzom Villarreal udało się zająć miejsce premiowane awansem do pierwszej ligi regionalnej. Villarreal grał w tej lidze od 1952 r. do 1956 r. Zespół zakończył rozgrywki na 7 pozycji, dwa razy na 4 oraz raz na 1 miejscu. Sukces odniesiony w sezonie 1955/56 pozwolił piłkarzom Villarreal zagrać w 3. lidze. Jednak w sezonie 1960/61 zespół musiał powrócić do niższej ligi.
Lata 60., 70. i 80..
Lata 60. Villarreal zaczął grą w 1. lidze regionalnej. Przez pierwsze dwa lata, zespół był daleko od awansu. Lecz przyszedł sezon 1966/67, w którym to Villarreal zajął 3. miejsce i awansował wyżej. Od tego czasu Villarreal dobrze radził sobie w 3. lidze, a w 1970 r. udało się zdobyć mistrzostwo, co dało awans do 2. ligi. Lata 70. nie były dla Villarreal dobrą dekadą. W sezonie 1970/71 piłkarze Villarrealu zajęli 17. miejsce i powrócili do 3. ligi. W sezonie 1975/76 spadli do ligi regionalnej, lecz na szczęście szybko zdołali awansować. W 1982 r. Hiszpania organizowała piłkarskie mistrzostwa świata, a Villarreal próbował ustabilizować się w lidze. Początkowo grał w 3. lidze, jednak w sezonie 1986/87 sięgnął po awans do wyższej ligi. Dwa lata później powrócił do 3. ligi.
Lata 90..
Lata 90. rozpoczęły się od awansu Villarrealu do wyższej ligi. Ekipa z El Madrigal była typową drużyną środka tabeli. Jednakże w sezonie 1997/98 piłkarzom Villarreal udało się zdobyć 4. miejsce i wywalczyć awans do Primera División. W barażach o pierwszą ligę, rywalem Villarreal był zespół Sociedad Deportiva Compostela. Pierwszy mecz grano na El Madrigal. Padł wynik 0:0. W meczu rewanżowym również padł remis, jednakże 1:1 co dało awans graczom Villareal, którzy pierwszy raz awansowali do najwyższej klasy rozgrywkowej. W pierwszym meczu Villarrealu w Primera División przeciwnikiem był wielki Real Madryt. Tydzień później piłkarze zmierzyli się z Celtą Vigo na El Madrigal. Wkrótce potem drużyna Villarreal spadła do 2. ligi. W sezonie 1999/00 zajęli 3. pozycję w 2 lidze i ponownie awansowali do Primera División, gdzie grają do dziś.
XXI wiek.
W sezonie 2004/05 drużyna zajęła 3. miejsce. Był to znak nadchodzących lepszych czasów. Do tego sukcesu najbardziej przyczyniła się dwójka piłkarzy z Ameryki Płd. – Juan Román Riquelme i Diego Forlán. Pierwszy z nich zdobył 10 goli i zaliczył 15 asyst, natomiast Forlán został królem strzelców i odebrał złotego buta. Nie można pominąć także pozostałych piłkarzy, chociażby José Mari, Marcos Senna i innych, którzy stworzyli mocny zespół. W sezonie 2007/08 Villarreal wywalczyło wicemistrzostwo kraju, zajmując drugą pozycję w lidze zostawiając daleko w tyle przewagą punktową Barcelonę, Atletico oraz Sevillę, żółta łódź podwodna awansowała bezpośrednio do finałów LM, był to największy ich sukces odniesiony w lidze.
W 2003 r. Villareal zdobył pierwsze europejskie trofeum – Puchar Intertoto i tym samym zakwalifikował się do Pucharu UEFA. W sezonie 2003/04 Villarreal doszedł do półfinału Pucharu UEFA, by przegrać z rodakami i końcowymi mistrzami Valencia CF. W 2004 r. wygrali Puchar Intertoto powtórnie, po raz drugi kwalifikując się do Pucharu UEFA, gdzie polegli w ćwierćfinale z AZ Alkmaar. Ten sam sezon Villarreal skończył La Ligę na trzecim miejscu, zdobywając ich pierwszy bezpośredni awans do Ligi Mistrzów. Sezon 2005/2006 przyniósł klubowi europejskie sukcesy w Lidze Mistrzów. W kwalifikacjach Villarreal podjął Everton F.C., którego bez problemów wyeliminował. W fazie grupowej Villarreal dostał się do tej samej grupy, co mistrz Portugalii SL Benfica, Lille OSC i Manchester United F.C. Villarreal dwukrotnie zwyciężył (1:0 przeciw Benfice na wyjeździe oraz z Lille u siebie) i zdobył dodatkowo cztery remisy, w tym dwa bezbramkowe z Manchesterem United. Hiszpański klub awansował do 1/8 finału Ligi Mistrzów, by pokonać tam Rangers F.C. Następnie „El Submarino Amarillo” wyeliminowali Inter Mediolan w ćwierćfinale Ligi Mistrzów. W półfinale Villarreal nie poradził sobie z Arsenalem, chociaż losy awansu ważyły się do ostatnich minut rewanżowego meczu. Ostatecznie Arsenal wygrał dwumecz 1:0, a jego bramkarz, Jens Lehmann, obronił rzut karny wykonywany przez Juana Romána Riquelme w doliczonym czasie gry.
W sezonie 2011/12 Villarreal zagrał w rundzie kwalifikacyjnej Ligi Mistrzów. Pokonał tam w dwumeczu Odense 3-1. W fazie grupowej klub zajął ostatnie miejsce nie zdobywając żadnego punktu. W tej grupie znajdowały się drużyny takie jak: Manchester City, SSC Napoli i Bayern Monachium.
13 maja 2012 Villarreal po przegranej u siebie z Atlético Madryt, po 12 latach gry na najwyższym poziomie rozgrywkowym, spadł do Segunda División. Po roku spędzonym w 2. lidze, w czerwcu 2013 zajmując drugie miejsce w tabeli Villarreal powrócił do Primera División.
W sezonie 2013/14 klub zajął 6. miejsce, co pozwoliło mu wziąć udział w rundzie play-off Ligi Europy 2014/15. W dwumeczu z FK Astana padł wynik 7:0, co dało awans do Ligi Europy. W grupie trafili na Apollon Limassol, FC Zürich oraz Borussię Mönchengladbach. W grupie zdobyli 11 punktów, zajmując 2. miejsce, które dały im awans do 1/16 finału. Tam zespół trafił na FC Salzburg. W meczu na Camp El Madrigal padł wynik 2:1 dla Villarrealu. W Salzburgu zespół wygrał 3:1 i awansował do 1/8 finału. Tam Villarreal trafił na swojego krajowego rywala, Sevillę FC. Na El Madrigal padł wynik 3:1 dla Sevilli. Na wyjeździe zespół zagrał niewiele lepiej i przegrał 2:1, tym samym odpadając z Ligi Europy. W sezonie 2014/15 klub zajął szóste miejsce w lidze hiszpańskiej, mimo dużej ilości kontuzjowanych graczy i słabych wyników pod koniec sezonu. 6. miejsce premiowało awansem do 3. rundy kwalifikacyjnej LE, ale w związku z wygraniem przez Sevillę Ligi Europy i grę w następnym sezonie w Lidze Mistrzów, Villarreal został przeniesiony do fazy grupowej. Trafił w niej na Viktorię Pilzno, Rapid Wiedeń i Dinamo Mińsk. Klub zajął drugie miejsce w grupie, mając 13 punktów i ulegając dwoma punktami Rapidowi. W 1/16 klub trafił na włoskie SSC Napoli. Sezon 2020/21 okazał się historyczny, bowiem Villareal pomimo zajęcia 7. miejsca w LaLiga został zwycięzcą Ligi Europy pokonując w finale (1:1) Manchester United po serii rzutów karnych 11:10.
Sukcesy.
Krajowe:
Europejskie:
Obecny skład.
"Stan na 10 lutego 2023"

</doc>
<doc id="320549" url="https://pl.wikipedia.org/wiki?curid=320549" title="Tondo">
Tondo

Tondo (z wł. "talerz, krąg") – w sztuce obraz bądź płaskorzeźba w kształcie koła. Najczęstszym motywem tond były sceny religijne, często przedstawienia Matki Boskiej z Dzieciątkiem Jezus.
Tondo było charakterystyczne dla sztuki włoskiego renesansu. Według zwyczaju XV-wiecznej Wenecji kobiety po porodzie otrzymywały słodycze na okrągłej tacy - "desco da parto" ("naczynie narodzin"). Taca była bardzo często ozdabiana różnymi scenami związanymi z dziećmi lub porodem. Od tego zwyczaju pochodzi późniejsza moda na okrągłe obrazy. 

</doc>
<doc id="320551" url="https://pl.wikipedia.org/wiki?curid=320551" title="Konrad &quot;Wir&quot; Bartoszewski">
Konrad &quot;Wir&quot; Bartoszewski



</doc>
<doc id="320559" url="https://pl.wikipedia.org/wiki?curid=320559" title="Milczenie owiec (powieść)">
Milczenie owiec (powieść)

Milczenie owiec (ang. "Silence of the Lambs") – wydana w 1988 roku powieść Thomasa Harrisa, amerykańskiego twórcy thrillerów psychologicznych. Jest kontynuacją "Czerwonego smoka" (wydanego w 1981), który wzbudził niezwykłe zainteresowanie czytelników. Powieść przetłumaczył na język polski Andrzej Szulc.
Fabuła.
Studentka Akademii FBI, Clarice Starling, otrzymuje od Jacka Crawforda, szefa Sekcji Behawioralnej, propozycję odwiedzenia z kwestionariuszem psychologicznym seryjnego mordercy-kanibala, doktora Hannibala Lectera, przebywającego w szpitalu psychiatrycznym zarządzanym przez Fredericka Chiltona. Doktor odmawia współpracy, daje jednak Starling wskazówkę, dotyczącą sprawy Buffalo Billa (seryjnego mordercy młodych kobiet, który obdziera swoje ofiary ze skóry).
Crawford decyduje się włączyć dziewczynę do prowadzonego przez jego sekcję śledztwa: zabiera ją na oględziny najnowszej ofiary Billa, znalezionej w Wirginii Zachodniej. Starling, wykonując zdjęcia, znajduje w ciele denatki owada. Pracownicy Instytutu Smithsona identyfikują go jako ćmę o nazwie trupia główka (łac. "Acherontia styx").
W międzyczasie porwana zostaje Catherine Martin, córka senator stanu Tennessee. Crawford, porozumiawszy się z Alanem Bloomem, specjalistą od seryjnych morderstw, dochodzi do wniosku, że dziewczynie zostały tylko trzy dni życia. Nakazuje Clarice ponownie porozmawiać z Lecterem, w nadziei na szybkie zidentyfikowanie sprawcy. Chcąc skłonić mordercę do współpracy, za pośrednictwem Starling przedstawia mu ofertę (rzekomo pochodzącą od senator Martin), która umożliwiłaby mu przeniesienie się do więzienia zarządzanego przez władze federalne.
Hannibal Lecter informuje Starling, że Buffalo Bill uważa siebie za transseksualistę, ale nim nie jest. Starał się także złożyć podanie o zmianę płci, ale zostało ono odrzucone. Clarice dowiaduje się, jak wyglądały testy rozwiązane przez Billa i do którego z ośrodków zmiany płci mógł się zwrócić. Wszystkie informacje zostają przekazane Crawfordowi, który usiłuje odnaleźć mężczyznę wskazanego przez Lectera.
Chilton dzwoni do senator Martin, by zapytać o jej ofertę dla Lectera. Okazuje się, że senator nic o tym nie wie. Szef szpitala proponuje jej nowy układ: w jego wyniku Lecter zostaje przetransportowany do Memphis i osobiście odpowiada na pytania matki Catherine. Kobieta dowiaduje się, że władze powinny szukać Williama „Billy’ego” Rubina, jednego z pacjentów Lectera.
Clarice po raz kolejny decyduje się odwiedzić Lectera, tym razem w Memphis. Doktor oddaje jej akta na temat Buffalo Billa i wysłuchuje ostatniej części opowieści Clarice o jej dzieciństwie.
Wkrótce potem Lecter ucieka z Memphis, zabijając po drodze 5 osób. Clarice, ze względu na konieczność kontynuowania nauki w Akademii, zostaje odsunięta od sprawy przez Crawforda. Mimo to wymusza na nim zgodę na odwiedzenie domu Frederiki Bimmel (pierwszej ofiary Billa), ponieważ sądzi, że morderca mógł mieszkać w tej samej miejscowości. W czasie rekonesansu odbiera telefon od Jerry’ego Burroughsa z FBI: informuje ją, że Buffalo Bill to najprawdopodobniej Jame Gumb, mieszkaniec Calumet City, i że wysłano do jego domu brygadę specjalną. Mimo to Clarice nie rezygnuje ze swojej misji i, po rozmowie z osobami znającymi Frederikę, znajduje dom, zamieszkany przez mężczyznę, przedstawiającego się jako Jack Gordon. W czasie rozmowy z nim Starling dostrzega trupią główkę i nabiera pewności, że ma przed sobą Jame'a Gumba "alias" Buffalo Billa. Po pościgu w piwnicach Gumb zostaje zastrzelony przez Clarice. Dziewczyna znajduje Catherine Martin w studni i wzywa na pomoc policję.

</doc>
<doc id="320560" url="https://pl.wikipedia.org/wiki?curid=320560" title="Wsparcie NATO w Darfurze">
Wsparcie NATO w Darfurze

Na prośbę Unii Afrykańskiej 26 kwietnia 2005 r., NATO podjęło decyzję o wsparciu logistycznym misji pokojowej w spornym rejonie Darfur w Sudanie. Prośba Unii została pozytywnie rozpatrzona przez Radę Północnoatlantycką. Misja koordynowana jest z Europy. Unię Afrykańską wspiera również Unia Europejska.
W ramach swoich zobowiązań, NATO transportuje żołnierzy uczestniczących w misji, oraz szkoli ich w zakresie planowania strategicznego, procedur operacyjnych i kartografii.
W czasie operacji, NATO przetransportowało do Sudanu 7 batalionów żołnierzy sił pokojowych (około 4 000 osób) z Nigerii, Gambii, Rwandy i Senegalu.
NATO nie planuje wysyłania do Darfuru własnych wojsk.

</doc>
<doc id="320562" url="https://pl.wikipedia.org/wiki?curid=320562" title="Jacques Hogewoning">
Jacques Hogewoning

Jacques Hogewoning (ur. 23 grudnia 1923, zm. 8 grudnia 2005 w Amsterdamie) – holenderski działacz sportowy.
Ukończył studia prawnicze. W sporcie działał głównie w klubach piłkarskich, był m.in. prezesem klubu Hollandia Victoria Combinatie Amersfoort. W latach 1972-1979 pełnił funkcję kierownika sekcji futbolu zawodowego Królewskiego Holenderskiego Związku Piłki Nożnej; w tym okresie kadra narodowa, nad którą sprawował opiekę organizacyjną, odnosiła znaczące sukcesy, m.in. dwukrotnie zdobyła wicemistrzostwo świata. Zrezygnował w 1979 po konflikcie z władzami związku na temat umieszczania reklam na koszulkach piłkarzy.
W latach 80. był wiceprezydentem Królewskiego Związku Piłki Nożnej, w czasie prezydentury Andre van der Louwa.

</doc>
<doc id="320564" url="https://pl.wikipedia.org/wiki?curid=320564" title="Józefów Biłgorajski">
Józefów Biłgorajski



</doc>
<doc id="320569" url="https://pl.wikipedia.org/wiki?curid=320569" title="Maria Izabela Wiłucka-Kowalska">
Maria Izabela Wiłucka-Kowalska

Antonina Maria Izabela Wiłucka-Kowalska, właśc. Antonina Wiłucka (ur. 28 października 1890 w Warszawie, zm. 28 listopada 1946 w Felicjanowie) – przełożona generalna Zgromadzenia Sióstr Mariawitek, biskupka Starokatolickiego Kościoła Mariawitów w latach 1929–1935, biskupka Kościoła Katolickiego Mariawitów w latach 1935–1940, arcykapłanka i Przewodnicząca Rady Przełożonych Kościoła Katolickiego Mariawitów w latach 1940–1946.
Młodość.
Antonina Wiłucka pochodziła z rodziny ziemiańskiej. Była córką Adama Wiłuckiego i Marii Antoniny z domu Horn. Przez kilka lat uczęszczała do gimnazjum rosyjskiego w Warszawie, a następnie wstąpiła do IV klasy wyróżniającego się wysokim poziomem nauczania Zakładu Wychowawczo-Naukowego Żeńskiego Marty Łojkówny w Warszawie. Ukończyła go w 1909. W następnym roku na prośbę znanej poleskiej rodziny ziemiańskiej Ordów, wyjechała do jednego z ich majątków, Perekali na Polesiu, gdzie przez rok miała być nauczycielką ich starszych dzieci. Pobyt ten przedłużył się do czterech lat. Jeden z Ordów ubiegał się nawet o jej rękę. Posiadała gruntowną znajomość języków: angielskiego, francuskiego, niemieckiego i rosyjskiego oraz była uzdolniona muzycznie.
Powołanie.
Po wybuchu I wojny światowej i śmierci właściciela majątku, została, wraz z rodziną Ordów, wywieziona na Krym, skąd po trzech latach, w 1918, wróciła do Polski, do rodziny w Warszawie. W tym samym roku, będąc u rodziny w Płocku poznała mariawityzm i jego założycielkę Feliksę Kozłowską. Wkrótce po tym zdarzeniu, mimo oporu ze strony rodziny, wstąpiła do Zgromadzenia Sióstr Mariawitek. W 1920 przyjęła imię zakonne Maria Izabela, złożyła śluby wieczyste i 8 września 1922, zgodnie z zaleceniami zmarłej rok wcześniej Feliksy Kozłowskiej, została wybrana jako jej następczyni na przełożoną generalną Zgromadzenia Sióstr Mariawitek. W tym samym roku, po wprowadzeniu małżeństw zakonnych w Kościele Mariawitów, Izabela Wiłucka zawarła związek małżeński ze zwierzchnikiem Kościoła Mariawitów, arcybiskupem Janem Marią Michałem Kowalskim.
Biskupka mariawicka.
W 1929 po wprowadzeniu w Starokatolickim Kościele Mariawitów kapłaństwa kobiet Antonina Maria Izabela Wiłucka wraz z 11 innymi siostrami zakonnymi została wyświęcona na mariawicką kapłankę. 28 marca 1929 w Płocku otrzymała sakrę biskupią. Od tego czasu z tytułem arcykapłanki wchodziła w skład zarządu Starokatolickiego Kościoła Mariawitów obok biskupów: Jakuba Próchniewskiego, Filipa Feldmana i Bartłomieja Przysieckiego. Do jej obowiązków należało m.in. roztaczanie szczególnej opieki nad kapłaństwem sióstr. W 1926 Antonina Maria Izabela Wiłucka-Kowalska uczestniczyła w delegacji biskupów mariawickich na Bałkany i Bliski Wschód. Brała udział w przedstawianiu Kościołom wschodnim działalności Kościoła Mariawitów i jego posłannictwa.
Po rozłamie w Kościele Mariawitów w 1935 opowiedziała się za arcybiskupem Janem Marią Michałem Kowalskim i wraz z nim wyprowadziła się do Felicjanowa. Pełniła nadal urząd przełożonej Zgromadzenia Sióstr Mariawitek i uczestniczyła w zarządzie Kościoła Katolickiego Mariawitów (denominacja felicjanowska).
Gdy w lipcu 1936 zwierzchnik Kościoła Katolickiego Mariawitów arcybiskup Jan Maria Michał Kowalski został osadzony na półtora roku w więzieniu w Rawiczu dla odbycia wyroku sądowego z 1931, Antonina Maria Izabela Wiłucka-Kowalska sprawowała w tym czasie urząd przełożonej Kościoła. W latach 1936–1939 wznowiła i prowadziła w Felicjanowie dwutygodnik religijno-społeczny „Królestwo Boże na Ziemi”.
Arcykapłanka Kościoła Katolickiego Mariawitów.
Od stycznia 1940, po aresztowaniu arcybiskupa Jana Marii Michała Kowalskiego przez gestapo i wywiezieniu go najpierw do więzienia płockiego, a następnie do obozu w Dachau, arcykapłanka Antonina Maria Izabela Wiłucka-Kowalska przejęła i pełniła do swej śmierci obowiązki zwierzchnika Kościoła Katolickiego Mariawitów.
W marcu 1941, wraz ze wszystkimi mieszkańcami ośrodka kościelnego w Felicjanowie została wywieziona do obozu koncentracyjnego KL Soldau w Działdowie, a następnie do obozu w Forcie III w Pomiechówku. Po zwolnieniu z więzienia z powodu rozproszenia zgromadzenia zakonnego arcykapłanka Antonina Maria Izabela Wiłucka-Kowalska zamieszkała w Płońsku, gdzie część sióstr zatrudniono w szpitalu. Stąd w miarę możliwości kierowała całym Kościołem Katolickim Mariawitów oraz utrzymywała korespondencję z uwięzionym w KL Dachau arcybiskupem Janem Marią Michałem Kowalskim.
Po przejściu frontu, wiosną 1945 wróciła do zniszczonego Felicjanowa. Zmarła 28 listopada 1946. Pochowana została w parku przed dworem w Felicjanowie. Po śmierci została uznana przez wiernych Kościoła Katolickiego Mariawitów za świętą.
Antonina Maria Izabela Wiłucka-Kowalska była pierwszą w Polsce kobietą, która przyjęła święcenia kapłańskie i sakrę biskupią.
Linki zewnętrzne.
 

</doc>
<doc id="320571" url="https://pl.wikipedia.org/wiki?curid=320571" title="Seat Alhambra">
Seat Alhambra



</doc>
<doc id="320574" url="https://pl.wikipedia.org/wiki?curid=320574" title="Gildia (historia)">
Gildia (historia)

Gildia (niem. "Gilde" – związek); także konfraternia (z łac. "współbractwo") – w średniowiecznej Europie stowarzyszenie o charakterze obronnym, religijnym lub towarzyskim.
W XI w. kupiectwo stało się najbogatszą warstwą miejskiej społeczności. Wobec dużego zagrożenia, jakie stanowiły na drogach bandy rabusiów, kupcy organizowali się w gildie, wspólnie ponosząc koszty organizowania podróży i gromadzenia towarów, dzięki czemu rozkładało się ryzyko związane z handlem.
Nazwą tą określano w północnej Europie także cechy rzemieślnicze.
Polska nazwa „giełda” pochodzi od dolnoniemieckiego słowa „die Gilde”, a ta ze staroskandynawskiego "gildi" – oznaczająca zebranie, stowarzyszenie, następnie cech rzemieślniczy.
Gildie kupieckie.
Gildie kupieckie (dzisiejsze kongregacje kupieckie) istniały na ziemiach polskich od czasów przedlokacyjnych, a następnie od XIV do XIX w., kiedy je wyparły nowoczesne organizacje o większym zasięgu (np. izby przemysłowo-handlowe, zgromadzenia kupców). Na ziemiach polskich gildie istniały we wszystkich dużych miastach (Kraków, Lwów, Gdańsk). Ze względu na rodzaj wyróżniało się:
Gildie rzemieślnicze.
Gildie rzemieślnicze (dzisiejsze cechy rzemiosł) powstawały w celu ochrony interesów gospodarczych poszczególnych grup zawodowych – rzemieślników (takich jak np. złotnicy, piekarze). Ustanawiały one monopol dla każdego zawodu i rzemiosła. W Polsce gildie rzemieślnicze były bardzo popularne, dla przykładu w Krakowie w XV w. było ich 60, w Toruniu w 1650 było ich 70, a we Lwowie w 1661 było ich 38.
Gildie malarzy.
Przyszły artysta przyjmowany był do gildii jako terminator. Po zazwyczaj sześcioletnim okresie nauki, prezentował swoją pracę i uzyskiwał tytuł mistrza, co dawało mu prawo do otworzenia własnego warsztatu. Synowie mistrzów (jak np. synowie Quentina Massysa) zapisywani byli do gildii od razu z tytułem mistrza. Prawa mistrzowskie można było uzyskać w wielu miastach.
Cechy malarzy posiadały własne archiwa. Najbardziej obszerne archiwum znajdowało się w Antwerpii i było własnością Gildii św. Łukasza.
Pod koniec XVI wieku w dokumentach gildii zaczęto zastępować słowo „rzemieślnik” słowem „artysta”.

</doc>
<doc id="320575" url="https://pl.wikipedia.org/wiki?curid=320575" title="Nagroda Saturn">
Nagroda Saturn

Saturn (ang. "Saturn Award") – nagroda filmowa przyznawana przez Academy of Science Fiction, Fantasy and Horror Films dla uhonorowania najlepszych dzieł filmowych z gatunków: science fiction, fantasy i horror. Przyznawana jest od 1973.

</doc>
<doc id="320578" url="https://pl.wikipedia.org/wiki?curid=320578" title="Copa del Rey">
Copa del Rey



</doc>
<doc id="320582" url="https://pl.wikipedia.org/wiki?curid=320582" title="Zoltán">
Zoltán

Zoltán, Zolta, Zaltas, Zsolt (ur. ok. 896, zm. ok. 950 roku) – wódz węgierski z dynastii Arpadów.
Był najmłodszym synem Arpada. Po śmierci ojca otrzymał koczowiska od strony Bodrog, z biegiem Vajasu. Wielkim księciem Węgrów został wtedy jego krewniak Szabolcs. Zoltana dziedzicem ojca uczyniły dopiero późniejsze kroniki.
Ród Zoltána doszedł do władzy dopiero po bitwie nad rzeką Lech w 955 roku.
Zoltán poślubił nieznaną z imienia księżniczkę morawską, przypuszczalnie córkę Mojmira II.
Był ojcem Taksonya.

</doc>
<doc id="320586" url="https://pl.wikipedia.org/wiki?curid=320586" title="William H. Pryor">
William H. Pryor

William Holcombe Pryor Jr. (ur. 26 kwietnia 1962) – amerykański polityk i prawnik ze stanu Alabama.
Urodzony w Mobile w Alabamie Pryor jest z wyznania katolikiem. Wykształcenie prawnicze zdobył na uniwersytecie północno-wschodniej Luizjany.
Potem pracował jako asystent sędziego w jednym z okręgów federalnych.
W latach 1997-2004 był prokuratorem generalnym Alabamy w gabinetach republikanina Foba Jamesa i demokraty Dona Siegelmana i republikanina Boba Rileya (stanowy prokurator generalny wybierany jest w głosowaniu powszechnym).
Jako szef wymiaru sprawiedliwości Alabamy wsławił się stwierdzenie, iż „moratorium (na karę śmierci) jest rozśmieszającym pomysłem”. W roku 2004, kiedy prezes Sądu Najwyższego Alabamy Roy Moore umieścił tablice z 10 przykazaniami w gmachu sądu, gubernator Riley i prokurator Pryor musieli nakazać je usunąć, gdyż naruszały konstytucyjną zasadę rozdziału kościoła od państwa, choć prywatnie byli za ich pozostawieniem.
9 kwietnia 2004 prezydent George W. Bush mianował Pryora sędzią federalnego sądu apelacyjnego (okręg 11). Wielu demokratów krytykowało tę nominację i Pryora za jego bardzo prawicowe poglądy i „polityczny aktywizm”. Jednakże, po długich bojach, nominacja Pryora przeszła. Został sędzią w wieku 43 lat.
Pryor jest żonaty z Kristan Wilson Pryor, z którą ma dwie córki: Caroline i Victorię.

</doc>
<doc id="320587" url="https://pl.wikipedia.org/wiki?curid=320587" title="Turzycowce">
Turzycowce



</doc>
<doc id="320594" url="https://pl.wikipedia.org/wiki?curid=320594" title="Zoltan">
Zoltan



</doc>
<doc id="320598" url="https://pl.wikipedia.org/wiki?curid=320598" title="P.M. Sayeed">
P.M. Sayeed

P.M. Sayeed, właśc. Padanatha Mohammed Sayeed (ur. 10 maja 1941 na wyspie Andrott w archipelagu Lakszadiwów, zm. 18 grudnia 2005 w Seulu) – indyjski polityk, wieloletni parlamentarzysta, minister z ramienia Indyjskiego Kongresu Narodowego.
Życiorys.
Uzyskał wykształcenie prawnicze po studiach w Mangaluru i Bombaju. W latach 1969–1970 pełnił funkcję sekretarza generalnego Ogólnoindyjskiego Kongresu Młodzieży.
W 1967 po raz pierwszy został wybrany do parlamentu (izby niższej Lok Sabhy), gdzie był wówczas najmłodszym deputowanym (minimalny wiek dla kandydata to 25 lat); reprezentował w parlamencie rodzinne Lakszadiwy.
Od pierwszego wyboru zasiadał w Lok Sabha nieprzerwanie do 2004, uzyskując mandat w wyborach w 1971, 1976, 1980, 1984, 1989, 1991, 1996, 1998 i 1999 (kadencje IV–XII). W latach 1998–2004 pełnił funkcję wiceprzewodniczącego tej izby parlamentu. W 2004 został mianowany członkiem izby wyższej Rajya Sabha.
W rządach kierowanych przez polityków Indyjskiej Partii Kongresowej pełnił wiele funkcji ministerialnych; w latach 1979–1980 był ministrem stanu ds. górnictwa i hutnictwa, 1993–1995 ministrem stanu ds. wewnętrznych, 1995–1996 ministrem stanu ds. informacji i telewizji. W maju 2004 został ministrem energetyki w rządzie Manmohana Singha i pełnił tę funkcję do końca życia.
Zmarł na zawał serca w Seulu w grudniu 2005.
Życie prywatne.
Od 1967 był żonaty z A.B. Rahmath Sayeed, mieli ośmioro dzieci siedem córek i jednego syna Muhammeda Hamdullę Sayeeda, który poszedł w ślady ojca i wieku 26 lat został najmłodszym członkiem 15. Lok Sabhy.

</doc>
<doc id="320599" url="https://pl.wikipedia.org/wiki?curid=320599" title="Zbigniew Paleta">
Zbigniew Paleta

Zbigniew Paleta (ur. w Krakowie) – polski skrzypek.
Życiorys.
Ukończył PWSM w Krakowie w klasie prof. Zbigniewa Szlezera.
Grał m.in. z Ewą Demarczyk oraz z Markiem Grechutą i zespołem Anawa. W 1980 roku wyemigrował z żoną Barbarą Paciorek i dwiema córkami – Dominiką i Ludwiką do Meksyku, gdzie osiadł na stałe.
Wystąpił jako aktor w czwartym odcinku serialu Z biegiem lat, z biegiem dni...

</doc>
<doc id="320600" url="https://pl.wikipedia.org/wiki?curid=320600" title="Społeczeństwo sieciowe">
Społeczeństwo sieciowe

Społeczeństwo sieciowe – jeden z typów społeczeństwa, którego istotą jest sieć relacji społecznych oraz swobodny dostęp do uczestniczenia w różnych organizacjach i grupach społecznych czy kręgach zainteresowań przez jednostkę. 
Twórcą i propagatorem tego pojęcia był Manuel Castells. Według niego globalizacja to przede wszystkim swobodny przepływ informacji. Dzięki nowym technologiom ludzkość w społeczeństwie sieci osiągnie stan, w którym każdy będzie pozostawał w relacji z każdym. Bez biurokracji, bez tzw. "zmasowania", w którym zanika podmiotowość jednostki. Społeczeństwo sieci ma być afirmacją praw jednostki.
W tym ujęciu społeczeństwo jest tożsame z techniką. Castells uważa, że technologia ma tak determinujący wpływ na to, jak funkcjonują społeczeństwa, iż możemy powiedzieć, że "technika jest społeczeństwem".
Koncepcja społeczeństwa sieciowego stanowi próbę zdefiniowania postmodernistycznej rzeczywistości społecznej oraz ekonomicznej, gdzie zmianie podlega rola jednostki jako obywatela i państwa jako podstawowej formy zrzeszania się jednostek, jak również dotychczasowej struktury i funkcji kapitalistycznej gospodarki. Za istotny czynnik zmian uważa się rozwój nowoczesnych technologii telekomunikacji oraz rozbicie tradycyjnych form interakcji ludzkich.
W tego typu społeczeństwie, będącym jednym z przejawów społeczeństwa informacyjnego jednostka jest określana jako węzeł sieci, co oznacza, że organizuje ona swoje życie prawie wyłącznie dzięki własnym wyborom interakcji z innymi jednostkami. W ten sposób tworzona jest sieć wzajemnych relacji, bardzo często krótkotrwałych. Jednakże jednostki w społeczeństwie sieciowym mogą poprzez Internet czy telefonię komórkową nawiązywać tych relacji potencjalnie nieskończenie wiele, chociaż zdaniem Manuella Castellsa poszukiwanie głębszych kontaktów interpersonalnych odbywać będzie się poza rzeczywistością wirtualną. Organizacja gospodarki w społeczeństwie sieciowym preferuje wykorzystanie technologii komunikacyjnych w postaci pracy na odległość - telepracy, oraz znacznej roli organizacji wirtualnych.
Społeczeństwa sieciowego nie można jednak określić jako zupełnie nowej formy kulturowo-cywilizacyjnej, ponieważ w dużym stopniu bazuje na kapitalistycznych relacjach społecznych i ekonomicznych. W ten sposób społeczeństwo informacyjne nie nabiera charakteru utopijnego ani też technokratycznego. Istniejące podziały społeczne zorganizowane zostają wokół nowej wartości centralnej - informacji, nie zaś pieniądza. W wymiarze globalnym dominację uzyskują technopolie - miasta, które zorganizowane są wokół wspierania rozwoju nowoczesnych technologii, których rywalizacja w globalnym wymiarze określa przejście ku różnych od dotychczasowych modeli sprawowania władzy w ludzkich społecznościach. Społeczeństwo sieciowe, tak jak wcześniej społeczeństwo konsumpcyjne, zyskało wielu zwolenników, jak i przeciwników, a sam termin wskazuje na to jak dużą rolę przypisuje się rozwojowi internetu.

</doc>
<doc id="320604" url="https://pl.wikipedia.org/wiki?curid=320604" title="Fajsz">
Fajsz

Fajsz, Fali, Val – wódz węgierski z dynastii Arpadów. Rządził krajem od ok. 947 do ok. 955 roku.
Był synem Jutasa, czwartego syna Arpada.
Mimo posiadanego tytułu, musiał w praktyce rządzić z dwoma wodzami: "gyulą" Harką lub "gyulą" Zomborem oraz z Bulcsú.
W latach 40. X wieku węgierscy książęta byli już coraz bardziej przekonani o konieczności przyjęcia chrztu; w związku z tym w 948 roku do Konstantynopola przybyli Bulcsú, trzeci dostojnik Węgier, oraz Tormás, stryjeczny bratanek Fajsza. Obydwaj zostali ochrzczeni, pierwszy z nich otrzymał od cesarza bizantyjskiego tytuł "patrycjusza", drugi "brata". W 953 roku chrzest przyjął "gyula", zapewne Zombor.
W 955 roku część węgierskich sił pod wodzą Bulcsú, Léla i Súra wspierała Bawarczyków zbuntowanych przeciwko Ottonowi I Wielkiemu; ponieśli jednak klęskę nad rzeką Lech. Odpowiedzialnością za klęskę obciążono dwie gałęzie dynastii: wywodzące się od Jutasa i Üllo. W efekcie wielkim księciem obrano Taksonya.
Prawdopodobnie chorował na zespół Bräha-Kauffmanna.
Przypuszcza się, że jego potomkiem mógł być Súr.

</doc>
<doc id="320606" url="https://pl.wikipedia.org/wiki?curid=320606" title="Fali">
Fali



</doc>
<doc id="320610" url="https://pl.wikipedia.org/wiki?curid=320610" title="Val">
Val



</doc>
<doc id="320620" url="https://pl.wikipedia.org/wiki?curid=320620" title="Radzanów (powiat mławski)">
Radzanów (powiat mławski)

Radzanów – wieś gminna w Polsce położona w województwie mazowieckim, w powiecie mławskim, w gminie Radzanów, na północnym Mazowszu, w ziemi zawkrzeńskiej, na prawym brzegu rzeki Wkry. Siedziba gminy wiejskiej. Dawniej miasto. Do 1954 roku siedziba wiejskiej gminy Ratowo. W latach 1975–1998 miejscowość należała administracyjnie do województwa ciechanowskiego.
Miejscowość jest siedzibą rzymskokatolickiej parafii św. Rocha należącej do dekanatu strzegowskiego.
Historia.
Historia osady sięga XIII wieku. Radzanów był gniazdem rodowym rodziny Radzanowskich, herbu Prawdzic, wygasłej w 1630 r. Pierwszy znany przedstawiciel rodu Paweł z Radzanowa był na przełomie XIV i XV wieku chorążym płockim. W 1400 r. dziedzic Radzanowa Janusz uzyskał od księcia mazowieckiego Siemowita IV przywilej założenia miasta na prawie chełmińskim. W mieście mogły odbywać się dwa jarmarki rocznie oraz jeden targ tygodniowo.
Prawdopodobnie w tym czasie wzniesiono w rozlewisku Wkry murowany zamek otoczony fosą. Został on zniszczony w czasie wojen szwedzkich w XVII wieku. Obecnie pozostały po nim jedynie wały obronne.
Ok. 1380 r. w miasteczku ufundowano parafię. Pierwsza wzmianka o kościele pochodzi z 1439 r. Przez kilka wieków wznoszono kolejne drewniane kościoły. Pierwotny kościół został zniszczony ok. 1590 r. Następną, drewnianą świątynię wzniesiono, przez Stanisława Radzanowskiego i jego żonę Annę, prawdopodobnie w 1598 r. Przetrwała ona do początku XVIII w. 
Radzanowski w 1597 r. występował jako chorąży płocki. W listopadzie 1598 przy okazji prezenty do ołtarza św. Mikołaja w kolegiacie pułtuskiej wystąpił już jako kasztelan sierpecki i pozostał nim do początku 1606 r. Stanisław Radzanowski zmarł 15 III 1606 r. i razem z żoną Anną (z domu Kostka herbu Dąbrowa) pochowany został w kościele (dzisiaj już nieistniejącym) w Radzanowie. Na jego miejscu w 1859 r. wybudowano nowy, pw. św. Floriana. Córka Radzanowskich Anna, ur. ok. 1560 roku była żoną Feliksa Żelskiego, starosty dobrzyńskiego w 1583, przedtem kasztelan rypiński; z nominacji 1577 – 1605 W listopadzie 1603 r. Anna z Brudzewa Latalska wyznaczyła Stanisława Radzanowskiego jednym z wykonawców swego testamentu. 
W 1734 r. wybudowano nowy kościół. Dopiero w 1870 r. rozpoczęto budowę kościoła murowanego. Obecny, neobarokowy kościół parafialny pw. św. Franciszka z Asyżu powstał w latach 1924-1932, według projektu architekta Stefana Szyllera. W ołtarzu głównym znajduje się siedemnastowieczny obraz Matki Boskiej z Dzieciątkiem, szkoły flamandzkiej, przeniesiony ze zniszczonego na pocz. XIX w. kościoła w Zgliczynie. Na uwagę zasługuje również rokokowo-klasycystyczna ambona z II poł. XVIII w. W latach 1958-1959 wykonano polichromię. Gruntowny remont świątyni jest prowadzony od 1980 r. W tym czasie wymienione zostały: dach, zewnętrzne tynki, sklepienie i instalacja elektryczna; odwodniono teren, ponownie pomalowano wnętrze, odnowiono ołtarze oraz uzupełniono umeblowanie i zakupiono organy.
Przez wiele wieków Radzanów był silnym ośrodkiem gospodarczym. Prężnie rozwijało się rzemiosło, szczególnie sukiennictwo. W 1532 r. król Zygmunt I Stary nadał radzanowskim sukiennikom przywilej, zezwalający na używanie własnej cechy, na produkowanych suknach. Eksport sukna, głównie do Prus, przyczynił się do szybkiego rozwoju miasta. Jego największy rozkwit przypadł na II połowę XVI w., kiedy liczyło ok. 500 mieszkańców.
Po bezpotomnej śmierci Marcina Radzanowskiego w 1630 r. miasto przechodziło kolejno w ręce Narzymskich, Niszczyckich (w XVIII w.) oraz Moszyńskich (w XIX w.).
W II poł. XVIII w. na dużą skalę zaczęli osiedlać się w Radzanowie Żydzi. Przyczynił się do tego przywilej, nadany im przez właścicielkę miasta Dorotę z Karczewskich Niszczycką, kasztelanową raciążską.
Na mocy tego dokumentu Żydzi otrzymali na własność dwie ulice, plac pod cmentarz i synagogę, prawo do handlu wszelkimi towarami oraz produkcji i wyszynku wódki. W 1865 Żydzi stanowili aż 45 proc. mieszkańców miasteczka. Z II poł. XIX wieku pochodzi mauretańska, murowana bożnica pobudowana na miejscu wcześniejszej drewnianej. Dziś mieści się w niej biblioteka gminna.
W okresie XVII-XIX w. nastąpił w Radzanowie regres gospodarczy i demograficzny. Przez wiele lat nie odbywały się cotygodniowe targi. Kilkakrotnie miasto nawiedzała epidemia cholery. W wyniku drugiego rozbioru Polski w 1793 r. Radzanów dostał się pod panowanie Prus. W latach 1807-1815 należał do Księstwa Warszawskiego, a po utworzeniu w 1815 r. Królestwa Polskiego miasto znalazło się w jego granicach.
Władze miasta nie dbały o rozwój oświaty. Do czasów powstania styczniowego nie wybudowano tu szkoły. W 1817 miejscowy proboszcz założył szkołę elementarną. Własnym kosztem wynajął dom na szkołę i mieszkanie nauczyciela. Szkoła swoim zasięgiem obejmowała miasto i kilka okolicznych wsi.
20 marca 1863 oraz 17 lipca 1863 miały tu miejsce potyczki Powstania Styczniowego.
1 czerwca 1869 r. Radzanów podzielił los 338 miast Królestwa Polskiego i po blisko pięciu wiekach utracił prawa miejskie, których nigdy już nie odzyskał.
Obecnie Radzanów jest siedzibą gminy wiejskiej o rolniczym charakterze. Rozwinął się tam przemysł jajczarsko-drobiarski, który razem z terenem gmin Bieżuń i Żuromin tworzy jedno z większych zagłębi tego przemysłu na Mazowszu. Funkcjonuje tu również Zakład Utylizacyjny „Bacutil”, zlokalizowany po lewej stronie drogi wiodącej do Strzegowa, który obsługuje obszar Północnego Mazowsza.
Na przełomie lat 1999/2000 w Radzanowie przeprowadzono modernizację sieci telekomunikacyjnej: zainstalowano przekaźnik telefonii komórkowej sieci Era GSM, a w 2001 r. przekaźnik telefonii komórkowej CENTERTEL. Założono również sieć światłowodową (TP S.A.), z której mogło korzystać ponad 90% mieszkańców.
W oddalonym o ok. 3 km Ratowie, położonym na północnym brzegu Wkry, nieopodal ujścia do niej rzeki Mławki, znajduje się zabytkowy zespół klasztorny, z pierwszej połowy XVIII wieku. W skład ww. zespołu wchodzą: murowany kościół pw. św. Antoniego, wybudowany w latach 1736-1760, (pobernardyński) klasztor ss. Misjonarek św. Rodziny i murowana plebania z końca XIX w. W latach 1946-1991 w krypcie kościoła przechowywane były relikwie założycielki ww. zgromadzenia błogosławionej Bolesławy Lament.

</doc>
<doc id="320622" url="https://pl.wikipedia.org/wiki?curid=320622" title="Dorinel Munteanu">
Dorinel Munteanu

Dorinel Ionel Munteanu (ur. 25 czerwca 1968 w Grădinari) – rumuński piłkarz, występujący na pozycji lewego pomocnika lub rozgrywającego, oraz trener piłkarski. Jest wychowankiem klubu Metalul Bocşa. W sierpniu 1988 roku w barwach Olt Scornicești zadebiutował w Divizii A. Później grał w Interze Sybin, a w 1991 roku trafił do Dinama Bukareszt. Był zawodnikiem tego klubu przez dwa sezony; w tym czasie zdobył tytuł mistrza kraju oraz - w maju 1991 roku - po raz pierwszy wystąpił w reprezentacji Rumunii. Niedługo po upadku komunizmu wyjechał do Belgii, gdzie w broniącym się przed spadkiem z ekstraklasy zespole Cercle Brugge w ciągu dwu sezonów nie zagrał tylko w trzech meczach. Dobre występy w Eerste klasse zaowocowały w 1995 roku transferem do 1. FC Köln. Podobnie jak Cercle drużyna rokrocznie walczyła o utrzymanie się w Bundeslidze. W 1995 i 1996 roku jako zawodnik Köln znalazł się w piątce najlepszych piłkarzy w Rumunii. W sezonie 1997-1998 zespół pożegnał się z ekstraklasą, a Rumun występował w nim jeszcze przez rok, kiedy to przeszedł do VfL Wolfsburg. Munteanu był liderem „Wilków” na boisku, a po zakończeniu przygody z tym klubem został wybrany do jedenastki wszech czasów. Na początku 2004 roku po jedenastoletniej przerwie powrócił do Rumunii, tym razem do Steauy Bukareszt, gdzie w pierwszym sezonie był tylko rezerwowym. W kolejnym grał już w wyjściowym składzie, a Steaua po czteroletniej przerwie odzyskała mistrzostwo kraju. Od 2005 roku łączył występy na boisku z pracą szkoleniową; najpierw był grającym trenerem CFR Cluj, a od 2006 roku taką samą funkcję pełnił w Argeș Pitești.
W reprezentacji Rumunii rozegrał 134 mecze i jest pod tym względem rekordzistą kraju. W drużynie narodowej zadebiutował w maju 1991 roku w towarzyskim spotkaniu z Norwegią. Trzy lata później był podstawowym zawodnikiem reprezentacji na Mundialu 1994, gdzie podopieczni Anghela Iordănescu doszli do ćwierćfinału. Ponadto brał udział w Euro 1996 (runda grupowa), Mundialu 1998 (1/8 finału) i Euro 2000 (ćwierćfinał); na dwu ostatnich turniejach grał we wszystkich meczach od pierwszej do ostatniej minuty. Nie strzelał dużo bramek, w kadrze najczęściej pełnił funkcję rozgrywającego. Występował zazwyczaj tuż za Gheorghe Hagim. Grał w pierwszym składzie także w eliminacjach do Mundiali 2002 i 2006 oraz do Euro 2004. Ostatni – 131 mecz - rozegrał w wieku 38 lat w sierpniu 2006 z Cyprem.
Sukcesy piłkarskie.
W Divizii A rozegrał 201 meczów i strzelił 38 goli. W Eerste Klasse rozegrał 65 meczów i strzelił 12 goli. W 1. Bundeslidze rozegrał 198 meczów i strzelił 22 gole.
Kariera szkoleniowa.
Po rozstaniu w 2005 roku ze Steauą Bukareszt, otrzymał propozycję pracy z CFR Cluj, gdzie miał być grającym trenerem. W sezonie 2005-2006 doprowadził ten zespół do finału Pucharu Intertoto i piątego miejsca w Divizii A. Po dziesięciu kolejkach nowych rozgrywek, w których zanotował sześć zwycięstw, dwa remisy i dwie porażki, złożył rezygnację, tłumacząc się konfliktem z władzami klubu. W 2007 r. przeniósł się - także w charakterze grającego trenera - do walczącego o utrzymanie w ekstraklasie Argeșu Pitești.
W 2009 r. został trenerem Oțelulu Gałacz, z którym w sezonie 2010/11 zdobył mistrzostwo kraju. W rundzie wiosennej sezonu 2011/12 prowadził Dinamo Bukareszt. Latem 2012 wyjechał do Rosji, gdzie stał na czele Mordowiji Sarańsk. Latem następnego roku anulował kontrakt i przeniósł się do Kubania Krasnodar. W 2014 trenował FK Qəbələ, a od marca 2015 Astra Giurgiu.

</doc>
<doc id="320628" url="https://pl.wikipedia.org/wiki?curid=320628" title="Union Township">
Union Township



</doc>
<doc id="320632" url="https://pl.wikipedia.org/wiki?curid=320632" title="Taksony">
Taksony

Taksony (łac. "Toxun", gr. "Taxis") (ur. ok. 931, zm. ok. 970) – wódz węgierski z dynastii Arpadów, książę Węgier od 955 roku.
Był synem Zoltána. W 955 roku został władcą Węgier, zmieniając dotychczasową politykę. Zrezygnował z najazdów na ościenne państwa, zawarł pokój z Rusią, Pieczyngami i Bułgarią. Włączył swój kraj w obieg międzynarodowego handlu. Starał się o sprowadzenie łacińskich misjonarzy, jednak wyświęcony przez papieża Jana XII biskup Węgier, ze względu na opór króla Ottona I Wielkiego, nie dotarł do swojej diecezji. Jego synem i następcą był Gejza, ojciec pierwszego węgierskiego króla Stefana I Świętego; drugim synem był Michał.
Pochodzenie i losy do objęcia rządów.
Był synem Zoltána, najmłodszego z synów Arpada.
W 947 roku brał udział w wyprawie na Włochy.
Okoliczności objęcia rządów przez Taksonyego.
W latach 40. X wieku węgierscy książęta powoli przekonywali się o konieczności przyjęcia chrztu. Nie chcieli jednak czynić tego za pośrednictwem Niemiec, z którymi znajdowali się w konflikcie. Zdecydowali się, wzorem Bułgarii, na pośrednictwo Cesarstwa Bizantyjskiego. W 948 roku w Konstantynopolu zostali ochrzczeni "harka" (trzeci dostojnik na Węgrzech) Bulcsú oraz książę Tormás, prawnuk Arpada. W 953 roku chrzest przyjął "gyula" (drugi dostojnik na Węgrzech), zapewne Zombor.
Ówczesny książę Węgier, Fajsz, w 954 roku zdecydował się poprzeć bunt niemieckich możnowładców przeciwko królowi Ottonowi I Wielkiemu. Jednak 10 sierpnia 955 roku w bitwie na Lechowym Polu koło Augsburga Otto I rozgromił węgierską armię; dowodzący nią "harka" Bulcsú i książę Lehel zostali pojmani i powieszeni.
Klęska spowodowała zmianę polityki prowadzonej przez dynastię Arpadów. Odpowiedzialnością za dotychczasowe niepowodzenia obarczono potomków Jutasa i Üllő, synów Arpada. Do głosu doszły dwa pozostałe odgałęzienia wywodzące się od Tarhosa i Zoltána. Wielkim księciem, zgodnie z zasadą senioratu, obrano najstarszego w rodzie Taksonyego.
Małżeństwo i potomstwo.
Żona Taksonyego pochodziła, jak podaje Anonymus, "z kraju Kumanów". Przypuszcza się, że była córką Tonuzaby, wodza Pieczyngów. Wiąże się ten fakt z przeprowadzką Tonuzaby i jego szczepu na Węgry; sam Tonuzaba otrzymał włości w Heves, niedaleko posiadłości Taksonyego.
Ze wspomnianego małżeństwa pochodziło dwóch synów:

</doc>
<doc id="320634" url="https://pl.wikipedia.org/wiki?curid=320634" title="Qpel">
Qpel

Qpel (pisany także jako QPEL, q-pel lub qpel od , czyli ćwierć piksela) – zbiór kilku metod kodowania/dekodowania obrazu, takich jak pewne wariacje MPEG-4 wykorzystujące algorytmy przewidywania ruchu stosowane w celu poprawy jakości obrazu i zwiększenia jego kompresji. Algorytmy te są zwykle bardziej dokładne niż ich jednopikselowe odpowiedniki i po ich zastosowaniu zmniejszają wielkość pliku wynikowego przy pewnej poprawie jego jakości.
Standardowa precyzja rejestracji ruchu (lub przesunięć obiektów) dla kodeka XviD wynosi pół piksela. Oznacza to, że może on zauważyć ruch z precyzją "podpikselową" (mniejszą niż jeden piksel). Na przykład jeśli obiekt porusza się wzdłuż ekranu z pozycji (piksela) nr 200.300 do pozycji 201.300 w ciągu następujących po sobie dwóch klatek, to taki ruch zostanie zarejestrowany i kodek określi dla tego obiektu tzw. wektor ruchu, który będzie potem interpretowany jako "w trakcie tej klatki przesuń ten obiekt o jeden piksel w prawo" dla kolejnych dwóch klatek. Ruch będzie prawidłowo zarejestrowany i nie nastąpi przy tym zmiana bitów opisujących teksturę tego obiektu. Zastosowanie algorytmu Qpel zwiększa precyzję dwukrotnie ponieważ potrafi on zarejestrować ruch z dokładnością równą jednej czwartej piksela.
Podwojenie precyzji kodowania powoduje znaczące wydłużenie czasu kodowania i zwiększone zapotrzebowanie na moc procesora. Typowo czas kodowania prawie się podwaja a proces dekodowania może wymagać od 30 do 60% więcej mocy procesora. Ponieważ czasami poprawa jakości obrazu może być dyskusyjna (lub nie ma to większego znaczenia), włączenie tego typu kodowania trzeba dla każdego przypadku rozważyć indywidualnie.
Qpel jest jednym z nowszych algorytmów kodowania. W związku z tym, że procesor dekodujący taki plik musi mieć większą moc obliczeniową, tylko część nowszych odtwarzaczy stacjonarnych DVD/DivX/XviD jest w stanie "poradzić" sobie z takim materiałem filmowym.

</doc>
<doc id="320637" url="https://pl.wikipedia.org/wiki?curid=320637" title="EUR">
EUR



</doc>
<doc id="320639" url="https://pl.wikipedia.org/wiki?curid=320639" title="Flaga Burundi">
Flaga Burundi

Flaga Burundi – prostokąt przedzielony dwiema białymi przekątnymi na części o kolorach czerwonym i zielonym. W centrum biały okrąg a w nim trzy czerwone obwiedzione zielenią sześcioramienne gwiazdy symbolizujące trzy miejscowe grupy etniczne: Tutsi, Hutu i Twa oraz symbolizujące dewizę państwa, trzy słowa: "Jedność Praca Postęp". Barwy flagi symbolizują: zieleń-nadzieję na przyszłość, biel-pragnienie pokoju, czerwień-walkę o wolność.
W centrum flagi Królestwa Burundi znajdowały się: sorgo i bęben, symbole władzy króla.

</doc>
<doc id="320641" url="https://pl.wikipedia.org/wiki?curid=320641" title="Dąbrówka (gmina Sieradz)">
Dąbrówka (gmina Sieradz)

Dąbrówka (do 2008 "Dąbrówka Sieradzka") – wieś w Polsce położona w województwie łódzkim, w powiecie sieradzkim, w gminie Sieradz. Leży nad Żegliną, w odległości 4 km od Sieradza. Do 2007 roku nosiła nazwę Dąbrówka Sieradzka.
W latach 1975–1998 miejscowość położona była w województwie sieradzkim.
Historia.
Pierwsza wzmianka o niej pochodzi z 1407 r. W drugiej połowie XVIII w. wieś była własnością Sucheckich herbu Poraj, od nich w 1816 r. Dąbrówkę kupiła Teresa z Podczaskich Morawska i przekazała synowi Teodorowi Morawskiemu (1797–1879), działaczowi politycznemu, publicyście i historykowi. Morawski, gdy osiadł w Dąbrówce, związał się z opozycją kaliską braci Bonawentury i Wincentego Niemojowskich. Po wybuchu powstania listopadowego stał na czele misji dyplomatycznej, która pertraktowała z rządem francuskim i izbą deputowanych w sprawie pomocy dla powstania. Wkrótce wrócił do Warszawy, został posłem, a następnie członkiem komisji do spraw dyplomatycznych. Dnia 20 sierpnia 1831 r. został powołany na ministra spraw zagranicznych w rządzie gen. J. Krukowieckiego. Po upadku powstania musiał uciekać z kraju. Dąbrówkę skonfiskowali Rosjanie. Morawski umarł w Paryżu. Wieś na publicznej licytacji kupuje siostra Teodora – Konstancja z Morawskich-Parczewska, która w 1838 r. dobra te odsprzedaje Feliksowi Podczaskiemu. W 1857 r. Dąbrówkę nabywa Leopold Strzeszewski i w rękach jego rodziny majątek ten pozostaje do II wojny światowej, z tym że sukcesorzy Leopolda przeprowadzili działy majątkowe, a ostatnim właścicielem dworu był Tadeusz Strzeszewski.
Zabytki.
W Dąbrówce do około 1975 r. stał murowany dwór zbudowany w końcu XVIII w. W odróżnieniu od innych dworów miał dwa ganki wsparte na kolumnach. Po przydworskim parku zostały jedynie nieliczne drzewa, a wśród nich pomnikowe dęby.
W zachodniej części wsi (na posesji Walentego Fornalczyka) stoi kapliczka murowana z początku XIX w. z rzeźbą św. Wawrzyńca – według tradycji na mogile żołnierzy napoleońskich, zabitych tu przez kozaków.

</doc>
<doc id="320642" url="https://pl.wikipedia.org/wiki?curid=320642" title="Sacra Conversazione">
Sacra Conversazione

 
Sacra Conversazione (z wł. "Święta rozmowa") – termin funkcjonujący również w formie łacińskiej jako Sacra Conversatio – w nauce o ikonografii chrześcijańskiej wtórnie powstała nazwa tematu obrazów przedstawiających stojącą lub tronującą Matkę Bożą z Dzieciątkiem Jezus w otoczeniu postaci świętych.
Pojawił się w sztuce włoskiej XIV wieku jako hierarchiczna kompozycja reprezentacyjna, w której Matka Boża zajmuje centralne miejsce, a po jej bokach stoją symetrycznie ustawieni święci. Przedstawienie doczekało się licznych wariantów w okresie wczesnego i rozwiniętego renesansu, rozpowszechniło się także w całej Europie jako popularne przedstawienie główne nastaw ołtarzowych. W późniejszym okresie hierarchiczność przedstawienia może być przełamana przez wprowadzenie elementu narracyjnego, kontaktu i rozmowy pomiędzy przedstawionymi postaciami – co jest objawem ewoluowania tej sceny od przedstawienia typu reprezentacyjnego w stronę przedstawienia typu dewocyjnego.
Nazwa "Sacra Conversazione" może się wywodzić od określenia takich obrazów ze sceną faktycznej rozmowy, może jednak też być nawiązaniem do niebiańskiego obcowania świętych.

</doc>
<doc id="320643" url="https://pl.wikipedia.org/wiki?curid=320643" title="Sacra Conversatione">
Sacra Conversatione



</doc>
<doc id="320644" url="https://pl.wikipedia.org/wiki?curid=320644" title="€">
€



</doc>
<doc id="320645" url="https://pl.wikipedia.org/wiki?curid=320645" title="Concordia">
Concordia



</doc>
<doc id="320658" url="https://pl.wikipedia.org/wiki?curid=320658" title="Jan Łomnicki">
Jan Łomnicki

Jan Łomnicki (ur. 30 czerwca 1929 w Podhajcach, zm. 18 grudnia 2002 w Warszawie) – polski reżyser i scenarzysta filmów dokumentalnych i fabularnych.
Życiorys.
Studiował prawo na Uniwersytecie Jagiellońskim i Wyższej Szkole Nauk Społecznych przy KC PZPR. W 1954 ukończył studia na Wydziale Reżyserii Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, a w 1957 uzyskał dyplom. W czasie studiów w "łódzkiej filmówce" tworzył nieformalną grupę określaną jako "Kolektyw", do której należeli również Stanisław Bareja, Janusz Weychert, Janusz Morgenstern, Lech Lorentowicz i Kazimierz Kutz. Na początku studiów miał być relegowany z uczelni z powodu wybryku, jakim było skracanie trasy podczas marszobiegu mającego służyć tężyźnie fizycznej, a który nabrał znaczenia politycznego. Ponieważ do udziału w tym wybryku przyznał się również Bareja, zrezygnowano z tak silnej sankcji. Wyrzucenie ze studiów dwóch osób mogłoby spowodować większe zainteresowanie uczelnią ze strony UBP w Łodzi. 
W latach 1989–1991 był członkiem Komitetu Kinematografii. Jako reżyser debiutował w 1954 krótkim filmem dokumentalnym pt. "Ziemia czeka", w którym agitował do osiedlania się na "ziemiach odzyskanych". W następnych latach zrealizował szereg kolejnych dokumentów, z których największe uznanie zdobył obsypany międzynarodowymi nagrodami film "Narodziny statku" (1961) opowiadający o końcowych pracach przy montażu i wodowaniu statku w Stoczni Gdańskiej. W 1963 wyreżyserował swój pierwszy film fabularny; dramat obyczajowy pt. "Wiano", w którym swoją pierwszą główną rolę w karierze zagrał Roman Wilhelmi. Często w swoich późniejszych filmach poruszał tematykę wojenną; były to m.in. "Ocalić miasto" (1976), "Akcja pod Arsenałem" (1977) czy "Jeszcze tylko ten las" (1991). W zrealizowanych w latach 90 XX w. filmach "Wielka wsypa" (1992) i "Szczur" (1994) poruszał współczesną tematykę opisując nową polską rzeczywistość po upadku komunizmu oraz zmieniające się wartości i obyczaje. Jednak największą popularność i uznanie przyniósł mu 25-odcinkowy serial obyczajowy "Dom", którego realizacja z przerwami zajęła mu 20 lat. Opowiadający o powojennych losach mieszkańców warszawskiej kamienicy serial cieszy się od lat niesłabnącym zainteresowaniem widzów.
Zmarł 18 grudnia 2002 po długiej i ciężkiej chorobie w szpitalu w Warszawie – Aninie. Jest pochowany na Cmentarzu Powązkowskim w Warszawie (kwatera 131-5-12).
Życie prywatne.
Brat aktora Tadeusza Łomnickiego.
Jego synem jest reżyser Marcin Łomnicki (ur. 1958). Miał także córkę Jadwigę (ur. 1982)

</doc>
<doc id="320663" url="https://pl.wikipedia.org/wiki?curid=320663" title="Energa Czarni Słupsk">
Energa Czarni Słupsk



</doc>
<doc id="320669" url="https://pl.wikipedia.org/wiki?curid=320669" title="György Sándor">
György Sándor

György Sándor (ur. 21 września 1912 w Budapeszcie, zm. 9 grudnia 2005 w Nowym Jorku) – amerykański pianista i pedagog węgierskiego pochodzenia.
Studiował na Akademii im. Ferenca Liszta w Budapeszcie u Béli Bartóka i Zoltána Kodálya. W 1930 debiutował jako pianista, w latach 30. koncertował w wielu krajach. W 1939 wystąpił po raz pierwszy w Carnegie Hall w Nowym Jorku. W Stanach Zjednoczonych pozostał na stałe, przyjmując w 1943 amerykańskie obywatelstwo.
Od czasu swoich studiów przyjaźnił się z Bartókiem. W 1945 był jednym z nielicznych uczestników pogrzebu kompozytora. Zyskał sławę jako wykonawca utworów Bartóka, m.in. światowej premiery trzeciego koncertu fortepianowego (1946). Po II wojnie światowej kontynuował koncerty, wykonując głównie utwory kompozytorów rosyjskich i węgierskich. Nagrał wszystkie utwory Bartóka, Kodálya i Siergieja Prokofjewa. Znany był również z interpretacji dzieł Samuela Barbera, Lukasa Fossa i Leonarda Bernsteina.
Był wykładowcą w Southern Methodist University w Dallas (1956–1961), University of Michigan w Ann Arbor (1961–1981), a od 1982 w Juilliard School w Nowym Jorku. Opublikował podręcznik "On Piano Playing" (1981), wydany w Polsce pod tytułem "O grze na fortepianie" (1994). Pracował także nad książką o Bartóku i jego muzyce.
Był żonaty z Christą Satzgár de Balvanyós, rozwiedzioną z arcyksięciem austriackim Karlem Piusem. Miał z tego związku (zawartego w 1950 i zakończonego rozwodem) syna Michaela.

</doc>
<doc id="320675" url="https://pl.wikipedia.org/wiki?curid=320675" title="Hans van Breukelen">
Hans van Breukelen

Johannes Franciscus „Hans” van Breukelen (ur. 4 października 1956 w Utrechcie) – holenderski piłkarz, grający na pozycji bramkarza,
Van Breukelen, wychowanek amatorskiej drużyny BVC Utrecht, w zawodowym futbolu zadebiutował w zespole FC Utrecht w marcu 1977, a następnie został pierwszym bramkarzem w sezonie 1978–1979. Po dobrej grze w Eredivisie został powołany do reprezentacji Holandii debiutując 11 października 1980 w zremisowanym 1-1 meczu z reprezentacją RFN. 2 lata później we wrześniu 1982, van Breukelen został kupiony przez angielski klub, Nottingham Forest F.C. za cenę 200 000 funtów jako zastępca dla Petera Shiltona. W debiucie van Breukelen zachował czyste konto i w Anglii wiodło mu się całkiem dobrze do czasu, gdy doznał kontuzji, która wyeliminowała go z gry na około 4 miesiące. Po wyleczeniu kontuzji w marcu 1983, znów wrócił do pierwszej jedenastki i pomógł drużynie Forest odnieść 9 meczów z rzędu bez porażki, a także w awansie do Pucharu UEFA. W sezonie 1983–1984 van Breukelen zagrał w 36 z 42 ligowych meczów, pomógł drużynie zająć 3. miejsce w lidze angielskiej I awansować do półfinału Pucharu UEFA, gdzie Nottingham Forest F.C. odpadło w dwumeczu z Anderlechtem.
Po 2 sezonach spędzonych w Anglii van Breukelen wrócił do ojczyzny do drużyny PSV Eindhoven. Tam został 4-krotnie mistrzem Holandii w latach 1986–1989. Rok 1988 w ogóle był dla van Breukelena wspaniały. Zdobył z PSV Eindhoven Puchar Mistrzów, a on sam obronił decydującą jedenastkę podczas konkursu rzutów karnych. Na dodatek reprezentacja Holandii z van Breukelenem w składzie zdobyła Mistrzostwo Europy pokonując ZSRR 2-0 w finale.
Van Breukelen grał także na MŚ w 1990 oraz na Euro 92, gdzie reprezentacja Holandii przegrała z Danią w półfinale. Ten mecz był dla van Breukelena 73 i ostatnim w jego reprezentacyjnej karierze. Z zespołem PSV Eindhoven zdobył jeszcze 2 kolejne tytuły mistrza Holandii, a w sezonie 1993–1994 zakończył piłkarską karierę. Przez całą karierę w Eredivisie zagrał w 458 meczach, a w lidze angielskiej zaliczył 61 występów.

</doc>
<doc id="320676" url="https://pl.wikipedia.org/wiki?curid=320676" title="Biała Łada">
Biała Łada



</doc>
<doc id="320678" url="https://pl.wikipedia.org/wiki?curid=320678" title="Czarna Łada">
Czarna Łada

Czarna Łada – rzeka, dopływ Łady.
Górny bieg Czarnej Łady nosi nazwę "Okno". Po połączeniu ze strugą Szarką przyjmuje nazwę Czarna Łada. 
Czarna Łada łączy się z Białą Ładą, która uchodzi za główny górny bieg Łady.
Główne dopływy.
Prawe: Studczek, Smolnik, Ratwica, Próchnica.
Lewy: Szarka

</doc>
<doc id="320680" url="https://pl.wikipedia.org/wiki?curid=320680" title="Trident">
Trident

Ogólne
Pociski balistyczne
Okręty
Informatyka i IT
Miejscowości w Wielkiej Brytanii
Inne

</doc>
<doc id="320695" url="https://pl.wikipedia.org/wiki?curid=320695" title="Ryan Babel">
Ryan Babel

Ryan Guno Babel (wym. ; ur. 19 grudnia 1986 w Amsterdamie) – holenderski piłkarz grający na pozycji lub napastnika w tureckim klubie Galatasaray Stambuł oraz w reprezentacji Holandii.
Kariera klubowa.
Ryan Babel, wychowanek sławnej szkółki Ajaksu Amsterdam zadebiutował w Eredivisie 1 lutego 2004 w wygranym przez AFC Ajax 4-0 meczu z ADO Den Haag. Był to jedyny jego mecz w Eredivisie w sezonie 2003–2004. W następnym Babel grał już więcej i pokazał się z bardzo dobrej strony zdobywając 7 bramek w 20 meczach. W lipcu 2007 zasilił szeregi Liverpoolu F.C. 21 stycznia 2011 roku Ryan Babel podpisał 2,5 letni kontrakt z TSG 1899 Hoffenheim. Po rozwiązaniu kontraktu z TSG 1899 Hoffenheim postanowił powrócić do swojego rodzimego Ajaksu Amsterdam, z którym związał się trzyletnim kontraktem. 8 czerwca 2013 Babel podpisał trzyletni kontrakt z Kasımpaşą.
1 lipca 2015 stał się zawodnikiem  Al-Ain. Holender trafił tam z tureckiej Kasımpaşy. 15 stycznia 2019 podpisał półroczny kontrakt z angielskim klubem Fulham F.C.
Kariera reprezentacyjna.
W drużynie narodowej Holandii zadebiutował 26 marca 2005, przeciwko Rumunii zmieniając Arjena Robbena. Holandia wygrała mecz 2-0, Ryan strzelił drugiego gola. Gol ten ustanowił Babela czwartym najmłodszym zawodnikiem, który strzelił dla Holandii. Ryan był również członkiem drużyny która zagrała na mistrzostwach świata 2006 oraz na mistrzostwach świata 2010, gdzie Pomarańczowi zdobyli srebrny medal.

</doc>
<doc id="320700" url="https://pl.wikipedia.org/wiki?curid=320700" title="Czarownik">
Czarownik

Czarownik – w społeczeństwach plemiennych osoba zajmująca się najczęściej przepowiadaniem i leczeniem za pomocą tajemnych, specjalnych formułek uznawanych za magiczne zaklęcia oraz za pomocą wyspecjalizowanych rytuałów. Jest pośrednikiem pomiędzy żyjącymi a światem zmarłych. W kulturach afrykańskich pełni rolę wyroczni, do którego zwraca się np. po uzyskanie informacji na temat np. wyniku wojen, wielkości plonów czy płci nienarodzonego dziecka.
Czarownik bardzo często spełnia funkcję szamana, znanego m.in. w kulturach amerykańskich. W średniowieczu pojęcie czarownika odnosiło się do osoby, mężczyzny lub kobiety, trudniącego się czarną magią lub obcującego z mocami nieczystymi, przeważnie z diabłem lub ze sferą demoniczną. Czarownikiem w zależności od regionu i kultury mógł być mężczyzna lub kobieta. W kulturach plemiennych jest to nadal jedna z najważniejszych postaci obok przywódcy plemienia.

</doc>
<doc id="320703" url="https://pl.wikipedia.org/wiki?curid=320703" title="Droga krajowa nr 21 (Polska)">
Droga krajowa nr 21 (Polska)

Droga krajowa nr 21 (DK21) – droga krajowa klasy G w województwie pomorskim o długości ok. 85 km z Miastka do Ustki. Gra ważną rolę komunikacyjną, ponieważ łączy dwie najważniejsze, równoległe do siebie trasy leżące w północnej Polsce, tzn. DK6 i DK20. Do 2008 jako jedna z niewielu dróg krajowych przebiegała tylko przez dwa miasta. DK21 przebiega głównie przez pas lasów, który prostopadle przecina łącząc jego dwa skraje. Droga ta jest dość niebezpieczna z racji tego że jest wąska i bez wydzielonych poboczy, jest urozmaicona ponieważ na pewnych odcinkach wije się malowniczo między wzniesieniami a na innych posiada dość długie odcinki proste. Żadna z miejscowości na tej drodze nie posiada obwodnicy.
Podczas XXV sesji Sejmiku Województwa Pomorskiego, która miała miejsce 4 września 2008, radni zgodzili się na zmianę kwalifikacji fragmentu drogi wojewódzkiej nr 210 Ustka – Słupsk na drogę krajową. Zmiana ta ma pozwolić na szybką modernizację tego odcinka z budżetu państwa, co między innymi obiecał mieszkańcom regionu słupskiego premier Donald Tusk, w ramach rekompensaty za budowę tarczy antyrakietowej w Redzikowie. W Zarządzeniu Nr 73 Generalnego Dyrektora Dróg Krajowych i Autostrad z dnia 2 grudnia 2008 w sprawie nadania numerów drogom krajowym ten dotychczasowy fragment DW210 dołączono do DK21.
7 maja 2014 rozpoczęto budowę tzw. słupskiego ringu (małej obwodnicy Słupska), łączącego ul. Poznańską z ul. Portową. 12 grudnia 2015 oddano do użytku odcinek między ul. Grottgera i ul. Portową, a dwa dni później również wiadukt łączący ul. Grottgera z ul. Poznańską.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Poprzednio na odcinku Miastko – Suchorze – Słupsk dopuszczalny był ruch pojazdów o nacisku pojedynczej osi do 10 ton
. Dawniej dopuszczalny nacisk na oś do 10 ton obowiązywał również na odcinku Słupsk – Ustka.

</doc>
<doc id="320704" url="https://pl.wikipedia.org/wiki?curid=320704" title="DK21">
DK21



</doc>
<doc id="320705" url="https://pl.wikipedia.org/wiki?curid=320705" title="Dzielnica I Stare Miasto">
Dzielnica I Stare Miasto

Dzielnica I Stare Miasto – dzielnica, jednostka pomocnicza gminy miejskiej Kraków. Do 1990 roku wchodziła w skład dzielnicy Śródmieście. Przewodniczącym zarządu dzielnicy jest Tomasz Daros.
Ludność.
W związku z postępującą suburbanizacją liczba mieszkańców Starego Miasta systematycznie maleje.
Granice dzielnicy.
Granice różnią się w niewielkim stopniu od poprzednich z powodu przyjęcia Statutów Dzielnic przyjętych uchwałami Rady Miasta Krakowa z dnia 12 marca 2014 r.
graniczy na odcinku – od środka rzeki Wisły w kierunku północnym, wschodnią stroną Al. Krasińskiego do skrzyżowania z ulicami: Marszałka Piłsudskiego i Al. Marszałka Focha,
graniczy na odcinku – od skrzyżowania z ulicami: Marszałka Piłsudskiego i Al. Marszałka Focha w kierunku północnym wschodnią stroną Al. Mickiewicza, Al. Słowackiego i ul. Kamiennej do linii kolejowej Kraków – Warszawa, dalej na północ wschodnią stroną linii kolejowej Kraków – Warszawa do skrzyżowania z kolejową obwodnicą towarową w rejonie ul. Langiewicza,
graniczy na odcinku – od skrzyżowania linii kolejowej Kraków – Warszawa z kolejową obwodnicą towarową w kierunku wschodnim północną stroną kolejowej obwodnicy towarowej do skrzyżowania z ulicą Rakowicką,
graniczy na odcinku – od skrzyżowania kolejowej obwodnicy towarowej z ul. Rakowicką w kierunku południowym zachodnią stroną ulicy Rakowickiej do skrzyżowania z ul. Lubomirskiego, dalej skręca na zachód i biegnie południową stroną ul. Lubomirskiego do ul. Bosackiej, następnie na południe wschodnią stroną ul. Bosackiej do ul. Lubicz, północną stroną ul. Lubicz na zachód do skrzyżowania z linią kolejową Kraków – Tarnów, dalej na południe zachodnią stroną linii kolejowej do rzeki Wisły,
– południową granicę stanowi środek rzeki Wisły.
graniczy na odcinku od mostu kolejowego do ujścia rzeki Wilgi.
graniczy na odcinku od ujścia rzeki Wilgi do mostu Dębnickiego.

</doc>
<doc id="320706" url="https://pl.wikipedia.org/wiki?curid=320706" title="Peter Dafnous">
Peter Dafnous

Peter Dafnous (ur. 24 listopada 1985 r. w Londynie) – muzyk brytyjski.
Od wczesnego dzieciństwa słuchał wszystkich rodzajów muzyki, lecz najbardziej upodobał sobie muzykę elektroniczną z lat 80., np. Depeche Mode, New Order oraz Pet Shop Boys.
Jego pasja szybko doprowadziła do chęci produkowania własnej muzyki. Rozpoczął w bardzo podstawowym studiu, które z czasem modernizował.
Peter stworzył wiele wyśmienitych remiksów oraz singli, które zostały dobrze przyjęte przez światowej klasy DJ-ów (Armin van Buuren, Jon O'Bir, Lange, Above And Beyond, Thrillseekers i wielu innych).
Peter współpracuje również z innymi artystami m.in. z australijską DJ-ką Tanią Mann z którą tworzy grupę Apollonia. Ich pierwszy wspólny projekt pod tytułem "Andromeda Heights" wydał Armin Van Buuren na składance "A State Of Trance".

</doc>
<doc id="320707" url="https://pl.wikipedia.org/wiki?curid=320707" title="Pestkowiec">
Pestkowiec

Pestkowiec (, ; ) – rodzaj owocu mięsistego. Podczas tworzenia się pestkowców zewnętrzna część owocni (egzokarp) tworzy skórkę, środkowa część (mezokarp) mięśnieje, a wewnętrzna część (endokarp) twardnieje i drewnieje. Twarda, wewnętrzna część owocni nazywana jest pestką i różni ten typ owocu od jagody, która jest zmięśniała w całości. 
Egzokarp tworzy epidermę owocu oraz czasem także kilka warstw komórek kolenchymy tuż pod nią. Epiderma pokryta jest zwykle kutykulą chroniącą przed utratą wody mięsiste wnętrze owocu, czasem pokryta jest także włoskami (np. u brzoskwini). 
Zmięśniały mezokarp tworzony jest przez tkankę miękiszową. W zależności od budowy chemicznej i histologicznej tkanka ta może mieć różne właściwości (soczystość, aromat, zwarcie i stopień przylegania do pestki). W owocach soczystych podczas dojrzewania maleje grubość ścian komórkowych komórek miąższu, tak że łatwo się one rozpadają. U wielu pestkowców soczysty mezokarp jest jadalny (np. czereśnia, tarnina, oliwka) i wabi zwierzęta pożywiające się takimi owocami, przyczyniające się w ten sposób do rozsiewania nasion. Czasem przejście przez przewód pokarmowy pobudza nasiono do kiełkowania. U niektórych pestkowców mezokarp pozostaje zielony i jest niejadalny (np. orzech włoski i migdałowiec pospolity), u których jadalną częścią jest nasiono wewnątrz pestki). U wielu gatunków związanych z siedliskami brzegów morskich w strefie tropikalnej mezokarp jest włóknisty, zawiera powietrze i umożliwia owocom pływanie (np. kokos). 
Wewnętrzna warstwa owocni (endokarp) tworząca pestkę, składa się ze zwartych sklereidów zwykle wydłużonych i wygiętych, a dodatkowo różnie ułożonych w różnych warstwach. Budowa taka zapewnia bardzo dużą wytrzymałość mechaniczną. Pestka zwykle pęka dopiero podczas kiełkowania. Zewnętrzna część pestki jest zwykle chropowata i nierówna. Przez jej zagłębienia przebiegają wiązki przewodzące wnikające do mezokarpu. W owocu powstawać może od jednej (np. śliwy, orzech włoski) do kilku pestek (np. nieszpułka i bez). Wewnątrz pestki znajduje się nasiono o cienkiej łupinie nasiennej, często zupełnie zredukowanej (zgniecionej).
Pestkowce powstają ze słupka pojedynczego. Z kwiatów wielosłupkowych (apokarpicznych) powstają owoce zbiorowe – wielopestkowcowe (np. u maliny). Liczne i zwykle drobne wówczas pestkowce osadzone są na wspólnej osi powstającej z dna kwiatowego. Poszczególne owocki mogą zrastać się zmięśniałymi częściami owocni lub sczepiają się za pomocą drobnych włosków wyrastających z epidermy (tak jest u malin).
Z przekształcenia całych kwiatostanów powstawać mogą owocostany pestkowcowe. Przykładem jest owocostan figowca, tworzony przez silnie zmięśniałą oś kwiatostanu, w której wgłębieniu znajdują się liczne drobne pestkowce.

</doc>
<doc id="320708" url="https://pl.wikipedia.org/wiki?curid=320708" title="Annette Strøyberg">
Annette Strøyberg

Annette Strøyberg (ur. 7 grudnia 1936 na wyspie Fionia, zm. 12 grudnia 2005 w Kopenhadze) – duńska aktorka filmowa.
Strøyberg jako kilkuletnie dziecko straciła ojca. Przeniosła się wówczas z rodziną do Kopenhagi. Karierę modelki rozpoczęła gdy będąc nastolatką została zauważona przez jednego z fotografów. Wkrótce wyjechała do Paryża, gdzie pracowała m.in. u Guy Laroche'a i Chanel. W Paryżu poznała Rogera Vadima (który był po rozwodzie z Brigitte Bardot) znanego wówczas z filmu „I Bóg stworzył kobietę” (1956). W czerwcu 1958 r. wzięła z Vadimem ślub. Z tego związku urodziła się Nathalie. Strøyberg wystąpiła w kilku filmach męża (m.in. „Les liaisons dangereuses" z 1959, u boku Jeanne Moreau i Gerarda Philipe'a oraz „Et mourir de plaisir" (1960) z Melem Ferrerem). Pomimo udanej współpracy artystycznej małżeństwo z Vadimem zakończyło się rozwodem w 1960 r. Vadim związał się z Catherine Deneuve, a Strøyberg z Sachą Distelem. Później związana była z Alainem Delonem i Vittorio Gassmanem.
Karierę filmową kontynuowała we Włoszech, w filmach Roberto Rosselliniego. Po raz ostatni wystąpiła w 1965 r.
Mężatką była jeszcze dwukrotnie – jej drugim mężem był Francuz pochodzenia marokańskiego, a trzecim grecki armator Gregory Callimanopulos. Urodziła dwóch synów (po jednym w każdym z małżeństw). Oba związki zakończyły się rozwodami. Spędziła wiele lat w USA, a do Europy wróciła w połowie lat 90. Podobnie jak wszystkie żony Vadima uczestniczyła w jego pogrzebie w 2000 r. W ostatnich latach życia zaprzyjaźniona była z Brigitte Bardot oraz pozostawała w bliskim kontakcie z dworem królowej Małgorzaty II. W 2003 r. opublikowała wspomnienia. Zmarła na skutek choroby nowotworowej.

</doc>
<doc id="320710" url="https://pl.wikipedia.org/wiki?curid=320710" title="Annette Stroyberg">
Annette Stroyberg



</doc>
<doc id="320711" url="https://pl.wikipedia.org/wiki?curid=320711" title="Annette Vadim">
Annette Vadim



</doc>
<doc id="320722" url="https://pl.wikipedia.org/wiki?curid=320722" title="Greiserówka">
Greiserówka

Greiserówka (także: "Grajzerówka") – droga w powiecie poznańskim (województwo wielkopolskie), łącząca Komorniki z Jeziorami, przebiegająca przez Wielkopolski Park Narodowy. 
Charakterystyka.
Nazwa drogi pochodzi od nazwiska Arthura Greisera – niemieckiego nazisty, zbrodniarza wojennego, w latach 1939–1945 namiestnika Rzeszy w Kraju Warty.
Została wybudowana w latach II wojny światowej, celem umożliwienia dojazdu z obecnej drogi nr 311 Poznań – Stęszew (dawniej drogi nr 5 Poznań – Wrocław) w Komornikach do Jezior, gdzie nad Jeziorem Góreckim wybudowano rezydencję dla Greisera. 
Droga jest wykonana w technologii płyt żelbetowych wylewanych na miejscu – podobnie jak budowana przez hitlerowców Berlinka i system autostrad III Rzeszy. Betonowa nawierzchnia zachowała się na większości trasy do dziś. Na prawie całej długości droga jest jednopasmowa z mijankami. Nie posiada oświetlenia.
Przy drodze znajduje się pomnik przyrody nieożywionej "Głaz Leśników" oraz dwa obszary ochrony ścisłej: "Świetlista Dąbrowa na Wysoczyźnie" oraz "Pod Dziadem".
Nazwą „Greiserówka” określa się także czasami rezydencję Arthura Greisera w Jeziorach – obecnie siedzibę Dyrekcji i Muzeum Przyrodniczego Wielkopolskiego Parku Narodowego, a także domki myśliwskie położone na terenie Puszczy Noteckiej, wybudowane z drewnianych komponentów sprowadzonych z Tyrolu, w których zgodnie z tradycją miał zamieszkiwać Arthur Greiser podczas polowań.

</doc>
<doc id="320723" url="https://pl.wikipedia.org/wiki?curid=320723" title="Mistrzejowice">
Mistrzejowice

Mistrzejowice – obszar Krakowa wchodzący w skład Dzielnicy XV Mistrzejowice.
Historia.
Wzmianki o Mistrzejowicach pochodzą z 1270 roku kiedy ich nazwę podawano jako „Mistrevich” (pochodząca od staropolskiego słowa mistrz). „Mistrzovicze” to nazwa wsi z lat 1371–1374, w sto lat przed przeniesieniem jej z prawa polskiego na niemieckie, co w 1464 roku uczynił Kazimierz IV Jagiellończyk. Pomiędzy XV a XVII wiekiem wieś była własnością kapituły krakowskiej, i liczyła sobie w XVIII wieku około 20 domów i 100 mieszkańców. Na jej terenie znajdowała się karczma i młyn. Pod koniec XIX wieku populacja mieszkańców wzrosła o 50 osób, w Mistrzejowicach znajdowała się też posiadłość dworska należąca do rodziny Ostrzeszowiczów. W latach 80. i 90. XIX wieku miejscowość Mistrzejowice, podobnie jak sąsiednie Batowice, częściowo przekształcono podczas budowy Twierdzy Kraków - forty „Batowice” i „Mistrzejowice”. Choć teraz forty są zaniedbane, wciąż należą do atrakcji turystycznych. Są jednak plany ich ponownego wykorzystania i rewitalizacji.
W 1951 miejscowość została wraz z pozostałymi miejscowościami na obszarze których rozpoczęto budować Nową Hutę przyłączona do Krakowa jako LV dzielnica katastralna.
W latach 1968-1982 na terenie dawnej wsi, włączonej w granice Krakowa zrealizowano nowe założenie architektoniczno-urbanistyczne Mistrzejowic, które w zamierzeniu miało stanowić rozbudowę ówczesnej dzielnicy Nowa Huta. Zespół Mistrzejowic powstał na drodze konkursu architektonicznego, rozstrzygniętego w 1963 roku. Zwyciężył projekt przygotowany przez zespół prof. Witolda Cęckiewicza, z którym współpracowali Maria Czerwińska - autorka szczegółowych projektów urbanistycznych, Jerzy Gardulski i Maria Rekaszys. Projekty poszczególnych budynków opracowali Maria i Jerzy Chronowscy, z którymi współpracowali Tadeusz Bagiński, Stefan Golonka, Ewa Podolak i Olgierd Krajewski. Całe założenie było projektowane dla ok. 40 tys. mieszkańców. Zespół urbanistyczny Mistrzejowic powstawał niejako w odpowiedzi na krytykę projektu realizowanych wówczas już od jakiegoś czasu Bieńczyc Nowych, które charakteryzowały się dominującymi w pejzażu dzielnicy, podłużnymi, dziesięciopiętrowymi wieżowcami, a przez to monumentalną skalą i koszarową kompozycją zabudowy. Projekt dla Mistrzejowic zakładał mniejszą skalę zabudowy, która miała wpisywać się w naturalne, pagórkowate ukształtowanie terenu, gdzie wysokość terenu rośnie w kierunku północnym. W kompozycji urbanistycznej Mistrzejowic widoczne jest nawiązanie do struktury liścia lub gałązki. Mistrzejowice są zbudowane w oparciu o trzon czyli główną ulicę Srebrnych Orłów, którego rozchodzą się rozgałęzienia, dwie główne gałęzie ks. Jancarza oraz Piasta Kołodzieja - wzdłuż tych ulic poprowadzone zostały ciągi komunikacji tramwajowej w dzielnicy do pętli „Mistrzejowice” oraz „Os. Piastów”. 
Z kolei z tych ulic „gałęzi” wyrastają następne w formie już osiedlowych ulic wewnątrz rozplanowanych między głównymi ulicami, czterech osobnych podzespołów mieszkaniowych, późniejszych osiedli. W dolnych częściach każdego z tych podzespołów rozplanowano tarasowo, równolegle do siebie ułożone, podłużne, czteropiętrowe bloki o południowej ekspozycji elewacji, które w koncepcji drzewa mają symbolizować liście. Powyżej zaplanowano mniejsze powierzchniowo bloki: czteropiętrowe „puchatki” oraz dziesięcio- i jedenastopiętrowe m.in. „punktowce”, mające symbolizować owoce. Uzupełnieniem całości zespołu miały być pawilony handlowo-usługowe. Pierwotnie czterem podzespołom mieszkaniowym Mistrzejowic planowano nadać nazwy nawiązujące do czterech pór roku, czyli Osiedle Wiosenne, Letnie, Jesienne i Zimowe. Ostatecznie otrzymały one nazwy kolejno: Tysiąclecia, Złotego Wieku, Bohaterów Września i Piastów. Nieliczne pozostałości starej zabudowy dawnej wsi zlokalizowane są głównie przy ulicy Mistrzejowickiej. Obszary te jednak na przestrzeni lat przynależności do miasta Krakowa uległy silnej urbanizacji i dzisiaj w większości stanowią zwartą, miejską tkankę zabudowy jednorodzinnej z elementami zabudowy wielorodzinnej.
W 1983 roku konsekrowany został przez Jana Pawła II kościół św. Maksymiliana Marii Kolbego, przed którym stanął pomnik Papieża na Osiedlu Tysiąclecia. W latach 80. XX wieku parafia ta była jednym z najważniejszych ośrodków oporu przeciwko władzy socjalistycznej. Działał tu m.in. ks. Kazimierz Jancarz, wybitna postać polskiej opozycji demokratycznej.
Poza kościołem św. Maksymiliana Marii Kolbego na Osiedlu Tysiąclecia, w latach 1991-1996 wzniesiony został kościół Matki Bożej Nieustającej Pomocy na Osiedlu Bohaterów Września.
Infrastruktura.
W obrębie dzielnicy znajduje się kilka domów kultury, bibliotek:

</doc>
<doc id="320724" url="https://pl.wikipedia.org/wiki?curid=320724" title="Grajzerówka">
Grajzerówka



</doc>
<doc id="320725" url="https://pl.wikipedia.org/wiki?curid=320725" title="Hedwiges Maduro">
Hedwiges Maduro

Hedwiges Maduro (ur. 13 lutego 1985 w Almere) – holenderski piłkarz grający na pozycji defensywnego pomocnika.
Kariera.
Maduro, zanim trafił do piłkarskiej szkółki Ajaksu Amsterdam, stawiał piłkarskie kroki w amatorskich zespołach z rodzinnej miejscowości, Waterwijk i FC Omniworld. W dorosłym zespole drużyny Ajaksu zadebiutował 24 lutego 2005 roku w meczu Pucharu UEFA przegranym 1:3 z zespołem AJ Auxerre. Natomiast w lidze holenderskiej zadebiutował 2 dni później – 26 lutego w meczu przeciwko Rodzie Kerkrade. W sezonie 2004/2005 Maduro zagrał w Eredivisie 13 razy zdobywając 2 bramki. Od początku 2008 roku do 2012 Maduro był zawodnikiem Valencii, grającej w hiszpańskiej Primera División. Następnie grał w Sevilli, a w 2014 roku przeszedł do PAOK FC. W latach 2015–2017 grał w FC Groningen. Z kolei latem 2017 przeszedł do Omonii Nikozja.
26 marca 2005 Maduro zadebiutował w narodowych barwach. Zagrał 17 minut w zwycięskim 2:0 meczu z Rumunią, mając na koncie wówczas 3 mecze w Eredivisie. Jest także członkiem pierwszej reprezentacji Holandii, z którą wystąpił na Mistrzostwach Świata w Niemczech i doszedł z nią do 1/8 finału.
W lidze w sezonie 2006/2007 wywalczył z Ajaksem wicemistrzostwo oraz zdobył Puchar Holandii. Natomiast w czerwcu 2007 z kadrą U-21 został Mistrzem Europy U-21.

</doc>
<doc id="320726" url="https://pl.wikipedia.org/wiki?curid=320726" title="Karel De Gucht">
Karel De Gucht

Karel Lodewijk Georgette Emmerence De Gucht (ur. 27 stycznia 1954 w Overmere) – belgijski i flamandzki polityk, w latach 2004–2009 minister spraw zagranicznych, komisarz ds. handlu w Komisji Europejskiej pod przewodnictwem José Barroso.
Życiorys.
Ukończył w 1976 studia prawnicze na Vrije Universiteit Brussel. Prowadził na tej uczelni wykłady z zakresu prawa europejskiego, praktykował też w zawodzie prawnika. Od drugiej połowy lat 70. powoływany w skład władz flamandzkich partii liberalnych – Partii na rzecz Wolności i Postępu (PVV), przekształconej w 1992 w ugrupowanie pod nazwą Flamandzcy Liberałowie i Demokraci (VLD). Był m.in. przewodniczącym organizacji młodzieżowych i studenckich (1975–1979), wiceprzewodniczącym PVV (1985–1988) i przewodniczącym VLD (1999–2004).
Przez wiele lat był związany z samorządem jako członek władz miejskich Lebbeke ds. finansów (1983–1988), radny (1989–2009) i przewodniczący rady miejskiej oraz burmistrz (od 2006) w Berlare.
W latach 1980–1994 był posłem do Parlamentu Europejskiego, w którym m.in. pełnił funkcję zastępcy przewodniczącego frakcji liberalnej. Sprawował także mandat parlamentarzysty w Belgii w Senacie (1994–1995) i Parlamencie Flamandzkim (1995–2003). W 2003 i 2007 był wybierany do federalnej Izby Reprezentantów.
18 lipca 2004 został mianowany ministrem spraw zagranicznych w rządzie Guya Verhofstadta. Tożsame stanowisko powierzali mu w swoich gabinetach Yves Leterme i Herman Van Rompuy. W 2006 sprawował funkcję przewodniczącego OBWE. 17 lipca 2009 odszedł z rządu, zastępując Louisa Michela na stanowisku komisarza ds. rozwoju i pomocy humanitarnej w Komisji Europejskiej José Manuela Barroso. W drugiej KE tegoż przewodniczącego został komisarzem ds. handlu, stanowisko to objął w lutym 2010 i pełnił do końca kadencji w 2014.
Uhonorowany tytułem ministra stanu (2002). W 2004 przez prezydenta Aleksandera Kwaśniewskiego został odznaczony Krzyżem Wielkim Orderu Zasługi Rzeczypospolitej Polskiej.

</doc>
<doc id="320729" url="https://pl.wikipedia.org/wiki?curid=320729" title="Estadio Alberto J. Armando">
Estadio Alberto J. Armando

Estadio Alberto J. Armando (dawniej zwany Estadio Camilo Cichero) – stadion piłkarski w Buenos Aires, położony w portowej dzielnicy La Boca, na którym swoje mecze rozgrywa klub Boca Juniors. Znany głównie jako "La Bombonera" (bombonierka) ze względu na swój prostokątny kształt.
Autorem projektu stadionu był inżynier Jose L. Delpini, zaś jego uroczyste otwarcie miało miejsce 25 maja 1940. Pierwszym meczem rozegranym na tym stadionie był mecz pomiędzy Boca Juniors i San Lorenzo. Po rekonstrukcji w 1995-1996 roku stadion liczy 57 395 miejsc, zaś obecną nazwę otrzymał 27 grudnia 2000 roku. Nazwa stadionu pochodzi od byłego prezydenta klubu który obiecał rekonstrukcje stadionu kiedy został wybrany, jednakże plany rekonstrukcji były opóźniane ze względu na polityczną i ekonomiczną sytuacje w kraju.
Spośród 57 395 miejsc 37 538 to miejsca siedzące, a pozostałe 17 077 stojące. Na terenie stadionu znajduje się również muzeum – Museo de la Pasion Boquenese otwarte w 2001 roku.

</doc>
<doc id="320731" url="https://pl.wikipedia.org/wiki?curid=320731" title="Jerzy Starościak">
Jerzy Starościak

Jerzy Zdzisław Starościak (ur. 18 stycznia 1914 w Jurkowie, zm. 7 października 1974 w Warszawie) – polski prawnik, specjalista z zakresu prawa i postępowania administracyjnego, poseł na Sejm PRL VI kadencji.
Życiorys.
Urodził się w rodzinie nauczycielskiej, jako syn Stanisława i Julii z Krzyszkowskich. W 1932 ukończył Gimnazjum im. Adama Mickiewicza w Wilnie, w 1936 – Uniwersytet Stefana Batorego. W tej uczelni zdobył stopień doktora w kwietniu 1939 (na podstawie rozprawy pt. "Tradycje polskiego samorządu", której promotorem był prof. Jerzy Panejko). Habilitację uzyskał już natomiast na Uniwersytecie Warszawskim – w 1948.
W czasie II wojny światowej przebywał w Wilnie, gdzie był zatrudniony jako pracownik umysłowy, robotnik i ekspedient.
Od lutego 1945 do 1958 pracował w Warszawie w Biurze Krajowej Rady Narodowej, przekształconym następnie w Kancelarię Rady Państwa i zajmował się sprawami rad narodowych.
Równolegle w latach 1945–1947 pracował na Wydziale Prawa Uniwersytetu Warszawskiego jako asystent-wolontariusz. Od 1947 adiunkt w Akademii Nauk Politycznych (przemianowanej na Szkołę Główną Służby Zagranicznej). Od 1950 ponownie na Uniwersytecie Warszawskim jako profesor nadzwyczajny, od 1958 jako profesor zwyczajny.
We wrześniu 1960 objął kierownictwo Katedry Prawa Administracyjnego, zastępując odchodzącego na emeryturę prof. Maurycego Jaroszyńskiego. Funkcję tę sprawował do maja 1969.
W latach 1962–1966 pracował także w Instytucie Nauk Prawnych Polskiej Akademii Nauk, od 1964 jako wicedyrektor. Członek i zastępca przewodniczącego Komitetu Nauk Prawnych PAN.
Od października 1967 pełnił funkcję dyrektora utworzonego wtedy Instytutu Administracji UW (przemianowanego w 1968 na Instytut Administracji i Zarządzania), w którym istniały dwie katedry: prawa administracyjnego i administracji gospodarczej. Zrezygnował z tej funkcji w 1972 (prawdopodobnie w związku z wyborem na posła na Sejm).
W czerwcu 1974 otrzymał nominację na kierownika Zakładu Porównawczego Prawa Administracyjnego i Nauki Administracji i Zarządzania UW, jednakże z powodu choroby nie objął tego stanowiska.
W obszernym dorobku naukowym (ok. 30 książek i ok. 150 artykułów) ważne miejsce zajmują prace dotyczące umacniania praworządności, m.in. "Podstawowe zagadnienia postępowania administracyjnego" (wraz z E. Iserzonem i W. Dawidowiczem, 1955), "Kodeks postępowania administracyjnego. Komentarz, teksty, wzory i formularze" (wraz z E. Iserzonem, 1961, 1964, 1965 i 1970), "Podstawy prawne działania administracji. Źródła prawa administracyjnego" (1973), "Funkcjonowanie administracji w świetle orzecznictwa" (wraz z J. Łętowskim, 4 t., 1967–74).
Ponadto był autorem podręczników, m.in.: "Zarys administracji" (1966, 1971), "Prawo administracyjne w zarysie" (wraz z E. Iserzonem, 1959, 1963, 1965, 1966), "Prawo administracyjne" (1969, 1971, 1975, 1977, 1978). Inicjator 4-tomowej pracy "System prawa administracyjnego" (1977–1980).
Współautor – wraz z Emanuelem Iserzonem – obowiązującej nadal ustawy z 14 czerwca 1960 – Kodeks postępowania administracyjnego, którą prof. Franciszek Longchamps de Bérier określił jako „dzieło dojrzałej rozwagi politycznej i wysokiej kultury prawniczej”.
Działacz Zrzeszenia Prawników Polskich (członek od 1949), a także Stronnictwa Ludowego oraz Zjednoczonego Stronnictwa Ludowego. Od marca 1972 poseł na Sejm PRL VI kadencji z okręgu gdańskiego.
Został pochowany na cmentarzu Powązkowskim (kwatera 33-4-16). Odznaczony m.in. Krzyżami: Kawalerskim (1947), Oficerskim i Komandorskim Orderu Odrodzenia Polski, Orderem Sztandaru Pracy II klasy, a także Złotym Krzyżem Zasługi (1946) i Medalem 10-lecia Polski Ludowej (1955).
Od 1941 był żonaty z Jadwigą Biuszelówną, lekarzem pediatrą. Miał dwóch synów: Bohdana – mikrobiologa (ur. 1947) oraz Stanisława (ur. 1950).

</doc>
<doc id="320732" url="https://pl.wikipedia.org/wiki?curid=320732" title="La Boca">
La Boca

La Boca – portowa dzielnica Buenos Aires, jedna z 47 dzielnic (barrios) stolicy Argentyny. Położona na południowy wschód od centrum miasta. Nazwę ("La Boca" – usta) zawdzięcza swemu położeniu u ujścia rzeki Riachuelo do rzeki La Plata.
W dzielnicy znajduje się siedziba jednego z najpopularniejszych klubów sportowych Argentyny – Boca Juniors, a także stadion La Bombonera.
Nagrywany był tam serial argentyński „Jesteś moim życiem” („Sos mi vida”), a także teledysk do piosenki z serialu Violetta „Si es por amor”.
Wizytówką turystyczną dzielnicy jest uliczka Caminito.
Położenie geograficzne.
Granicę wyznaczają ulice Regimiento de Patricios, aleja Martín García, aleja Paseo Colón, Brasil, la Dársena Sur i rzeka Riachuelo. Graniczy z dzielnicami, Barracas na zachodzie, San Telmo na północnym zachodzie i Puerto Madero na północnym wschodzie oraz Dock Sud i Avellaneda na południu.
Historia.
Przyjmuje się, że położenie La Boca odpowiada miejscu, w którym Pedo de Mendoza założył pierwszą osadę w roku 1536 (nazywała się ona Puerto de Nuestra Sen ora Santa Maria del Buen Aire, Port Najświętszej Marii Panny Dobrego Powietrza). W tym miejscu marynarze-kolonizatorzy zbudowali swoje pierwsze domy. Pierwsza kolonizacja nie przebiegła pomyślnie. W wyniku konfliktu z plemionami indiańskimi osada została spalona, a ziemie ponownie zajęte przez Indian. W czasach kolonialnych La Boca była zabudowana barakami dla czarnych niewolników. Po odzyskaniu niepodległości funkcjonowała jako solarnia wołowiny (która w ten sposób była konserwowana i przygotowana do eksportu) oraz opalania skóry.
W La Boca znajdował się główny port Buenos Aires, ale ze względu na płytkie wody nie mogły do niego zawijać ciężkie, dalekomorskie statki. W późniejszym czasie (dzięki propozycji Eduardo Madero) port został przeniesiony na północ. W XIX wieku dzielnicę tę zaczęli zasiedlać emigranci włoscy, głównie genueńczycy, którzy nadali jej obecny wygląd. Emigranci stworzyli zabudowę typu Conventillos. Domy były malowane farbami pozostałymi z malowania statków, każdy w innym kolorze. Z powodu powodzi domy były często budowane z blachy falistej i mocowane na palach.
Kamienice Conventillos wyróżniały się dużą liczbą małych pokoi zamieszkanych przez pojedyncze rodziny oraz kuchni i łazienki wspólnej dla wszystkich lokatorów. Charakterystyczne były także nieregularny dziedziniec oraz balkony, z których wchodziło się do mieszkań. Był to obszar malowniczej rozmaitości, na którym mieszały się różne kultury i osobistości jak strażacy, prostytutki, stręczyciele, pijacy, ekwilibryści i karły – uwiecznieni w rzeźbach na uliczce La Boca.
La Boca w roku 1870 miała swój charakterystyczny wygląd i w 1895 roku stała się drugą częścią stolicy. Zamieszkiwało ją 38000 mieszkańców z czego 17 tysięcy pochodziło z Argentyny, 14 tysięcy było Włochami, a pozostałą część stanowili Hiszpanie i inne narodowości.
Mieszkańców dzielnicy, podobnie jak obecnie drużynę piłkarską Boca Juniors, nazywa się Xeneizes (deformacja słowa „zeneixi” które oznacza genueńczyków w ich własnym dialekcie). Sama drużyna jest powodem dumy dla mieszkańców a jej kolory, żółty i granatowy stały się również kolorami całej dzielnicy.

</doc>
<doc id="320735" url="https://pl.wikipedia.org/wiki?curid=320735" title="Kraj Nadwiślański">
Kraj Nadwiślański

Kraj Nadwiślański (, "Priwislinskij kraj") – półoficjalna nazwa Królestwa Polskiego używana po zniesieniu przez władze Imperium Rosyjskiego jego autonomii instytucjonalnej. Nazwa ta nigdy nie zastąpiła całkowicie określenia Królestwo Polskie, lecz była stosowana obok niego.
W polskim piśmiennictwie historycznym spotyka się niekiedy termin „Kraj Przywiślański”, który jest rusycyzmem, kalką z języka rosyjskiego.
Rys historyczny.
Po upadku powstania styczniowego władze rosyjskie przystąpiły do likwidacji autonomii Królestwa. W 1866 przeprowadzono reorganizację administracji, tworząc 10 guberni bezpośrednio podporządkowanych władzom Imperium Rosyjskiego. W 1867 zniesiono autonomię instytucjonalną Królestwa Polskiego – zlikwidowano m.in. Radę Stanu i Radę Administracyjną. Wycofano też z użycia odrębny herb Królestwa, a polskiego orła pozostawiono tylko jako jeden z wielu elementów w herbie całego Imperium. W 1871 zaprzestano wydawania osobnego Dziennika Praw Królestwa Polskiego. Od 1874, po zniesieniu urzędu namiestnika królewskiego, obszar Królestwa Polskiego zaczęto również określać jako generał-gubernatorstwo warszawskie. Nazwa „Kraj Nadwiślański” miała jeszcze bardziej podkreślać zespolenie Królestwa z Imperium Rosyjskim.
Zakres użycia nazwy.
Określenie „Kraj Nadwiślański”, początkowo całkowicie potoczne, w latach 80. XIX wieku bez szczególnej podstawy prawnej zaczęło się pojawiać także w dokumentach oficjalnych.
Jako datę pierwszego pojawienia się tej nazwy w akcie urzędowym często podaje się rok 1888. W wydanym 11 czerwca "zdaniu Rady Państwa" pierwszy raz użyto określenia „gubernie Kraju Nadwiślańskiego”.
Jednak jeszcze wcześniej nazwy „Kraj Nadwiślański” użył car Aleksander III. 29 kwietnia 1883 imperator nadał Order Świętego Aleksandra Newskiego kuratorowi warszawskiego okręgu szkolnego, Aleksandrowi Apuchtinowi. W wydanym z tej okazji reskrypcie carskim pojawiło się określenie "Priwislinskij kraj".
Później nazwę „Kraj Nadwiślański” coraz częściej wprowadzano do oficjalnych dokumentów, czyniono to jednak niekonsekwentnie. Nazwa „Królestwo Polskie” nie została nigdy uchylona, władcy Rosji zachowali też w swojej tytulaturze tytuł „królów polskich” (carów polskich).
Oświata.
W 1897 41% mieszkańców Królestwa Polskiego umiało czytać i pisać przy średniej w Rosji europejskiej 30% (w guberni sankt-petersburskiej 62%, moskiewskiej 49%).

</doc>
<doc id="320739" url="https://pl.wikipedia.org/wiki?curid=320739" title="Jezioro Góreckie">
Jezioro Góreckie

Jezioro Góreckie – jezioro w woj. wielkopolskim, w pow. poznańskim, w gminie Stęszew, leżące na terenie Pojezierza Poznańskiego. Stanowi jeden z najcenniejszych obiektów przyrodniczych Wielkopolskiego Parku Narodowego oraz najpopularniejszy cel wycieczek turystycznych w Parku.
Opis ogólny.
Jest to jezioro rynnowe (jedno z trzech w rynnie górecko-budzyńskiej), położone w centralnej części Wielkopolskiego Parku Narodowego. Powstało w czasie recesji ostatniego lądolodu skandynawskiego, jak pokrył obszar Wielkopolski.
W systemie gospodarki wodnej jest jednolitą częścią wód powierzchniowych o kodzie PLLW10141 i typie 2a (jezioro o wysokiej zawartości wapnia, o małym wypływie zlewni, stratyfikowane) i leży na obszarze dorzecza Odry.
Linia brzegowa jest słabo rozwinięta, stoki strome, w około 60% porośnięte lasami, a zlewnia asymetryczna względem misy - rozciąga się przede wszystkim na północ i wschód od akwenu. Kształt jeziora przypomina literę "L" (w północnej części przebieg równoleżnikowy, w południowej południkowy). Na jeziorze znajdują się dwie wyspy: mniejsza Kopczysko i większa Wyspa Zamkowa, z ruinami romantycznego zamku Klaudyny Potockiej z Działyńskich.
Z jeziora wypływa okresowy strumień łączący Jezioro Góreckie z Jeziorem Dymaczewskim.
Akwen zasilany jest wodami opadowymi, wodami podziemnymi poziomu wodonośnego międzyglinowego górnego i poziomu wodonośnego wielkopolskiej doliny kopalnej (dominuje to trzecie źródło).
Dane morfometryczne.
Powierzchnia zwierciadła wody według różnych źródeł wynosi od 92,0 ha do 104,1 ha.
Zwierciadło wody położone jest na wysokości 64,9 m n.p.m. lub 66,3 m n.p.m. Średnia głębokość jeziora wynosi 9,0 m, natomiast głębokość maksymalna 17,2 m. Długość linii brzegowej to 8300 m.
Naturalna płycizna, która przebiega w poprzek misy jeziornej na wysokości Wyspy Zamkowej, dzieli akwen na dwa baseny - południowy i północno-zachodni. Południowy charakteryzuje się brzegami o stromych spadach i większą głębokością, która na prawie ⅓ obszaru waha się w granicach od 10 do 15 m (istnieją tu dwa siedemnastometrowe głęboczki). Basen północno-zachodni jest natomiast znacznie bardziej płytki (średnia głębokość waha między 5, a 10 m przy maksymalnej 12 m).
Przyroda.
Akwen jest przedmiotem licznych badań naukowych od 1928. W latach 1935-1938 badał go z użyciem krążka Secchiego prof. Gabriel Brzęk. Badania czystości wód w latach 1974-1975, przeprowadził zespół kierowany przez Izabelę Dąmbską, a w latach 1992-1993 zespół Jerzego Zerbego. W 1995, w związku z pogarszającym się stanem wód, wprowadzono całkowity zakaz kąpieli w jeziorze. Część Jeziora Góreckiego stanowi obszar ochrony ścisłej. W oparciu o badania przeprowadzone w 2005 wody jeziora zaliczono do III klasy czystości. Na podstawie badań z roku 2013 stan ekologiczny wód jeziora sklasyfikowano jako słaby, o czym zadecydowała IV klasa fitoplanktonu. Stan makrofitów był wówczas umiarkowany, a normy dobrego stanu przekraczała m.in. zawartość azotu całkowitego. W tym samym roku żadna z badanych substancji priorytetowych nie przekroczyła norm dobrego stanu chemicznego. Od grudnia 2009 na jeziorze pracuje aerator pulweryzacyjny z napędem wietrznym.
W obrębie roślin wodnych i szuwaru wyróżniono jedenaście zbiorowisk roślinnych w randze zespołu, reprezentujących dwie klasy fitosocjologiczne: "Potametea" i "Phragmitetea australis". Na łąkach zachodniego brzegu odkryto w latach 50. XX wieku stanowisko ślimaka – "Truncatellina costulata" (poczwarówka żeberkowana). Było to jego jedyne stanowisko w okolicach Poznania. Wyginęła doszczętnie (przed 1955) kaldezja dziewięciornikowata, występująca w strefie brzegowej akwenu. W wodach jeziora wykryto natomiast rzadkie rdestnice – włosowatą i nitkowatą, jak również makroglon – "Lychnothamnus barbatus". 
W 2007 stwierdzono w akwenie wysokie wartości koncentracji chlorofilu-a (11,30-72,22 µg dm-3) oraz biomasy fitoplanktonu (1,90-36,50 mg dm-3). Zbiorowisko fitoplanktonu było wówczas zdominowane przez sinice, a w szczególności przez "Aphanizomenon flos-aquae", "Planktothrix agardhii", "Pseudanabaena limnetica" i "Limnothrix redekei". Inne wykryte w jeziorze gatunki sinic to "Anabaena flos-aquae" i "Limnothrix redekei". Żyją tu też m.in. zielenice: "Elakatothrix spirochroma ", "Chlamydomonas globosa", "Oocystis lacustris", "Treubaria triappendiculata", "Oocystis rhomboides", "Monoraphidium contortum", złotowiciowce "Erkenia subaequiciliata", kryptofity: "Cryptomonas marssonii", "Cryptomonas reflexa", "Rhodomonas minuta", "Cryptomonas rostrata", "Chroomonas acuta" i bruzdnice: "Peridiniopsis berolinense" i "Peridiniopsis polonicum". W wodach jeziora odkryto bakteriofaga ΦAGATE infekującego bakterie "Bacillus pumilus", który okazał się być przedstawicielem nowego, nie znanego wcześniej gatunku.
Badania roślinności wodnej i szuwarowej wykazały wysoki poziom trofii wód jeziora.
Na brzegach akwenu rośnie kilka drzew pomnikowych, zwłaszcza od strony Jezior. Na brzegu południowo-zachodnim (tzw. Ogrodowiec) rośnie dąb szypułkowy o dwóch zrośniętych gałęziami pniach (obwody 530 i 360 cm). 
W okresie jesiennych przelotów ptactwa, akwen gromadzi tysiące osobników gęgawy, nurogęsi, gęsi zbożowej i białoczelnej.
Otoczenie i turystyka.
Nad jeziorem lub w bezpośrednim jego otoczeniu znajdują się: Muzeum Przyrodnicze Wielkopolskiego Parku Narodowego, Głaz Izabeli Dąmbskiej, Stacja Ekologiczna UAM, Głaz Franciszka Jaśkowiaka i obszar ochrony ścisłej Grabina. Wzdłuż południowego i północno-wschodniego brzegu prowadzi czerwony szlak pieszy nr 186 z Osowej Góry do Puszczykówka.

</doc>
<doc id="320741" url="https://pl.wikipedia.org/wiki?curid=320741" title="Walec (maszyna)">
Walec (maszyna)

Walec – maszyna lub część maszyny służąca do walcowania (np. część walcarki) lub zagęszczania (np. walec budowlany).
Walec budowlany to maszyna do zagęszczania gruntów w robotach ziemnych lub zagęszczania mas nawierzchniowych przy budowie dróg, poprzez nacisk sztywnych lub podatnych kół-wałów podczas jazdy.
Podział.
Dodatkowo w walcach jako osprzęt wspomagający stosuje się czasem lemiesz. W starszych rozwiązaniach stosowano zrywaki.

</doc>
<doc id="320742" url="https://pl.wikipedia.org/wiki?curid=320742" title="Ramanand Sagar">
Ramanand Sagar

Ramanand Sagar (ur. 29 grudnia 1917 w Lahaur, Pendżab, zm. 12 grudnia 2005 w Bombaju), indyjski reżyser i producent filmowy, autor scenariuszy.
Karierę reżyserską rozpoczął od filmu niemego "Raiders of the Rail Road" (1936). W 1950 założył firmę producencką Sagar Art Corporation. Był reżyserem i producentem ponad 50 filmów, m.in. "Aur Insan Mar Gaya", "Insaniyat", "Kohinoor", "Pegaam", "Ghunghat", "Zindagi", "Lalkar", "Arzoo", "Geet", "Bagavat". Za film "Aankhen" (1968) otrzymał nagrodę dla najlepszego reżysera indyjskiego Filmfare. Reżyserował indyjski serial "Ramayana" (1986-1988, 78 odcinków). Poza reżyserią i produkcją "Ramayany" i "Aankhen" był także autorem scenariusza obu filmów.
Był żonaty, miał sześcioro dzieci (pięciu synów i córkę). Jego wnuk Amrit Sagar zadebiutował jako reżyser filmem o jeńcach wojennych - "1971".

</doc>
<doc id="320745" url="https://pl.wikipedia.org/wiki?curid=320745" title="Middlesex (powieść)">
Middlesex (powieść)

Middlesex – wydana w 2002 druga powieść autorstwa Jeffreya Eugenidesa. Eugenides otrzymał za nią Nagrodę Pulitzera.
W Polsce powieść została wydana przez wydawnictwo Sonia Draga w roku 2004, w tłumaczeniu Witolda Kurylaka.

</doc>
<doc id="320746" url="https://pl.wikipedia.org/wiki?curid=320746" title="Klaudyna Potocka">
Klaudyna Potocka

Klaudyna Potocka, z domu Działyńska (ur. 27 sierpnia 1801 na zamku w Kórniku, zm. 8 czerwca 1836 w Genewie) – polska szlachcianka, patriotka, zasłużyła się m.in. pomocą rannym w czasie powstania listopadowego 
Życiorys.
Córka Ksawerego Działyńskiego (senatora-wojewody Księstwa Warszawskiego i Królestwa Kongresowego), siostra Tytusa Działyńskiego, żona Bernarda Potockiego – syna pisarza Jana Potockiego, autora "Rękopisu znalezionego w Saragossie", przyjaciółka Emilii Sczanieckiej.
Pochodziła z zasłużonej dla kraju rodziny Działyńskich. Jej ojciec Ksawery Szymon Działyński, razem z bratem Ignacym, należał do aktywnych uczestników prac Sejmu Czteroletniego i twórców Konstytucji 3 maja. Po śmierci ojca, matka Klaudyny odbyła z nią podróż do Warszawy, Wiednia i Paryża. Tam Klaudyna pobierała lekcje gry na fortepianie, dykcji, tańca, rysunków u znanych mistrzów. W 1823 roku powróciła z matką do Konarzewa, gdzie 25 września 1825 poślubiła Andrzeja Bernarda Potockiego. Zmarła 8 czerwca 1836 z powodu powikłań chorób płuc i serca, będąc w siódmym miesiącu ciąży.
Zasłużyła się swą pełną poświęcenia pracą nad pielęgnowaniem rannych w dobie powstania listopadowego. Po jego upadku osiedliła się w Dreźnie, gdzie spieniężywszy swe klejnoty, niosła pomoc emigrantom. Tam nawiązała bliski kontakt z Mickiewiczem, Polem, Odyńcem, Garczyńskim, którego pielęgnowała następnie w chorobie. Dzięki zapisanym przez nią funduszom powstała w Paryżu instytucja dobroczynna „Czci i chleba” roztaczająca opiekę nad emigrantami.
Właścicielka Wyspy Zamkowej na Jeziorze Góreckim wraz z romantycznym zamkiem. Utrzymywała Schronisko Polskie w Dreźnie, wspomagała prasę emigracyjną.
Została pochowana na cmentarzu w Montmorency koło Paryża.
W 1984 została odznaczona pośmiertnie Gwiazdą Wytrwałości – odznaczeniem prywatnym nadawanym przez bliżej nieokreśloną kapitułę.

</doc>
<doc id="320748" url="https://pl.wikipedia.org/wiki?curid=320748" title="Przechodzenie drzewa">
Przechodzenie drzewa

Przechodzenie drzewa (pot. "przechodzenie po drzewie") – proces odwiedzania wszystkich węzłów drzewa.
Sposoby przechodzenia drzewa binarnego.
Wyróżnia się 3 sposoby rekursywnego przejścia drzewa binarnego:
gdzie: Visit – „odwiedź” węzeł, Left – przejdź lewe poddrzewo, Right – przejdź prawe poddrzewo.
W przypadku gdy dane drzewo jest binarnym drzewem AST przejścia określa się również:
Niniejsze algorytmy rekurencyjne działają na drzewie binarnym:
PRE-ORDER(wierzchołek_v)
 wypisz wierzchołek_v.wartość
 jeżeli wierzchołek_v.lewy_syn != null to PRE-ORDER(wierzchołek_v.lewy_syn)
 jeżeli wierzchołek_v.prawy_syn != null to PRE-ORDER(wierzchołek_v.prawy_syn)
Działanie jest wykonywane najpierw na rodzicu, następnie na synach.
IN-ORDER(wierzchołek_v)
 jeżeli wierzchołek_v.lewy_syn != null to IN-ORDER(wierzchołek_v.lewy_syn)
 wypisz wierzchołek_v.wartość
 jeżeli wierzchołek_v.prawy_syn != null to IN-ORDER(wierzchołek_v.prawy_syn)
Najpierw wykonywane jest działanie na jednym z synów, następnie na rodzicu i na końcu na drugim synu. Przechodząc w ten sposób drzewo poszukiwań binarnych, otrzymuje się posortowane wartości wszystkich węzłów. Dzieje się tak dlatego, że w drzewie poszukiwań binarnych wartości lewego syna węzła "n" oraz wszystkich jego potomków są mniejsze od wartości "n", a wartości prawego syna i jego potomków większe od wartości "n".
POST-ORDER(wierzchołek_v)
 jeżeli wierzchołek_v.lewy_syn != null to POST-ORDER(wierzchołek_v.lewy_syn)
 jeżeli wierzchołek_v.prawy_syn != null to POST-ORDER(wierzchołek_v.prawy_syn)
 wypisz wierzchołek_v.wartość
Działanie jest wykonywane najpierw na wszystkich synach, na końcu na rodzicu.
Sposoby przechodzenia dowolnego drzewa.
Następujące algorytmy działają na ogólnym drzewie, którego każdy wierzchołek może mieć dowolnie wiele synów:
 PRE-ORDER(wierzchołek_v)
 wypisz wierzchołek_v.wartość
 dla każdego wierzchołka w będącego synem wierzchołka_v:
 PRE-ORDER(w)
 POST-ORDER(wierzchołek_v)
 dla każdego wierzchołka w będącego synem wierzchołka_v:
 POST-ORDER(w)
 wypisz wierzchołek_v.wartość
Przykład.
W tym drzewie binarnym podstawowe algorytmy odwiedzają węzły w następującej kolejności:
Przykład przejścia binarnego drzewa AST opisującego wyrażenie arytmetyczne.
in-order - notacja wrostkowa.
 (1*(2-3))+(4+5)
Notacja wrostkowa wymaga nawiasów do zdefiniowania kolejności wykonywania operacji.
Część nawiasów z powyższego zapisu może zostać opuszczona bez uszczerbku dla wyniku wyrażenia arytmetycznego.
Jednak po usunięciu nadmiarowych (z punktu widzenia poprawności wyniku) nawiasów zapis przestanie być wzajemnie jednoznaczny z przytoczonym drzewem.
Konkretniej: z przytoczonego drzewa wynika, że operacja "+(4,5)" powinna zostać wykonana przed "+" z korzenia. Po opuszczeniu nawiasów powstałaby dowolność w kolejności wykonywania "+" i z zapisu bez 'nadmiarowych' nawiasów byłoby możliwe wyprowadznie więcej niż jednego drzewa. Inaczej: z łączności dodawania wynika, że na drzewie składniowym dopuszczalne są obroty operacji "+" względem siebie.
pre-order - notacja polska.
 + * 1 - 2 3 + 4 5
lub nawiązując do języków programowania:
 plus(razy(1,minus(2,3)),plus(4,5))
post-order - odwrotna notacja polska (RPN).
 1 2 3 - * 4 5 + +
W latach 70. kalkulatory RPN były popularne w kręgach finansowych.
Obliczenia z wykorzystaniem RPN używają stosu.
Współcześnie powyższe wyrażenie może zostać wykonane przy pomocy kalkulatora dc.
$ dc
1 2 3 - * 4 5 + +
p
8
Komenda "p" zwraca wartość na wierzchołku stosu, czyli w tym przypadku ostateczny wynik wyrażenia.
Levelorder.
Istnieje również metoda przechodzenia levelorder, która polega na odwiedzaniu wierzchołków kolejno według wzrastającego poziomu zagłębienia. Jest ona implementowana przy użyciu algorytmu przeszukiwania wszerz ("BFS"), np. z wykorzystaniem kolejki. W przykładowym drzewie powyżej metoda ta odwiedza węzły w kolejności:
LEVEL-ORDER(wierzchołek_v)
 utwórz kolejkę wierzchołków k
 wstaw wierzchołek_v do kolejki
 dopóki kolejka nie jest pusta:
 pobierz z kolejki wierzchołek w
 wypisz wierzchołek_w.wartość
 dla każdego wierzchołka u będącego potomkiem wierzchołka w:
 wstaw wierzchołek u do kolejki

</doc>
<doc id="320752" url="https://pl.wikipedia.org/wiki?curid=320752" title="Puenta">
Puenta

Puenta, pointa (fr. "point" = kropka) – zaskakujące sformułowanie podkreślające sens wypowiedzi lub utworu literackiego umieszczone na końcu.
Puenta jako zabieg formalny jest wykorzystywana w takich gatunkach literackich, jak epigramat, humoreska czy nowela. Była jednym z ważniejszych narzędzi stylistycznych w konceptystycznych utworach tworzonych w barokowych nurtach gongoryzmu czy marinizmu.

</doc>
<doc id="320753" url="https://pl.wikipedia.org/wiki?curid=320753" title="Hemocyjanina">
Hemocyjanina

Hemocyjaniny – barwniki krwi, metaloproteiny pełniące funkcję analogiczną do hemoglobiny; zamiast żelaza zawierające miedź.
Hemocyjaniny są szeroko rozpowszechnione u bezkręgowców, a zwłaszcza u mięczaków i stawonogów. Znajdują się w stanie rozpuszczonym w hemolimfie, a nie w komórkach krwi.
Cząsteczki hemocyjaniny nie zawierają grupy porfirynowej. Zamiast tego zawierają miedź, skompleksowaną resztami histydyny, dlatego jej połączenie z tlenem w procesie utlenowania objawia się intensywną, niebieską barwą (oksycyjanina). Wolna, odtleniona postać hemocyjaniny jest bezbarwna.
Budowa.
Hemocyjaniny występujące u mięczaków i u stawonogów, choć mają podobne właściwości i funkcje, znacznie różnią się budową i rozmiarami:
Różnice te sprawiają, że współcześnie klasyfikowane są jako odrębne białka. Podobieństwo między nimi występuje jedynie dla miejsca wiążącego tlen. W obu przypadkach zawiera ono sześć reszt histydyny i dwa atomy miedzi, wiążące tlen w postaci jonów . Wszystkie zawierają też dwie strefy wiązania tlenu, jedną znajdującą się bliżej końca N oraz drugą – bliżej końca C.

</doc>
<doc id="320755" url="https://pl.wikipedia.org/wiki?curid=320755" title="Kolinda Grabar-Kitarović">
Kolinda Grabar-Kitarović

Kolinda Grabar-Kitarović (ur. 29 kwietnia 1968 w Rijece) – chorwacka polityk i dyplomatka. Minister ds. europejskich (2003–2005) oraz minister spraw zagranicznych (2005–2008), w latach 2015–2020 prezydent Chorwacji.
Życiorys.
Przez część swojego dzieciństwa mieszkała i zdobywała wykształcenie w Stanach Zjednoczonych. Ukończyła tam Los Alamos High School w Nowym Meksyku, po czym rozpoczęła studia na Uniwersytecie w Zagrzebiu, które ukończyła w 1992. Kontynuowała swoją edukację, uzyskała magisterium w zakresie stosunków międzynarodowych i rozpoczęła studia doktoranckie.
Pracę zawodową podjęła w administracji państwowej. W 1992 została doradcą departamentu współpracy międzynarodowej przy chorwackim ministerstwie nauki i technologii. W 1993 została przeniesiona do ministerstwa spraw zagranicznych, pozostając na stanowisku doradcy. W 1995 mianowano ją na dyrektora departamentu ds. Ameryki Północnej, funkcję tę pełniła do 1997. Rozpoczęła wówczas pracę w ambasadzie Chorwacji w Kanadzie na stanowisku radcy dyplomatycznego, a od 1998 na stanowisku ministra-radcy. Powróciła do Chorwacji w 2000.
W 2001 została doradcą ministerialnym w resorcie spraw zagranicznych, którym pozostawała do 2003. W wyborach parlamentarnych w tym samym roku uzyskała mandat poselski do Zgromadzenia Chorwackiego z siódmego okręgu wyborczego, kandydując z ramienia Chorwackiej Wspólnoty Demokratycznej.
Weszła następnie w skład rządu, na czele którego stanął Ivo Sanader. 23 grudnia 2003 objęła urząd ministra ds. integracji europejskiej. Do jej zadań należało rozpoczęcie negocjacji akcesyjnych Chorwacji z Unią Europejską w 2004. 17 lutego 2005 przeszła na urząd ministra spraw zagranicznych, zastępując Miomira Žužula. Nadal zajmowała się również koordynowaniem negocjacji z UE. Po kolejnych wyborach parlamentarnych na stanowisku ministerialnym zastąpił ją Gordan Jandroković.
W latach 2008–2011 była ambasadorem nadzwyczajnym i pełnomocnym Chorwacji w Stanach Zjednoczonych. W 2011 została jednym z asystentów (zastępców) sekretarza generalnego NATO jako pierwsza kobieta na tym stanowisku.
W 2014 Kolinda Grabar-Kitarović została nominowana na kandydatkę w wyborach prezydenckich. Rekomendowała ją Chorwacka Wspólnota Demokratyczna, a poparło ją również sześć innych ugrupowań centroprawicy, m.in. Chorwacka Partia Prawa dr. Ante Starčevicia, Chorwacka Partia Chłopska i Chorwacka Partia Socjalliberalna. W pierwszej turze z 28 grudnia 2014 otrzymała 37,2% głosów. Przeszła do drugiej tury, w której jej konkurentem został ubiegający się o reelekcję Ivo Josipović, zwycięzca pierwszej tury z wynikiem 38,5%. W głosowaniu z 11 stycznia 2015 kandydatka centroprawicy pokonała dotychczasowego prezydenta, otrzymując około 50,7% głosów.
Urząd prezydenta Chorwacji objęła 18 lutego 2015. Uroczyste zaprzysiężenie odbyło się kilka dni wcześniej na placu Świętego Marka w Zagrzebiu w obecności członków Sądu Konstytucyjnego.
W 2019 ubiegała się o reelekcję w kolejnych wyborach prezydenckich. W pierwszej turze głosowania, która odbyła się 22 grudnia 2019, zajęła 2. miejsce z wynikiem 26,7% głosów. Przeszła do drugiej tury z reprezentującym SDP byłym premierem Zoranem Milanoviciem, którego poparło 29,6% głosujących. W drugiej turze wyborów, która miała miejsce 5 stycznia 2020, przegrała ze swoim konkurentem, zdobywając 47,3% głosów. Zakończyła urzędowanie 18 lutego 2020.
Życie prywatne.
Kolinda Grabar-Kitarović jest mężatką, ma dwoje dzieci. Deklaruje znajomość języków angielskiego, hiszpańskiego oraz portugalskiego. Ponadto biernie zna niemiecki, włoski i francuski.

</doc>
<doc id="320756" url="https://pl.wikipedia.org/wiki?curid=320756" title="Cima da Conegliano">
Cima da Conegliano

Cima de Conegliano (ur. jako Giovanni Battista Cima 1459/1460, zm. 1517/1518) – włoski malarz z okresu renesansu. W swoich obrazach ołtarzowych, Madonnach i scenach z Ewangelii nawiązuje do stylu Giovanniego Belliniego.

</doc>
<doc id="320757" url="https://pl.wikipedia.org/wiki?curid=320757" title="Kolinda Grabar-Kitarovic">
Kolinda Grabar-Kitarovic



</doc>
<doc id="320761" url="https://pl.wikipedia.org/wiki?curid=320761" title="Dzielnica XV Mistrzejowice">
Dzielnica XV Mistrzejowice

Dzielnica XV Mistrzejowice – dzielnica samorządowa jednostka pomocnicza gminy miejskiej Kraków. Do 27 maja 1991 r. wchodziła w skład dzielnicy administracyjnej Nowa Huta, kiedy to w miejsce 4 dzielnic administracyjnych Rada Miasta Krakowa powołała 18 dzielnic samorządowych.
Ludność.
W ostatnich latach liczba ludności systematycznie spada.
Historia.
Dzielnicę XV tworzą tereny dawnych wsi położonych nad Dłubnią: Mistrzejowic (przyłączonych w 1951 r.), części Batowic (przyłączonych w 1973 r.) i Dziekanowic (przyłączonych w 1986 r.).
Na przełomie lat sześćdziesiątych i siedemdziesiątych na terenie dzielnicy zaczęły powstawać nowe osiedla mieszkaniowe: Osiedle Tysiąclecia i Złotego Wieku, a następnie osiedla Piastów i Bohaterów Września. Pierwotnie osiedla te miały nosić nazwy kolejnych czterech pór roku. Projektantem całego założenia urbanistycznego jest Witold Cęckiewicz.
Współcześnie.
Ważniejsze obiekty w Dzielnicy XV:
Sport.
Park Wodny
Dwa Ogniska Towarzystwa Krzewienia Kultury Fizycznej:

</doc>
<doc id="320762" url="https://pl.wikipedia.org/wiki?curid=320762" title="John Heitinga">
John Heitinga

John Gijsbert Alan Heitinga (wym. ; ur. 15 listopada 1983 w Alphen aan den Rijn) – holenderski piłkarz grający na pozycji środkowego lub prawego obrońcy.
Kariera klubowa.
Heitinga już jako dziecko trafił do słynnej piłkarskiej szkółki Ajaksu Amsterdam. Do kadry pierwszego zespołu trafił w wieku niespełna 18 lat. 26 sierpnia 2001 roku miał miejsce debiut Heitingi w Eredivisie. W 69 minucie wygranego 2-1 meczu z Feyenoordem Heitinga zastąpił Gruzina Szotę Arweładze. Wtedy to zaczął grywać coraz więcej i ostatecznie sezon 2001–2002 zakończył na 15 występach oraz zdobyciu pierwszego w karierze mistrzostwa Holandii. Następny sezon był o wiele gorszy Heitinga odniósł poważną kontuzję, efektem czego był tylko 1 występ w Eredivisie. Natomiast w sezonie 2003–2004 stał się czołową postacią środka obrony Ajaksu rozgrywając 26 meczów i strzelając 3 gole. Z Ajaksem zdobył swój drugi i na razie ostatni tytuł mistrzowski. Natomiast w 2005 i 2007 roku wywalczył wicemistrzostwo Holandii oraz zdobył Puchar Holandii.
Latem 2008 Heitinga przeszedł do hiszpańskiego Atlético Madryt za sumę 10 milionów euro. Latem 2009 roku w ostatni dzień okienka transferowego Jonny przeszedł z Atletico Madryt do Evertonu za 6 milionów euro podpisując 5-letnią umowę z ekipą z Goodison Park. 31 stycznia 2014 roku został zawodnikiem Fulham, na zasadzie wolnego transferu. W czerwcu 2014 przyszedł do drużyny z Bundesligi, Herthy Berlin. 25 czerwca 2015, po 7 latach wrócił do Ajaxu Amsterdam, podpisując roczną umowę.
Kariera reprezentacyjna.
W reprezentacji Holandii Heitinga zadebiutował za kadencji Dicka Advocaata. Miało to miejsce 18 lutego 2004 roku w wygranym 1-0 przez Holandię meczu z USA. Ten dobry sezon Heitingi został w pełni dostrzeżony przez selekcjonera i Heitinga zagrał z Holandią na Euro 2004, która awansowała do półfinału, przegrywając walkę o finał z reprezentacją Portugalii. Obecny selekcjoner reprezentacji Holandii Marco van Basten wiązał z Heitingą wielkie nadzieje na zdobycie medalu MŚ w 2006 w Niemczech, ale Holandia odpadła już w 1/8 finału po porażce z Portugalią. Na Mistrzostwach Świata w 2010 roku został srebrnym medalistą.

</doc>
<doc id="320764" url="https://pl.wikipedia.org/wiki?curid=320764" title="Karl-Heinz Gerstner">
Karl-Heinz Gerstner

Karl-Heinz Gerstner (ur. 15 listopada 1912 w Berlinie, zm. 14 grudnia 2005 w Kleinmachnow koło Poczdamu), dziennikarz niemiecki (NRD).
W latach 1931-1935 studiował prawo w Berlinie, w 1937 obronił doktorat na uniwersytecie w Erlangen. Pracował następnie w dyplomacji, m.in. w ambasadzie w Paryżu, gdzie podjął współpracę z ruchem oporu. W 1945 pełnił funkcję zastępcy burmistrza dzielnicy Berlina Wilmersdorf.
Zajął się następnie pracą dziennikarską. Był od 1948 publicystą ekonomicznym Berliner Zeitung, potem redaktorem naczelnym. W latach 1955-1988 prowadził programy ekonomiczne w radiu, komentując wydarzenia tygodnia. Największą popularność przyniósł mu program telewizyjny "Prisma", który prowadził w telewizji państwowej Deutscher Fernsehfunk w latach 1965-1978. Odznaczony Orderem Zasług dla Ojczyzny.
Przeszedł na emeryturę w 1989, w 1999 opublikował autobiografię "Sachlich, kritisch, optimistisch". Jego córką jest dziennikarka .

</doc>
<doc id="320767" url="https://pl.wikipedia.org/wiki?curid=320767" title="Oczlik">
Oczlik

Oczlik ("Cyclops") – rodzaj skorupiaków z rodziny Cyclopidae.
Nazwa ich pochodzi od mitycznego Cyklopa, ponieważ posiadają one jedno duże oko. Ciało długości od 0,5 do 5 mm składa się z głowotułowia i segmentowanego odwłoka. Na głowie posiada oko naupliusowe i 2 pary czułków 8-17 członowe, które są narządem ruchu. Poruszają się skokowo poprzez uderzenia czułków, nie posiadają serca. Na tułowiu występuje 5 par dwu gałęziastych odnóży zakończonych szczecinkami. Odwłok kończy się widełkami. Samice noszą dwa pakiety jaj umieszczone w symetrycznie położonych workach. Oczliki występują w dużych ilościach w planktonie, są pokarmem dla ryb (głównie narybku).
Preferują wody stojące, płycizny przy brzegach rzek, zarośnięte zbiorniki wodne, można je licznie spotkać nawet w długo niewysychających kałużach, mogą przetrwać suszę co sprzyja dużym możliwościom rozprzestrzeniania.
Większa część oczlików są to formy żyjące wolno, ale pojedyncze gatunki są półpasożytami lub pasożytami np. ergazyloza.
Żywią się resztkami roślin, mniejszymi organizmami, oraz padliną, bywa że ich pokarmem jest tkanka przyranna na ciałach większych zwierząt.
Występuje w planktonie pod samą powierzchnią wody.
W polskich wodach słodkich powszechnie występują "Cyclops strenuus" i "Cyclops abyssorum".
W akwarystyce wykorzystywane jako pokarm dla ryb (żywe lub mrożone).

</doc>
<doc id="320770" url="https://pl.wikipedia.org/wiki?curid=320770" title="Michel Barnier">
Michel Barnier

Michel Barnier (ur. 9 stycznia 1951 w La Tronche) – francuski polityk, były minister rolnictwa oraz minister spraw zagranicznych, parlamentarzysta krajowy i europejski, członek Komisji Europejskiej (1999–2004, 2010–2014).
Życiorys.
W 1972 ukończył studia w "École supérieure de commerce de Paris". Działacz ugrupowań gaullistowskich (UDR i RPR). Z drugą z tych partii w 2002 dołączył do UMP, którą w 2015 przekształcono w Republikanów.
W 1973 został po raz pierwszy radnym departamentu Sabaudia, w radzie generalnej zasiadał do 1999, pełniąc od 1982 funkcję jej przewodniczącego. Od 1978 do 1993 sprawował mandaty posła do Zgromadzenia Narodowego. W 1992 jako współprzewodniczący Komitetu Organizacyjnego (wraz z Jeanem-Claude'em Killym) zajmował się przygotowaniem Zimowych Igrzysk Olimpijskich w Albertville.
W latach 1993–1995 sprawował urząd ministra środowiska w rządzie Édouarda Balladura, a od 1995 do 1997 ministra delegowanego ds. europejskich u Alaina Juppé. W 1999 został przedstawicielem Francji w Komisji Europejskiej kierowanej przez Romano Prodiego jako komisarz ds. polityki regionalnej.
31 marca 2004 mianowano go ministrem spraw zagranicznych w gabinecie Jean-Pierre’a Raffarina. Pełnił tę funkcję do 5 czerwca 2005. 19 czerwca 2007 powrócił w skład rady ministrów, kiedy to został powołany na urząd ministra rolnictwa w drugim rządzie François Fillona. W 2009 został wybrany na posła do Parlamentu Europejskiego, w związku z czym 23 czerwca tego samego roku odszedł z rządu.
W drugiej Komisji Europejskiej z José Manuelem Barroso na czele pełnił funkcję komisarza ds. rynku wewnętrznego i usług. Urzędowanie rozpoczął w lutym 2010, rezygnując z mandatu w PE. Funkcję tę pełnił do końca kadencji KE w 2014.
W 2016 z ramienia Komisji Europejskiej został głównym negocjatorem do spraw związanych z opuszczeniem UE przez Wielką Brytanię. W grudniu 2021 bez powodzenia ubiegał się nominację prezydencką w zorganizowanych przez Republikanów prawyborach, przegrywając w pierwszej turze, po której wsparł kandydaturę Valérie Pécresse.
Odznaczenia.
Oficer Legii Honorowej. Odznaczony również m.in. Krzyżem Komandorskim Orderu Zasługi Rzeczypospolitej Polskiej.
Życie prywatne.
Michel Barnier jest żonaty, ma trójkę dzieci.

</doc>
<doc id="320771" url="https://pl.wikipedia.org/wiki?curid=320771" title="Rio Branco (Brazylia)">
Rio Branco (Brazylia)

Rio Branco (wym. ) – miasto w Brazylii, stolica stanu Acre; leży nad rzeką Acre. Stolica rzymskokatolickiej diecezji Rio Branco.
Miasto założono w 1882. W 2010 miasto liczyło 336 038 mieszkańców; dla porównania, w 1970 było ich około 84,3 tys. W Rio Branco od 22 listopada 1999 znajduje się lotnisko im. Plácido de Castro.
W mieście rozwinął się przemysł drzewny oraz spożywczy.

</doc>
<doc id="320772" url="https://pl.wikipedia.org/wiki?curid=320772" title="Karviná">
Karviná



</doc>
<doc id="320773" url="https://pl.wikipedia.org/wiki?curid=320773" title="Český Těšín">
Český Těšín



</doc>
<doc id="320778" url="https://pl.wikipedia.org/wiki?curid=320778" title="Dirk Kuijt">
Dirk Kuijt

Dirk Kuĳt (także Dirk Kuyt; wym. ; ur. 22 lipca 1980 w Katwĳk) – holenderski piłkarz występujący na pozycji pomocnika, choć w trakcie kariery występował także jako napastnik, a nawet, jak na 20. Mundialu w Brazylii, jako boczny obrońca. Reprezentant Holandii. Srebrny medalista Mistrzostw Świata 2010 oraz brązowy medalista Mistrzostw Świata 2014.
Kariera.
Kariera klubowa.
Kuĳt jest wychowankiem amatorskiego klubu z rodzinnej miejscowości, Quick Boys. W wieku 18 lat został zauważony przez pierwszoligowy FC Utrecht. W Eredivisie zadebiutował 30 sierpnia 1998 w meczu z SC Cambuur. W sezonie 2002/2003 zdobył 20 bramek, plasując się w tabeli strzelców tuż za Mateją Kežmanem. Zainteresowali się nim działacze Feyenoordu. Kuĳt, który dla FC Utrecht strzelił łącznie 51 goli w 161 meczach, odszedł w lecie 2003 roku do zespołu z Rotterdamu za sumę miliona euro. W pierwszym sezonie gry na De Kuip zdobył 20 bramek, by w następnym (2004/2005) zdobyć ich 29 i zdobyć tytuł króla strzelców Eredivisie. Pierwszego hat-tricka zdobył w wygranym 6:1 meczu z De Graafschap. Kuĳt ma również na koncie strzelone 4 gole w jednym meczu (przeciwko ADO Den Haag). W sierpniu 2006 roku został piłkarzem angielskiego Liverpool FC. Anglicy zapłacili za niego ok. 10 mln funtów. W sezonie 2011/2012 Kuĳt zdobył z drużyną klubową Puchar Ligi Angielskiej.
3 czerwca 2012 podpisał trzyletni kontrakt z tureckim Fenerbahçe SK. 22 maja 2013 zdobył Puchar Turcji. W następnym sezonie wywalczył z drużyną mistrzostwo Süper Lig, 19. w historii klubu. Od sezonu 2015/2016 ponownie gra w barwach holenderskiego Feyenoordu. W sezonie 2016/2017 zdobył z tym klubem Mistrzostwo Holandii. W mistrzowskim sezonie strzelił 12 bramek, w tym hat-tricka w decydującym o mistrzostwie, meczu ostatniej kolejki przeciwko Heraclesowi Almelo, a wraz z jego końcem, ogłosił zakończenie kariery.
Kariera reprezentacyjna.
3 września 2004 zadebiutował w reprezentacji Holandii. Miało to miejsce w Utrechcie, w wygranym 3:0 towarzyskim meczu przeciwko Liechtensteinowi. Pierwszego gola dla kadry zdobył 9 października 2004 w meczu przeciwko Macedonii (2:2). W 2006 roku został także powołany do 23-osobowej kadry na Mistrzostwa Świata w Niemczech. Tam wystąpił w 3 meczach swojej drużyny – w wygranym 1:0 meczu z Serbią i Czarnogórą, zremisowanym 0:0 z Argentyną oraz w meczu 1/8 finału, przegranym 0:1 z Portugalią. W 2008 roku wystąpił wraz z drużyną narodową na Euro 2008, gdzie zagrał w czterech spotkaniach. 2 lata później zaliczył 7 występów, strzelił 1 bramkę i zdobył wicemistrzostwo podczas Mistrzostw Świata w Południowej Afryce. W 2012 roku zaliczył 2 występy w fazie grupowej w czasie Euro 2012. Dirk Kuijt znalazł się w kadrze na MŚ rozgrywanych w Brazylii, gdzie reprezentacja Holandii zajęła 3. miejsce.
Statystyki.
Klubowe.
"Stan na 7 listopada 2015 roku."
Reprezentacyjne.
"Stan na 4 września 2014 roku".

</doc>
<doc id="320786" url="https://pl.wikipedia.org/wiki?curid=320786" title="Lebensraum">
Lebensraum

Lebensraum (z niem. przestrzeń życiowa) – niemieckie określenie wyrażające przekonanie że Niemcy są przeludnione, że Niemcom brakuje niezbędnej do życia przestrzeni, co jakoby usprawiedliwiać miało terytorialną ekspansję.
Doktryna ta zawierała koncepcje rasistowskie, nacjonalistyczne i szowinistyczne.
Ideologia.
Termin pojawił się w XIX w. (zwł. po 1870 r. w publicystyce uzasadniającej roszczenia terytorialne); Friedrich Ratzel wprowadził go do geografii politycznej, Karl Haushofer z uczniami nadali mu podstawowe znaczenie w geopolityce; szeroki rozgłos zyskał po 1926 r. dzięki powieści Hansa Grimma "Volk ohne Raum" (Naród bez przestrzeni).
Projekty i pierwsze programy osadnictwa Niemców na wschodzie kosztem wypędzeń rodzimej populacji rozpoczęto w Niemczech już podczas I wojny światowej (np. koncepcja "Mitteleuropa"). Później z idei "Lebensraum" naziści wywiedli jako cel zdobycie dla Rzeszy terenów po Ural, gdzie po zwycięskiej wojnie miano osiedlić ludzi „krwi czysto nordyckiej”.
Teoria "Lebensraum", jako alternatywa dla wyżywienia narodu poprzez handel światowy, została zarysowana przez Hitlera w jego (niepublikowanej za życia) drugiej, mniej znanej księdze z 1928 r., "Das zweite Buch". Znajduje się tam również jej uzasadnienie.

</doc>
<doc id="320794" url="https://pl.wikipedia.org/wiki?curid=320794" title="Jonas Gahr Store">
Jonas Gahr Store



</doc>
<doc id="320803" url="https://pl.wikipedia.org/wiki?curid=320803" title="Powiat Praha-východ">
Powiat Praha-východ



</doc>
<doc id="320811" url="https://pl.wikipedia.org/wiki?curid=320811" title="Ołeh Łużny">
Ołeh Łużny

Ołeh Romanowycz Łużny, ukr. Олег Романович Лужний, ros. Олег Романович Лужный, "Oleg Romanowicz Łużny" (ur. 5 sierpnia 1968 we Lwowie, Ukraińska SRR) – ukraiński piłkarz, grający na pozycji obrońcy, wielokrotny kapitan Dynama Kijów i reprezentacji Ukrainy, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek szkółki piłkarskiej Karpat Lwów, zawodnikiem której był w latach 1976–1984. Następnie w latach 1985–1988 grał w Torpedo Łuck. W 1988 roku ponownie został zawodnikiem Karpat, gdzie grał przez rok. W 1989 roku przeszedł do drużyny Dynama Kijów. W czasie gry w drużynie ze stolicy Ukrainy osiągał swoje największe sukcesy. Z Dynamem święcił również sukcesy na arenie międzynarodowej – w sezonie 1997-98 dotarł z Dynamem do ćwierćfinału Ligi Mistrzów, rok później odpadł z tych rozgrywek dopiero w półfinale.
Latem 1999 roku Łużny opuścił klub z Kijowa i przeniósł się do Arsenalu. Tam również odniósł kilka sukcesów (mistrzostwo Anglii w 2002 roku, Puchar Anglii w 2002 i 2003 roku). Po czterech latach gry w drużynie Arsenalu odszedł do Wolverhampton Wanderers, jednak w tym klubie nie osiągnął żadnych sukcesów. Latem 2004 roku opuścił Anglię. W 2005 roku został grającym trenerem drużyny Venta Kuldiga (w tym samym czasie w tym klubie występował polski bramkarz Maciej Nalepa).
Kariera reprezentacyjna.
Łużny debiutował jeszcze w reprezentacji ZSRR w 1989 roku. Miał jechać na Mistrzostwa Świata w 1990 roku, jednak z udziału w tej imprezie wykluczyła go kontuzja. Po rozpadzie ZSRR zdecydował się reprezentować Ukrainę. Przez wiele lat był podporą obrony 'zbirnej' w której rozegrał 52 mecze (m.in. dwa spotkania z Polską w eliminacjach do Mistrzostw Świata 2002). W 38 spotkaniach pełnił funkcję kapitana reprezentacji. Mimo tego ze swoją reprezentacją nie zdołał awansować ani na mundial, ani na Mistrzostwa Europy.
Kariera trenerska.
Łużny w 2005 roku został grającym trenerem łotewskiego klubu Venta Kuldiga. Klub miał mocarstwowe plany, jednak po pewnym czasie zbankrutował, sponsor się wycofał, a Łużny opuścił Łotwę. Latem 2006 roku został asystentem Anatolija Demianenki w Dynamie Kijów, a od listopada do grudnia 2007 pełnił obowiązki głównego trenera Dynama. 1 października 2010 ponownie objął stanowisko pełniącego obowiązki. Na początku czerwca 2012 roku otrzymał propozycję prowadzenia Tawrii Symferopol, z którą pracował do 15 czerwca 2013. 22 stycznia 2016 został mianowany na stanowisko głównego trenera Karpat Lwów.

</doc>
<doc id="320814" url="https://pl.wikipedia.org/wiki?curid=320814" title="Przechodzenie drzew">
Przechodzenie drzew



</doc>
<doc id="320816" url="https://pl.wikipedia.org/wiki?curid=320816" title="Pre-order">
Pre-order



</doc>
<doc id="320817" url="https://pl.wikipedia.org/wiki?curid=320817" title="Post-order">
Post-order



</doc>
<doc id="320818" url="https://pl.wikipedia.org/wiki?curid=320818" title="In-order">
In-order



</doc>
<doc id="320820" url="https://pl.wikipedia.org/wiki?curid=320820" title="James Ingo Freed">
James Ingo Freed

James Ingo Freed (ur. 23 czerwca 1930 w Essen, zm. 15 grudnia 2005 w Nowym Jorku) – amerykański architekt odznaczony Narodowym Medalem Sztuk.
Pochodził z rodziny niemieckich Żydów. Wraz z rodzicami wyjechał w 1940 do Stanów Zjednoczonych, chroniąc się przed prześladowaniami hitlerowskimi. Studiował architekturę w Illinois Institute of Technology. Pracował w Chicago i Nowym Jorku, m.in. z Miesem van der Rohem. W 1956 podjął stałą współpracę z Ieoh Mingiem Peiem, w jego firmie I.M. Pei &amp; Partners, przemianowanej w 1989 na Pei Cobb Freed &amp; Partners (obok Freeda wymieniono w nazwie Henry'ego Cobba). Zajmował się pracą pedagogiczną, wykładał m.in. w Illinois Institute of Technology (był dziekanem Szkoły Architektury w latach 1975-1978), w niepublicznej szkole Cooper Union w Nowym Jorku, na uniwersytetach Cornella, Columbia i Yale.
Do najbardziej znanych projektów Freeda należą Centrum Zjazdowe im. Jacoba K. Javitza w Nowym Jorku (1986), Główna Biblioteka Publiczna w San Francisco, pomnik amerykańskich sił powietrznych w Arlington, Amerykańskie Muzeum Pamięci Holocaustu w Waszyngtonie (otwarte w 1993), Centrum Budownictwa i Handlu Międzynarodowego im. Ronalda Reagana w Waszyngtonie.
W ostatnich latach życia cierpiał na chorobę Parkinsona.

</doc>
<doc id="320822" url="https://pl.wikipedia.org/wiki?curid=320822" title="Operacja Active Endeavour">
Operacja Active Endeavour

Operacja Active Endeavour – kryptonim operacji morskiej Organizacji Traktatu Północnoatlantyckiego, prowadzonej na Morzu Śródziemnym po zamachu z 11 września 2001 roku. Jej celem była ochrona statków cywilnych w rejonie cieśniny Gibraltarskiej przed atakami terrorystycznymi. Decyzja o zabezpieczeniu szlaku była jednym z ośmiu punktów planu operacyjnego przyjętego po atakach 11 września.
Od początku trwania misji wojska NATO zabezpieczyły podróż 79 000 statków, z czego około 100 poddano szczegółowej kontroli. 480 statków skorzystało z eskorty sił NATO (stan na 2006 rok).
Operacja prowadzona byłą przez dwie grupy operacyjne – Standing Naval Force Mediterranean (Morze Śródziemne) i Standing Naval Force Atlantic (Atlantyk). Zabezpieczenie Morza Śródziemnego realizowane było głównie przez siły hiszpańskie, włoskie, tureckie i greckie. Eskortą statków przez cieśninę zajmowały się siły duńskie, niemieckie, norweskie i hiszpańskie. W operacji uczestniczyła też Polska Marynarka Wojenna, która wysyłała w rejon Morza Śródziemnego następujące okręty:
Poza państwami członkowskimi Organizacji Traktatu Północnoatlantyckiego, w operacji brały udział również siły rosyjskie i ukraińskie.
W lipcu 2016 na szczycie NATO w Warszawie zapadła decyzja o przekształceniu misji Active Endeavour w misję „Sea Guardian”, która ma wesprzeć unijną operację „Sophia” zajmującą się zwalczaniem przemytu ludzi oraz walką z kryzysem migracyjnym na Morzu Śródziemnym.

</doc>
<doc id="320823" url="https://pl.wikipedia.org/wiki?curid=320823" title="Hamadriady">
Hamadriady

Hamadriady (gr. gr. "Hamadryádes", l.poj. "Hamadryás", łac. "Hamadryades", "Hamadryad", z gr. "háma" + "drŷs" – 'współżyjące z drzewami') – w mitologii greckiej nimfy, opiekunki pojedynczych drzew, z którymi rodzą się i umierają.

</doc>
<doc id="320827" url="https://pl.wikipedia.org/wiki?curid=320827" title="Westfield">
Westfield

Miejscowości w Wielkiej Brytanii:
Miejscowości w USA:
Gminy w USA:

</doc>
<doc id="320830" url="https://pl.wikipedia.org/wiki?curid=320830" title="Hufiec ZHP Poznań-Rejon">
Hufiec ZHP Poznań-Rejon

Hufiec ZHP Poznań-Rejon im. Szarych Szeregów – terytorialna wspólnota gromad, drużyn, kręgów i innych jednostek harcerskich Związku Harcerstwa Polskiego. Działa na części terenu powiatu poznańskiego i powiatu wrzesińskiego w ramach Chorągwi Wielkopolskiej ZHP.
Początki działania hufca sięgają roku 1933.
Od 1972 bohaterem hufca są Szare Szeregi – konspiracyjny Związek Harcerstwa Polskiego w okresie II wojny światowej – w latach 1939-1945.
Środowiska.
Hufiec tworzy 10 środowisk:

</doc>
<doc id="320831" url="https://pl.wikipedia.org/wiki?curid=320831" title="Laure Manaudou">
Laure Manaudou

Laure Manaudou (ur. 9 października 1986 w Villeurbanne) – francuska pływaczka specjalizująca się w stylu dowolnym i grzbietowym, trzykrotna medalistka letnich igrzysk olimpijskich w Atenach, mistrzyni i była rekordzistka świata.
Kariera pływacka.
Na letnich igrzyskach olimpijskich w Atenach zdobyła trzy medale. Złoto zdobyła w wyścigu na 400 m kraulem minimalnie wyprzedzając Otylię Jędrzejczak. Srebro wywalczyła na 800 m stylem dowolnym, brąz na 100 m stylem grzbietowym.
Swój pierwszy medal mistrzostw świata zdobyła na 400 m stylem dowolnym na Mistrzostwach Świata w 2005 roku, rewanżując się Ai Shibacie za porażkę na 800 m stylem dowolnym na igrzyskach olimpijskich w Atenach.
Na Mistrzostwach Europy w 2006 roku Manaudou została najlepszą zawodniczką, zdobywając cztery złote (400 i 800 m st. dow, 100 m st. grzb, 200 m st. zm) i 3 brązowe medale (200 m st. dow, 4 × 200 m st. dow w sztafecie, 4 × 100 m st. zm. w sztafecie).
25 marca 2007 roku wygrała wyścig na 400 m na mistrzostwach świata w Melbourne i tym samym obroniła tytuł.
17 września 2009 roku w wieku 23 lat Laure dosyć niespodziewanie ogłosiła zakończenie kariery pływackiej.
14 lipca 2011 r. powróciła do pływania.
Życie prywatne.
Jest córką Olgi Schippers, holenderskiej badmintonistki i Jeana-Luca Manaudou, francuskiego piłkarza ręcznego i trenera. Jej bratem jest Florent Manaudou, który w 2012 roku został mistrzem olimpijskim w konkurencji 50 m stylem dowolnym.
Jest związana z Frédérickiem Bousquetem, francuskim pływakiem. 4 kwietnia 2010 r. urodziła córkę Manon.
Razem z Frédérickiem Bousquetem zagrała w filmie "Une belle gilfe". Film opowiada o historii Alfreda Nakache, francuskiego pływaka, który w czasie II wojny światowej został deportowany do obozu Auschwitz-Birkenau razem z córką i żoną. Laure zagrała żonę Alfreda Nakache.

</doc>
<doc id="320834" url="https://pl.wikipedia.org/wiki?curid=320834" title="Maceió">
Maceió

Maceió (wym. []) – miasto w Brazylii, stolica stanu Alagoas. Nazwa miasta pochodzi
od słowa "bagno" które w języku plemienia Tupi brzmi Maçaió.
Historia.
Maceió zostało założone w 1815 roku. Rozwój miasta rozpoczął się wraz z przybyciem statków biorących drewno z zatoki Jaraguá. Dzięki dalszemu rozwojowi, Maceió stał się stolicą stanu Alagoas w 9 grudnia 1839 roku. W 1961 roku władze stanu postanowiły założyć Federalny Uniwersytet Alagoas.
Gospodarka.
Miasto jest głównym ośrodkiem gospodarczym w stanie Alagoas. Lokalny przemysł jest oparty
na produktach z solanek wydobywanych ze studni głębinowych na obrzeżach Maceió. Na południu miasta
znajduje się największy w Brazylii zakład chemiczny firmy Braskem. Przez ostatnie 30 lat 
wygląd miasta bardzo się zmienił dzięki przybywaniu coraz większej liczby turystów.

</doc>
<doc id="320835" url="https://pl.wikipedia.org/wiki?curid=320835" title="Maceio">
Maceio



</doc>
<doc id="320837" url="https://pl.wikipedia.org/wiki?curid=320837" title="Westfield (New Jersey)">
Westfield (New Jersey)

Westfield – miejscowość w hrabstwie Union w stanie New Jersey w USA.
Według spisu powszechnego z roku 2000 ma ok. 29,6 tys. mieszkańców.

</doc>
<doc id="320838" url="https://pl.wikipedia.org/wiki?curid=320838" title="Inaccessible">
Inaccessible

Inaccessible – wyspa położona w południowej części Oceanu Atlantyckiego, w archipelagu Tristan da Cunha, 40 km na południowy zachód od wyspy Tristan da Cunha. Jest drugą pod względem wielkości wyspą archipelagu i ma powierzchnię 14 km².
Wyspa została odkryta w roku 1652 przez załogę okrętu "'t Nachtglas", którego kapitanem był Jan Jacobszoon. Nazwano ją „niedostępną”, gdyż marynarzom nie udało się dotrzeć dalej niż na plaże. Od 2004 należy wraz z wyspą Gough do listy listy światowego dziedzictwa UNESCO (łącznie z okolicznym obszarem 12 mil morskich od wybrzeża).
Warunki naturalne.
Inaccessible jest wyspą wulkaniczną, ale wulkan był ostatnio aktywny 6 mln lat temu. Jej maksymalna wysokość to 561 m n.p.m. (Swales Fell). Ma kształt deltoidu i wymiary około 4 na 5 km. Wybrzeże w większości stanowią niemal pionowe klify, liczące od 155 (East Point) do 490 (płd.–zach. część wyspy) metrów wysokości. Według pracy dotyczącej ekspedycji na wyspę z Denstone College (dane z 1985) roślinność wyspy można podzielić na trzy słabo wyodrębnione strefy:
Fauna.
Na Inaccessible występują dwa endemiczne gatunki ptaków i 10 endemicznych gatunków bezkręgowców (znanych jest ich co najmniej 39). Podczas Denstone Expedition specjalny nacisk położono (według autorów raportu z wyprawy) na badania, także "in situ", ślimaków z rodzaju "Balea" (syn. "Tristania"; świdrzykowate) oraz "Succinea" (bursztynkowate) a także chrząszczach z rodziny ryjkowcowatych. Wyspa jest bogata w chrząszcze z podplemienia Listroderina należącego do ryjkowcowatych. Między 1850 a 1890 mieszkańcy Tristan da Cunha sprowadzili na Inaccessible świnie i kozy. Jedynym naturalnie rozmnażającym się na wyspie ssakiem jest kotik subantarktyczny.
Awifauna.
Od 2001 wyspa jest uznawana przez BirdLife International za ostoję ptaków IBA. Występują na niej co najmniej 33 gatunki. Wśród „trigger species” wymienia 16 gatunków. Należy do nich jeden krytycznie zagrożony, albatros atlantycki ("Diomedea dabbenena"). Trzy posiadają status zagrożonych – są to pingwin długoczuby ("Eudyptes moseleyi"), albatros brunatny ("Phoebetria fusca") oraz albatros żółtodzioby ("Thalassarche chlororhynchos"). Trzy uznawane są za narażone na wyginięcie – należą do nich dwa endemity, chruścielak karłowaty ("Atlantisia rogersi") i tristanik mały ("Nesospiza acunhae") oraz burzyk okularowy ("Procellaria conspicillata"). Bliski zagrożenia jest atlantydek ("Nesocichla eremita"), natomiast pozostałe gatunki uznano za najmniejszej troski.

</doc>
<doc id="320841" url="https://pl.wikipedia.org/wiki?curid=320841" title="Dzielnica X Swoszowice">
Dzielnica X Swoszowice

Dzielnica X Swoszowice – dzielnica, jednostka pomocnicza gminy miejskiej Kraków. Do 1990 r. wchodziła w skład dzielnicy Podgórze. Na terenie dzielnicy X znajdują m.in. osiedla domków jednorodzinnych np. Jugowice i Kliny. Dnia 26 września 2006, w ramach Dzielnicy X Swoszowice, została utworzona jednostka pomocnicza niższego rzędu - Osiedle Uzdrowisko Swoszowice. Przewodniczącym zarządu dzielnicy jest Tadeusz Murzyn.
Ludność.
W ostatnich latach liczba mieszkańców Swoszowic systematycznie wzrasta.

</doc>
<doc id="320843" url="https://pl.wikipedia.org/wiki?curid=320843" title="Piżmowiec syberyjski">
Piżmowiec syberyjski

Piżmowiec syberyjski, piżmowiec, kabanga ("Moschus moschiferus") – bezrogi gatunek ssaka kopytnego z rodziny piżmowcowatych (Moschidae) (wcześniej zaliczany był do jeleniowatych), żyjący w górskich lasach Azji.
Występowanie i biotop.
Lasy i zarośla górskie Azji środkowowschodniej.
Charakterystyka ogólna.
Ubarwienie żółtawobrunatne z jasnymi cętkami na tułowiu. Żywi się głównie porostami. Samce mają w szczęce długie kły wystające na zewnątrz, które rosną przez całe życie i osiągają długość do 10 cm. Samce mają też na brzuchu gruczoł wydzielający piżmo zwykle imitujące pot. Zapach piżma jest tak intensywny, że samice mimo słabego węchu są w stanie je wyczuć i za nim podążać. Przyrost populacji piżmowca jest powolny, ponieważ każdego roku tylko 60-70% samic ma młode.
Piżmo jest bardzo cenionym środkiem w przemyśle perfumeryjnym.
Zagrożenia i ochrona.
Populacja piżmowców syberyjskich została ograniczona na skutek polowań i zniszczenia środowiska.

</doc>
<doc id="320844" url="https://pl.wikipedia.org/wiki?curid=320844" title="Nadwyżka budżetowa">
Nadwyżka budżetowa

Nadwyżka budżetowa – suma dochodów budżetowych przewyższająca wydatki budżetowe; jeden z rodzajów nadwyżki finansowej. Powoduje wycofanie z obiegu określonej ilości pieniądza (działanie deflacyjne) i umożliwia wprowadzenie do obiegu dodatkowej ilości pieniądza poprzez udzielenie kredytu (kreacja pieniądza).
Nadwyżka budżetowa jest jednym ze źródeł pokrycia kredytów bankowych. Skala i przeznaczenia nadwyżki budżetowej jest pochodną polityki społecznej i polityki gospodarczej. Zależy również od systemu finansowania działalności gospodarczej, który w różnym zakresie może angażować środki własne podmiotów gospodarczych, dotacje budżetowe i kredyt bankowy.
W ramach budżetu państwa nadwyżki budżetowe występują i są rozdysponowywane w poszczególnych budżetach jednostkowych.
Odróżnia się nadwyżkę planowaną, wynikającą z ustalonych w uchwalonym budżecie dochodów i wydatków, oraz nadwyżkę zrealizowaną w toku wykonania budżetu. Nadwyżka planowana ma charakter rezerwy zabezpieczającej wykonanie budżetu lub może mieć inne określone przeznaczenie. Nadwyżka zrealizowana stanowi zasób środków pieniężnych przechodzący na następny okres budżetowy. Może on być wykorzystywany na pokrycie deficytu budżetowego w następnych latach lub dodatkowe wydatki. Wykorzystanie nadwyżki budżetowej z lat ubiegłych ma w danym roku podobny wpływ na równowagę pieniężną jak deficyt budżetowy.

</doc>
<doc id="320845" url="https://pl.wikipedia.org/wiki?curid=320845" title="Rossa">
Rossa



</doc>
<doc id="320848" url="https://pl.wikipedia.org/wiki?curid=320848" title="Resovia">
Resovia



</doc>
<doc id="320849" url="https://pl.wikipedia.org/wiki?curid=320849" title="Hufiec ZHP Częstochowa">
Hufiec ZHP Częstochowa

Hufiec ZHP Częstochowa – terytorialna wspólnota gromad, drużyn, kręgów i innych jednostek harcerskich Związku Harcerstwa Polskiego na terenie powiatu grodzkiego Częstochowa oraz gmin (wszystkie w powiecie częstochowskim) Dąbrowa Zielona, Janów, Kamienica Polska, Kłomnice, Koniecpol, Konopiska, Kruszyna, Mstów, Mykanów, Olsztyn, Poczesna, Przyrów, Rędziny, Starcza. Hufiec skupia obecnie ok. 900 harcerzy i zuchów.
Historia.
Początki ruchu harcerskiego na terenie ziemi częstochowskiej sięgają roku 1912, kiedy to 21 października 1912 utworzona została Drużyna Skautów, która przyjęła imię mjr. W. Łukasińskiego pod dowództwem Adama Fidziańskiego. Głównym zadaniem Drużyny były przygotowanie skautów do zbrojnej walki o niepodległość.
Rok później siły rosyjskie aresztowały i osadziły w częstochowskim więzieniu część starszych aktywistów Drużyny. Powodem była ich propolska działalność. W tym samym roku powstał wpierw żeński zastęp, a później – 19 października, Drużyna Skautek im. J. Poniatowskiego przy żeńskim gimnazjum (obecnym I LO im. J. Słowackiego) pod komendą Marii Żurkówny.
W chwili wybuchu I wojny światowej część skautów wstąpiła do Legionów Polskich, zaś pozostali i skautki uczestniczyły w akcjach propagandowych, opiekowali się legionistami, itd. Skauci częstochowscy walczyli m.in. w bitwach pod Łowczówkiem, Krzywopłotami, w Karpatach, o Wilno, o Lwów, przeciw bolszewikom, w III powstaniu śląskim.
Jesienią 1914 utworzona została 2. Drużyna Skautów im. T. Kościuszki w wyniku sporów politycznych w związanej ideowo z działalnością J. Piłsudskiego Drużynie im. Łukasińskiego. Drużyna im. Kościuszki skupiała skautów skłaniających się ku Narodowej Demokracji. W 1915 utworzono pocztę skautową, a drużyny weszły w skład Polskiej Organizacji Skautowej jako okręg VII ("a" – męski i "b" – żeński). Rok później – po zjednoczeniu organizacji harcerskich, drużyny podlegały władzy Naczelnej Komendzie Skautowej w Warszawie, działającej w ramach ZHP.
W 1917 na terenie Częstochowy działało 5 drużyn, które od 1923 weszły w skład chorągwi zagłębiowskiej. Okres międzywojenny był czasem rozwoju duchowego i fizycznego harcerzy. Uczestniczyli oni w zawodach, zlotach, wymianach międzynarodowych.
W sierpniu 1939 harcerze zorganizowali Harcerskie Pogotowie Wojenne. Na początku wojny harcerze pełnili służbę pomocniczą w obronie przeciwlotniczej i przeciwgazowej, na punktach obserwacyjnych, w szpitalach, a także (starsi działacze) podjęli walkę wstępując do jednostek WP. W okupowanej Częstochowie harcerze zajęli się pomocą osadzonym w obozach przejściowych. 17 października 1939 zorganizowano Szare Szeregi – rój (tj. odpowiednik hufca) "Obraz", pod komendą Eugeniusza Stasieckiego ps. Piotr Pomian (do 1941, później Józef Wyżkowski) podległego pierwotnie Pasiece (Komendzie Głównej), a od 1943/44 ulowi (chorągwi) "Warta". W Lublińcu powstała organizacja Orzeł Biały, w większości zrzeszająca harcerzy. Na wiosnę 1940 powstał w dzielnicy Raków drugi pluton Szarych Szeregów. W wyniku współpracy roju z Obwodem Związku Walki Zbrojnej zainicjowano utworzenie kompanii Szarych Szeregów oraz Szkoły Podchorążych Rezerwy ZWZ i Szkoły Podoficerskiej. Pod koniec 1942 przeorganizowano strukturę Szarych Szeregów na terenie Częstochowy, utworzono względem wieku trzy grupy: Zawiszaki, Grupy Szturmowe, Bojowe Szkoły. Na przełomie 1942/43 harcerze pomagali w ucieczkach z częstochowskiego getta oraz nieśli pomoc materialną jego mieszkańcom. W 1944 przeszkoleni wojskowo harcerze dołączyli do oddziału AK por. Jerzego Kurpińskiego, zaś harcerki zasiliły szeregi pomocniczej służby kobiet.
Ponadto harcerze Szarych Szeregów uczestniczyli przez cały okres wojny w akcjach małego sabotażu, prowadzili spisy zdrajców (Dział Oskarżenia Publicznego). Wielu z nich zginęło lub zostało wziętych do niewoli.
W styczniu 1945 Szare Szeregi przestały mieć charakter konspiracyjny, a w marcu powołany został hufiec. Okres odrodzenia harcerstwa (do 1949) pełny był niechęci władz wobec postaw patriotycznych. Ostatecznie w 1950 roku harcerstwo, także ziemi częstochowskiej, podporządkowane zostaje Związkowi Młodzieży Polskiej tworząc "Miejską Organizację Harcerską ZMP". Ruch antykomunistycznego skautingu na terenie Częstochowy wyrażał się poprzez działalność Harcerstwa Polskiego, Orląt Mścicieli, Ojczyzny-Nauki-Cnoty, Polskiej Organizacji Młodzieży – Skaut.
Od 1973 hufiec został podporządkowany Federacji Socjalistycznych Związków Młodzieży Polskiej. Dwa lata później powstaje Chorągiew Częstochowska. W okresie stalinizmu i PRL-u ZHP zostaje podporządkowane władzy, harcerze uczestniczą w pochodach pierwszomajowych itd. W 1979 nastąpiło nadanie hufcowi imienia 6. Warszawskiego Pułku Zmechanizowanego.
W 1981 w wyniku tzw. odnowy harcerstwa na terenie hufca powrócono do dawnych tradycji i symboliki. W czasie stanu wojennego część harcerzy zaangażowała się w działalność „Solidarności”.
W wyniku przemian gospodarczych i społeczno-politycznych także na terenie Częstochowy dochodzi do powstania harcerskich organizacji alternatywnych.

</doc>
<doc id="320855" url="https://pl.wikipedia.org/wiki?curid=320855" title="Radotki">
Radotki

Radotki – wieś w Polsce położona w województwie mazowieckim, w powiecie płockim, w gminie Brudzeń Duży. Leży przy drodze wojewódzkiej 555, nad rzeką Skrwą.
Prywatna wieś szlachecka położona w ziemi dobrzyńskiej była własnością Piotra Karnkowskiego od 1583 roku. W latach 1975–1998 miejscowość administracyjnie należała do województwa płockiego.
Radotki sąsiadują z Lasotkami i z Kobiernikami.
W kulturze.
Młyn w Radotkach, w którym przyjmował miejscowy zielarz i znachor Różycki, zainspirowały Tadeusza Dołęgę-Mostowicza do napisania powieści "Znachor". W młynie w Radotkach kręcono również plenery do drugiej części, czyli "Profesora Wilczura".

</doc>
<doc id="320858" url="https://pl.wikipedia.org/wiki?curid=320858" title="Flaga Belize">
Flaga Belize

Flaga Belize – jeden z symboli państwowych Belize. Została przyjęta 21 września 1981 wkrótce po uzyskaniu niepodległości od Wielkiej Brytanii.
Wygląd i symbolika.
Na niebieskim tle, na środku flagi widnieje herb Belize. Przedstawia on drzewo mahoniu, symbolizujące bogate zasoby drewna w Belize, obok którego stoi dwóch mężczyzn, podtrzymujących wspólnie tarczę – jeden jest metysem, a drugi mulatem. Trzymają oni narzędzia używane dawniej przez typowych robotników Belize pracujących przy wycince drzew: siekierę i wiosło (ścięte drewno transportowano rzekami). Tarcza podzielona jest na trzy sekcje – w prawym górnym rogu znajdują się skrzyżowane siekiera i wiosło, podobne do tych trzymanych przez mężczyzn, na białym tle; lewa górna sekcja składa się z, również skrzyżowanych, piły ręcznej i siekiery na tle żółtym, natomiast dolna część tarczy, nawiązując do dawnych herbów Brytyjskiego Hondurasu, przedstawia statek żeglujący po falującym morzu. Zwój pod tarczą z napisem w języku łacińskim "Sub umbra floreo" () odnosi się do lasów Belize, a także dawnego statusu Belize jako kolonii brytyjskiej. Pięćdziesiąt liści otaczających herb reprezentuje rok 1950, w którym pojawiły się pierwsze opory wobec władzy brytyjskiej. Na górze i na dole flagi znajdują się dwa wąskie, czerwone paski – mają one reprezentować partię opozycyjną.

</doc>
<doc id="320860" url="https://pl.wikipedia.org/wiki?curid=320860" title="Herb Belize">
Herb Belize

Herb Belize – na tarczy trójdzielnej w rosochę, w polu pierwszym, srebrnym skrzyżowane ukośnie młotek i wiosło, barw naturalnych, w polu drugim, złotym tak samo skrzyżowane, tej samej barwy siekiera i piła drwalska, w polu dolnym, błękitnym, żaglowiec trójmasztowy, złoty, żagle srebrne (białe), na zielonych trójkątnych falach, poniżej których, złota podstawa tarczy, o ząbkowanej trójkątnie krawędzi.
Tarczę podtrzymują dwaj półnadzy bosi mężczyźni (Murzyn i Metys), w białych spodniach, z prawej o żółtawej karnacji, trzymający siekierę, z lewej o karnacji brązowej, trzymający wiosło. Jako postument kępki kolczasto zakończonej trawy, za tarczą drzewo (mahoń), barw naturalnych.
Poniżej postumentu wstęga z dewizą łacińską "Sub umbra floreo" ("Kwitnę w cieniu").
Całość herbu otoczona okrągłym wieńcem z pojedynczej gałązki o pięćdziesięciu liściach, symbolizującej rok 1950, kiedy to doszła do władzy partia polityczna o nazwie Zjednoczona Partia Ludowa.
Drwale z narzędziami przypominają o wyrębie lasów, co niegdyś było głównym zajęciem w Belize.
Herb bazuje na herbie kolonii Honduras Brytyjski z 1819 roku,modyfikowanym w latach 1907 i 1967. W obecnej wersji przyjęty został 21 września 1981 roku.

</doc>
<doc id="320863" url="https://pl.wikipedia.org/wiki?curid=320863" title="Tachyeres">
Tachyeres

Tachyeres – rodzaj ptaka z podrodziny kaczek (Anatinae) w rodzinie kaczkowatych (Anatidae). 
Zasięg występowania.
Rodzaj obejmuje gatunki występujące w Ameryce Południowej. 
Charakterystyka.
Z wyjątkiem torpedówki lotnej są nielotne. Szybko pływają, mocno wiosłując (stąd nazwa).
Morfologia.
Długość ciała 61–84 cm; masa ciała samców 2100–6500 g, samic 1665–5000 g.
Systematyka.
Podział systematyczny.
Do rodzaju należą następujące gatunki:
Fragment kladogramu obejmujący gatunki rodzaju "Tachyeres":

</doc>
<doc id="320865" url="https://pl.wikipedia.org/wiki?curid=320865" title="Nightingale">
Nightingale



</doc>
<doc id="320869" url="https://pl.wikipedia.org/wiki?curid=320869" title="Jerzy Prokopiuk">
Jerzy Prokopiuk

Jerzy Prokopiuk (ur. 5 czerwca 1931 w Warszawie, zm. 18 marca 2021) – polski gnostyk, antropozof, pisarz-eseista, tłumacz literatury naukowej i pięknej, redaktor naczelny czasopisma "Gnosis" (1991–2000), ekspert w dziedzinie ezoteryki. Wprowadził do Polski poprzez przekłady i eseje myśl szwajcarskiego psychologa i psychiatry Carla Gustava Junga.
Życiorys.
Urodził się w polskiej rodzinie katolickiej, w młodości zaczął interesować się filozofią i ezoteryką. W 1951 r. aresztowany, a następnie zwerbowany przez Urząd Bezpieczeństwa pod pseudonimem „Mara”. W 1953 r. był więziony na Mokotowie za działalność antykomunistyczną, został wyrzucony z ZMP pod zarzutem „arystokratycznego stosunku do mas”. Studiował na Uniwersytecie Warszawskim filologię Wschodu Starożytnego, której nie ukończył, bo nie pozwolono mu napisać pracy magisterskiej. Jego duchowym przewodnikiem i nauczycielem antropozofii był Robert Walter z Komorowa, który nakłonił go w latach pięćdziesiątych do lektury dzieł Rudolfa Steinera. Podróżował do Niemiec, Szwajcarii, Francji (do Langwedocji, gdzie swoje siedziby mieli katarzy) i Szwecji – dzięki podróżom tym miał dostęp do obcojęzycznej literatury, poznał także wielu zachodnich ezoteryków i antropozofów. Utrzymywał kontakty z powojennymi i współczesnymi kręgami literackimi oraz intelektualistami (także katolickimi): przyjaźnił się m.in. z Robertem Stillerem, ks. Bronisławem Bozowskim oraz wybitnymi polskimi uczonymi: antropologiem i religioznawcą, prof. Andrzejem Wiercińskim, oraz matematykiem i fizykiem, prof. Krzysztofem Maurinem, na którego seminariach gościł z wykładami. W 2000 r. udzielił też wywiadu (obecnie byłemu) jezuicie Stanisławowi Obirkowi, który opublikował go na łamach katolickiego pisma „Życie duchowe”. Utrzymywał także dobre stosunki z wieloma polskimi masonami, co zaowocowało publikacją w piśmie Ars Regia.
Do lat siedemdziesiątych zajmował się prawie wyłącznie tłumaczeniami, wtedy zaczął spisywać swoje myśli, które obecnie wydawane są pod tytułem "Światłość i radość". Jego pierwsze dzieło "Gnoza i gnostycyzm" ukazało się w 1998 roku, wcześniej ukazywały się tylko pojedyncze eseje, przedmowy lub posłowia do tłumaczonych książek. Był członkiem Stowarzyszenia Pisarzy Polskich oraz Powszechnego Towarzystwa Antropozoficznego (z siedzibą w Dornach/Szwajcaria). Należał do RACJI Polskiej Lewicy, dawniej znanej pod nazwą Antyklerykalnej Partii Postępu RACJA.
W latach 90. zaangażowany w działalność warszawskiego Klubu „Gnosis”. W Warszawie prowadził też przez wiele lat tzw. grupę „Jednorożec”, na której spotkaniach w wąskim kręgu studiowano i dyskutowano zagadnienia z zakresu ezoteryki (głównie antropozofii).
W latach 80. i 90. znany jako popularyzator antropozofii i inspirowanych przez nią inicjatyw (w tym rolnictwa biodynamicznego, pedagogiki waldorfskiej i eurytmii).
Zmarł 18 marca 2021 z powodu COVID-19.
Klub Gnosis.
Od początku lat dziewięćdziesiątych XX wieku prowadził w Warszawie zarejestrowany początkowo jako stowarzyszenie Klub „Gnosis”, w którym występowało z wykładami wielu intelektualistów i ezoteryków, m.in. Andrzej Wierciński, Krzysztof Maurin, Tadeusz Cegielski, Andrzej Nowicki, Franciszek Gołembski, Henryk Paprocki, Bohdan Kos, Jan Witold Suliga, Jan Garewicz, Jan Tomkowski, Robert Stiller, Zbigniew Mikołejko, Maciej Góralski, Konrad Rudnicki i inni. Współtworzył ten klub razem z heglistą i astrologiem Światosławem Florianem Nowickim. Prezesami klubu byli także religioznawca Mikołaj Krawczyk (2009–2014), kompozytor Sebastian Krajewski (2015–2018), filolog, religioznawca i grafik Daniel Zarewicz (2018–2020).
Spotkania Klubu „Gnosis” odbywały się na przestrzeni lat w różnych lokalizacjach w Warszawie, m.in.: w Muzeum Etnograficznym, Mazowieckim Instytucie Kultury przy ul. Elektoralnej 12 (wtedy instytucja nosiła inną nazwę), w klubogalerii Le Madame (aż do jej zamknięcia), przy ul. Oleandrów, w księgarnio-kawiarni „Tarabuk”.
Klub „Gnosis” ma na celu popularyzację ezoteryki, gnozy i antropozofii w Polsce, wszystkie spotkania mają charakter otwarty. Podczas spotkań wygłaszane są odczyty na temat historii religii, literatury, filozofii, różnych gałęzi ezoteryki.
Światopogląd.
Za punkt centralny swojego światopoglądu uznawał (w duchu Goetheańskim) człowieka, którego rozumie jako symbol, czyli (etymologicznie) „most” między światem duchowym a fizycznym. Dużo miejsca w swoich pracach poświęcił duchowości antropozoficznej, w której człowiek w swojej realizującej się wolności stanowi „oś świata” i jednocześnie klucz do poznania rzeczywistości (jest to stary motyw mistyczno-gnostyczny). Fascynował się manicheizmem i tradycją gnostycką w Europie, szacunkiem darzył buddyzm, ale uważał, że dla człowieka Zachodu odpowiedniejsze są europejskie szkoły inicjacyjne, w szczególności tradycja ezoterycznego chrześcijaństwa (indywidualistyczna gnoza i mistyka). W nauce i humanistyce postulował przechodzenie do tzw. paradygmatu wyobraźni (termin jego autorstwa), który kładzie nacisk na twórczość, potencjał duchowy i wolność człowieka w nawiązaniu do idei romantyków, w szczególności Novalisa.
Prezentowany ostatnio światopogląd nazywał holistycznym spirytualizmem (jest to forma filozofii gnostycznej). Za jego podstawę uznawał antropozofię Rudolfa Steinera, a w dalszej kolejności psychologię integralną Carla Gustava Junga z jej centralnymi kategoriami: nieświadomości zbiorowej i archetypu. Jej fundamentem miała być nie intelektualna spekulacja, lecz przede wszystkim żywe doświadczenie duchowe wsparte na odpowiedniej praktyce (zwł. medytacyjnej) – w tym sensie jest to forma gnozy. O ówczesnym swoim stosunku do Junga tak się wyraził:
Prokopiuk bardzo krytycznie odnosił się do współczesnej polskiej rzeczywistości – krytyka ta dotyczyła w szczególności duchowości Polaków i bezrefleksyjnego, kolektywistycznego katolicyzmu. W polskiej kulturze wysoko oceniał epokę romantyzmu i Młodej Polski. W antropozofii Rudolfa Steinera dostrzegał analogie do twórczości polskich idealistycznych myślicieli romantycznych, na przykład Andrzeja Towiańskiego, Juliusza Słowackiego (filozofia genezyjska) czy Augusta Cieszkowskiego. Myśl Marksa odrzucał z powodu jednostronnego materializmu, orientację filozoficzną Fryderyka Nietzschego zaś z powodu jej neopogaństwa. W swoich dziełach przedstawił duchowy „program” dla polskiej kultury, w której mogłyby się twórczo łączyć polski idealizm romantyczny i antropozofia (jako ezoteryka chrześcijańska) przy inspiracjach wysoką kulturą zachodnią, zwłaszcza zachodnioeuropejską:
Książka "Rozdroża, czyli zwierzenia gnostyka" ma charakter silnie autobiograficzny (pierwotnie był to wywiad-rzeka), zawiera ogólny zarys światopoglądu i imaginacyjny projekt świata alternatywnego. Tomik "Światłość i radość" jako zbiór refleksji i komentarzy przypomina zaś w formie "Myśli" Pascala. Prace i eseje Prokopiuka pisane są wykwintną, czasem archaizującą polszczyzną.
Publikacje.
Tłumaczenia.
Tłumaczył na język polski dzieła Junga, Freuda, van der Leeuwa, Eliadego, Kerényi’ego, Drewermanna, Webera, Mistrza Eckharta, Angelusa Silesiusa, Novalisa, Goethego, Schillera, Schleiermachera, Hegla, Hessego, Huxleya, Rudolfa Steinera i wielu innych autorów. W 1987 r. zredagował numer Literatury na świecie (nr 12) poświęcony gnozie i gnostycyzmowi, a w roku 2000 przygotował antologię tekstów inicjacyjnych Rudolfa Steinera pt. "Droga do wtajemniczenia" (Poznań, Dom Wyd. REBIS, ).
Filmografia.
A Teraz Konkretnie wywiad, który Andrzej Tadeusz Kijowski przeprowadził z Jerzym Prokopiukiem 23 października 1993 roku.

</doc>
<doc id="320871" url="https://pl.wikipedia.org/wiki?curid=320871" title="MBone">
MBone

MBone (Multicast Backbone), inaczej magistrala multiemisyjna – polega na rozsyłaniu po całym świecie cyfrowych multimediów, które są nadawane na żywo za pośrednictwem Internetu. 
Z punktu widzenia technicznego Mbone jest nakładaną siecią wirtualną zbudowaną na bazie Internetu.
Szczegóły techniczne.
MBone składa się z wysp (sieć LAN lub grupa połączonych sieci LAN) posiadających możliwość multiemisji. Wyspy te są połączone tzn. tunelami przez które przesyłane są pakiety. Każda wyspa posiada jeden lub więcej routerów multiemisji zwanych mrouterami. Są one zazwyczaj zwykłymi stacjami uniksowymi wykonującymi specjalne oprogramowanie uniksowe lub zwykłymi routerami.
MBone w wykorzystuje protokół UDP a nie TCP, dzięki czemu transport informacji jest szybki nie przeciążając przy tym nadmiernie łączy. Może się wydawać, że dane mogą nie dotrzeć do odbiorcy w takiej formie jak zostały one wysłane ale dzięki użyciu w warstwie aplikacji odpowiedniego oprogramowania można zapewnić dostatecznie wiarygodną transmisje danych. Pakiety obudowane są w ramach pakietów IP i przesyłane jako regularne pakiety uniemisyjne pod wskazany adres.
MBone wykorzystuje algorytm trasowania DVMRP (Distance Vector Multicast Routing Protocol) bazuje on na algorytmie trasowania Bellmana-Forda. Wybór trasy dokonywany jest na podstawie wektora odległości. 
W praktyce, aby stacja źródłowa mogła wyemitować w tym trybie program audio lub wideo, musi najpierw uzyskać adres klasy D, który będzie służył za wzór częstotliwości czy numeru kanału TV. Host wybierze tę multiemisję na którą będzie aktualnie nastrojony. Odbywa się to dzięki protokołowi IGMP, który jest wysyłany do wszystkich hostów wyspy z zapytaniem, który host zainteresowany jest danym kanałem. Zainteresowany host w odpowiedzi wysyła stosowny pakiet IGMP. Kiedy host nadawca generuje nowy pakiet wysyła go do mroutera na swej wyspie, a następnie mrouter wysyła do wszystkich tuneli do których jest dołączony. Kiedy mrouter na innej wyspie otrzyma ten pakiet, sprawdza następnie czy został on dostarczony trasą optymalną. Jeżeli nie jest po prostu ignorowany. Jeżeli tak mrouter kopiuje go do wszystkich pozostałych tuneli. Aby uniknąć zapchania łączy pakietom nadaje się odpowiednia wartość a tunelom wagę. Pakiet kierowany jest do tunelu tylko wtedy kiedy jego wartość jest nie większa od przypisanej tunelowi wadze a następnie jego czas jest zmniejszany o wartość tej wagi.
Algorytm ten jest modyfikowany w celu jego optymalizacji. Jedna propozycja jego modyfikacji mówi o nadaniu algorytmowi struktura hierarchiczna struktury hierarchicznej poprzez pogrupowanie wysp w regiony i kierowane pakietów najpierw do hostów w tym samym regionie. Inna korzysta z informacji o stanie łączy wykorzystując protokół MOSPF. Mroutery działające w oparciu o ten protokół umożliwiają szybkie wysyłanie po jednej kopii pakietu w każde łącze. 
Protokoły DVMRP i MOSPF nie są zbyt efektywne kiedy członkowie pewnej grupy są rozrzuceni na dużym obszarze. W takim przypadku stosowany jest protokół PIM (Protocol Independent Multicasting).
Historia.
MBone powstała w 1992 roku i od tego czasu za jej pośrednictwem rozpowszechniono wiele wydarzeń naukowych jak np. wystrzelenie promu kosmicznego przez NASA czy kulturalnych jak np. koncert zespołu The Rolling Stones. Telewizja ta służyła również do rozpowszechniania wideokonferencji, prowadzenia kursów czy seminariów. Innym zastosowaniem może być tabliczka rysunkowa (whiteboard) pozwalająca na wspólną pracę uczestników konferencji nad jakimś dokumentem. Teksty czy rysunki umieszczane na takiej tabliczce przez któregokolwiek z użytkowników widziane są natychmiast przez wszystkich pozostałych. MBone sprawdza się również wewnątrz sieci LAN zapewniając komunikację multimedialną.
Wiadomości praktyczne.
Aby móc korzystać z technologii MBone, należy posiadać: 

</doc>
<doc id="320872" url="https://pl.wikipedia.org/wiki?curid=320872" title="Autocoder">
Autocoder

Autocoder – prawdopodobnie pierwszy pracujący prosty kompilator. Został napisany przez Alicka E. Glennie w 1952 roku i tłumaczył symboliczne instrukcje na język maszynowy dla komputera Manchester Mark I.

</doc>
<doc id="320873" url="https://pl.wikipedia.org/wiki?curid=320873" title="Niedziela Wieczności">
Niedziela Wieczności

Niedziela Wieczności (niem. "Ewigkeitssonntag" – „niedziela wieczności”) – ostatnia niedziela w roku liturgicznym części Kościołów protestanckich. Święto ma wymiar eschatologiczny, zogniskowane jest wokół rozmyślań nad sensem ludzkiego przemijania, nadzieją zmartwychwstania umarłych i zbliżaniem się Sądu Ostatecznego. Odpowiednikiem Niedzieli Wieczności w Kościele katolickim wydaje się być Uroczystość Jezusa Chrystusa, Króla Wszechświata, jako że świętowana jest także w ostatnią niedzielę roku liturgicznego, a ponadto czytania Pisma Świętego na ten dzień zawierają aspekt końca świata i Sądu Ostatecznego.
W Polsce Niedzielę Wieczności obchodzi Kościół Ewangelicko-Augsburski, Kościół Ewangelicko-Reformowany i Kościół Ewangelicko-Metodystyczny (parafie mazurskie).
Historia.
Święto zostało wprowadzone mocą dekretu gabinetowego pruskiego króla Fryderyka Wilhelma III z 1816 dla wspomnienia poległych w czasie wojen napoleońskich. Początkowo obchodzono ten dzień tylko w Niemczech, a później zaczęto obchodzić także i w sąsiednich krajach.

</doc>
<doc id="320874" url="https://pl.wikipedia.org/wiki?curid=320874" title="Totensonntag">
Totensonntag



</doc>
<doc id="320876" url="https://pl.wikipedia.org/wiki?curid=320876" title="Zbrojówki">
Zbrojówki

Zbrojówki (Merganettini) − plemię ptaków z podrodziny kaczek, rodziny kaczkowatych, zamieszkujących Amerykę Południową. 
Do plemienia należy jeden rodzaj i gatunek:

</doc>
<doc id="320882" url="https://pl.wikipedia.org/wiki?curid=320882" title="Macapá">
Macapá

Macapá – miasto w północnej Brazylii, stolica stanu Amapá. Miejscowość położona jest nad Amazonką. Macapa jest ważnym ośrodkiem przemysłowym, m.in. przetwórstwa rudy manganu, płodów rolnych, ryb, produkcji lateksu, a także centrum handlowo-usługowym. Znajduje się tam m.in. lotnisko.

</doc>
<doc id="320889" url="https://pl.wikipedia.org/wiki?curid=320889" title="Flaga Ekwadoru">
Flaga Ekwadoru

Na fladze Ekwadoru znajdują się trzy pasy: żółty, niebieski i czerwony oraz godło. Pas czerwony i żółty reprezentują flagę Hiszpańską, a pasek niebieski symbolizuje ocean oddzielający Amerykę Południową od Hiszpanii.
Flaga państwowa i cywilna.
Flaga została przyjęta 26 września 1860. 5 grudnia 1900 prawnie ustalono ("Registro Oficial" Nr 1272), że flaga cywilna będzie bez godła, natomiast państwowa z godłem. W założeniu flaga cywilna miała być używana przez ludność oraz pozarządowe organizacje, jednak w praktyce ludność używa często flagi rządowej.

</doc>
<doc id="320892" url="https://pl.wikipedia.org/wiki?curid=320892" title="Clic">
Clic

Clic − polski mikrosamochód, który miał być produkowany przez firmę Clic Car Corporation Sp. z o.o. od 2005 roku. Prace konstrukcyjne nie wyszły poza budowę prototypów wersji Clic Mini i jej pochodnych.
Historia.
Projekt Clica powstał z inicjatywy Wacława Stevnerta, który już w 1993 roku chciał zrealizować idee produkcji minisamochodu na potrzeby jazdy miejskiej. Szansa na realizację pomysłu pojawiła się w 2001 roku. Zarejestrowano wtedy przedsiębiorstwo Clic Car Corporation i rozpoczęto prace koncepcyjno-projektowe nad pojazdem; w pracach uczestniczyli młodzi absolwenci warszawskiej ASP.
Założeniem projektantów było zbudowanie pojazdu z aluminiowym nadwoziem opartym na stalowej ramie, miejscem kierowcy umieszczonym centralnie i dużą tylną szybą. Silnik pojazdu miał być sprzężony z dwustopniową skrzynią biegów Variomatic. W 2002 roku zbudowane zostały modele pojazdów w skali 1:1 i 1:5. W drugiej połowie 2002 roku przedsiębiorstwo nawiązało współpracę z Polską Fabryką Samochodów (PFS) i przeniosło się do pomieszczeń po zlikwidowanym oddziale FSO – FSO ZSD w Nysie, gdzie przy pomocy miejscowych inżynierów i specjalistów stworzono pierwsze jeżdżące prototypy. Do końca 2003 roku powstało kilkanaście modeli wersji przedseryjnej. Przeprowadzono też wszystkie testy homologacyjne. Pod koniec 2003 roku dwa modele – samochód Clic Mini Cargo oraz Clic Mini Pick Up otrzymały świadectwa homologacyjne.
Na początku 2004 roku ze względu na zerwanie współpracy z PFS przedsiębiorstwo Clic Car Corporation zmieniło siedzibę. Nowym miejscem produkcji i badań stał się zakład w Pruszkowie. Na targach motoryzacyjnych Poznań Motor Show 2005 zaprezentowane zostały dwa prototypy Clica: Clic Mini Pick Up i Clic Mini Cabrio.
W 2005 roku w związku z bankructwem Clic Car Corporation projekt samochodu upadł.
Modele.
Według założeń producenta planowana była produkcja następujących modeli:
Dane techniczne modelu Clic Mini.
"Opracowano na podstawie materiału źródłowego"

</doc>
<doc id="320893" url="https://pl.wikipedia.org/wiki?curid=320893" title="Macapa">
Macapa



</doc>
<doc id="320895" url="https://pl.wikipedia.org/wiki?curid=320895" title="Winfield">
Winfield

Winfield to: 
Miejscowości w USA:
Gminy w USA:

</doc>
<doc id="320903" url="https://pl.wikipedia.org/wiki?curid=320903" title="Krzysztof Maurin">
Krzysztof Maurin

Krzysztof Maurin (ur. 14 lipca 1923 w Kaliszu albo Warszawie, zm. 14 stycznia 2017 w Warszawie) – polski naukowiec: matematyk, fizyk matematyczny i filozof, profesor zwyczajny matematyki na Wydziale Fizyki Uniwersytetu Warszawskiego od 1966.
Działalność naukowa.
Stworzył Katedrę Metod Matematycznych Fizyki na Wydziale Fizyki Uniwersytetu Warszawskiego i był po wojnie kontynuatorem warszawskiej szkoły matematycznej. Specjalista w zakresie teorii reprezentacji grup i przestrzeni Hilberta; autor szeroko znanych, pionierskich w obszarze polskojęzycznym monografii. Od początku lat 70. prowadził na UW seminarium „Systemy otwarte”, na którym gościło wielu wybitnych uczonych i myślicieli z Polski i zagranicy (wśród nich niemiecki fizyk Carl Friedrich von Weizsäcker, którego prace prof. Maurin tłumaczył na język polski). Profesury gościnne na wielu uniwersytetach europejskich, m.in. w Niemczech, Francji, Włoszech, Szwecji i Szwajcarii. W latach 80. był też zapraszany z wykładami na papieskie seminaria w Castel Gandolfo.
Autor popularnego trzytomowego podręcznika akademickiego "Analiza", wydawanego nakładem wydawnictwa PWN. Członek Towarzystwa Naukowego Warszawskiego.
Opublikował ponad sto artykułów naukowych. Oprócz matematyki i fizyki Maurin zajmował się także filozofią i teologią. W swoich pracach przedstawiał własne idee na temat głębokich związków między matematyką, filozofią i teologią. W latach 60. i 70. publikował w miesięczniku Znak pod pseudonimem Michał Mazur. W latach 90. zasiadał w radach naukowych pism Gnosis oraz Albo albo. Związany był z kręgiem skupionym w Komorowie wokół Roberta Waltera. Wysoko cenił twórczość Martina Bubera, Viktora Frankla, Rudolfa Bultmanna, Karla Jaspersa, Gershoma Scholema, Raimona Panikkara, Jana Pawła II, Karla Löwitha, Rudolfa Otto, Waltera F. Otto, Carla Gustava Junga, Paula Tillicha, Henry’ego Corbina, Friedricha Weinreba, Rudolfa Steinera, Jerzego Prokopiuka, oraz Leopolda Zieglera.
Wyróżnienia.
W 1960 otrzymał Nagrodę im. Stefana Banacha. Pośmiertnie, w styczniu 2017 prezydent RP odznaczył go Krzyżem Komandorskim Orderu Odrodzenia Polski.

</doc>
<doc id="320904" url="https://pl.wikipedia.org/wiki?curid=320904" title="Kościół Bożego Ciała w Głogowie">
Kościół Bożego Ciała w Głogowie

Kościół pw. Bożego Ciała w Głogowie – późnobarokowy kościół znajdujący się na głogowskiej starówce, niedaleko ratusza.
Historia.
Najstarsza wzmianka o świątyni pochodzi z 1403 r. Wówczas była to bardzo skromna kaplica. W 1420 r. została rozbudowana i spełniała rolę kaplicy zamkowej. W roku 1666 rozpoczęto tu budowę kolegium Jezuitów, zaś w latach 1696–1702, powstał w tym miejscu kościół zbudowany według projektu architekta włoskiego Giulio Simonettiego. Po pożarze w 1711 r. świątynię odbudował wrocławski budowniczy J.B. Peintner. Ostateczny wyraz architektoniczny kościół otrzymał dopiero ok. 1730 r., kiedy to A. Karinger ukończył fasadę. Przy ponownej restauracji w latach 1795–1797, którą kierował architekt Aloys Molinari, część fresków wykonana została przez romantycznego pisarza, muzyka i malarza E.T.A. Hoffmanna, który w tych latach odbywał praktykę w sądzie głogowskim. Poprzez jego opowiadanie fantastyczne "Die Jesuitenkirche in G." (ok. 1817) kościół i Głogów wszedł do literatury.
Okres II wojny światowej.
Po bombardowaniu w 1945 zupełnemu zniszczeniu uległ dach i hełmy obu wież świątyni. Odbudowany został etapami po wojnie. Niewiele zachowało się z oryginalnego wystroju wnętrza. Ołtarz i organy pochodzą z protestanckiego kościoła w Kożuchowie. Nie zachowały się przedwojenne hełmy wież. Ze zniszczonego kolegium zachowały się tylko mury kapitalne skrzydła, będącego przedłużeniem korpusu kościoła. W ścianę dawnego klasztoru wmurowany pod koniec XIX w. portal z kamienicy Rynek 26 autorstwa Johanna Pola z Głogowa, po 1945 r. silnie zniszczony.
Remont w XXI wieku.
W połowie 2018 roku rozpoczęto pierwsze prace budowlane mające na celu wzmocnienie wież przed osadzeniem hełmów. Wzmocniono ściany i stropy, a także zamontowano nowe schody. 21 grudnia 2019 r. po ponad 70. latach wieże kościoła odzyskały dawne oblicze – na szczycie wież zamontowano pozostałe brakujące elementy hełmów. Każdy hełm składa się z części betonowej i z części stalowej, pokrytej miedzianą blachą. Zwieńczeniem hełmu jest kula opleciona przez węża, a powyżej niej znajdują się symbolizujący eucharystię kielich oraz krzyż.
Dolne, betonowe części hełmu na wieży południowej osadzono w październiku 2018 roku, a te na wieży północnej w lipcu 2019 roku. Metalowe elementy wieży zostały wykonane ze stali nierdzewnych i powleczone złotem w Rosji, 150 km za Moskwą. Ważą prawie 2 tony, a ułożone wcześniej elementy betonowe 33 tony. Każdy z hełmów ma 15 metrów wysokości.
Kościół Bożego Ciała ma obecnie 50 metrów wysokości (przed założeniem hełmów miał 35 m). Wieża północna będzie pełniła rolę punktu widokowego i będzie udostępniona zwiedzającym.

</doc>
<doc id="320910" url="https://pl.wikipedia.org/wiki?curid=320910" title="Norrlandia">
Norrlandia



</doc>
<doc id="320911" url="https://pl.wikipedia.org/wiki?curid=320911" title="Prełuki">
Prełuki

Prełuki ("Przełęczki" 1557, "Pryłuki" (1867), w latach 1977–1981 Przełęcz) – osada w gminie Komańcza województwie podkarpackim, powiecie sanockim. Miejscowość leży nad rzeką Osławą.
Wieś prawa wołoskiego w latach 1551-1600, położona w ziemi sanockiej województwa ruskiego. Od 1772 należały do cyrkułu leskiego, a następnie sanockiego w Galicji. W połowie XIX wieku właścicielem posiadłości tabularnej w Prełukach był Alfred Lubaczewski. W 1905 Józef Mikołaj Potocki posiadał we wsi obszar głównie leśny 337 ha, a w 1911 posiadał 298 ha.
W roku 1898 wieś liczyła 356 mieszkańców oraz 48 domów.
Do 1914 powiat sądowy Sanok, gmina Bukowsko. 
Parafia łacińska w Bukowsku do 1947 r. funkcjonowała tu również szkoła oraz parafialna cerkiew greckokatolicka. Powierzchnia wsi wynosiła 8,42 km². Przebiegają tędy tory nieużywanej już kolejki wąskotorowej. Od listopada 1918 do stycznia 1919 Republika Komańczańska.
Szlaki piesze

</doc>
<doc id="320914" url="https://pl.wikipedia.org/wiki?curid=320914" title="Ford Granada (Europa)">
Ford Granada (Europa)

Ford Granada – samochód osobowy klasy wyższej produkowany pod amerykańską marką Ford w latach 1972 – 1994.
Pierwsza generacja.
Ford Granada I został zaprezentowany po raz pierwszy w 1972 roku.
Granada pojawiła się europejskiej ofercie Forda jako nowy model klasy wyższej, który zastąpił produkowane dotychczas niezależnie od siebie modele brytyjskiego (Ford of Britain) i niemieckiego (Ford-Werke) oddziału Forda – Zephyr, Zodiac i Executive oraz Taunus 17/20/26M.
Pierwsza generacja Granady wyróżniała się obłą sylwetką z wyraźnie zaznaczonymi nadkolami, a także nisko osadzonym pasem przednim. Zdobiły go prostokątne reflektory, a także otoczona chromowaną obwódką atrapa chłodnicy. Z kolei z tyłu znalazły się podłużne, prostokątne lampy, między którymi znalazło się czarne wypełnienie odróżniające się barwą od lakieru nadwozia.
Consul.
Równolegle z Granadą pierwszej generacji, ofertę uzupełniła także podstawowa, tańsza odmiana, dla której przywrócono do użytku wielokrotnie stosowaną już nazwę Ford Consul. Odróżniała się ona uboższym wyposażeniem, mniejszą liczbą chromowanych ozdobników i niższą ceną.
Druga generacja.
Ford Granada II został zaprezentowany po raz pierwszy w 1977 roku.
Druga generacja Forda Granady powstała według zupełnie nowej koncepcji stylistycznej, aczkolwiek opartej na starej - wydłużonej jedynie o 51 mm - platformie. Dzięki niej sztandarowa limuzyna Forda na rynku europejskim i południowoafrykańskim stała się dłuższa, a w ramach nowego kierunku stylistycznego marki zastosowanego już w przypadku mniejszych modeli, zyskała smuklejsze, ostrzejsze kształty. Z przodu pojawiły się dwukloszowe reflektory z trójkątnymi kierunkowskazami zachodzącymi na błotnik, a także duża prostokątna atrapa chłodnicy. Z tyłu z kolei znalazły się duże, podłużne lampy również zachodzące na narożniki błotników.
W plebiscycie na Europejski Samochód Roku 1978 Granada II zajęła 3. pozycję (za Porsche 928 i BMW E23).
Lifting.
W 1981 roku Ford Granada II przeszedł drobną restylizację, w ramach której pojawiły się zmiany w wyposażeniu standardowym oraz inna atrapa chłodnicy. Odtąd była ona malowana w kolorze nadwozia, mając poziome poprzeczki. Produkcja modelu zakończyła się w 1985 roku, kiedy to na rynku Europy kontynentalnej zastąpił go nowy model o nazwie Scorpio.
Trzecia generacja.
Ford Granada III został zaprezentowany po raz pierwszy w 1985 roku.
W czasie, gdy na rynku Europy kontynentalnej Granadę drugiej generacji zastąpił zupełnie nowy model o nazwie Scorpio, brytyjski oddział Forda zdecydował się zachować nazwę "Granada" dla tego modelu, oferując go jaką trzecią generację tej serii. Brytyjska Granada III była identyczna względem niemieckiego odpowiednika, wyróżniając się masywną kanciastą sylwetką, dużymi szybami pokrywającymi także słupki, a także dużymi, podłużnymi reflektorami.
W przeciwieństwie jednak do pozostałych rynków Europy, w Wielkiej Brytanii i Irlandii Granadę III oferowano tylko jako liftbacka i sedana, bez wersji kombi znanej z gamy Scorpio.
Lifting.
W marcu 1992 roku razem z bliźniaczym Scorpio, brytyjski Ford Granada trzeciej generacji przeszedł obszerną modernizację wyglądu zewnętrznego. Pojawiła się atrapa chłodnicy z logo producenta, bardziej zaokrąglone kanty reflektorów, a także nowe, przyciemnione klosze tylnych lamp z mniejszym emblematem modelu.
Koniec produkcji i następca.
Trwająca 9 lat produkcja trzeciej generacji Forda Granady zakończyła się w 1994 roku, kiedy to europejski oddział Forda przedstawił nową, drugą generację modelu Scorpio. Tym razem zdecydowano się oferować ją także na Wyspach Brytyjskich pod tą nazwą, rezygnując z emblematu Granada po 22 latach rynkowej obecności.

</doc>
<doc id="320926" url="https://pl.wikipedia.org/wiki?curid=320926" title="Gmina Winfield (New Jersey)">
Gmina Winfield (New Jersey)

Winfield Township – miejscowość w hrabstwie Union w stanie New Jersey w USA.
Według spisu powszechnego z roku 2000 ma ok. 1,5 tys. mieszkańców.

</doc>
<doc id="320927" url="https://pl.wikipedia.org/wiki?curid=320927" title="Rudolf Titzck">
Rudolf Titzck

Rudolf Titzck (ur. 21 lutego 1925 w Neukirchen, zm. 16 grudnia 2005 w Kilonii), polityk niemiecki, działacz Unii Chrześcijańsko-Demokratycznej (CDU), minister w rządzie landu Szlezwik-Holsztyn.
W 1943 zdał maturę we Flensburgu i podjął studia prawnicze we Fryburgu Bryzgowijskim. Naukę przerwało w 1944 powołanie do Wehrmachtu. Po II wojnie światowej spędził rok w obozie jenieckim. W 1946 podjął ponownie studia prawnicze, tym razem na Uniwersytecie Kilońskim. W 1948 zdał państwowy egzamin prawniczy I stopnia, w 1952 II stopnia. Pracował początkowo w administracji sądowej, w 1956 został urzędnikiem w Ministerstwie Spraw Wewnętrznych landu Szlezwik-Holsztyn.
Wstąpił do CDU. W latach 1959-1963 był radnym miejskim Kilonii, 1963-1969 burmistrzem tego miasta. W styczniu 1970 został powołany na sekretarza stanu i szefa kancelarii premiera rządu landu Szlezwik-Holsztyn (wówczas stanowisko to zajmował Helmut Lemke). W maju 1971 objął tekę ministra spraw wewnętrznych w gabinecie nowego szefa rządu lokalnego, Gerharda Stoltenberga. W latach 1979-1983 pełnił funkcję ministra finansów w rządzie Uwe Barschela.
Pełnił również funkcje partyjne. W latach 1966-1978 kierował strukturami Zgromadzenia Polityków Lokalnych CDU w Szlezwiku-Holsztynie. W latach 1975-1988 zasiadał w zgromadzeniu parlamentarnym landu (Landtagu), kierował nim od 1983 do 1987. Z ramienia Landtagu Szlezwiku-Holsztyna dwukrotnie brał udział w wyborze prezydenta RFN - Karla Carstensa w 1979 i Richarda von Weizsäckera w 1984. Był również członkiem rady nadzorczej rozgłośni Norddeutscher Rundfunk.
Został odznaczony m.in. Krzyżem Zasługi RFN. Był żonaty, miał troje dzieci.

</doc>
<doc id="320928" url="https://pl.wikipedia.org/wiki?curid=320928" title="Wola Michowa">
Wola Michowa

Wola Michowa – osada (dawniej miasto) w Polsce położona w województwie podkarpackim, w powiecie sanockim, w gminie Komańcza. Leży nad rzeką Osławą, przy DW897.
Wola Michowa uzyskała lokację miejską po 1731, zdegradowana w 1785. Wieś królewska "Wola Mychowa" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku "Michowa Wola" należała do starostwa krośnieńskiego.
Historia.
Wieś była lokowana na prawie wołoskim jako własność królewska 16 czerwca 1546. W 1731 król polski August II Mocny zezwolił hrabiemu Klemensowi Branickiemu lokować miasto Wola w starostwie krośnieńskim województwa ruskiego i ustanowił jego prawa oraz herb.
Prawa miejskie Wola Michowa utraciła w 1785 po klasyfikacji austriackiej. Do 1772 w województwie ruskim, ziemi sanockiej. Miasteczko znajdowało się na szlaku prowadzącym z ziemi sanockiej do komitatu Zemplin na Węgrzech starym traktem popod Wierch nad Łazem. 
Od 1772 należała (w Galicji) do obwodu liskiego w cyrkule samborskim, a następnie cyrkułu sanockiego w kraju Galicja. Pod koniec XIX w. wieś liczyła 840 mieszkańców (w tym 240 społeczność żydowską). Co roku we wsi odbywała się 6 jarmarków. Od 1895 wioska znalazła się na trasie kolei wąskotorowej z Łupkowa do Cisnej.
Działania wojenne w 1915 przyniosły znaczne zniszczenie wsi zajętej przez armię rosyjską. Od listopada 1918 do stycznia 1919 Republika Komańczańska. W 1927 wieś liczyła 777 osób (w tym 148 Żydów). 
W latach 1928-1935 stacjonował w miejscowości komisariat Straży Granicznej.
Od października 1934 do sierpnia 1946 wieś była siedzibą urzędu gminy zbiorowej w powiecie leskim. 
28 września 1944 wieś została zajęta przez wojska radzieckie.
Po 1947 zabudowa Woli Michowej została w części spalona, a po 1950 pozostałe obiekty, oprócz kilku w tzw. Małej Woli, przestały istnieć w niewyjaśnionych do dziś okolicznościach. 
Do 1954 istniała gmina Wola Michowa, choć jej agendy prowadzone były przez Urząd Gminy w Łukowem z siedzibą w Tarnawie Górnej. W latach 1975–1998 miejscowość położona była w województwie krośnieńskim.
Religia.
Parafia łacińska w Bukowsku do 1927, w Komańczy do 1979. Wola Michowa od 1979 należy do parafii łacińskiej św. Piotra i Pawła w Nowym Łupkowie w dekanacie Rzepedź. w 2010 poświęcono nowy drewniany kościół zbudowany na miejscu dotychczasowej kaplicy. 
W okresie międzywojennym żydowski kahał utrzymywał dwa domy modlitwy. Jeden z domów należał do chasydów, natomiast większa synagoga stała w rynku michowskim. Była murowana kryta półokrągłym blaszanym dachem. Do chwili obecnej zachował się jedynie cmentarz żydowski, położony przy drodze na przełęcz Żebrak, ok. 0,5 km od dawnego rynku. Jest na nim ponad 50 nagrobków.
W Woli Michowej znajdowała się również murowana cerkiew pw. św. Mikołaja, zbudowana w 1843, w miejscu wcześniejszej, drewnianej cerkwi. Cerkiew również obecnie nie istnieje.
Turystyka.
Wieś nie jest jednoznacznie wydzielona, leży wzdłuż drogi. Do niedawna była stacją końcową turystycznej kolejki wąskotorowej biegnącej z Majdanu. Obecnie (2016) kolejka kursuje do Balnicy. Na skraju wsi, w zakolu rzeki znajduje się jedna z najlepiej wyposażonych w Bieszczadach stanic ZHP. Przy szosie do Cisnej – legendarne schronisko Latarnia Wagabundy, obecnie (2020) działające już jako Ośrodek Wypoczynkowy Latarnia Wagabundy.
W Woli Michowej znajduje się stacja naukowa PAN-u.
W miejscowości znajdują się dwa stare cmentarze, to jest cmentarz żydowski oraz cmentarz greckokatolicki.
W latach 1992-1994 w stanicy w Woli Michowej odbył się Bieszczadzki Obóz Instruktorski. BOI.
Wola Michowa w literaturze.
Słynny czeski reporter Egon Erwin Kisch podczas I wojny światowej znalazł się w Woli Michowej z oddziałem, w którym służył, i w reportażu "Den Golem wiederzuerwecken" ("Obudzić Golema") opisał spotkanie i rozmowę z jednym z tutejszych Żydów. 
Egon Erwin Kisch, "Zapisz to Kisch!", Warszawa 1957. 
Wojciech Wesołkin, "Wola Michowa i okolice", Sanok 2010. 
Wojciech Wesołkin, "W dorzeczu Osławy cz. I. Wola Michowa - wieś, miasto i gmina zbiorowa," Bieszczad 15, Ustrzyki Dolne 2009, s.126-167 

</doc>
<doc id="320929" url="https://pl.wikipedia.org/wiki?curid=320929" title="Dekada na rzecz Romów w Europie">
Dekada na rzecz Romów w Europie

Dekada na rzecz Romów w Europie – inicjatywa ośmiu krajów Europy Środkowej i Południowowschodniej na rzecz poprawienia statusu społecznego i ekonomicznego oraz zmniejszenia dyskryminacji mniejszości romskiej (cygańskiej) w całym regionie.
Inicjatywa od roku 2005 do roku 2015. Był to pierwszy międzynarodowy projekt europejski na rzecz poprawy życia Romów.
W akcji brały udział kraje, w których żyje liczna mniejszość romska: Bułgaria, Chorwacja, Czechy, Macedonia, Rumunia, Serbia i Czarnogóra, Słowacja i Węgry oraz Komisja Europejska, Bank Światowy, Program Narodów Zjednoczonych ds. Rozwoju oraz filantrop George Soros.
W roku 2005 rządy powyższych krajów rozpoczęły działania na rzecz zmniejszenia przepaści ekonomicznej i społecznej między Romami a resztą społeczeństwa i ograniczenia ubóstwa wśród Romów oraz ich dyskryminacji.

</doc>
<doc id="320942" url="https://pl.wikipedia.org/wiki?curid=320942" title="Mongolskie inwazje na Japonię">
Mongolskie inwazje na Japonię

Mongolskie inwazje na Japonię (元寇, "Genkō") w latach 1274 i 1281. 
Tło historyczne.
W drugiej połowie XIII wieku imperium mongolskie pod rządami Kubilaj-chana (1215–1294), wnuka Czyngis-chana, osiągnęło szczyt swojego rozwoju terytorialnego. Mongołowie opanowali południowe Chiny, Koreę, a po nieudanych inwazjach na Japonię przeszli w bojach Indochiny, docierając do Jawy i Sumatry. Naturalnym żądaniem Kubilaj-chana było dążenie do uznania jego zwierzchnictwa przez inne państwa. Dwukrotne wezwania odrzuciła Japonia, która swoją odmową skierowała na siebie gniew Mongołów.
I inwazja (1274).
Kubilaj dążył do uznania przez wszystkie kraje sąsiednie nadrzędności jego dynastii. Jego poselstwo do Japonii w 1266 r. zatrzymali Koreańczycy, którzy nie chcieli znaleźć się pomiędzy Japonią a imperium mongolskim. Niezadowolony chan wysłał w 1268 r. następne poselstwo, które dotarło do Dazaifu na Kiusiu. Przywiozło ono pismo z żądaniem złożenia hołdu przez Japonię. Po miesiącu regent (shikken) Masamura Hōjō (1205–1273, regent w latach 1264–1268), sprawujący rzeczywistą władzę w imieniu sioguna Koreyasu (1264–1326, panował 1266–1289) odmówił uznania wasalnego statusu Japonii i odesłał poselstwo z pustymi rękami, nawet nie otwierając listu Kubilaja. Podobnie zostały potraktowane poselstwa w latach 1270 i 1271, które zostały zawrócone już na wybrzeżu przez kolejnego regenta, Tokimune Hōjō (1251–1284, regent w latach 1268–1284). 
Kubilaj tracił cierpliwość. Jeszcze dwukrotnie, w latach 1272 i 1273, wysyłał poselstwa, domagając się posłuchania dla swoich wysłanników u władcy, a w końcu stawiając ultimatum. Mongolski obyczaj nakazywał odpowiednie traktowanie emisariuszy, a chińska tradycja uznawała cesarza za władcę wszystkich „pod niebem” (tianxia). Gdy odmówiono posłom audiencji u cesarza Japonii, sporządzili oni ultimatum, dając cesarzowi dwa miesiące na odpowiedź na list chana. Wola wojowników zgromadzonych wokół siogunatu przeważyła nad planami dworu i Japończycy przyjęli twardą politykę: poselstwo zostało deportowane, co "de facto" oznaczało wypowiedzenie wojny. W połowie 1273 r. złożył raport Kubilajowi na temat ziem, obyczajów, a zapewne także wojsk Japonii.
Siły inwazyjne liczyły łącznie ok. 30 tys. żołnierzy, w tym ok. 15 tys. mongolskich, chińskich i dżurdżeńskich, 6-8 tys. koreańskich oraz ok. 7 tys. koreańskich marynarzy na 300 dużych i 400-500 mniejszych okrętach. Ekspedycja zajęła wyspy Cuszima i Iki, łatwo rozbiła tamtejszych obrońców, a następnie 19 listopada wylądowała na wyspie Kiusiu. Nad zatoką Hakata doszło do zaciętej bitwy, w której wojska japońskie poniosły wielkie straty, ze względu na lepszą mongolską taktykę zespołową i dalekonośne łuki. Wieczorem sytuacja Japończyków rysowała się ponuro, ale na szczęście dla nich w nocy uderzył tajfun. Mongołowie ulegli panice i wypłynęli na morze lub też Koreańczycy, bojąc się o swoje statki, woleli odsunąć flotę od brzegu i wypłynąć na otwarte wody. Manewr ten jednak nie udał się. Kilkaset okrętów rozbiło się na skałach, zginęło 13 tys. ludzi. Resztki wojsk inwazyjnych wycofały się do Korei.
II inwazja (1281).
Kubilaj postanowił ponownie zmusić Japończyków do uległości i wysłał w 1275 r. kolejne poselstwo (pięciu ludzi), które po przedstawieniu butnego żądania, aby cesarz stawił się u chana w Chinach, zostało publicznie ścięte w Kamakurze. Podobnie Japończycy postąpili z przedstawicielami chana w 1279 roku. Zabito ich w Hakata. Przez cały czas pomiędzy pierwszą a drugą inwazją władze siogunatu czyniły konsekwentnie przygotowania przed kolejnym atakiem, wzmacniając obronę Kiusiu, a cesarz Go-Uda (1267–1324, panował 1274–1287) i wysocy dostojnicy dworu szukali pomocy u bogów. W całym kraju w świątyniach odprawiano modły.
Latem 1281 r. siły zbrojne, liczące ok. 100 tys. ludzi, rozpoczęły lądowanie na kilku wysepkach u wybrzeży Kiusiu oraz w rejonie zatoki Hakata. Szczególnie zacięte walki toczyły się na wybrzeżu zachodnim. W porównaniu z liczebnością najeźdźców obrona japońska była bardzo rozciągnięta i armii mongolskiej udało się w wielu miejscach przerwać linie obrony i wedrzeć w głąb terytorium. 
Zacięte walki, prowadzone ze zmiennym szczęściem, trwały już 54 dni, gdy ponownie z pomocą przyszedł żywioł. Tajfun miał ogromną siłę. Uciekający w panice wojownicy mongolscy, próbowali ratować się na statkach, które jednak rozbijały się o przybrzeżne skały. Ci, którzy zdołali odpłynąć, zatonęli na pełnym morzu. Klęska mongolska była ogromna. Tajfun, który ocalił kraj został nazwany "Kamikaze", „Boski Wiatr”.

</doc>
<doc id="320944" url="https://pl.wikipedia.org/wiki?curid=320944" title="Sverre Stenersen">
Sverre Stenersen

Sverre Stenersen (ur. 18 czerwca 1926 w Målselv, zm. 17 grudnia 2005 tamże) – norweski biegacz narciarski, dwuboista klasyczny i skoczek, dwukrotny medalista olimpijski i dwukrotny medalista mistrzostw świata w kombinacji.
Kariera.
W czasie kariery sportowej reprezentował barwy klubu Målselv IL. Zaliczał się do ścisłej czołówki światowej w latach 50. Do reprezentacji kraju trafił w 1951 roku, a już rok później wystartował na igrzyskach olimpijskich w Oslo. W skokach do kombinacji zajął drugie miejsce, przegrywając ze swym rodakiem Simonem Slåttvikiem o 0,5 punktu. Nie zdołał jednak obronić tej pozycji na trasie biegu, gdzie wyprzedził go jeszcze Fin Heikki Hasu. Ostatecznie Stenersen zdobył brązowy medal, tracąc do drugiego miejsca niewiele ponad jeden punkt. Na tych samych igrzyskach zajął także 27. miejsce w biegu na 18 km techniką klasyczną.
Kolejny medal wywalczył na mistrzostwach świata w Falun w 1954 roku, gdzie okazał się najlepszy. Wyprzedził tam dwóch innych Norwegów: Gundera Gundersena oraz Kjetila Mårdalena. Dwa lata później zwyciężył także w zawodach w kombinacji na igrzyskach olimpijskich w Cortinie d’Ampezzo. Po skokach zajmował drugie miejsce, jednak na trasie biegu był najszybszy, dzięki czemu sięgnął po złoty medal. Pozostałe miejsca na podium przypadły Szwedowi Bengtowi Erikssonowi i Polakowi Franciszkowi Gąsienicy Groniowi. Na włoskich igrzyskach wziął także udział w konkursie skoków, który ukończył na 35. pozycji.
Ostatni sukces odniósł na mistrzostwach świata w Lahti w 1958 roku, gdzie zajął drugie miejsce za Paavo Korhonenem z Finlandii, a przed Gunderem Gundersenem. Drugie miejsce zajmował już po skokach, jednak na trasie biegu uzyskał zaledwie trzynasty czas. Ostatni występ Stenersena na arenie międzynarodowej miał miejsce podczas igrzysk olimpijskich w Squaw Valley w 1960 roku, gdzie rywalizację w kombinacji ukończył na siódmym miejscu.
Trzykrotnie wygrywał prestiżowe zawody Holmenkollen Ski Festival w latach 1955, 1956 i 1959 oraz czterokrotnie wygrywał organizowane w Lahti zawody Salpausselän Kisat w latach 1956, 1957, 1959 i 1960. Ponadto w latach 1954-1958 pięć razy z rzędu zdobywał mistrzostwo Norwegii. W 1955 roku otrzymał medal Holmenkollen wraz z królem Norwegii Haakonem VII, oraz dwoma biegaczami narciarskimi: Hallgeirem Brendenem z Norwegii oraz Veikko Hakulinenem z Finlandii.

</doc>
<doc id="320950" url="https://pl.wikipedia.org/wiki?curid=320950" title="Offset">
Offset



</doc>
<doc id="320952" url="https://pl.wikipedia.org/wiki?curid=320952" title="Widlica (rodzaj wsi)">
Widlica (rodzaj wsi)

Widlica – typ wsi o zwartej zabudowie, skoncentrowanej wzdłuż 2-3 dróg rozwidlających się w kształcie litery Y, połączonych często krótką przecznicą. Występują często w północnej i zachodniej części Małopolski.

</doc>
<doc id="320953" url="https://pl.wikipedia.org/wiki?curid=320953" title="Francisco de Orellana">
Francisco de Orellana

Francisco de Orellana (ur. 1511 w Trujillo, zm. w listopadzie 1546 w delcie Amazonki) – hiszpański odkrywca i konkwistador, gubernator Nowej Andaluzji. Pierwszy biały, który spłynął Amazonką do Oceanu Atlantyckiego.
Wyprawy.
Zdobywca Peru Francisco Pizarro mianował w roku 1539 swojego młodszego brata Gonzalo Pizarro gubernatorem prowincji Quito w Ameryce Południowej, aby zbadał leżące na wschodzie nieprzebyte puszcze, gdzie miało znajdować się legendarne El Dorado. W roku 1541 Gonzalo wyruszył na czele 200 Hiszpanów i 4000 indiańskich tragarzy na wyprawę, która miała zbadać czy na wschodzie istnieje kraina pełna złota. Jednym z oficerów był Francisco de Orellana. Gonzalo Pizarro jako pierwszy biały przekroczył Andy, wyruszając na wyprawę w głąb Amazonii. Wyprawa poruszała się wzdłuż rzeki Coca. Gdy po pewnym czasie wyczerpały się zapasy i wyprawa zaczęła głodować, zbudowano brygantynę i w okolicach rzeki Rio Napo wyprawa się podzieliła. Pizarro z częścią swych ludzi miał czekać, aż 49 Hiszpanów pod wodzą Orellany przywiezie jedzenie od Indian mających wioski w dole rzeki. Jednak nie doczekawszy się powrotu Orellany po 16 miesiącach wraz z 80 pozostałymi przy życiu ludźmi resztkami sił powrócił do Peru. Orellana dotarł do wiosek, o których słyszał od tragarzy wyprawy. Indianie przyjęli ich przyjaźnie i zaopatrzyli w zapasy żywności. Hiszpanie nie dali jednak rady płynąć pod prąd bystrej rzeki i Orellana postanowił płynąć wraz z prądem rzeki na wschód.
Przebieg tej wyprawy jest znany z kroniki, którą prowadził kapelan wyprawy, dominikanin Gaspar de Carvajal. Hiszpanie przy pomocy Indian zbudowali jeszcze drugą mniejszą brygantynę i, płynąc nimi, 12 lutego 1542 dopłynęli do ujścia Rio Napo do Amazonki. Hiszpanie mieli nadzieję odnaleźć królestwo El Dorado nad Czarną rzeką (Rio Negro) i zamieszkującym jej brzegi ludu Manoa, o którym mówili ich indiańscy przewodnicy. Nad Rio Negro Indianie Manoa przyjęli ich wrogo, tak że musieli uciekać mimo przewagi broni palnej. Nad rzeką Jamunda chcieli sprawdzić, czy opowieści o kobietach amazonkach żyjących bez mężczyzn są prawdziwe, jednak i tu zostali przyjęci wrogo. U ujścia rzeki Tapajos rzeka była tak szeroka i czuć było pływy morza, że Hiszpanom wydawało się, że lada dzień dopłyną do morza, ale do niego było jeszcze 1000 km. Do morza dotarli 26 sierpnia 1542 bez 8 towarzyszy, którzy zginęli w czasie drogi. Następnie po kilku tygodniach morzem dopłynęli do wysp na Morzu Karaibskim należących do Hiszpanii. Stamtąd Orellana udał się do Madrytu i przedstawił raport z podróży królowi. Uzyskał pozwolenie na nową wyprawę mającą zdobyć dla korony Amazonię i skarby El Dorado. Po trzech latach 3 statki Orellany wyruszyły nad Amazonkę. Przy ujściu wybudowali warownię, gdzie większość ludzi miała czekać na 2 statki z załogą składającą się ze 100 ludzi, którym przewodził Orellana. Jednak gdy po kilku miesiącach nikt nie wracał, odpłynęli do Hiszpanii. Początkowo Amazonka nazywała się Rio Orellana, później zaczęto używać dla niej nazwy legendarnego plemienia wojowniczych kobiet żyjących nad rzeką.
W Ekwadorze upamiętniono Orellanę nazywając jedną z prowincji Orellana, a jedno z miast Puerto Francisco de Orellana.

</doc>
<doc id="320955" url="https://pl.wikipedia.org/wiki?curid=320955" title="Gustav Sorge">
Gustav Sorge

Gustav Hermann Sorge (ur. 24 kwietnia 1911 w Reisen, zm. 8 października 1978) – zbrodniarz nazistowski, jeden z funkcjonariuszy SS pełniących służbę w niemieckich obozach koncentracyjnych i SS-Hauptscharführer.
Życiorys.
W 1931 wstąpił do NSDAP, a w 1934 do Waffen-SS. Od października 1934 pełnił służbę w obozie Esterwegen. W czerwcu 1938 skierowany został do Sachsenhausen, gdzie początkowo był "Blockführerem". Dzięki gorliwej służbie i okrucieństwu okazywanemu wobec więźniów Sorge awansował szybko na stanowiska zastępcy "Rapportführera" i "Arbeitseinsatzführera". Brał nadal udział w egzekucjach więźniów, a także jeńców radzieckich. W październiku 1941 awansował na stanowiska "Rapportführera" i jednocześnie "Arbeitseinsatzführera". W związku ze swoimi zbrodniami (w tym masową eksterminacja jeńców radzieckich, egzekucjami więźniów politycznych oraz maltretowaniem i torturowaniem innych więźniów) otrzymał przydomek "„żelaznego Gustava”". W końcu czerwca 1942 został kierownikiem "Berlin-Lichterfelde", podobozu KL Sachsenhausen i funkcję tę pełnił do listopada 1942. 
W początkach 1943 Sorge kierował organizacją wydziału zajmującego się pracą przymusową więźniów w obozie Herzogenbusch. W lecie 1943 skierowany został pod rozkazy Wyższego Dowódcy SS i Policji w regionie Ostland w okupowanej Łotwie. Początkowo brał tu udział w walkach z partyzantami. Od grudnia 1943 natomiast był komendantem obozu pracy Riga-Spilve, skąd pod koniec stycznia 1944 przeniesiono go na identyczne stanowisko do obozu pracy w Dondangen (łot. Dundaga). Sorge organizował również częściową ewakuację obozów w Dondangen i Stutthofie. W listopadzie 1944 powrócił do Sachsenhausen, gdzie kierował więźniarskim komandem budowlanym. 28 kwietnia 1945 został aresztowany przez wojska amerykańskie. 
Gustav Sorge został osądzony za swoje zbrodnie w 1947 przez radziecki Trybunał Wojskowy w Berlinie w procesie załogi Sachsenhausen. 1 listopada 1947 Sorge skazany został na karę dożywotniego więzienia połączoną z ciężkimi robotami. W ZSRR więziony był do 1956. Został zwolniony na mocy ogólnej amnestii (9 września 1955) jeńców niemieckich ogłoszonej przez Nikitę Chruszczowa. Powrócił do RFN, ale szybko został aresztowany przez władze zachodnioniemieckie. 13 października 1958 stanął przed sądem w Bonn oskarżony o popełnienie rozlicznych zbrodni w obozie Sachsenhausen. Sorge udowodniono popełnienie 67 morderstw, udział w kolejnych 20 oraz maltretowanie więźniów na inne sposoby. 6 lutego 1959 Gustav Sorge skazany został na karę dożywotniego więzienia oraz dodatkowo na karę 15 lat pozbawienia wolności. Zmarł w więzieniu.

</doc>
<doc id="320956" url="https://pl.wikipedia.org/wiki?curid=320956" title="Anne Heche">
Anne Heche

Anne Celeste Heche (ur. 25 maja 1969 w Aurorze, zm. 11 sierpnia 2022 w Los Angeles) – amerykańska aktorka, odtwórczyni ponad 90 ról ekranowych w filmach fabularnych i serialach telewizyjnych.
Grała między innymi w filmach: "Donnie Brasco" (1997), "Wulkan" (1997), "Koszmar minionego lata" (1997), "Fakty i akty" (1997), "Psychol" (1998), "Sześć dni, siedem nocy" (1998), "John Q" (2002), "Narodziny" (2004), "Wybór Gracie" (2004) i "Brudny glina" (2011).
W jej dorobku można wyróżnić też seriale: "Inny świat" (1987–1991), "Ally McBeal" (2001), "Uwaga, faceci!" (2006–2008), "Wyposażony" (2009–2011), "Save Me" (2013), "Aftermath" (2016) i "The Brave" (2017).
Życiorys.
Wczesne lata.
Urodziła się w Aurorze w Ohio. Uczęszczała do Ocean City High School w Ocean City w New Jersey. Karierę aktorską rozpoczęła w wieku 12 lat w przedstawieniu "The Music Man" w teatrze obiadowym w Trenton. Występowała w lokalnym teatrze. W 1985, kiedy Heche miała 16 lat, agent zauważył ją w szkolnym przedstawieniu i zapewnił jej przesłuchanie do opery mydlanej "As the World Turns". Heche poleciała do Nowego Jorku na przesłuchanie i zaproponowano jej pracę, ale jej matka nalegała, żeby najpierw skończyła szkołę średnią. W 1987 ukończyła Francis W. Parker School w Chicago w Illinois, do której uczęszczała też Daryl Hannah. 
Kariera.
W 1987 przeprowadziła się do Nowego Jorku, gdzie następnie przez cztery lata wcielała się w role bliźniaczek jako Vicky Hudson i Marley Love w operze mydlanej NBC "Inny świat" (1987–1991), za którą w 1991 zdobyła Nagrodę Emmy i dwie nagrody Soap Opera Digest (1989, 1992). W następnych latach można ją było zobaczyć w jednym z odcinków sitcomu NBC "Murphy Brown" (1991) z Candice Bergen, dramacie telewizyjnym CBS "O Pionierzy!" ("O Pioneers!", 1992) na podstawie powieści Willi Cather z Jessicą Lange i dramacie "Zasadzka duchów" ("An Ambush of Ghosts", 1993) ze Stephenem Dorffem. W disneyowskiej adaptacji powieści Marka Twaina "Przygody Hucka Finna" (1993) w reż. Stephena Sommersa z Elijah Woodem wystąpiła jako Mary Jane Wilks. Po udziale w komediodramacie Jamesa L. Brooksa "Potyczki z Jeannie" (1994) z Nickiem Nolte, komediodramacie Gilliesa Mackinnona "Uśmiech losu" ("A Simple Twist of Fate", 1994) wg powieści George’a Eliota ze Steve’em Martinem i komedii romantycznej Richarda Benjamina "Kieszonkowe" ("Milk Money", 1994) z Melanie Griffith, zagrała główną rolę Alex Lee, która za dnia jest bankierem, a w nocy dorabia jako Johanna, ekskluzywna dziewczyna na telefon w dreszczowcu erotycznym "Smak ryzyka" ("Wild Side", 1995).
W dreszczowcu Briana Gibsona "Pod presją" ("The Juror", 1996) z Alekiem Baldwinem wystąpiła w roli lekarki Juliet, przyjaciółki głównej bohaterki granej przez Demi Moore. W dramacie HBO "Gdyby ściany mogły mówić" ("If These Walls Could Talk", 1996) w reż. Cher zagrała jedną z głównych bohaterek. W tragikomedii z wątkiem melodramatycznym w tle "Rozmawiając, obmawiając..." ("Walking and Talking", 1996) wcieliła się w postać Laury, przyjaciółki Amelii (Catherine Keener). W dramacie kryminalnym Mike’a Newella "Donnie Brasco" (1997) z udziałem Ala Pacino zagrała żonę tytułowego tajnego agenta FBI (Johnny Depp). W dramacie katastroficznym Micka Jacksona "Wulkan" ("Volcano", 1997) u boku Tommy’ego Lee Jonesa wystąpiła jako dr Amy Barnes, geolog i sejsmolog z Kalifornijskiego Instytutu Nauk Geologicznych. W dreszczowcu "Koszmar minionego lata" ("I Know What You Did Last Summer", 1997) została obsadzona jako Melissa „Missy” Egan, matka ofiary wypadku spowodowanego przez bohaterów filmu. Jako Winifred Ames w komedii kryminalnej Barry’ego Levinsona "Fakty i akty" ("Wag the Dog", 1997) z Robertem De Niro i Dustinem Hoffmanem zdobyła nominację do nagrody Nagrody Satelity dla najlepszej aktorki drugoplanowej.
W 1998 zadebiutowała jako reżyserka i scenarzystka krótkometrażowej czarnej komedii "Rozbieranie dla Jezusa" ("Stripping for Jesus") z Karen Black, która zajmuje się ewangelicznymi wierzeniami religijnymi i wypaczeniami. Za kreację nowojorskiej dziennikarki Robin Monroe, która po katastrofalnym lądowaniu z pilotem (Harrison Ford) znalazła się na bezludnej wyspie w romantycznym filmie przygodowym Ivana Reitmana "Sześć dni, siedem nocy" ("Six Days Seven Nights", 1998) była nominowana do nagrody Blockbuster Entertainment. W 1998 magazyn „People” umieścił ją na liście pięćdziesięciu najpiękniejszych ludzi na świecie. Rola Marion Crane w remake’u słynnego filmu Alfreda Hitchocka z 1960 – "Psychol" ("Psycho", 1998) w reż. Gusa Van Santa przyniósł jej nominację do Nagrody Saturna w kategorii najlepsza aktorka drugoplanowa i jednocześnie do Złotej Maliny dla najgorszej aktorki drugoplanowej. W dramacie Agnieszki Holland "Trzeci cud" ("The Third Miracle", 1999) z Edem Harrisem zagrała postać Roxane, córki szczerze oddanej wierze Helen O’Regan (Barbara Sukowa). W 2000 była reżyserką i scenarzystką dramatu HBO "Gdyby ściany mogły mówić 2" ("If These Walls Could Talk 2") z udziałem jej ówczesnej partnerki, Ellen DeGeneres i Sharon Stone. Film ten zdobył nagrodę publiczności na Lesbian Film Festival w Paryżu. Wystąpiła w dramacie "Podwójne życie" ("Auggie Rose", 2000) z Jeffem Goldblumem i telewizyjnym dramacie kryminalnym CBS "Jeden strzał zabija" ("One Kill", 2000) jako rozwiedziona oficer marynarki wojennej kapitan Mary Jane O’Malley z Samem Shepardem. 
Brała udział w produkcjach kina niezależnego, w tym w dramacie psychologicznym Erika Skjoldbjærga "Pokolenie P" ("Prozac Nation", 2001) z Christiną Ricci, dramacie Nicka Cassavetesa "John Q" (2002) z Denzelem Washingtonem, dramacie "Narodziny" ("Birth", 2004) z Nicole Kidman i komediodramacie "Życie seksualne" ("Sexual Life", 2005) z Tomem Everettem Scottem. Występowała w serialach, m.in. "Ally McBeal" (2001), "Everwood" (2004-2005) i "Uwaga, faceci!" ("Men in Trees", 2006–2008) w roli specjalistki od związków, która po tym, gdy dowiaduje się o zdradzie narzeczonego, przenosi się do małego miasteczka na Alasce. Jako Emily Parker w dreszczowcu "Głos zza grobu" ("The Dead Will Tell", 2004) była nominowana do Nagrody Saturna w kategorii najlepsza aktorka w telewizji. Za kreację Roweny Lawson w dramacie "Wybór Gracie" (2004) zdobyła nominację do nagrody Emmy. 
4 września 2001 wydano jej autobiografię "Call Me Crazy", którą napisała w zaledwie sześć tygodni.
W 2002 debiutowała na Broadwayu zastępując Jennifer Jason Leigh w roli Catherine w sztuce "Dowód" ("Proof") u boku Neila Patricka Harrisa. W 2004 powróciła na Broadway w roli Lily Garland w komedii Bena Hechta "XX wiek" ("Twentieth Century") z Alekiem Baldwinem, za którą była nominowana do Tony Award.
Użyczyła głosu Glorii Kelnerce w serialu animowanym "Opowieści z Kręciołkowa" (2005–2006), Lois Lane w filmie animowanym "" (2007) i Suyin Beifong w serialu animowanym "Legenda Korry" (2014).
W 2020 wzięła udział w 29. sezonie programu "Dancing with the Stars" zdobywając trzecie miejsce.
Życie prywatne.
Anne była najmłodsza z czworga dzieci Nancy Abigail Baker Heche (z domu Prickett; ur. 1937) i Donalda Josepha „Joe” Heche’a (1937–1983). Jej ojciec był organistą, kierownikiem chóru i fundatorem kościoła, a matka – psychoterapeutką, pisarką, profesorem i aktywistką. Jej ojciec był pochodzenia szwajcarskiego i norweskiego, a także miał korzenie niemieckie i angielskie. Jej matka miała pochodzenie angielskie, szkockie i walijskie. Miała starszego brata Nathana Bradlee (1965–1983) oraz dwie starsze siostry – Susan Claire (1957–2006) i Cynthię Anne (1961–1961; zm. w wieku dwóch miesięcy na raka mózgu). W latach 60. i 70. rodzina Heche należała do kościoła fundamentalistycznego i mieszkała w społeczności Amiszów.
Kiedy Heche miała 13 lat, jej ojciec zmarł na HIV/AIDS. Heche w 2001 na łamach magazynu „The Advocate” wyznała, że ojciec prowadził potajemne życie, był w związkach homoseksualnych i wielokrotnie gwałcił ją od dziecka do 12 roku życia, powodując opryszczkę narządów płciowych. Trzy miesiące po śmierci ojca, 18–letni brat Heche, Nathan, zginął w wypadku samochodowym. Oficjalne ustalenie było takie, że zasnął za kierownicą i uderzył w drzewo, chociaż Heche twierdziła, że było to samobójstwo. Jej matka wychowana była w wierze metodystów; po śmierci jej ojca – matka została chrześcijańską mówczynią motywacyjną, która opowiadała o „przezwyciężaniu homoseksualizmu”. Z kolei siostra, Susan, napisała książkę o swojej rodzinie i ojcu zatytułowaną "Anonimowość" (1994).
Poza planem opery mydlanej "Inny świat" Anne Heche umawiała się z byłymi kolegami, Richardem Burgim i Davidem Forsythem. Od października 1994 do stycznia 1997 była w nieformalnym związku z aktorem Steve’em Martinem. W latach 1996–1997 jej partnerem życiowym był producent filmowy Neal H. Moritz. Od marca 1997 do sierpnia 2000 była związana z aktorką Ellen DeGeneres, z którą stanowiła jedną z najsłynniejszych par jednopłciowych na świecie. W 1998 romansowała z aktorem Vincentem Vaughnem.
We wrześniu 2000 zaręczyła się z operatorem filmowym Colemanem „Coleyem” Laffoonem, z którym 1 września 2001 zawarła związek małżeński. Mieli syna Homera (ur. 2 marca 2002). Od stycznia 2007 para była w separacji. 2 lutego 2007 rozpoczął się ich proces rozwodowy. 4 marca 2009 został sfinalizowany rozwód.
Od stycznia 2007 do stycznia 2018 była w nieformalnym związku z kanadyjskim aktorem Jamesem Tupperem, grającym jej partnera Jacka w serialu "Uwaga, faceci!". Mieli syna Atlasa (ur. 7 marca 2009). Od maja 2019 do kwietnia 2021 była związana z aktorem Thomasem Jane’em. Od września 2021 do sierpnia 2022 jej partnerem był producent kosmetyków Peter Thomas Roth.
Śmierć.
5 sierpnia 2022 w wyniku wypadku drogowego w Mar Vista doznała poważnego uszkodzenia mózgu, które spowodowało niedotlenienie i zapadnięcie w śpiączkę. Zmarła 11 sierpnia 2022 w szpitalu w Los Angeles w Kalifornii w wieku 53 lat.

</doc>
<doc id="320965" url="https://pl.wikipedia.org/wiki?curid=320965" title="Winfield Township">
Winfield Township

Winfield Township to:

</doc>
<doc id="320969" url="https://pl.wikipedia.org/wiki?curid=320969" title="John Spencer (aktor)">
John Spencer (aktor)

John Spencer, właśc. John Speshock (ur. 20 grudnia 1946 w Paterson, New Jersey, zm. 16 grudnia 2005 w Los Angeles), aktor amerykański.
Pochodził z mieszanej rodziny emigrantów, ojciec był pochodzenia ukraińskiego, matka irlandzkiego; urodził się w stanie New Jersey lub według innych danych w Nowym Jorku. Kształcił się w zawodzie aktorskim w Professional Children'a School na Manhattanie, gdzie był kolegą klasowym m.in. Lizy Minnelli. Podjął także studia na prywatnej uczelni Fairleigh Dickinson University w stanie New Jersey, ale jej nie ukończył.
Jako aktor telewizyjny debiutował w 1963 w programie Patty Duke, występował jednak początkowo głównie w teatrze. Za rolę weterana wojny wietnamskiej w sztuce broadwayowskiej "Still Life" otrzymał w 1982 nagrodę Obie. Na początku lat 80. debiutował w filmie. W 1990 partnerował Harrisonowi Fordowi w filmie "Preasumed Innocent" w reżyserii Alana Pakuli.
Popularność przyniosły mu przede wszystkim role telewizyjne. Grał w wielu serialach, m.in. "Miami Vice" ("Policjanci z Miami"), "Touched By An Angel" ("Dotyk anioła"), "Law &amp; Order". Od 1999 w serialu Prezydencki poker ("The West Wing") grał Leo McGarry'ego, doradcę prezydenta Stanów Zjednoczonych Jeda Bartleta; otrzymał za tę rolę nagrodę Emmy w 2002. Kreowany przez Spencera McGarry zmagał się na ekranie z alkoholizmem. Kandydował na urząd wiceprezydenta (w kampanii demokratycznego Matta Santosa), ale wskutek drugiego zawału serca zmarł w czasie zwycięskiego dla niego wieczoru wyborczego. Sam aktor miał podobne problemy (na chorobę alkoholową cierpiał już od czasu szkoły aktorskiej), zmarł na atak serca kilka dni przed ukończeniem 59 lat - co było powodem uśmiercenia jego serialowej postaci. Mówi się, że po jego nagłej śmierci, twórcy serialu zrezygnowali z zaplanowanego wcześniej zwycięstwa w wyborach republikańskiego kandydata Arnolda Vinnicka, na rzecz triumfu Santosa.
Jego wieloletnią partnerką życiową była aktorka i choreograf Patricia Mariano.

</doc>
<doc id="320970" url="https://pl.wikipedia.org/wiki?curid=320970" title="Jozjasz (książę Waldecku i Pyrmontu)">
Jozjasz (książę Waldecku i Pyrmontu)

Jozjasz, książę Waldecku i Pyrmontu (niem. "Josias Erbprinz zu Waldeck und Pyrmont"; ur. 13 maja 1896 w Arolsen, zm. 30 listopada 1967 w Balduinstein) – dziedziczny książę, późniejszy Wyższy Dowódca SS i Policji i SS-Obergruppenführer.
Życiorys.
Był członkiem NSDAP od 1 listopada 1929, w Schutzstaffel od 2 marca 1930. Był nazistowskim posłem do Reichstagu w latach 1933–1945. Później był wyższym dowódcą SS i Policji w regionie Fulda-Werra (okręg wojskowy IX) od 6 października 1938 do 8 maja 1945 z siedzibą na rodowym zamku Schaumburg. Był współodpowiedzialny za funkcjonowanie obozu koncentracyjnego Buchenwald, który położony był na obszarze jego władzy policyjnej – stąd pośrednio był odpowiedzialny za zbrodnie popełnione w tym obozie.
W procesie załogi Buchenwaldu przed amerykańskim Trybunałem Wojskowym był jedynym oskarżonym, który nie należał do personelu obozu. 14 sierpnia 1947 został skazany na karę dożywotniego pozbawienia wolności, w związku z pełnioną przezeń zwierzchnią władzą nad obozem Buchenwald. Karę zamieniono mu jednak najpierw na 20 lat więzienia, a ostatecznie zwolniono go 1 grudnia 1950 ze względu na zły stan zdrowia. Zmarł w 1967 na zamku Schaumburg w Balduinstein.
Rodzina.
Był najstarszym synem Fryderyka, ostatniego panującego księcia Waldecku i Pyrmontu (młodszego brata holenderskiej królowej-matki Emmy, był więc kuzynem królowej Wilhelminy) i księżniczki Batyldy Schaumburg-Lippe. 25 sierpnia 1922 w Rastede ożenił się z księżniczką Altburgą Oldenburg (1903–2001), córką byłego wielkiego księcia Oldenburga Fryderyka Augusta II i siostrą jego szwagra (męża Heleny Waldeck-Pyrmont). Para miała razem pięcioro dzieci, w tym Wittekinda (ur. 1936), od 1988 męża Cecylii Goëss-Saurau.

</doc>
<doc id="320976" url="https://pl.wikipedia.org/wiki?curid=320976" title="Szczuczyn (Białoruś)">
Szczuczyn (Białoruś)

Szczuczyn zw. Litewskim lub Nowogródzkim (biał. Шчучын (Ščučyn) ; ros. Щучин) – miasto na Białorusi, w obwodzie grodzieńskim, nad rzeką Szczuczynką, siedziba administracyjna rejonu szczuczyńskiego. W 2010 oku liczyło ok. 15 tys. mieszkańców.
Prywatne miasto szlacheckie położone było w końcu XVIII wieku w powiecie lidzkim województwa wileńskiego. Magdeburgię nadał król August III Sas w 1761 roku.
W mieście rozwinął się przemysł spożywczy oraz drzewny.
Historia.
Założony w XVII w. jako miasto prywatne. Z rąk Limontów, a następnie Józefowiczów drogą sukcesji przeszedł na własność rodu Scipio del Campo-Scypionów. W XVIII w. zasłynął z kolegium pijarskiego. Po śmierci w 1800 starosty lidzkiego Scipio miasto należało do małoletniej starościanki lidzkiej Marysi Scipionówny, której matka Teresa była starszą siostrą Franciszka Ksawerego Druckiego-Lubeckiego. Dzięki ślubowi 2 lutego 1807 Franciszka Ksawerego Druckiego-Lubeckiego z właścicielką Szczuczyna przeszedł we władanie książąt Druckich Lubeckich. Młoda para osiadła w Szczuczynie. Atmosfera pełnego tradycji polskości Szczuczyna wywarła duży wpływ na nowego właściciela, młodego księcia Franciszka Ksawerego Druckiego-Lubeckiego.
W 1793 w Szczuczynie urodził się Onufry Pietraszkiewicz – polski poeta, współzałożyciel i archiwista Towarzystwa Filomatów.
Do 1795 w granicach Rzeczypospolitej, od III rozbioru Polski w Imperium Rosyjskim, w powiecie lidzkim guberni grodzieńskiej. Jesienią 1918 roku w mieście powstała Samoobrona Szczuczyńska – polska organizacja wojskowa mająca na celu obronę Szczuczyna przed bolszewikami. Jej organizatorem był por. Bolesław Lisowski. 7 czerwca 1919 roku miasto wraz z całym powiatem lidzkim weszło w skład okręgu wileńskiego Zarządu Cywilnego Ziem Wschodnich – tymczasowej polskiej jednostki administracyjnej. Latem 1920 roku Szczuczyn został zajęty przez bolszewików, odbity przez Polaków we wrześniu 1920 roku. W 1921 roku formalnie wszedł w skład II Rzeczypospolitej.
W latach 1921–1939 w II Rzeczypospolitej, od 1929 stolica powiatu. Miejscowość była siedzibą wiejskiej gminy Szczuczyn.
W maju 1942 masowy mord żydowskiej społeczności miasta przez Niemców, która przed wybuchem wojny stanowiła połowę ludności. 29 kwietnia 1944 nieudana próba opanowania miasta przez oddział AK majora Jana Piwnika „Ponurego”, zakończona masakrą atakujących.
Flaga i herb.
Współczesna flaga i herb miasta Szczuczyna zostały ustanowione 17 lipca 2006 roku rozporządzeniem prezydenta Białorusi.

</doc>
<doc id="320982" url="https://pl.wikipedia.org/wiki?curid=320982" title="Commodore">
Commodore



</doc>
<doc id="320984" url="https://pl.wikipedia.org/wiki?curid=320984" title="Karl Künstler">
Karl Künstler

Karl Künstler (ur. 12 stycznia 1901, zm. kwiecień 1945) – zbrodniarz hitlerowski, drugi komendant obozu koncentracyjnego Flossenbürg oraz SS-Obersturmbannführer.
Urodził się w Zella (Turyngia) jako syn fryzjera. Po ukończeniu szkoły podstawowej w listopadzie 1915 rozpoczął pracę jako urzędnik pocztowy w Kessel. W 1919 wstąpił do niemieckiej armii, w której pełnił służbę do 1931. W tym samym roku wystąpił z armii i niezwłocznie wstąpił do SS. Künstler traktował służbę w SS jako służbę wojskową. 
W latach 1941–1942 był drugim z kolei komendantem obozu Flossenbürg, gdzie bardzo źle zapisał się w pamięci więźniów. Potrafił tak długo wieszać więźniów na ogromnej choince bożonarodzeniowej dopóki nie umarli. Künstler był chronicznym alkoholikiem, co było powodem odwołania go ze stanowiska komendanta Flossenbürga. Przeniesiono go do Dywizji Waffen-SS "Prinz Eugen". Walcząc w składzie tej jednostki zginął w trakcie bitwy o Norymbergę w kwietniu 1945. Künstler został uznany w 1949 r. w Erlangen oficjalnie za zmarłego.

</doc>
<doc id="320985" url="https://pl.wikipedia.org/wiki?curid=320985" title="Finanse przedsiębiorstwa">
Finanse przedsiębiorstwa

Finanse przedsiębiorstwa (ang. "corporate finance") – to specyficzny obszar finansów zajmujący się decyzjami finansowymi, inwestycyjnymi i operacyjnymi podejmowanymi przez przedsiębiorstwa oraz narzędziami i analizami wspierającymi i pomagającymi podjąć owe decyzje.
Zarządzanie finansami w przedsiębiorstwie można podzielić generalnie na decyzje długo- i krótkoterminowe. Inwestycje są zaliczane do decyzji długoterminowych, natomiast decyzje krótkoterminowe to np. zarządzanie aktywami obrotowymi. Decyzje inwestycyjne związane są z alokacją kapitału, decyzje finansowe z pozyskiwaniem kapitału, a decyzje operacyjne z wykorzystywaniem kapitału w działalności operacyjnej. Głównym celem zarządzania finansami przedsiębiorstwa jest wzrost wartości przedsiębiorstwa zapewniający maksymalizację dochodów właścicieli.

</doc>
<doc id="320986" url="https://pl.wikipedia.org/wiki?curid=320986" title="Augusto Roa Bastos">
Augusto Roa Bastos

Augusto Roa Bastos (ur. 13 czerwca 1917 w Asunción, zm. 26 kwietnia 2005 tamże) – paragwajski powieściopisarz, dramaturg, poeta i dziennikarz. Od 1947 na emigracji w Argentynie, po 1976 we Francji. W 1989 powrócił do kraju. Laureat Nagrody Cervantesa w 1989.
Twórczość.
Za najwybitniejsze dzieło Bastosa uchodzi "Ja, Najwyższy", monumentalna powieść, której bohaterem jest pierwszy paragwajski dyktator José Gaspar Rodríguez de Francia. 

</doc>
<doc id="320987" url="https://pl.wikipedia.org/wiki?curid=320987" title="Ścibor Bażyński">
Ścibor Bażyński

Ścibor Bażeński ("Ścibor de Beisen", "Stibor von Baysen, Bajena") herbu Bażeński (zm. 1480) – szlachcic pruski. Był drugim gubernatorem Prus (pierwszym był jego brat Jan), wybrany przez sejm stanów pruskich w Elblągu w listopadzie 1459. W 1472 r. mianowany starostą generalnym Prus Królewskich. Współzałożyciel Związku Pruskiego i uczestnik wojny trzynastoletniej.
Od 1454 wojewoda królewiecki, od 1456 wojewoda elbląski, od 1467 wojewoda malborski (województwo elbląskie zmieniło wtedy nazwę na malborskie).
Był sygnatariuszem i gwarantemaktu pokoju toruńskiego 1466 roku.

</doc>
<doc id="320988" url="https://pl.wikipedia.org/wiki?curid=320988" title="Kenneth Bulmer">
Kenneth Bulmer

Henry Kenneth Bulmer (ur. 14 stycznia 1921 w Londynie, zm. 16 grudnia 2005), angielski pisarz science fiction i fantasy.
Był jednym z najpłodniejszych pisarzy science fiction, autorem ponad 160 powieści i wielu opowiadań. Używał licznych pseudonimów, m.in. Alan Burt Akers, Frank Brandon, Rupert Clinton, Ernest Corley, Peter Green, Adam Hardy, Philip Kent, Bruno Krauss, Karl Maras, Dray Prescot. Tworzył także spółki autorskie z innymi pisarzami. Jednym z jego najbardziej znanych dzieł był cykl fantasy, którego bohaterem był Dray Prescot (część cyklu opublikował pod takim samym pseudonimem); seria składała się z 53 powieści w jedenastu częściach i ukazywała się w latach 1972-1998.
Szczególną popularność Bulmer zyskał w Niemczech. Część z jego powieści ukazało się najpierw w wersji niemieckojęzycznej, a niektóre - wyłącznie po niemiecku.
Od 1953 był żonaty (z Pamelą Buckmaster), miał troje dzieci (syna i dwie córki).

</doc>
<doc id="320989" url="https://pl.wikipedia.org/wiki?curid=320989" title="Gabriel Bażyński">
Gabriel Bażyński

Gabriel Bażyński (Gabriel von Baysen) herbu Achinger pol. Wiewiórka (zm. 15 czerwca 1474) – szlachcic pruski. Od 1454 był wojewodą chełmińskim. 
Był zwolennikiem wcielenia ziem zakonu krzyżackiego do Korony. Działał w Związku Pruskim. Był bratem Aleksandra, Jana i Ścibora.
Był sygnatariuszem aktu pokoju toruńskiego 1466 roku. 
Wojewoda elbląski i chełmiński, współorganizator i jeden z czołowych przywódców Związku Pruskiego, rzecznik zjednoczenia Pomorza z Polską. Był synem Piotra, sędziego ziemskiego w Dąbrównie, właściciela dóbr w okolicach Ostródy (Elgnowo). Należał do współzałożycieli Związku Pruskiego. Podpisał jego dokument erekcyjny w Kwidzynie (14 III 1440). Reprezentował Związek Pruski podczas zjazdu z legatem papieskim w Elblągu (5 I 1452). W roku 1452 udał się wraz z Abuntiusem Winterem, w poselstwie do Polski, by poznać stanowisko polskich polityków w sprawach pruskich. Wracając z Wiednia, gdzie przebywał i jeździł jako delegat Związku do cesarza, w1453r., został napadnięty i raniony, prawdopodobnie, przez krzyżackich zbirów. Po raz trzeci posłował do Polski w roku 1454 m.in. jako członek delegacji do króla Kazimierza Jagiellończyka. Po roku 1454 brał udział w rokowaniach z zaciężnymi, a w 1456 stłumił bunt stronników Zakonu w Toruniu. Po wybuchu powstania przeciwko Krzyżakom (1454), w imieniu króla Polski zarządza Prusami. W wojnie trzynastoletniej nie brał czynnego udziału, ale odegrał znaczną rolę jako zręczny dyplomata i polityk, organizator prac finansowych w Prusach i wierny stronnik króla polskiego. Sprzedał nawet swoje dobra Sztembark w powiecie Sztum, a pieniądze pożyczył Związkowcom. Jako rzecznik zjednoczenia Pomorza z Polską, cieszył się dużym zaufaniem króla, który obdarzył Bażyńskiego wieloma godnościami. Oprócz sprawowanych funkcji wojewody w Elblągu i Chełmnie (1455-1474), był starostą dzierzgońskim, papowskim, radzyńskim, kowalewskim i golubskim. Według cytowanego źródła Gabriel Bażyński zmarł w roku 1475, miesiąc nieznany.

</doc>
<doc id="320990" url="https://pl.wikipedia.org/wiki?curid=320990" title="Kraj ołomuniecki">
Kraj ołomuniecki

Kraj ołomuniecki () – region administracyjny w Czechach, odpowiednik polskiego województwa, położony w środkowej i północno-zachodniej części Moraw (większość terytorium), oraz w północno-zachodniej części czeskiego Górnego Śląska oraz skrawek Dolnego Śląska (w tym cały powiat jesenicki). Na wschodzie sąsiaduje z krajem morawsko-śląskim, na południowym wschodzie z krajem zlińskim, na południowym zachodzie z krajem południowomorawskim, a na zachodzie z krajem pardubickim. Na północy graniczy z polskimi województwami dolnośląskim i opolskim. Jego obszar wchodzi w skład dwóch okręgów terytorialnych: kraj południomomorawski i kraj północnomorawski.
Warunki geograficzne.
Teren kraju ołomunieckiego opada od północy (pasmo Jesioników ze szczytem Pradziad 1492 m n.p.m.) ku południowi. W paśmie górskim Jesioników przebiega granica pomiędzy Morawą a Górnym Śląskiem. Zachód i południowy zachód to Wyżyna Czeskomorawska, na wschodniej granicy znajdują się Góry Odrzańskie. Południowo-wschodnia część to żyzna nizina.
Z północy na południe płynie rzeka Morawa, która odprowadza większość wód powierzchniowych województwa. Morawa jest dopływem Dunaju i należy do zlewni Morza Czarnego. Niewielki, północny fragment kraju odwadniany jest przez Odrę i należy do zlewni Morza Bałtyckiego.
Znajduje się tu najgłębsza przepaść w Czechach – przepaść Hranicka (minus 244,5 m). Interesującymi pod względem przyrodniczym są: dolina Morawy pomiędzy Mohelnicami a Ołomuńcem (CHKO Litovelské Pomoraví), parki przyrodnicze Sovinecko i Velký Kosíř. Jesioniki (w tym Góry Odrzańskie) porośnięte są gęstymi lasami przecinanymi wijącymi się strumieniami.
Podział administracyjny.
Poprzednio województwo podzielone było na powiaty:
Z początkiem 2003 r. urzędy powiatowe uległy likwidacji, choć sam podział administracyjny pozostał. Ich rolę przejęły urzędy gminne o rozszerzonych uprawnieniach. Poza wymienionymi dawnymi miastami powiatowymi mieszczą się one w miastach: Hranice, Konice, Lipník nad Bečvou, Litovel, Mohelnice, Šternberk, Uničov, Zábřeh.
Kraj składa się z 397 gmin, z tego 13 gmin o rozszerzonych uprawnieniach. Prawa miejskie ma 27 miast. Miastem głównym jest Ołomuniec. Ołomuniec jest także siedzibą archidiecezji.
Obszar kraju ołomunieckiego wchodzi w skład dwóch okręgów terytorialnych: kraj południomomorawski i kraj północnomorawski.
Historia.
Kraj ołomuniecki powstał 1 stycznia 2000 r.
W przeszłości Ołomuniec rywalizował z Brnem o pierwszeństwo na Morawach. Już za panowania dynastii Przemyślidów Morawy były podzielone pomiędzy Ołomuniec, Brno i Znojmo. W późniejszych czasach Brno stało się siedzibą władz lokalnych, po czym Morawy podzielono na części administrowane przez Brno i Ołomuniec. Po reformie z 1948, na lata 1949-1960 powołano kraj ołomuniecki o terytorium znacznie większym od obecnego. W 1960 roku dokonano nowego podziału administracyjnego powołując kraje: północnomorawski, południowomorawski i wschodnioczeski. Ten stan trwał do 1999 r., kiedy to z części dawnych krajów południowomorawskiego i północnomorawskiego (będących odtąd jedynie "okręgami terytorialnymi" dla różnych instytucji państwowych, bez własnej administracji) utworzono kraj ołomuniecki.
Gospodarka.
Podstawą gospodarki województwa jest przemysł budowy maszyn, elektrotechniczny i budowy aparatury optycznej. Natomiast znaczenie rolnictwa stale się zmniejsza.
Komunikacja.
Z zachodu na wschód przebiega główny czeski szlak kolejowy z Pragi poprzez: Pardubice, Zábřeh, Ołomuniec, Przerów, Hranice i dalej przez rejon ostrawski na Słowację lub do Polski. Autostrada D46 łączy Ołomuniec z autostradą D1 w kierunku Brna. Połączenie szybkiego ruchu (autostrady D35 i D1) z Ostrawą jest w trakcie budowy. Po ukończeniu stanie się częścią zintegrowanego systemu drogowo-autostradowego kraju ołomunieckiego (IDSOK).
Szkolnictwo i nauka.
Ołomuniec jest siedzibą założonego w 1576 r., na bazie szkoły jezuickiej, Uniwersytetu Palackiego (cz. "Univerzita Palackého").

</doc>
<doc id="320992" url="https://pl.wikipedia.org/wiki?curid=320992" title="Feliks Paweł Jarocki">
Feliks Paweł Jarocki

Feliks Paweł Jarocki (ur. 14 stycznia 1790 w Pacanowie, zm. 25 marca 1865) – profesor zoologii, kierownik katedry zoologii Królewskiego Uniwersytetu Warszawskiego, członek Towarzystwa Przyjaciół Nauk. Kierownik gabinetu zoologicznego w latach 1818-1862.
Biografia.
W swej pracy naukowej zajmował się taksonomią (m.in. spośród ssaków wyodrębnił rząd torbaczy). Zorganizował „Gabinet Zoologiczny” w Warszawie na bazie zbiorów barona Sylwiusza Minckwitz'a. Pod koniec swej kariery zgromadził w nim ponad 65 tys. eksponatów (był to m.in. wynik naukowych ekspedycji na obszary wschodnich terenów Polski). Bibliotekę uniwersytecką wzbogacił o ponad 2000 tomów specjalistycznych wydawnictw. Jego następcą był Władysław Taczanowski, polski XIX-wieczny ornitolog.
Był w pewnym sensie mecenasem Fryderyka Chopina. Jadąc latem 1828 do Berlina na międzynarodowy kongres przyrodników, zabrał ze sobą do towarzystwa 18-letniego Chopina, żeby mu pokazać "wielki świat". Ponadto jego uczniem był późniejszy zoolog Antoni Waga. Był członkiem loży wolnomularskiej Świątynia Minerwy.
Pochowany został 25 marca 1865 na warszawskich Powązkach (katakumby, rząd 40-4).
Dzieła.
Prof. Jarocki jest znany przede wszystkim z obszernego, bardzo cennego na owe czasy 6-tomowego podręcznika zoologii "„Zoologia czyli zwierzętopismo ogólne podług naynowszego systemu ułożone”" (1821-1838), ale i w "Rocznikach Towarzystwa", ogłosił wartościową, oryginalną rozprawę o przeobrażaniu się owadów (1827), był autorem wielu naukowych opracowań faunistycznych (m.in. Puszczy Białowieskiej). Inne jego prace dotyczyły np. wędrówek i zwalczania szarańczy. 
Był encyklopedystą. Wymieniony został jako redaktor Encyklopedii obrazowej systematycznej wydanej w Warszawie w latach 1835-1838.
Jest autorem opisu kilku rodzajów i gatunków ptaków, jak np.:

</doc>
<doc id="320994" url="https://pl.wikipedia.org/wiki?curid=320994" title="Stary Duninów">
Stary Duninów

Stary Duninów – wieś w Polsce położona w województwie mazowieckim, w powiecie płockim, w gminie Nowy Duninów.
W latach 1975–1998 miejscowość administracyjnie należała do województwa płockiego.
Wieś folwarczna została założona w pierwszej połowie XIX w. przez Karola Albrechta Wilhelma barona von Ike (późniejszego Ike-Duninowskiego).

</doc>
<doc id="320999" url="https://pl.wikipedia.org/wiki?curid=320999" title="CIEXYZ">
CIEXYZ

CIEXYZ, zwana też CIE XYZ lub CIE1931 – przestrzeń barw stworzona w 1931 r. przez Międzynarodową Komisję Oświetleniową (Comission Internationale de l'Eclairage). Przyjmuje się ją jako standard i punkt odniesienia do innych przestrzeni barw utworzonych przez tę komisję (zob. CIELUV, CIELab). Litery CIE przed XYZ to skrót nazwy Komisji. CIE XYZ jest specjalną paletą barw skonstruowaną przede wszystkim pod kątem postrzegania barw przez ludzkie oko (fotoreceptory).
Barwę w sposób jednoznaczny opisuje się we współrzędnych trójchromatycznych X, Y, Z, przy czym współrzędne te zależne są od składowych, zwanych również względnymi sprawnościami wizualnymi czopków. Te trzy współrzędne trójchromatyczne odpowiadają procentowemu udziałowi trzech podstawowych barw R (czerwonej), G (zielonej) i B (niebieskiej).
CIE XYZ jest opisem trójwymiarowym. Również w 1931 r., żeby umożliwić opis w dwóch wymiarach, wprowadzono przestrzeń barw CIE xyY, która przelicza składowe barw X, Y, Z na współrzędne trójchromatyczne x, y, Y, gdzie x i y określają chromatyczność, a Y – jasność.
Współrzędne te, nakładając się, odwzorowywane są w przestrzeni barw przedstawionej za pomocą wykresu chromatyczności jako tzw. trójkąt barw: obszar zamknięty dwiema liniami – krzywą i prostą.
Kolejne prace nad zagadnieniem postrzegania różnicy barw Writhta (1941), MacAdama (1942), Stilesa (1946) doprowadziły do zagadnienia równomierności przestrzeni barw. Jeśli w przestrzeni CIE XYZ wyznaczy się obszary różnicy percepcyjnej barw, wówczas powstaną elipsoidy różnej wielkości (elipsoidy MacAdama): w obszarze barw zielonych o stosunkowo dużej średnicy, w obszarze barw niebieskich o stosunkowo małej średnicy. Oznacza to, że dwa punkty w przestrzeni CIEXYZ w przypadku barw zielonych mogą określać barwy, pomiędzy którymi ludzkie oko nie dostrzega różnicy barw (czyli jest to subiektywnie jedna barwa), natomiast dwa punkty tak samo oddalone w przestrzeni barw CIEXYZ w obrębie barw niebieskich (zimnych) mogą być odebrane jako subiektywnie dwie różne barwy. Prace nad równomiernością przestrzeni barw doprowadziły do stworzenia przestrzeni CIELab i CIELUV.

</doc>
<doc id="321001" url="https://pl.wikipedia.org/wiki?curid=321001" title="Ignacy Ścibor Marchocki">
Ignacy Ścibor Marchocki

Ignacy Jerzy Ścibor-Marchocki herbu Ostoja (ur. 1755, zm. 29 września 1827 w Otrokowie) – chorąży trembowelski, komisarz powiatu kamieneckiego. Pan na Jarmolińcach, Otrokowie, Mińkowcach, Przytulii na Podolu, znany z proklamowania na terenie swoich posiadłości niepodległego Księstwa Mińkowieckiego.
Życiorys.
Syn Michała, cześnika bracławskiego i Katarzyny Michałowskiej. Przeprowadził w swoich dobrach wiele reform. Między innymi zniósł pańszczyznę, ustanowił sądownictwo równe dla wszystkich obywateli swojego państwa. Zainicjował również budowę kilku szkół, szpitala, hotelu. Nakazał tytułować siebie „Dux et Redux”. Na terenie swoich dóbr ogłosił powołanie „niepodległego państwa”, gdzie starał się kultywować słowiańskie obyczaje oraz pogańską religię. Nietypowe zjawisko tolerował cesarz Mikołaj I Romanow pomimo złożonego na ten temat donosu. Marchocki posunął się nawet do wyprawienia hucznego pogańskiego pogrzebu swemu prawosławnemu kuzynowi, oficerowi armii rosyjskiej, który zmarł podczas pobytu u niego. Dokonano ciałopalenia na stosie, prochy umieszczono w urnie oraz usypano kurhan. Skandal związany z pogrzebem zakończył istnienie „niepodległego państwa”. 
Jest bohaterem powieści Juliusza Słowackiego "Król Ladawy".

</doc>
<doc id="321002" url="https://pl.wikipedia.org/wiki?curid=321002" title="Ignacy Ścibor-Marchocki">
Ignacy Ścibor-Marchocki



</doc>
<doc id="321003" url="https://pl.wikipedia.org/wiki?curid=321003" title="Ignacy Marchocki">
Ignacy Marchocki



</doc>
<doc id="321005" url="https://pl.wikipedia.org/wiki?curid=321005" title="Colo">
Colo

Colo − polski mikrosamochód zbudowany na bazie Fiata 126p.
Historia.
Samochód Colo był produkowany od 1997 roku. Początkowo jego wytwarzaniem zajmowało się przedsiębiorstwo Promex. Ostatnim producentem pojazdu była firma Beta Plus Motor Sport z Gliwic. Od 2009 r. nie ma możliwości zakupu nowych pojazdów.
Colo powstał z myślą o młodym kierowcy posługującym się prawem jazdy kategorii B1 lub kartą motorowerową ("Colo Cabrio 50"). Pojazd ten sprzedawany był w częściach do samodzielnego montażu (kit car) lub jako gotowy produkt.
Opis.
Colo to czteroosobowy kabriolet konstrukcji Bogdana Wozowicza. Nadwozie samochodu wykonane jest z tworzyw sztucznych wzmacnianych tkaninami syntetycznymi. Elementy nadwozia oraz główne podzespoły połączone są za pomocą ramy kratownicowej wykonanej ze stalowych kształtowników. Silnik, układ przeniesienia napędu, zawieszenia przednie i tylne samochodu pochodzi z Fiata 126p. 
Do wykonania pojazdu zastosowano 14-calowe felgi aluminiowe, chromowaną końcówkę wydechu, sportową kierownicę, fotele kubełkowe, białe klosze przednich kierunkowskazów. 
Samochód za dopłatą można doposażyć w brezentowy dach.

</doc>
<doc id="321006" url="https://pl.wikipedia.org/wiki?curid=321006" title="A5">
A5



</doc>
<doc id="321007" url="https://pl.wikipedia.org/wiki?curid=321007" title="D1">
D1



</doc>
<doc id="321008" url="https://pl.wikipedia.org/wiki?curid=321008" title="D11">
D11



</doc>
