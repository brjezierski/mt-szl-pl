<doc id="328790" url="https://pl.wikipedia.org/wiki?curid=328790" title="Krępsko (województwo zachodniopomorskie)">
Krępsko (województwo zachodniopomorskie)

Krępsko (do 1945 "Hackenwalde") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów,
Położona na skraju Puszczy Goleniowskiej i Doliny Dolnej Odry (łąki), przy drodze wojewódzkiej nr 112 (Goleniów – Stepnica), nad rzeką Krępą.
W latach 1954–1968 wieś należała i była siedzibą władz gromady Krępsko, po jej zniesieniu w gromadzie Goleniów. W latach 1975–1998 miejscowość położona była w województwie szczecińskim.
Historia.
Najstarsze ślady pobytu na terenach dzisiejszego Krępska pochodzą podobnie jak w Żdżarach czy Łaniewie z epoki mezolitu. Pojedyncze znaleziska ułamków ceramiki, fragmentów narzędzi używanych przez ludność kultury ceramiki sznurowej oraz zlokalizowana osada z wczesnej fazy jej występowania na tych terenach pozwala na określenie wczesnego osadnictwa już na ok. 8000 lat przed Chrystusem. Jednak brak badań nie pozwala na potwierdzenie ciągłości osadnictwa. W roku 1268 przywilej lokacyjny nadawał Goleniowowi 120 łanów gruntów uprawnych (ok. 1800 ha) od ujścia Iny na północ aż do rzeki Krępy i dalej na wschód do Miękowa. Z tego zapisu wynika, że obszar dzisiejszej wsi stał się własnością Goleniowa i był pod jego zarządem do połowy XVIII wieku. Krępsko zostało założone jako wielodrożnica i w takim stanie dotrwało do dzisiaj. Kolonia Hackenwalde (Krępsko) powstała w roku 1748 założona przez von Hacka, nadwornego architekta Fryderyka II. W 1776 roku osadzono tutaj 20 rodzin osadniczych z Holandii. W połowie XIX wieku wieś liczyła sobie ponad 600 mieszkańców. Krępsko rozwijało się w szybkim tempie. Powstawały tutaj warsztaty rzemieślnicze, gorzelnia, wiatrak, szkoła. Pierwszy kościół wybudowano także w XIX wieku. Przed wojną wieś zamieszkiwało ok. 900 osób. Po wojnie wieś przekształciła się w miejscowość typowo rolniczą, a wiele starych domów i budynków gospodarczych została zniszczona. Obecnie jest to typowo rolnicza wieś.
Okoliczne wsie.
Łaniewo, Bolesławice, Kąty, Żdżary

</doc>
<doc id="328791" url="https://pl.wikipedia.org/wiki?curid=328791" title="Lgota">
Lgota



</doc>
<doc id="328792" url="https://pl.wikipedia.org/wiki?curid=328792" title="Krępa">
Krępa



</doc>
<doc id="328793" url="https://pl.wikipedia.org/wiki?curid=328793" title="Kożuchów (ujednoznacznienie)">
Kożuchów (ujednoznacznienie)



</doc>
<doc id="328796" url="https://pl.wikipedia.org/wiki?curid=328796" title="Karolewo">
Karolewo



</doc>
<doc id="328797" url="https://pl.wikipedia.org/wiki?curid=328797" title="Bolęcin">
Bolęcin



</doc>
<doc id="328798" url="https://pl.wikipedia.org/wiki?curid=328798" title="Bolesławice">
Bolesławice

Miejscowości w Polsce: 
Zobacz też: Bolesławice-Kolonia

</doc>
<doc id="328801" url="https://pl.wikipedia.org/wiki?curid=328801" title="Warren (Michigan)">
Warren (Michigan)

Warren – miasto w hrabstwie Macomb w stanie Michigan w Stanach Zjednoczonych.
Według spisu powszechnego z roku 2000 ma ok. 138,2 tys. mieszkańców, jest trzecim miastem pod względem populacji w stanie Michigan i największym przedmieściem Detroit. W mieście znalazły swą siedzibę różnorodne przedsiębiorstwa, takie jak General Motors (Technical Center – Centrum Techniczne), Centra dowodzenia i budowy broni pancernej (czołgi) – Armii Amerykańskiej (Tank-Automotive and Armaments Command, TACOM) i Tank Automotive Research, Development, and Engineering Center (TARDEC), instytucja zajmująca się przemysłem motoryzacyjnym w USA (National Automotive Center), czy główna siedziba przedsiębiorstwa Big Boy Restaurants International (sieć restauracji w USA, Kanadzie i Japonii). Warren nabyło praw miejskich w roku 1957, wcześniej miejscowość była znana jako Warren Township, bez miasta Center Line.

</doc>
<doc id="328806" url="https://pl.wikipedia.org/wiki?curid=328806" title="Olszanka">
Olszanka



</doc>
<doc id="328809" url="https://pl.wikipedia.org/wiki?curid=328809" title="Rożnów">
Rożnów

3 miejscowości w Polsce:
Miejscowość na Ukrainie:

</doc>
<doc id="328814" url="https://pl.wikipedia.org/wiki?curid=328814" title="Marcelin">
Marcelin



</doc>
<doc id="328817" url="https://pl.wikipedia.org/wiki?curid=328817" title="Miedziana Góra">
Miedziana Góra



</doc>
<doc id="328819" url="https://pl.wikipedia.org/wiki?curid=328819" title="Miedźno">
Miedźno



</doc>
<doc id="328822" url="https://pl.wikipedia.org/wiki?curid=328822" title="Mielnik">
Mielnik



</doc>
<doc id="328826" url="https://pl.wikipedia.org/wiki?curid=328826" title="Koziniec">
Koziniec



</doc>
<doc id="328828" url="https://pl.wikipedia.org/wiki?curid=328828" title="Jaszczurowa">
Jaszczurowa



</doc>
<doc id="328839" url="https://pl.wikipedia.org/wiki?curid=328839" title="Luszowice (powiat chrzanowski)">
Luszowice (powiat chrzanowski)

Luszowice – wieś w Polsce położona w województwie małopolskim, w powiecie chrzanowskim, w gminie Chrzanów.
Wieś biskupstwa krakowskiego w powiecie proszowickim w województwie krakowskim w końcu XVI wieku. W latach 1975–1998 miejscowość należała administracyjnie do województwa katowickiego.
Historia.
Luszowice są jedną z najstarszych wsi powiatu chrzanowskiego. Do przełomu XVI i XVII wieku należała do dóbr tęczyńskich, kiedy to Jan Tęczyński oddał ją biskupom krakowskim (klucz sławkowski), w zamian za Krzeszowice. Podobnie jak w całej okolicy, w XVI–XVII wieku wydobywano tu rudę ołowiu, a w XIX wieku rudę cynku – galman. To właśnie na terenie Luszowic w XIII wieku powstała pierwsza na tym terenie osada górnicza, która w XIV wieku usamodzielniła się pod nazwą Góry Luszowskie (obecnie: część miasta Trzebinia). Natomiast już w XX wieku część Luszowic: Stara Góra i tereny w rejonie ulic Chrzanowskiej, Polnej i górnej części Ogrodowej (obecnie leżących w mieście Trzebinia) zostały najpierw w 1946 włączone do nowo utworzonej w tym roku parafii Siersza, a 1954 do gromady Siersza.
Spis ulic.
ul. Styczniowa, ul. Chmielna, ul. Gronowa, ul. Podskarpie, ul. Ksawerego Dunikowkiego, ul. Sierszańska, ul. Marcinkowskiego, ul. Przybyszewskiego, ul. Piwniczna, ul. Jana, ul. Kołodziejska, ul. Skotnica, ul. Piotra Skargi, ul. Strażacka, ul. Różyckiego, ul. Konrada, ul. Korzeniowskiego, ul. Mierosławskiego, ul. Mroczna, ul. Pawła Włodkowica, ul. Powstańców Warszawy, ul. Zimowa, ul. Jesienna, ul. Wiosenna, ul. Pawia, ul. Bociania, ul. Wspólna, ul. Żołnierska, ul. Dygasińskiego, ul. Dąbrowa, ul. Sportowa, ul. Górna, ul. Zelwerowicza,
ul. Jeziorki.

</doc>
<doc id="328841" url="https://pl.wikipedia.org/wiki?curid=328841" title="Góry Luszowskie">
Góry Luszowskie

Góry Luszowskie – dawna wieś biskupstwa krakowskiego klucza sławkowskiego, obecnie część osiedla w Trzebini.
Dawna wieś biskupstwa krakowskiego w powiecie proszowickim w województwie krakowskim w końcu XVI wieku.
Góry Luszowskie powstały jako osada górnicza na terenie wsi Luszowice, by w XIV wieku usamodzielnić się jako samodzielna wieś. W 1954 r. weszła w skład gromady Siersza. Obecnie Góry Luszowskie stanowią część osiedla Siersza w mieście Trzebinia. Istnieje również obręb geodezyjny Góry Luszowskie w mieście Trzebinia, pokrywający się z dawną wsią o tej samej nazwie.
W 1913 koło wsi ustanowiono krzyż pamiątkowy honorujący ks. Stanisława Stojałowskiego.

</doc>
<doc id="328842" url="https://pl.wikipedia.org/wiki?curid=328842" title="Bończa">
Bończa



</doc>
<doc id="328847" url="https://pl.wikipedia.org/wiki?curid=328847" title="11 (liczba)">
11 (liczba)

Warunek podzielności zapisanej w systemie dziesiętnym liczby przez 11 jest taki, aby po odjęciu od sumy cyfr stojących na miejscach parzystych, sumy cyfr stojących na miejscach nieparzystych otrzymać liczbę podzielną przez 11.
Przykład:
Liczba 854073 → (8+4+7) − (5+0+3) = 19 − 8 = 11
854073 jest podzielna przez 11
Wyraz jedenaście.
Polska nazwa tej liczby ma bezpośrednie powiązanie ze stosowanym niegdyś addywnym systemem liczbowym języka cerkiewnosłowiańskiego – systemem liczbowym cyrylicy. Wszystkie liczby z zakresu 11…19 mają nazwy konstrukcji „cyfra na dziesięciu” (gdzie „cyfra” to któraś z wartości 1…9), przy czym „dziesięciu” uległo skróceniu do „ście”. W przypadku „jeden na dziesięciu” uległo skróceniu do „jeden-na-ście” (czyli „jedenaście”), tak jak „dwa na dziesięciu” do „dwa-na-ście” („dwanaście”) itd. aż do „dziewięć na dziesięciu” do „dziewięt’-na-ście” („dziewiętnaście”).
Spotykana czasem niechlujna wymowa tego wyrazu jak „jedynaście” jest błędna.
11 w kalendarzu.
11. dniem w roku jest 11 stycznia. Zobacz też co wydarzyło się w 11 roku n.e.
11. miesiącem w roku jest listopad.

</doc>
<doc id="328848" url="https://pl.wikipedia.org/wiki?curid=328848" title="12 (liczba)">
12 (liczba)

 Warunek podzielności zapisanej w systemie dziesiętnym liczby przez 12 to, aby była podzielna zarówno przez 3, jak i przez 4
Dwanaście sztuk nazywa się tuzinem.
Liczba 12 w kalendarzu.
12. dniem w roku jest 12 stycznia. Zobacz też, co wydarzyło się w 12 roku n.e.
12. miesiącem w roku jest grudzień.
W systemie dwunastogodzinnym doba jest dzielona na dwanaście godzin do południa i dwanaście godzin po południu.
Liczba 12 w Biblii.
oznacza porządek Boży, doskonałość.
Dwanaście w kulturze.
W licznych kulturach liczba ta ma szczególny status i istnieje dążenie do jej osiągnięcia dla zachowania harmonii i doskonałości. Stąd np. 12 znaków zodiaku europejsko-semickiego i chińskiego, 12 bogów olimpijskich, 12 plemion Izraela, 12 apostołów, 12 imamów w najważniejszym odłamie islamu szyickiego, Dwanaście prac Heraklesa, gdzie ostatnią, dwunastą pracą było "Sprowadzenie Cerbera z Hadesu", 12 gwiazdek na fladze europejskiej itd.
Polska epopeja narodowa "Pan Tadeusz" Adama Mickiewicza dzieli się zasadniczo na dwanaście ksiąg, Księga XII nosi tytuł "Kochajmy się".

</doc>
<doc id="328861" url="https://pl.wikipedia.org/wiki?curid=328861" title="Lgota (powiat chrzanowski)">
Lgota (powiat chrzanowski)

Lgota – wieś w Polsce położona w województwie małopolskim, w powiecie chrzanowskim, w gminie Trzebinia przy drodze wojewódzkiej nr 791.
Lgota położona jest na Wyżynie Krakowsko-Częstochowskiej.
W latach 1954–1958 wieś należała do powiatu olkuskiego. W latach 1975–1998 miejscowość należała administracyjnie do województwa katowickiego.
W Lgocie istnieje szkoła podstawowa. Pod względem wyznaniowym wieś jest centrum rzymskokatolickiej parafii i zboru Adwentystów Dnia Siódmego.
Historia.
Tradycje górnictwa rudy galmanu sięgają końca XIII i XIV w. W 2. połowie XVII w. czynne były kopalnie galmanu, skąd wywożony był Wisłą do Gdańska, a stamtąd dalej dostarczany głównie do Szwecji, gdzie używano go do produkcji mosiądzu. Około 1720 r. spławiano do Gdańska z kopalni pod Lgotą rocznie 500 beczek, (ok. 350 ton galmanu), a w 2. poł. XVIII w. ok. 300 beczek (ok. 200 ton). Po 1854 r. po raz pierwszy użyto nazw własnych kopalń pochodzącymi od nazw pól górniczych. Kopalnia ostrężnicko-lgocka otrzymała imię "Katarzyna", która dzieliła się na rewiry: I. "Mrowce", II. "Kocman", III., IV., V., VI. i VII. "Przykra", VIII., X. i XI. "Niwki", IX. "Babskie". Zbudowana została cechownia, budynki mieszkalne dla dozoru i administracji, oraz składy i stajnie. W 1854 kopalnia była wyposażona m.in. w 75 lin szybowych, 70 okutych kibli do wyciągania urobku, 119 taczek, 84 sita i 44 cebry do przesiewania galmanu, 36 skrzyń do płukania galmanu, 1 miech do oczyszczania powietrza w chodnikach. Czynny był jeden kierat wydobywczy. Kopalnia składała się z kilkudziesięciu szybów i całego labiryntu chodników. W latach 1854–1857 została przebudowana na bity gościniec droga z Lgoty do Trzebini, którą wożono galman do trzebińskiej stacji kolejowej. Pod koniec XIX w. nastąpił upadek górnictwa rud cynkowych, wydobycie po 1890 r. zaczęło upadać, wskutek wyczerpywania się złóż. Drobne ilości galmanu wydobywano jeszcze koło przysiółka Galman do I wojny światowej.

</doc>
<doc id="328863" url="https://pl.wikipedia.org/wiki?curid=328863" title="Prezydenci Burundi">
Prezydenci Burundi



</doc>
<doc id="328865" url="https://pl.wikipedia.org/wiki?curid=328865" title="Pierre Nkurunziza">
Pierre Nkurunziza

Pierre Nkurunziza (ur. 18 grudnia 1963 w Bużumburze, zm. 8 czerwca 2020 w Karuzi) – burundyjski polityk, prezydent Burundi od 26 sierpnia 2005 do 8 czerwca 2020.
Prezydentura.
19 sierpnia 2005 160-osobowe kolegium wyborcze wybrało go na stanowisko prezydenta kraju, oficjalnie urząd objął 26 sierpnia 2005. Nkurunziza był również przywódcą rządzącej partii – Narodowej Rady na rzecz Obrony Demokracji – Sił na rzecz Obrony Demokracji (CNDD–FDD). Wybór prezydenta był ostatnim etapem okresu przejściowego po uchwaleniu nowej konstytucji państwa. Za rządów Nkurunzizy w Burundi doszło do względnej stabilizacji sytuacji wewnętrznej po trwającej 12 lat wojnie domowej.
W wyborach prezydenckich, które odbyły się 28 czerwca 2010 uzyskał reelekcję, będąc jedynym kandydatem po bojkocie głosowania przez sześciu pozostałych kandydatów, którzy uznali wybory za sfałszowane. Zdobył 91,62% głosów i 26 sierpnia 2010 rozpoczął drugą, 5-letnią kadencję na stanowisku. 
Zamieszki antyrządowe i próba zamachu stanu.
26 kwietnia 2015 w Burundi wybuchły antyrządowe manifestacje po tym, jak partia CNDD–FDD ogłosiła, że prezydent Nkurunziza będzie ubiegał się z jej ramienia o trzecią, 5-letnią kadencję głowy państwa w wyborach zaplanowanych na 26 czerwca 2015. Mimo iż ta kandydatura była sprzeczna z konstytucją, prezydent został dopuszczony do startu w wyborach. W starciach protestujących z policją zginęło ponad 20 osób, wiele zostało rannych.
13 maja 2015, gdy Pierre Nkurunziza przebywał w Tanzanii na konferencji na temat naprawy sytuacji w jego kraju, były szef wywiadu generał Godefroid Niyombare ogłosił odsunięcie prezydenta od władzy i sformowanie rządu tymczasowego. Informacja o zamachu stanu została podana do wiadomości publicznej, jednak obóz rządzący stanowczo zaprzeczył doniesieniom jakoby w kraju doszło do przewrotu i zapewnił, że rząd posiada pełnię kontroli nad krajem. 15 maja 2015 pucz ostatecznie upadł, prezydent Nkurunziza wrócił do kraju, a przywódcy przewrotu zostali aresztowani.
Nkurunziza zmarł na atak serca 8 czerwca 2020, na około dwa miesiące przed planowanym ustąpieniem z urzędu i przekazaniem władzy zwycięzcy majowych wyborów prezydenckich – Evariste'owi Ndayishimiye. Następnego dnia obowiązki prezydenta tymczasowo przejął przewodniczący Zgromadzenia Narodowego Pascal Nyabenda. W związku z jego śmiercią w kraju zarządzono siedmiodniową żałobę narodową. Trzydniową żałobę ogłosiła Tanzania, a jednodniową Kuba.

</doc>
<doc id="328866" url="https://pl.wikipedia.org/wiki?curid=328866" title="Hymn Burundi">
Hymn Burundi

Burundi bwacu ("Kochana Burundi") to hymn państwowy Burundi. Został przyjęty w roku 1962. Słowa napisała grupa pisarzy pod przewodnictwem ówczesnego prezydenta Jean-Baptiste Ntahokaja, a muzykę skomponował Marc Barengayabo.

</doc>
<doc id="328869" url="https://pl.wikipedia.org/wiki?curid=328869" title="Kanto">
Kanto



</doc>
<doc id="328871" url="https://pl.wikipedia.org/wiki?curid=328871" title="Brudzeń">
Brudzeń

Brudzeń – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość administracyjnie należała do województwa konińskiego.

</doc>
<doc id="328875" url="https://pl.wikipedia.org/wiki?curid=328875" title="Gaj (Trzebinia)">
Gaj (Trzebinia)

Gaj – osiedle miasta Trzebinia, w powiecie chrzanowskim, w województwie małopolskim. 
Gaj jest miejscem urodzenia krakowskiego fiakra – Jana Kaczary.
Zabudowania wielorodzinne na os. Gaj zaczęły powstawać w latach 50 XX w. Na samym początku były wybudowane tylko 3 bloki mieszkalne, do 1978 powstało ich 38.
Na osiedlu Gaj znajduje się pierwsze w gminie Trzebinia boisko Orlik 2012, zlokalizowane przy Szkole Podstawowej nr 6. Znajdują się tu także obiekty użytku publicznego, takie jak szkoła, przedszkole, poczta, ośrodek zdrowia, apteka i sklepy. Wyznawcy kościoła rzymskokatolickiego podlegają parafii NSNMP w Trzebini, a Świadkowie Jehowy należą do zboru Trzebinia-Siersza.

</doc>
<doc id="328884" url="https://pl.wikipedia.org/wiki?curid=328884" title="Władysław Batthyány-Strattmann">
Władysław Batthyány-Strattmann

Książę Ladislaus (László) Batthyány-Strattmann (ur. 28 października 1870 w Dunakiliti, zm. 22 stycznia 1931 w Wiedniu) – błogosławiony Kościoła katolickiego, lekarz, członek starej magnackiej rodziny Batthyány.
Życiorys.
Ladislaus Batthyány był 6. dzieckiem w rodzinie. Po ukończeniu gimnazjum studiował medycynę na uniwersytecie wiedeńskim. W roku 1898 ożenił się z hrabiną Marią Theresią Coreth. Ich związek przebiegał szczęśliwie i harmonijnie, a jego owocem było trzynaścioro dzieci.
W Kittsee (Burgenland), gdzie zamieszkiwali zamek Kittsee, dr Batthyány założył w roku 1902 szpital. Początkowo pracował w nim jako lekarz ogólny, następnie specjalizował się w chirurgii i okulistyce. Dr Batthyány przyjmował codziennie nieodpłatnie 80-100 pacjentów. Najbiedniejszych z nich wspierał dodatkowo finansowo. W ten sposób rozdał większość swojego majątku. W 1915 odziedziczył tytuł książęcy oraz zamek w Körmend (Węgry). Wiązała się z tym zmiana nazwiska na Batthyány-Strattmann. Po pierwszej wojnie światowej przeniósł się wraz z rodziną do Körmend.
Też tam dr Batthyány otworzył za własne środki szpital. Dr Batthyány zachorował we wrześniu 1929 na raka i zmarł w 1931 roku w opinii świętości w sanatorium Löw w Wiedniu.
Został pochowany w rodzinnym grobowcu w Güssing, grobowiec ten jest drugim co do wielkości grobowcem rodzinnym w Austrii, po grobowcu rodziny cesarskiej w Wiedniu.
23 marca 2003 papież Jan Paweł II ogłosił beatyfikację dr Ladislausa Batthyánya-Strattmanna.

</doc>
<doc id="328886" url="https://pl.wikipedia.org/wiki?curid=328886" title="Daniel">
Daniel



</doc>
<doc id="328887" url="https://pl.wikipedia.org/wiki?curid=328887" title="Ladislaus Strattmann">
Ladislaus Strattmann



</doc>
<doc id="328891" url="https://pl.wikipedia.org/wiki?curid=328891" title="Pobożne Stowarzyszenie Misyjne">
Pobożne Stowarzyszenie Misyjne



</doc>
<doc id="328892" url="https://pl.wikipedia.org/wiki?curid=328892" title="Szorstkowiec">
Szorstkowiec

Szorstkowiec ("Trachycarpus" H.Wendl.) – rodzaj roślin, należący do rodziny arekowatych (palm). Należy do niego 9 gatunków roślin dziko rosnących w Chinach i w Himalajach, niekiedy na dużych wysokościach.
Morfologia.
Są to małe lub duże drzewa o kłodzinie przeważnie pokrytej uschłymi liśćmi. Liście w kształcie wachlarza, ciemnozielone, o średnicy do 1,5 m, podzielone na wąskie i ostro zakończone łatki. Z żółtych kwiatów powstają ciemnego koloru pestkowce.
Systematyka.
Rodzaj z rodziny arekowatych ("Arecaceae") z rzędu arekowce ("Arecales"). W obrębie rodziny należy do podrodziny "Coryphoideae", plemienia "Corypheae" i podplemienia "Thrinacinae".
Zastosowanie.
Rośliny ozdobne: ze względu na mrozoodporność szorstkowce są popularnymi roślinami ozdobnymi w krajach europejskich o łagodnym klimacie. Rodzaj ten został zaaklimatyzowany w Europie Zachodniej, a nawet w niektórych regionach Krajów Skandynawskich: Danii, Norwegii i Szwecji. W Polsce możliwa jest uprawa tych palm na wolnym powietrzu pod warunkiem zapewnienia odpowiedniej ochrony zimowej ze szczególnym uwzględnieniem dogrzewania.

</doc>
<doc id="328893" url="https://pl.wikipedia.org/wiki?curid=328893" title="Yamashiro (1915)">
Yamashiro (1915)

 – japoński pancernik typu "Fuso" (drugi okręt tego typu to „Fusō”) z okresu I i II wojny światowej. Był pierwszym japońskim okrętem wyposażonym w katapultę dla samolotów. Nazwa pochodzi od nazwy prowincji w Japonii.
Historia.
Uczestniczył w bitwie o Leyte, jako flagowy okręt admirała Shōji Nishimura. 25 października 1944, został trafiony co najmniej dwiema torpedami z amerykańskich niszczycieli w Cieśninie Surigao, mimo to płynął dalej, aż dostał się pod ogień klasycznej linii pięciu amerykańskich pancerników oraz licznych krążowników i niszczycieli. Po siedmiu minutach ostrzału próbował dokonać zwrotu i uciec, ale wówczas trafiły go kolejne dwie torpedy wystrzelone przez niszczyciel „Newcomb”. „Yamashiro” wywrócił się i w ciągu ośmiu minut zatonął. Był to ostatni pancernik ostrzelany i uszkodzony przez inny pancernik, ok. godz. 4.15 trafiło go kilka pocisków wystrzelonych z pancernika „Mississippi” pod koniec starcia. Od tej pory w historii wojen nie zanotowano już żadnego pojedynku artyleryjskiego pancerników.

</doc>
<doc id="328895" url="https://pl.wikipedia.org/wiki?curid=328895" title="Delatyn">
Delatyn

Delatyn () – osiedle typu miejskiego na Ukrainie, w obwodzie iwanofrankiwskim, w rejonie nadwórniańskim, do 1945 miasto w Polsce, w województwie stanisławowskim, w powiecie nadwórniańskim. 
W granicach Delatyna znajduje się dawniej samodzielna wieś Łuh.
Walory uzdrowiskowe.
Delatyn leży niedaleko Nadwórnej, nad Prutem, u wschodniego przedproża pasma Gorganów. Klimat ma bardzo łagodny, z małą ilością opadów i dużym nasłonecznieniem. W początkach XX wieku był popularną miejscowością uzdrowiskową. Lekarz uzdrowiska, Aleksander Harasowski, wydał w 1910 broszurę o warunkach balneologicznych Delatyna.
Historia.
Prywatna wieś szlachecka prawa wołoskiego, położona była w ziemi halickiej województwa ruskiego.
W okresie międzywojennym miasto znajdowało się w powiecie nadwórniańskim, w województwie stanisławowskim w Polsce. W 1921 roku w mieście mieszkało 3513 Rusinów, 1576 Żydów i 875 Polaków. Do 17 września 1939 garnizon macierzysty Batalionu KOP „Delatyn”. Od września 1939 do 1941 miasto znalazło się pod okupacją sowiecką, a później od 1941 do 1944 pod okupacją niemiecką. 
Podczas wojny ukraińscy nacjonaliści zabili 18 polskich mieszkańców. Od jesieni 1941 do jesieni 1942 Niemcy dokonali eksterminacji ludności żydowskiej w liczbie ponad 2 tysiące. W kilku egzekucjach w lesie Wilchowiec zabito od 1718 do 1950 osób, pozostałych deportowano do Stanisławowa i Lwowa. Ukrywający się w lasach Żydzi dołączyli w lipcu-sierpniu 1943 do rajdującego w okolicy partyzanckiego zgrupowania Sydora Kowpaka.
Ponownie zajęty przez wojska radzieckie 26 lipca 1944, rok później przekazany Ukraińskiej SRR. W końcu września 1944 w okolicach Delatyna toczyły się ciężkie walki z wojskami niemieckimi.
19 marca 2022 r., podczas wojny rosyjsko-ukraińskiej, rosyjskie siły zbrojne twierdzą, że po raz pierwszy w światowej historii bojowej użyły hipersonicznych pocisków rakietowych Ch-47M2 Kindżał do wycelowania w magazyn wojskowy w Delatynie.

</doc>
<doc id="328897" url="https://pl.wikipedia.org/wiki?curid=328897" title="B-VOP">
B-VOP



</doc>
<doc id="328898" url="https://pl.wikipedia.org/wiki?curid=328898" title="Barrandov">
Barrandov

Barrandov – dzielnica stolicy Czech Pragi nad lewym brzegiem rzeki Wełtawy, położona w dzielnicy Praga 5 w rejonie katastralnym Hlubočepy. Dzielnica dzieli się na Stary Barrandov (część willowa, obiekty studia filmowego Barrandov Studio) oraz Nowy Barrandov, gdzie wybudowano osiedle bloków.
Historia.
Nazwa dzielnicy pochodzi z roku 1928 od imienia francuskiego paleontologa Joachima Barrande’a. Aż do lat 30. XX wieku Barrandov był niezabudowanym terenem poza granicami Pragi. Dopiero później wybudowano Barrandovskie tarasy i studio filmowe, które rozsławiły tę dzielnicę.

</doc>
<doc id="328900" url="https://pl.wikipedia.org/wiki?curid=328900" title="Packed bitstream">
Packed bitstream



</doc>
<doc id="328907" url="https://pl.wikipedia.org/wiki?curid=328907" title="Górka (Trzebinia)">
Górka (Trzebinia)

Górka – osiedle miasta Trzebinia, w powiecie chrzanowskim, w województwie małopolskim.
Na terenie osiedla Górka znajdują się zakłady cementowe Górka Cement należące do grupy Mapei.
1 stycznia 1942 Niemcy włączyli Górkę do Trzebini.
W 1954 części Górki – Berezkę i Miechów – włączono do Trzebini.

</doc>
<doc id="328909" url="https://pl.wikipedia.org/wiki?curid=328909" title="Rudolf Schuster">
Rudolf Schuster

Rudolf Schuster (ur. 4 stycznia 1934 w Koszycach) – słowacki polityk, inżynier, dyplomata i samorządowiec, burmistrz Koszyc (1983–1986, 1994–1999), w latach 1999–2004 prezydent Słowacji.
Życiorys.
W 1959 ukończył inżynierię lądową w Słowackiej Wyższej Szkole Technicznej w Bratysławie. Pracował jako projektant, następnie w Słowackiej Akademii Nauk oraz w przedsiębiorstwach przemysłowych.
Od 1964 należał do partii komunistycznej. Od 1979 związany z administracją lokalną w Koszycach, m.in. jako burmistrz tej miejscowości (1983–1986). W latach 1989–1990 pełnił funkcję przewodniczącego Słowackiej Rady Narodowej. W 1990 wystąpił z partii komunistycznej, pozostał bezpartyjny, objął urząd ambasadora Czechosłowacji w Kanadzie, który sprawował do 1992. Był później w dyspozycji kadrowej ministerstwa spraw zagranicznych, po czym w 1994 ponownie został burmistrzem Koszyc.
W 1998 utworzył własne ugrupowanie pod nazwą Partia Porozumienia Obywatelskiego. W tym samym roku z jej ramienia uzyskał mandat posła do Rady Narodowej, a jego ugrupowanie współtworzyło wielopartyjny gabinet Mikuláša Dzurindy.
W 1999 Rudolf Schuster z poparciem ugrupowań rządzących wystartował w wyborach prezydenckich. W drugiej turze głosowania otrzymał około 57,2% głosów, pokonując Vladimíra Mečiara. W 2004 bez powodzenia ubiegał się o reelekcję, przegrał w pierwszej turze wyborów, zajmując 4. miejsce z wynikiem 7,4% głosów.
Życie prywatne.
Rudolf Schuster od był 1961 żonaty z Ireną (1937–2008), ma dwoje dzieci.

</doc>
<doc id="328911" url="https://pl.wikipedia.org/wiki?curid=328911" title="Krakowska (Trzebinia)">
Krakowska (Trzebinia)

Krakowska – osiedle miasta Trzebinia, w powiecie chrzanowskim, w województwie małopolskim.

</doc>
<doc id="328913" url="https://pl.wikipedia.org/wiki?curid=328913" title="Krze">
Krze

Krze – osiedle miasta Trzebinia, w powiecie chrzanowskim, w województwie małopolskim. W latach 1975–1998 była to odrębna miejscowość należąca do województwa katowickiego.
Początki wsi Krze sięgają 1861 roku, kiedy wraz z otwarciem na tym terenie pierwszej kopalni "Izabella-Nowa" pracownicy zaczęli osiedlać się w jej okolicy. W 1912 roku, 3 km od kopalni, otwarte zostały zakłady Górka. Bliskość tych dwóch zakładów sprawiła, że po niedługim czasie obie grupy domów połączyły się. Obecnie osiedle nadal składa się z dwóch części oddzielonych od siebie niewielkim wniesieniem i ogródkami działkowymi. Jedna z tych części potocznie nazywana jest „Kopalnią”, z powodu znajdującej się tam nieczynnej Kopalnie Węgla Kamiennego "Siersza".
Religia.
Katolicyzm.
Wierni Kościoła rzymskokatolickiego korzystają z parafii świętej Barbary.
Świadkowie Jehowy.
Osiedle to jest bardzo licznie zamieszkane przez Świadków Jehowy. Korzystają oni z Sali Królestwa znajdującej się w dzielnicy Siersza (ul. 22 Stycznia 5).
Edukacja.
Na terenie Krza znajdują się następujące szkoły państwowe:

</doc>
<doc id="328917" url="https://pl.wikipedia.org/wiki?curid=328917" title="Piaski (Trzebinia)">
Piaski (Trzebinia)

Piaski – osiedle miasta Trzebinia, w powiecie chrzanowskim, w województwie małopolskim.

</doc>
<doc id="328918" url="https://pl.wikipedia.org/wiki?curid=328918" title="Północ (Trzebinia)">
Północ (Trzebinia)

Północ – osiedle miasta Trzebinia, w powiecie chrzanowskim, w województwie małopolskim.

</doc>
<doc id="328919" url="https://pl.wikipedia.org/wiki?curid=328919" title="Bengkulu (prowincja)">
Bengkulu (prowincja)

Bengkulu – prowincja w Indonezji w południowo-zachodniej części Sumatry. Powierzchnia 19 919 km²; ok. 2 mln mieszkańców (2018); stolica Bengkulu.
Obejmuje długi, wąski pas lądu wzdłuż wybrzeża Oceanu Indyjskiego oraz wyspę Enggano. Od północnego wschodu naturalną granicę tworzą góry Barisan. Symbolem prowincji jest kwiat raflezji Arnolda, największy kwiat na świecie, odkryty tu w 1817 r. przez brytyjskiego botanika Josepha Arnolda.
W prowincji wydobywany jest węgiel kamienny (do 400 tys. ton rocznie) oraz złoto; uprawa imbiru, kawowca, muszkatołowca, pieprzu, palmy kokosowej; ważną rolę odgrywa rybołówstwo. 
Historia.
W przeszłości istniało tu królestwo "Selebar", zależne od jawajskiego państwa "Banten", było dla niego źródłem pieprzu, goździków, kawy i gałki muszkatołowej. 12 lipca 1685 podpisano umowę z brytyjską Kompanią Wschodnioindyjską, dającą jej prawo do budowy fortów i magazynów. W niedługim czasie powstały "Fort York" (1685) i "Fort Marlborough" (1714), które stały się ostoją władzy brytyjskiej na tym terenie. W 1824 r. na mocy układu londyńskiego ziemie te przekazano Holendrom; panowali tu aż do II wojny światowej.

</doc>
<doc id="328920" url="https://pl.wikipedia.org/wiki?curid=328920" title="Trzebionka">
Trzebionka

Trzebionka – osiedle miasta Trzebinia, w powiecie chrzanowskim, w województwie małopolskim.
Do 1956 r. wieś, w tym też roku weszła w skład osiedla Wodna. Od 1961 r. w granicach Trzebini.
Na Trzebionce znajduje się szkoła podstawowa i przedszkole, a także hotel i restauracja. Trzebionka jest miejscem bardzo dobrze połączonym komunikacją miejską z centrum miasta (ok. 5 min. drogi autobusem) i innymi miastami.
Zlokalizowany jest tu też nowoczesny basen, z którego korzystają mieszkańcy miasta i regionu. Wyposażony jest w dwie sauny (suchą i parową), a także zjeżdżalnie i brodzik dla dzieci oraz basen olimpijski.

</doc>
<doc id="328921" url="https://pl.wikipedia.org/wiki?curid=328921" title="Salwator (Trzebinia)">
Salwator (Trzebinia)

Salwator – osiedle miasta Trzebinia, w powiecie chrzanowskim, w województwie małopolskim.

</doc>
<doc id="328922" url="https://pl.wikipedia.org/wiki?curid=328922" title="Szorstkowiec Fortunego">
Szorstkowiec Fortunego

Szorstkowiec Fortunego ("Trachycarpus fortunei") – gatunek drzewa z rodziny arekowatych (palm). Pochodzi z gór południowych i środkowych Chin (rośnie do 2400 m n.p.m.), poza tym występuje w Bhutanie, Nepalu, północnych Indiach, Mjanmie i Wietnamie, a jako gatunek naturalizowany także w Japonii. Nazwa upamiętnia Roberta Fortune'a, który przywiózł tę roślinę z Chin do Europy.
Zastosowanie.
Gatunek jest uprawiany już w Europie od ponad 160 lat jako roślina ozdobna. Ze względu na relatywnie, jak na palmę, dużą odporność na niskie temperatury jest popularna w uprawie w krajach klimatu umiarkowanego.
Z włókna otrzymanego z liści w niektórych krajach wykonuje się miotły, powrozy, nieprzemakalne płaszcze, kapelusze i inne wyroby.
Uprawa.
Nie ma specjalnych wymagań co do gleby, ważne by była ona przepuszczalna i stale wilgotna. Stanowisko powinno być słoneczne lub półcieniste i zasłonięte od zimnych wiatrów. Rozmnaża się przez nasiona. Palma ta uprawiana może być teoretycznie w zasięgu 7 strefy mrozoodporności, która w Polsce obejmuje północno-zachodnie i zachodnie krańce kraju. O ile jednak dorosłe rośliny wytrzymywać mogą mrozy do -12 °C, o tyle młode rośliny przemarzają podczas mroźnych zim. Próba uprawy tego gatunku w gruncie w Międzyzdrojach skończyła się niepowodzeniem.

</doc>
<doc id="328923" url="https://pl.wikipedia.org/wiki?curid=328923" title="Wodna (Trzebinia)">
Wodna (Trzebinia)

Wodna – osiedle miasta Trzebinia, w powiecie chrzanowskim, w województwie małopolskim.
Do 1956 roku Wodna była wsią. W tym też roku została osiedlem (gmina o charakterze miejskim, niebędąca miastem), którym pozostała do końca 1961 roku. W skład osiedla Wodna weszły dawne wsie: Wodna, Trzebionka i Górka. W 1961 roku osiedle Wodna włączono do miasta Trzebinia. Obecnie te trzy miejscowości są osiedlami (jednostki pomocnicze) miasta Trzebinia. 
Na terenie Wodnej zlokalizowane były zakłady przemysłowe: Elektrownia Okręgowa Zagłębia Krakowskiego Siersza-Wodna (obecnie ENION SA – BZE Rejon Trzebinia-Siersza), kopalnia rud cynkowo-ołowiowych "Włodzimierz" (obecnie Zakłady Górnicze "Trzebionka") i stacja kolejowa Trzebinia Siersza Wodna. 
W Wodnej znajduje się również kościół rzymskokatolicki pw. św. Barbary. Kościół ten wraz z klasztorem sióstr felicjanek i szkołą powszechną powstał pod koniec XIX wieku (budowę rozpoczęto w 1892 roku) i był ufundowany przez Krystynę z Branickich, hrabinę Potocką, od której imienia rejon, gdzie się znajduje nazywa się obecnie: Krystynów. W 1947 r. utworzono parafię pw. św. Barbary, obejmującą Wodną, Trzebionkę i Krze.

</doc>
<doc id="328924" url="https://pl.wikipedia.org/wiki?curid=328924" title="Osiedle Widokowe">
Osiedle Widokowe

Osiedle Widokowe (dawniej ZWM) – osiedle Trzebini, w powiecie chrzanowskim, w województwie małopolskim.
W skład osiedla wchodzi 19 bloków mieszkalnych oraz domy, które zamieszkuje ponad 2700 mieszkańców. Osiedle od południa graniczy z osiedlem Krakowska, od wschodu z Młoszową, a od zachodu i północy z centrum Trzebini.
Na osiedlu znajduje się supermarket "Sąsiad" oraz dwie przychodnie lekarskie i apteki, cztery place zabaw, siłownia na wolnym powietrzu oraz kompleks boisk przy Szkole Podstawowej nr 8. Szkoła Podstawowa nr 8 byłą organizatorem między innymi: Międzynarodowego Turnieju Młodych Talentów w Szachach Aktywnych oraz Ogólnopolskiego Turnieju Tańca Towarzyskiego. 
Osiedle reprezentują Radni Miasta Trzebinia: Mariusz Brzózka oraz Tomasz Kobierecki, wchodzą w skład Rady Miasta Trzebinia.
Osiedle zdekomunizowano nadając nazwę "Widokowe".

</doc>
<doc id="328926" url="https://pl.wikipedia.org/wiki?curid=328926" title="Golczowice">
Golczowice



</doc>
<doc id="328927" url="https://pl.wikipedia.org/wiki?curid=328927" title="Halze">
Halze



</doc>
<doc id="328930" url="https://pl.wikipedia.org/wiki?curid=328930" title="Adygea">
Adygea



</doc>
<doc id="328937" url="https://pl.wikipedia.org/wiki?curid=328937" title="Adyge">
Adyge



</doc>
<doc id="328938" url="https://pl.wikipedia.org/wiki?curid=328938" title="Vladimír Mečiar">
Vladimír Mečiar

Vladimír Mečiar (ur. 26 lipca 1942 w Zwoleniu) – słowacki polityk i prawnik, założyciel i lider Ruchu na rzecz Demokratycznej Słowacji, premier Słowacji w ramach Czeskiej i Słowackiej Republiki Federacyjnej (1990–1991, 1992–1993) i następnie premier niepodległej Słowacji (1993–1994, 1994–1998), w 1993 i 1998 pełniący obowiązki prezydenta.
Życiorys.
Od 1959 pracował w administracji lokalnej w Żarze nad Hronem, od 1962 był członkiem Komunistycznej Partii Czechosłowacji. Odbył szkolenie w moskiewskim Komsomole, obejmował w połowie lat 60. różne funkcje w komunistycznej młodzieżówce. W 1968 wspierał Praską Wiosnę i Alexandra Dubčeka. W konsekwencji w 1969 został pozbawiony funkcji przewodniczącego jej miejskich struktur, a w 1970 wykluczony z partii komunistycznej. Pracował następnie na stanowiskach robotniczych, jednocześnie studiował prawo na Uniwersytecie Komeńskiego w Bratysławie. Ukończył studia w 1974, po czym przez kilkanaście lat praktykował jako prawnik w miejscowości Nemšová.
W 1989 w okresie przemian politycznych został jednym z liderów nowo powołanej partii Społeczeństwo przeciw Przemocy (VPN). W styczniu 1990 z rekomendacji Alexandra Dubčeka objął stanowisko ministra spraw wewnętrznych i środowiska w słowackim rządzie. W wyborach w tym samym roku uzyskał mandat deputowanego do jednej z izb Zgromadzenia Federalnego Czeskiej i Słowackiej Republiki Federacyjnej. 27 czerwca 1990 objął urząd premiera Słowacji, który sprawował do 23 kwietnia 1991. W międzyczasie, w marcu 1991, wraz z grupą swoich zwolenników opuścił VPN. Z urzędu premiera został odwołany przez słowacki parlament, w którym opozycja zarzucała mu rzekomą tajną współpracę z komunistycznymi służbami w okresie reżimu Gustáva Husáka. W czerwcu 1991 założył Ruch na rzecz Demokratycznej Słowacji (HZDS), od czerwca 2003 działający jako Partia Ludowa – Ruch na rzecz Demokratycznej Słowacji. W 1992 wybrany na posła, mandat deputowanego do Rady Narodowej uzyskiwał następnie w wyborach w 1994, 1998, 2002 i 2006.
W wyborach w 1992 HZDS uzyskał 74 miejsca w 150-osobowym parlamencie. 24 czerwca 1992 Vladimír Mečiar po raz drugi został premierem. Prowadził negocjacje z czeskim premierem Václavem Klausem dotyczące przyszłości Czeskiej i Słowackiej Republiki Federalnej. Ostatecznie wobec różnicy poglądów zdecydowano o podziale państwa, do czego doszło z końcem roku. Od 1 stycznia 1993 kontynuował pracę na stanowisku premiera, kierując pierwszym rządem niepodległej Słowacji. Wykonywał jednocześnie obowiązki prezydenta do 2 marca 1993, kiedy urząd ten objął wybrany przez Radę Narodową Michal Kováč. Wkrótce utracił większość w parlamencie, po czym włączył w skład rządu przedstawicieli Słowackiej Partii Narodowej. Ostatecznie po rozłamach w HZDS 16 marca 1994 został zastąpiony przez Jozefa Moravčíka. Ruch na rzecz Demokratycznej Słowacji zwyciężył w wyborach parlamentarnych w tym samym roku. 13 grudnia 1994 Vladimír Mečiar powrócił na stanowisko premiera, tworząc swój kolejny gabinet. W jego skład weszli również przedstawiciele narodowców i postkomunistycznego Zrzeszenia Robotników Słowacji.
Jako premier przez opozycję i przedstawicieli Europy Zachodniej był oskarżany o autokratyczny styl rządów, nieszanowanie reguł demokracji i korupcję. Zarzucano mu wykorzystywanie służb specjalnych do zwalczania opozycji politycznej i naruszanie wolności prasy. Nastąpiło zahamowanie negocjacji akcesyjnych dotyczących członkostwa Słowacji w NATO i Unii Europejskiej. Za jego rządów doszło też do napięć w stosunkach z Węgrami. W marcu 1995 doszło do podpisania traktatu o stosunkach dobrosąsiedzkich i przyjaznej współpracy, w którym Węgry uznały nienaruszalność granicy ze Słowacją, jednak w listopadzie tego samego roku Rada Narodowa przyjęła ustawę językową nadającą językowi słowackiemu status jedynego języka urzędowego. Protesty węgierskiego rządu wzbudziła również publicznie zaprezentowana przez gabinet Vladimíra Mečiara koncepcja przesiedleń mieszkającej w południowej części Słowacji mniejszości węgierskiej. Lider HZDS popadł także w długotrwały konflikt polityczny z prezydentem. Przybrał on na sile w szczególności w 1995, gdy syn Michala Kováča, podejrzewany w Niemczech o przestępstwa finansowe, został porwany i wywieziony do Austrii. Według prezydenta mieli tego dokonać agenci służby wywiadowczej SIS z inspiracji Vladimíra Mečiara. Od 2 marca 1998 do 30 października 1998 ponownie wykonywał obowiązki prezydenta, gdyż Rada Narodowa nie była w stanie dokonać wyboru na to stanowisko. W tym czasie ogłosił amnestię dla osób podejrzewanych w sprawie porwania syna Michala Kováča. W 1998 HZDS wygrało wybory parlamentarne, ale nie zdołało utworzyć koalicji. 30 października tegoż roku nowym premierem został Mikuláš Dzurinda.
W 1999 Vladimír Mečiar kandydował po raz pierwszy w wyborach prezydenckich. W pierwszej turze głosowania otrzymał 37,2% głosów, w drugiej z wynikiem 42,8% głosów przegrał z Rudolfem Schusterem. W jego partii zaczęło dochodzić do rozłamów, w 2002 Ivan Gašparovič założył Ruch dla Demokracji. W tym samym roku HZDS również uzyskał najwięcej mandatów w Radzie Narodowej, ponownie nie był w stanie utworzyć większościowej koalicji. W 2004 Vladimír Mečiar ponownie kandydował w wyborach prezydenckich. Wygrał pierwszą turę głosowania z wynikiem 32,7% głosów. W drugiej pokonał go jednak Ivan Gašparovič, którego poparło wówczas 59,9% głosujących. W 2010 jego partia po raz pierwszy w historii nie przekroczyła wyborczego progu, w konsekwencji Vladimír Mečiar znalazł się poza parlamentem. W styczniu 2014 Partia Ludowa – Ruch na rzecz Demokratycznej Słowacji, którą kierował nieprzerwanie do tego czasu, została rozwiązana.
Bibliografia.
 

</doc>
<doc id="328944" url="https://pl.wikipedia.org/wiki?curid=328944" title="Kościuszki (gmina Osina)">
Kościuszki (gmina Osina)

Kościuszki (do 1945 "Hindenburg") – wieś sołecka w Polsce położona w województwie zachodniopomorskim, w powiecie goleniowskim, w gminie Osina, na Równinie Nowogardzkiej, nad jeziorem Kościuszki, na terenach polnych, pagórkowatych, ok. 2 km na północ od drogi krajowej nr 6.
Historia.
W latach 1975–1998 miejscowość położona była w województwie szczecińskim.
W średniowieczu wieś Kościuszki stanowiła lenno rycerskie Fryderyka von Hindenburga, co podają źródła z roku 1266. W tym czasie istniał tutaj zamek rycerski. Od 1274 własność grafa Ottona von Ebersteina. 
W XVI wieku tereny te przejmuje od Ludwika III Ebersteina rodzina von Lockstedtów, która ma nad nimi władanie aż do roku 1803. W tym czasie powstaje tutaj folwark i rozwija się rolnictwo. Po nich majątek kupuje junkier Heinrich von Schmidt, później właściciele zmieniają się dosyć szybko, w większości są to mieszczanie. 
W I połowie XIX wieku część wsi zostaje własnością Kamery Izby Skarbowej w Nowogardzie (domena państwowa od 1824). Folwark jest cały czas dzierżawiony, w 1905, za czasów Franza Klütza zostaje on rozparcelowany, zaś reszta dóbr jest w dzierżawie Ottona Doelkego. W 1920 powstaje nowy folwark (w miejscu dawnego majątku rycerskiego), którego dzierżawcą był Otto Radolff. W 1945 obiekty majątku zostają zajęte przez Polaków, rozebrano dwór i skolektywnizowano wieś przez Spółdzielnię Kółek Rolniczych.
XXI wiek.
Obecnie wieś rolniczo-wypoczynkowa. Składa się również z kilku kolonii, porozrzucanych po okolicy. Do najważniejszych obiektów wartych zobaczenia zalicza się neogotycki kościół z XIX wieku z drewianym szczytem oraz ślady zamku rycerskiego, które znajdują się w XVIII-wiecznym parku dworskim, na niewielkim wzniesieniu. Obiekty są opisane przez Zbigniewa Radackiego. Z zamku najlepiej zachowały się fundamenty wieży. Z budynków folwarcznych pozostała tylko obora, przerobiona na chlewnię, pozostałe budynki uległy dewastacji i rozbiórce. Zabudowa mieszkalna i gospodarcza pochodzi z przełomu XIX i XX wieku (budynki murowane) i czasów współczesnych. Okolice wsi to tereny atrakcyjne turystycznie głównie ze względu na jezioro. Priorytetem w gminie jest rozwój infrastruktury turystycznej nad jeziorem, które może stać się popularnym miejscem wypoczynku nie tylko wśród mieszkańców okolicy. Z pozostałych atrakcji można wymienić krajobrazy i drogi, zachęcające do wypraw rowerowych. Wieś posiada dogodne połączenie drogowe jedynie z drogą krajową nr 6 w Olchowie. Do Węgorzy, Świerczewa i Kikorzy prowadzą drogi polne, gruntowe.
Okoliczne miejscowości.
W pobliżu znajdują się: Strzelewo, Węgorza, Świerczewo, Olchowo, Kikorze, Nowogard

</doc>
<doc id="328948" url="https://pl.wikipedia.org/wiki?curid=328948" title="Tadeusz Tomasiński">
Tadeusz Tomasiński

Tadeusz Tomasiński lub Thadée Tomasinski (ur. 25 czerwca 1923 w Nasielsku, zm. 1 czerwca 2022 w Paryżu) – polski ksiądz pallotyn, uczestnik powstania warszawskiego (pseudonim „Kokoszka”), od 1953 mieszkał i pracował we Francji.
Był żołnierzem AK w latach 1942-1944. W 1944 walczył w powstaniu warszawskim. Studiował teologię w Ołtarzewie (1943-1946) i na Uniwersytecie Gregoriańskim w Rzymie (1946-1950).
Święcenia kapłańskie przyjął 10 lipca 1949 w Rzymie. Tamże był w 1950 sekretarzem osobistym bp. Wojciecha Turowskiego, a następnie asystentem pallotyńskiego prokuratora generalnego ks. Webera (1950–1953).
Po przybyciu do Francji w 1953 ks. Tomasiński był duszpasterzem Polonii i ekonomem regionalnym w latach 1953-1993. Ks. Tomasiński był twórcą i – w latach 1956-1993 – dyrektorem drukarni Imprimerie de Busagny w Osny, drukującej m.in. w ramach wydawnictwa Editions du dialogue w czasach PRL kilka milionów polskich książek, często z tzw. drugiego obiegu. Współinicjator i odpowiedzialny za budowę Gimnazjum Świętego Stanisława (College st. Stanislas) i Szkoły Technicznej w Osny oraz Pallotyńskiego Domu Pielgrzyma w Rzymie.
W okresie stanu wojennego ks. Tomasiński był organizatorem Komitetu Pomocy dla Polski.
Był członkiem zarządu Domu dla Studentek Polskich w Paryżu (od 1974), Domu dla Studentów Polskich w Paryżu (od 1980 do 1999), i rektorem pallotyńskiej wspólnoty w Osny.
Z zamiłowania był badaczem historii sztuki oraz dziejów Polski i Francji.
Został odznaczony Krzyżem Armii Krajowej i Krzyżem Oficerskim Orderu Odrodzenia Polski.

</doc>
<doc id="328950" url="https://pl.wikipedia.org/wiki?curid=328950" title="Górale (ujednoznacznienie)">
Górale (ujednoznacznienie)

3 miejscowości w Polsce: 

</doc>
<doc id="328953" url="https://pl.wikipedia.org/wiki?curid=328953" title="Misheel Jargalsaikhan">
Misheel Jargalsaikhan

Misheel Jargalsaikhan (ur. 9 listopada 1988 w Ułan Bator) – polska aktorka niezawodowa i celebrytka pochodzenia mongolskiego.
Życiorys.
Dzieciństwo i edukacja.
Urodziła się w Mongolii. Jest córką Jargalsaikhana Batsukha i Erdenetsetseg Khurc. Ma o trzy lata młodszego brata Ikhbielga. Gdy miała trzy lata, przeniosła się z rodziną do Polski. Dzieciństwo spędziła w Chojnicach, później przeprowadziła się do Warszawy.
Jest absolwentką 21. Społecznego Liceum Ogólnokształcącego im. Jerzego Grotowskiego w Warszawie. Biegle komunikuje się w językach: polskim, angielskim i mongolskim.
Kariera.
W latach 1999–2007 wcielała się w postać Zosi Kwiatkowskiej w serialu "Rodzina zastępcza", emitowanym w telewizji Polsat. Rola w serialu przyniosła jej ogólnopolską popularność. W 2004 wraz z innymi młodocianymi aktorami serialu (z Aleksandrą Szwed, Moniką Mrozowską, Aleksandrem Ihnatowiczem i Sergiuszem Żymełką) odebrała Nagrodę Specjalną Fundacji Polsat "Złote serce". Ze względu na podjęte we Wrocławiu studia, w 2007 zakończyła grę w serialu i działalność w mediach.
W 2015 powróciła do pracy w świecie mediów, biorąc udział w programach rozrywkowych: "Celebrity Splash!" (2015) i "Dancing with the Stars. Taniec z gwiazdami" (2016). W 2016 odegrała epizodyczną rolę Niny Szatan w jednym odcinku serialu "Wmiksowani.pl".

</doc>
<doc id="328954" url="https://pl.wikipedia.org/wiki?curid=328954" title="Derby (ujednoznacznienie)">
Derby (ujednoznacznienie)



</doc>
<doc id="328955" url="https://pl.wikipedia.org/wiki?curid=328955" title="Gołkowice (województwo śląskie)">
Gołkowice (województwo śląskie)

Gołkowice (niem. "Golkowitz") – wieś w Polsce, położona w województwie śląskim, w powiecie wodzisławskim, w gminie Godów. Jest wsią w gminie.
Położenie.
Sołectwo Gołkowice wchodzi w skład gminy Godów. Jest to miejscowość o powierzchni 946 ha (co stanowi 24,84% powierzchni gminy), w której mieszka 3822 osób.
Liczba ludności na przełomie lat:
Gołkowice graniczą:
Gmina Godów położona jest w zlewni rzeki Olzy, prawobrzeżnego dopływu Odry. Piotrówka będąca prawobrzeżnym dopływem Olzy ma swój początek w Czechach, na odcinku ok. 6 km jest rzeką graniczną, a przepływa przez sołectwa Skrbeńsko, Gołkowice, Godów. Szotkówka, też będąca prawobrzeżnym dopływem Olzy, przepływa wraz ze swoim prawobrzeżnym dopływem Leśnicą przez sołectwa Gołkowice i Godów.
Geograficznie, Gołkowice leżą na Wysoczyźnie Kończyckiej, będącej częścią Kotliny Ostrawskiej, historycznie zaś są położone na Górnym Śląsku na ziemi wodzisławskiej.
Nazwa.
Nazwa Gołkowice pochodzi od imienia Gołek. W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie wieś występuje pod obecną, polską nazwą "Golkowice" oraz nazwą zgermanizowaną "Golkowitz".
Historia.
Miejscowość została po raz pierwszy wzmiankowana w 1229 roku, w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym wieś "Uchilsko". Powstała w 1268 filia tegoż klasztoru w Orłowej posiadała pod koniec XIII wieku prawa do dochodów z tej wsi.
W 1278 książę opolsko-raciborski Władysław wydał dokument „in curia nostra circa Golcowitz”, tj. „na naszym dworze pod Gołkowicami”, tak więc istniał tu już wówczas dwór będący własnością książęcą. W tym dokumencie wydanym w Gołkowicach książę Władysław (Wodzisław) zezwolił swemu rycerzowi Stefanowi na lokację wsi Żernica na prawie niemieckim.
Od końca XV aż do XIX wieku Gołkowice należały do Wodzisławskiego Państwa Stanowego. W wyniku wojen śląskich Gołkowice wraz z całą ziemią wodzisławską znalazły się w Królestwie Pruskim.
Topograficzny opis Górnego Śląska z 1865 roku notuje stosunki ludnościowe na terenie wsi – "„In Golkowitz befinden sich 149 Haushaltungen 740 polnisch Sprechenden(...).”", czyli w tłumaczeniu na język polski "„W Gołkowicach znajduje się 149 gospodarstw domowych z 740 mieszkańcami mówiącymi po polsku(...)”".
W 1922 roku wieś została włączona do II Rzeczypospolitej.
W latach 1975–1998 miejscowość położona była w województwie katowickim.
Kultura i sport.
W Gminnym Centrum Kultury, Turystyki i Sportu działa zespół taneczny „Iskierki” oraz zespół wokalny „Absolut”.
W miejscowości działa "Klub Sportowy KS-27 Gołkowice", który powstał w 1927 r. Jego założycielami byli: H. Mynte, E. Majewicz i M. Dworok. Rozpoczynając występy od klasy C drużyna KS-27 doszła w okresie międzywojennym do "B – klasy". We wrześniu 1939 roku, kiedy drużyna posiadała już na swoim koncie wiele sukcesów, rozpoczęła się II wojna światowa. Po reaktywowaniu sportowej działalności już w maju 1945 r. Klub zmienia szyld i przyjmuje nazwę Towarzystwo Gimnastyczno-Sportowe (T.G.S.). Pierwszym powojennym prezesem Klubu Sportowego był Jozef Wojtek, a drużyna piłkarska szybko awansuje do klasy A – najwyższa klasa w Podokręgu Rybnickim. W latach 1952–1953 powstają zrzeszenia sportowe i klub przyjmuje następujące nazwy: „Gwardia” (prezes R. Wojtek), „Górnik” (prezes R. Wojtek) i „Sparta” (prezes J. Kramliczek). W 1957 r. na 30-lecie klubu sportowego A. Damec – prezes i P. Grzonka – sekretarz, przywracają klubowi sportowemu pierwotną nazwę KS-27. Nazwa ta przetrwała do dnia dzisiejszego. W 2010 r. klub występował w B-klasie podokręgu Rybnik. W klubie tym występował reprezentant Polski Grzegorz Tomala.
Religia.
Na terenie sołectwa działalność duszpasterską prowadzą następujące kościoły:
Zabytki.
Miejscowy Plan Zagospodarowania gminy Godów z 2002 roku podaje, iż Kościół Św. Anny w Gołkowicach został objęty strefą A ochrony konserwatorskiej wpisany jest pod nr 759/66 (nr rej. A/525/2019) do rejestru zabytków województwa śląskiego. Ochroną konserwatorską „B” w Gołkowicach objęto:
Zabytkowy spichlerz z Gołkowic został przed II wojną światową przeniesiony do Katowic. Miał stanowić, wraz z drewnianym kościołem pw. św. Michała przeniesionym z Syryni, zaczątek powstającego skansenu na terenie katowickiego Parku Kościuszki.

</doc>
<doc id="328956" url="https://pl.wikipedia.org/wiki?curid=328956" title="Spis rozszerzeń nazw plików komputerowych">
Spis rozszerzeń nazw plików komputerowych



</doc>
<doc id="328960" url="https://pl.wikipedia.org/wiki?curid=328960" title="Aleksandra Szwed">
Aleksandra Szwed

Aleksandra Szwed (ur. 8 sierpnia 1990 w Warszawie) – polska aktorka, piosenkarka, prezenterka telewizyjna, konferansjerka, projektantka mody, modelka i celebrytka, występuje też sporadycznie w różnych odsłonach kabaretowych.
Życiorys.
Rodzina i edukacja.
Jest córką Polki i Nigeryjczyka. Gdy miała rok, jej ojciec opuścił rodzinę. Wychowywała się z matką i ojczymem. Urodziła się w Warszawie, gdzie ukończyła naukę w Gimnazjum nr 145 im. Jana Pawła II i 21 Społecznym Liceum Ogólnokształcącym im. Jerzego Grotowskiego. W 2014 ukończyła kulturoznawstwo w Szkole Wyższej Psychologii Społecznej w Warszawie i otrzymała tytuł magistra.
Kariera zawodowa.
Jako dziecko należała do zespołu występującego z Majką Jeżowską i uczęszczała do Młodzieżowego Domu Kultury „Ochota”. Ogólnopolską rozpoznawalność zyskała rolą Elizy w serialu "Rodzina zastępcza" (1999–2009).
W 2008 zwyciężyła w finale drugiej edycji programu rozrywkowego "Gwiazdy tańczą na lodzie" oraz uczestniczyła w programach: "Jak oni śpiewają" i "Fort Boyard". 14 lutego 2009 zajęła drugie miejsce w programie "Piosenka dla Europy 2009", w którym zaśpiewała piosenkę „All My Life” w duecie z Markiem Bocchinem. W 2010 uczestniczyła w 11.edycji programu "Taniec z gwiazdami". Dwukrotnie wystąpiła w rozbieranej sesji zdjęciowej dla magazynu „Playboy” (2010, 2012). W 2016 zwyciężyła w finale piątej edycji programu rozrywkowego "Twoja twarz brzmi znajomo". W 2019 była jedną z jurorek programu "Śpiewajmy razem. All Together Now" i prowadziła program "Ninja Warrior Polska". W 2020 uczestniczyła w programie TVP "Star Voice. Gwiazdy mają głos", który po dwóch odcinkach został zawieszony z powodu epidemii COVID-19 w Polsce.
Życie prywatne.
Spotykała się z Maciejem Dachem, dziennikarzem Robertem Stockingerem i Baronem, gitarzystą zespołu Afromental. Z nieformalnego związku z koszykarzem Krzysztofem Białkowskim ma syna Borysa (ur. 2015) i córkę (ur. 2021).
Była wychowywana w duchu katolickim i deklaruje się jako chrześcijanka, choć nie utożsamia się z żadną wspólnotą religijną.

</doc>
<doc id="328961" url="https://pl.wikipedia.org/wiki?curid=328961" title="Wibrafon">
Wibrafon

Wibrafon (łac. "vibratio" 'drganie' i gr. "φωνή" 'dźwięk, głos') – perkusyjny instrument muzyczny podobny do dzwonków, ksylofonu czy marimby. Zbudowany jest z metalowych płytek (czym odróżnia się od ksylofonu, w którym płytki są drewniane) połączonych z zestawem rur pełniących rolę rezonatorów i tworzących wibrujące dźwięki przy uderzaniu płytek pałeczkami. Pałeczki mają drewniane lub ratanowe trzonki, a główki owinięte są zwykle włóczką, czasem filcem lub gumą.
Historia.
Wibrafon wynaleziono w roku 1921 w Stanach Zjednoczonych. Przez długi czas zapisywał się na kartach muzyki jazzowej, lecz spotkać go można również w innych stylach muzycznych – muzyce pop, poważnej czy symfonicznej.
Skala instrumentu.
Standardowo używane wersje wibrafonu operują zakresem trzech oktaw, poczynając od f z oktawy małej. Coraz bardziej popularne stają się instrumenty czterooktawowe, których skala rozpoczyna się od c małego. Ogólnie stosuje się zapis nutowy zgodny z wysokością wydawanego przez instrument dźwięku, lecz niektórzy kompozytorzy (w tym Olivier Messiaen) wymagają, by instrument brzmiał o oktawę wyżej od zapisu.
Budowa.
Muzycy grający na wibrafonie używają pałeczek, których główki obciągnięte są zwykle przędzą lub sznurkiem. Pod każdą sztabką instrumentu umieszczony jest rezonator – metalowa rura, na szczycie której umieszczona jest metalowa płytka o średnicy nieco mniejszej od średnicy rury. Płytki połączone są prętem, który można wprawić w ruch obrotowy za pomocą silniczka elektrycznego. Jeśli silniczek jest włączony, w momencie uderzenia płytki wydawany jest dźwięk tremolo, który powstaje podczas otwierania i zamykania rur przez obracające się płytki. Muzyk ma wpływ na szybkość generowania tremolo. Przy małych prędkościach obrotowych silniczka uzyskuje się raczej efekt „kaczki”, przy większych tremolo jest wyraźniejsze. Jeśli silniczek zostanie wyłączony, wibrafon wydaje dźwięk ciągły, podobny do dzwonka.
Wibrafon zaopatrzony jest również pedał używany do skracania lub przedłużania dźwięku (podobny do stosowanego w fortepianach). Jeśli jest on podniesiony, wszystkie płytki są tłumione, wydając krótki dźwięk. Jeśli muzyk wciśnie pedał, dźwięk każdej płytki może trwać kilkanaście sekund. Z tych powodów podczas gry na wibrafonie popularne jest intensywne wykorzystywanie pedału.
Wibrafon MIDI, KAT.
Mike Mainieri zapoczątkował w roku 1964 stosowanie w wibrafonach przetworników. Doklejał on przetworniki „Hot Dot” do węzła każdej płytki instrumentu. W latach 70. Mainieri przedstawił pierwszy jednokanałowy wibrafon MIDI, a w latach 80. opracował system polifoniczny, który mógł wyzwalać dźwięki w dowolnym syntezatorze wyposażonym w wejście MIDI. Mniej więcej w tym samym czasie prace nad wprowadzeniem rozwiązań elektronicznych w wibrafonach rozpoczęli inni muzycy. Istniały firmy sprzedające zestawy przetworników, które można było przymocować do sztabek instrumentu i w ten sposób wpływać na brzmienie wibrafonu lub kontrolować go za pomocą MIDI. Produkcja zestawu „MIDIfication” dla wibrafonów 3-oktawowych została jednak wstrzymana w roku 2005 z nieznanych powodów, choć sugeruje się, że wpływ na decyzję producenta miała niska sprzedaż i/lub wysokie koszty produkcji.
Obecnie takim sterownikiem MIDI jest urządzenie "malletKAT" firmy "Alternate Mode Inc". W Polsce wykorzystuje je m.in. Bernard Maseli.
Technika gry.
Podobnie jak w przypadku ksylofonu, wcześni wibrafoniści (na przykład Lionel Hampton i Milt Jackson) używali do gry dwóch pałeczek. Instrument najczęściej pełnił rolę solową, nie będąc częścią akompaniamentu. Nowocześni muzycy – Bobby Hutcherson, Gary Burton, Mike Mainieri, Matthias Lupri, Victor Feldman, Jerry Tachoir, Joe Locke, Dave Samuels i inni – grają używając czterech pałeczek, a wibrafon przeniósł się dzięki nim do sekcji rytmicznej zespołu. Wibrafonista jest często w stanie zastąpić gitarzystę lub pianistę. Najczęściej stosowanym chwytem podczas gry czterema pałeczkami jest „chwyt Burtona” – nazwa ta pochodzi od Gary’ego Burtona. Możliwa jest gra pięcioma, a nawet sześcioma pałeczkami, lecz nie jest często stosowana. Tylko mistrzowie tego instrumentu posługują się sześcioma pałeczkami, m.in. polski wibrafonista jazzowy Karol Szymanowski. Większa liczba pałek w połączeniu z lepszą znajomością harmonii i zasad muzyki jest jeszcze efektowniejsza i rozszerza możliwości techniczne grającego (oczywiście wprost proporcjonalnie do opanowania chwytu 3 pałek w jednej ręce).
Składanie fraz muzycznych jest ważną kwestią dla wibrafonistów ze względu na mechanikę instrumentu. Płytki wibrafonu podtrzymują uderzony dźwięk dość długo, o wiele dłużej niż jest to możliwe w przypadku gitary elektrycznej czy pianina. Inaczej, niż rozwiązano to w pianinach, wibrafony posiadają tylko jeden system podtrzymywania i skracania dźwięków, realizowany za pomocą pedału. Jeśli pedał jest podniesiony, instrument gra silne staccato. Gra legato wymaga używania pedału, ale pełne jego wciśnięcie skutkuje zlewaniem się dźwięków. Cząstkowym rozwiązaniem jest ustawienie pedału w położeniu pośrednim. By utrzymać selektywność instrumentu i przeciwdziałać całkowitemu zlewaniu się dźwięków, współcześni wibrafoniści tłumią dźwięki pałeczkami. Pedał instrumentu jest wtedy wciśnięty, a muzyk tłumi daną nutę melodii w momencie uderzania następnej. W taki sposób możliwe jest również zagranie długo brzmiącego akordu i jednoczesne wydobywanie z wibrafonu selektywnej melodii. Ta innowacja techniki gry również pochodzi od Gary’ego Burtona.
Eksperymentem w technice gry na wibrafonie jest „naginanie dźwięków” realizowane przez przesunięcie pałeczki od węzła płytki (miejsca, gdzie przebiega linka łącząca płytki) do jej części centralnej. Wprawdzie w ten sposób nie uzyskuje się zmiany wysokości dźwięku, lecz skutecznie eliminuje niepożądane przydźwięki. Innym eksperymentem muzycznym jest gra za pomocą smyczków, używanych zwykle w takich instrumentach jak kontrabas, pobudzając w ten sposób sztabki do wibracji. Można w ten sposób uzyskać również flażolety, przyciskając równocześnie płytkę w odpowiednim punkcie palcem.

</doc>
<doc id="328965" url="https://pl.wikipedia.org/wiki?curid=328965" title="Piotr Stępień (zapaśnik)">
Piotr Stępień (zapaśnik)

Piotr Stępień (ur. 24 października 1963 w Radomsku) − polski zapaśnik, medalista olimpijski.
Życiorys.
Karierę sportową rozpoczynał w RKS Radomsko, a następnie reprezentował barwy Legii Warszawa oraz Piotrcovii Piotrków Trybunalski. Jego pierwszym trenerem był Wojciech Piasecki.
Największym sukcesem zawodnika było zdobycie wicemistrzostwa olimpijskiego w 1992, w kategorii 82 kg, wywalczone na matach Barcelony. W finale przegrał 1:6 z Węgrem Peterem Farkasem. Wcześniej w latach 1987, 1989, 1991 trzy razy stawał na drugim stopniu podium mistrzostw Europy. Był także trzykrotnym mistrzem Polski.
Po zakończeniu kariery został trenerem m.in. prowadził kadrę olimpijską zapaśników podczas igrzysk w Sydney.

</doc>
<doc id="328966" url="https://pl.wikipedia.org/wiki?curid=328966" title="Kurt Student">
Kurt Student

Kurt Arthur Benno Student (ur. 12 maja 1890 w Birkholz w Brandenburgii, zm. 1 lipca 1978 w Lemgo) – generał pułkownik Wehrmachtu, dowódca wojsk powietrznodesantowych Luftwaffe w czasie II wojny światowej.
Życiorys.
Kurt Student ukończył Szkołę Kadetów. W czasie I wojny światowej był pilotem myśliwskim. Zdobył tytuł asa myśliwskiego z łączną liczbą 6 zwycięstw w trzech jednostkach lotniczych: FFA 17, AOK 3 i Jagdstaffel 9. Po porażce Niemiec służył w Reichswehrze. W 1933 roku został dyrektorem w nowym Ministerstwie Transportu Lotniczego ("Reichluftfahrtministerium").
1 lipca 1938 roku jako generał major otrzymał zadanie rozbudowania utworzonego w 1935 roku Batalionu Spadochronowego „Hermann Göring” w 7. Dywizję Lotniczą.
10 maja 1940 roku Kurt Student został zrzucony wraz z żołnierzami 7. Dywizji w okolicach Rotterdamu. 14 maja został ciężko ranny, kiedy spadochroniarze zostali omyłkowo ostrzelani przez straż przednią jednostki pancernej Waffen-SS.
W 1941 roku opracował plan zdobycia Krety przez wojska powietrznodesantowe. Kreta została zajęta, ale straty spadochroniarzy były tak duże, że wydano zakaz przeprowadzania dużych operacji powietrznodesantowych. Pomimo zakazu, Student za zgodą OKW i Adolfa Hitlera opracował plan desantu na Maltę, który jednak nie został zrealizowany.
W 1943 roku Kurt Student dowodził jednostkami niemieckimi we Włoszech (brał udział w operacji Eiche), a we wrześniu 1944 roku już w stopniu generała pułkownika uczestniczył w likwidacji alianckiego desantu pod Arnhem w Holandii (operacja „Market Garden”). Od 29 kwietnia 1945 roku zarządzał niemieckimi wojskami broniącymi Meklemburgii.
W maju 1947 roku stanął przed brytyjskim sądem wojskowym oskarżony o zbrodnie wojenne. Został skazany na 5 lat więzienia. Po zwolnieniu w 1948 roku z powodów zdrowotnych, poświęcił się piśmiennictwu wojskowemu (współpracował między innymi ze znanym teoretykiem wojskowym Liddelem Hartem).
W roku 1952 został wybrany prezesem Związku Niemieckich Spadochroniarzy. Zmarł w 1978 roku.

</doc>
<doc id="328969" url="https://pl.wikipedia.org/wiki?curid=328969" title="Enggano">
Enggano

Enggano – wyspa w Indonezji na Oceanie Indyjskim w prowincji Bengkulu.
Leży koło południowo-zachodniego wybrzeża Sumatry w odległości ok. 120 km; jest najbardziej wysuniętą na południe z łańcucha wysepek ciągnącego się wzdłuż Sumatry. Powierzchnia 402,6 km²; wysokość do 281 m n.p.m.; porośnięta lasem równikowym; wskutek izolacji od innych lądów zachowało się tu wiele endemicznych gatunków zwierząt, głównie ptaków (np. sowa "Otus enganensis").
Na wyspie żyje około 1500 mieszkańców (grupa etniczna Enggano), którzy zachowali dawne obyczaje i kulturę (zwłaszcza tańce, które są atrakcją turystyczną).
4 czerwca 2000 r. nawiedzona przez silne trzęsienie ziemi (7,9 w skali Richtera), epicentrum w odległości 10 km od wyspy, zniszczone zostały wszystkie domy.

</doc>
<doc id="328970" url="https://pl.wikipedia.org/wiki?curid=328970" title="Połomia (powiat tarnogórski)">
Połomia (powiat tarnogórski)

Połomia () – wieś sołecka w Polsce położona w województwie śląskim, w powiecie tarnogórskim, w gminie Tworóg.
W latach 1975–1998 miejscowość należała administracyjnie do województwa katowickiego.
Charakterystyka.
O ile większość gminy Tworóg jest porośnięta lasami, o tyle Połomię można uznać za wioskę rolniczą ze względu na otaczające ją pola. Przez Połomię przepływa rzeka Brzeźnica.
Nazwa.
Nazwa wsi Połomia oznacza „las z połamanymi drzewami”.
W okresie hitlerowskiego reżimu w latach 1936–1945 miejscowość nosiła nazwę "Ostwalde".
Historia.
Połomia powstała w XIII wieku i jest obok Wojski i Świniowic jedną z trzech najstarszych wsi w gminie. Wiadomo, że Połomia istniała już przed 1290. Była wsią szlachecką, wchodziła w skład księstwa kozielskiego zhołdowanego później przez Czechy. Między rokiem 1431 a 1433 okolica została najechana przez husytów. Doszczętnie złupili oni kwitnącą wówczas wioskę i znajdujący się w niej kościół parafialny. Na krótko, pomiędzy 1474–1490 Połomia należała do Węgier. W 1742 znalazła się w państwie pruskim. Obszar ten był objęty II i III powstaniem śląskim. W czasie plebiscytu większość mieszkańców głosowała za przyłączeniem do Polski. Mimo to Połomia nie znalazła się w granicach II Rzeczypospolitej.

</doc>
<doc id="328971" url="https://pl.wikipedia.org/wiki?curid=328971" title="Matt Stone">
Matt Stone

Matthew Richard Stone (ur. 26 maja 1971 w Houston w Teksasie) – jeden z twórców serialu telewizyjnego "Miasteczko South Park".
Jego rodzice to Gerald Whitney Stone (potomek katolickich Irlandczyków) i Sheila Lois Belasco (która była Żydówką). Został wychowany w Littleton na przedmieściach Denver. Uczył się w Heritage High School. Ukończył studia na Uniwersytecie w Boulder na kierunku film i matematyka. W 1997 roku, na antenie Comedy Central został pokazany pierwszy odcinek serialu "Miasteczko South Park", który Matt stworzył razem z Treyem Parkerem.

</doc>
<doc id="328973" url="https://pl.wikipedia.org/wiki?curid=328973" title="Witold Zdaniewicz">
Witold Zdaniewicz

Witold Zdaniewicz (ur. 11 grudnia 1928 w Ołtarzewie, zm. 14 października 2017 w Warszawie) – polski duchowny katolicki, pallotyn, profesor nauk humanistycznych, specjalista w zakresie socjologii religii, wykładowca w Wyższym Seminarium Duchownym w Ołtarzewie oraz na UKSW w Warszawie, od 1993 do 2014 dyrektor Instytutu Statystyki Kościoła Katolickiego.
Życiorys.
Święcenia kapłańskie przyjął 29 czerwca 1952 w Ołtarzewie z rąk bp. Wacława Majewskiego. Był absolwentem pallotyńskiego Wyższego Seminarium Duchownego w Ołtarzewie (w 1952) i KUL (w 1956). doktorat obronił w 1958, habilitował się w 1975, a profesorem zwyczajnym został w 1989.
Wykładał w Ołtarzewie, na UKSW i w Wyższej Szkole Nauk Społecznych im. ks. Józefa Majki.
Był promotorem 12 prac doktorskich.
Został odznaczony przez GUS odznaką honorową „Za zasługi dla statystyki” i przez Ministerstwo Edukacji Narodowej Medalem Komisji Edukacji Narodowej.
Za swoich nauczycieli socjologii i statystyki uznawał prof. Czesława Strzeszewskiego i ks. prof. Józefa Majkę.
Pochowany na cmentarzu w Ołtarzewie.
Współpraca naukowa.
Współpraca z instytucjami:
Członkostwo w korporacjach naukowych:
Publikacje.
Ponad 40 prac oryginalnych, 17 książek, m.in.:

</doc>
<doc id="328974" url="https://pl.wikipedia.org/wiki?curid=328974" title="Wadżda">
Wadżda

Wadżda (arab. وجدة, "Waǧda"; marok. arab. "Wežda"; fr. "Oujda") – miasto w północno-wschodnim Maroku, w pobliżu granicy z Algierią, na północnym stoku Atlasu Tellskiego, siedziba administracyjna Regionu Wschodniego. W 2014 roku liczyło ok. 494 tys. mieszkańców. Ośrodek przemysłu spożywczego, chemicznego, metalurgicznego, cementowego i drzewnego. Węzeł drogowy, międzynarodowy port lotniczy. Muzeum etnograficzne, wielki meczet z XII wieku.
Historia.
Wadżda została założona w X wieku przez Berberów. Na przestrzeni wieków była przedmiotem licznych sporów terytorialnych i przechodziła pod panowanie wielu mocarstw i dynastii. W XIII i XIV wieku była okupowana przez Abdalwadydów z Tilimsanu, a od 1727 roku do początków XIX wieku jako jedyne miasto współczesnego Maroka znajdowała się pod panowaniem Turcji osmańskiej. Na przełomie XIX i XX wieku miasto było dwukrotnie zdobywane przez Francuzów – po raz ostatni w 1912 roku, kiedy na stałe przyłączono je do francuskiego protektoratu. W późniejszych latach, ze względu na odległość od władz w Rabacie i bliskość algierskiej granicy Wadżda cieszyła się opinią miasta niespokojnego i dysydenckiego – na początku lat 60. doszło tu nawet do wojny przygranicznej, a w latach 80. przez miasto przetoczyła się fala strajków studenckich. Krótkotrwały rozkwit miasta nastąpił po przywróceniu przez Maroko stosunków dyplomatycznych i otwarciu granicy z Algierią w 1988 roku, jednak wymianę handlową i kulturową skutecznie zatrzymało ponowne zamknięcie granicy po wybuchu wojny domowej w Algierii.
Demografia.
Zmiany liczby mieszkańców na przestrzeni lat:

</doc>
<doc id="328975" url="https://pl.wikipedia.org/wiki?curid=328975" title="Sawin (województwo lubelskie)">
Sawin (województwo lubelskie)

Sawin – wieś w Polsce, położona w województwie lubelskim, w powiecie chełmskim, w gminie Sawin. Siedziba gminy Sawin. Administracyjnie wieś jest sołectwem.
Dawne prywatne miasto duchowne, własność biskupów chełmskich, lokowane w 1456 roku położone było w XVI wieku w województwie ruskim. W latach 1869–1954 miejscowość była siedzibą gminy Bukowa. W latach 1975–1998 miejscowość administracyjnie należała do województwa chełmskiego. 
Sawin leży przy drodze wojewódzkiej nr 812, 15 km na północ od Chełma.
Według Narodowego Spisu Powszechnego (marzec 2011 r.) wieś liczyła 2142 mieszkańców.
Historia.
Osada "Sawin" istniała już w połowie XIV wieku. Prawa miejskie uzyskała w 1456 nadaniem Kazimierza Jagiellończyka, który rozległymi dobrami z Sawinem w centrum uposażył biskupów chełmskich. Lokację tę na prawie magdeburskim odnowił w roku 1506 biskup Mikołaj Kościelecki. W 1795 roku Sawin znalazł się w zaborze austriackim. Od 1809 roku Sawin należał do Księstwa Warszawskiego, a od 1815 roku do Królestwa Polskiego. Podczas powstania styczniowego, w 1863 roku w pobliżu Sawina doszło do kilku potyczek polskich powstańców z wojskami rosyjskimi. 13 stycznia 1870 r. pozbawiono Sawin praw miejskich. Podczas I wojny światowej, w 1915 roku wycofujące się wojska rosyjskie spaliły Sawin. W okresie międzywojennym, w 1921 roku w Sawinie żyło 622 Żydów, stanowiąc 48% ogółu mieszkańców.
Podczas II wojny światowej, we wrześniu 1939 roku w pobliżu Sawina doszło do jednodniowej bitwy polskich oddziałów z nacierającymi Niemcami. W 1940 roku Niemcy utworzyli w Sawinie obóz pracy przymusowej dla Żydów, którzy budowali fortyfikacje graniczne oraz drogi. Przeprowadzili także regulację rzek Uherki i Lepituchy. W czerwcu 1942 roku wszystkich Żydów z Sawina wywieziono do ośrodka zagłady w Sobiborze. Po buncie w ośrodku zagłady Żydów w Sobiborze, na posterunku Wehrmachtu w Sawinie złapano 6 Żydów z Sobiboru. Niemcy w pobliżu Sawina prowadzili próby z rakietami V-2. W okolicy działała polska partyzantka. Sawin został wyzwolony w lipcu 1944 roku przez wojska sowieckie.

</doc>
<doc id="328977" url="https://pl.wikipedia.org/wiki?curid=328977" title="André 3000">
André 3000

André Lauren Benjamin, powszechnie znany pod pseudonimem scenicznym André 3000 (ur. 27 maja 1975) – amerykański raper, wokalista, autor tekstów, multiinstrumentalista, producent muzyczny oraz aktor, członek duetu hip hopowego OutKast.
Jako aktor, Benjamin wystąpił w takich produkcjach, jak między innymi "Czterej bracia", "Revolver" oraz "". Jest on ponadto współtwórcą serialu animowanego "Klasa 3000", emitowanego na antenie Cartoon Network. André był członkiem wytwórni filmowej Quentina Tarantino i Lawrence'a Bendera, A Band Apart. Jednak w wyniku jej zamknięcia w 2006 roku, utworzył on własną wytwórnię, Moxie Turtle.
Wczesne życie.
Benjamin urodził się w Atlancie, w stanie Georgia, jako jedyne dziecko Sharon Benjamin Hodor, agentki nieruchomości, i Lawrence'a Walkera, pracownika biura obrotu należnościami. Sharon wychowywała syna samodzielnie. André dorastał w East Point i Buckhead, uczęszczając do Willis A. Sutton Middle School, SouthWest Dekalb High School, Newton High School oraz Tri-Cities High School. Benjamin ma pochodzenie afroamerykańskie oraz indiańskie.
Kariera.
W czasie nauki w szkole średniej Benjamin (występujący wtedy pod pseudonimem "Dre") poznał Antwana "Big Boi" Pattona. Następnie dwójka postanowiła utworzyć duet, nadając mu nazwę OutKast. Krótko po ukończeniu liceum przez André i Antwana, grupa podpisała kontrakt z wytwórnią płytową LaFace, a w 1994 roku premierę miał jej pierwszy album, "Southernplayalisticadillacmuzik". Podążając za sukcesem singla "Player's Ball", album uzyskał status platynowej płyty w Stanach Zjednoczonych, rozchodząc się w ponad milionowym nakładzie na rynku amerykańskim. W 1995 roku Outkast otrzymał ponadto wyróżnienie dla najlepszego debiutu według magazynu "The Source".
Na kolejnych dwóch albumach OutKast duet eksperymentował z dźwiękiem, dodając do swoich utworów elementy trip hopu, soulu oraz muzyki jungle. Teksty, których autorem był Benjamin, przybierały z kolei charakter surrealistyczny. W tym samym okresie, André związał się z wokalistką Erykah Badu i zaczął poświęcać więcej czasu na grę na gitarze, a także malarstwo.
Czwarta płyta studyjna OutKast, "Stankonia", przedstawiała Benjamina pod nowym pseudonimem – André 3000. Raper zdecydował się na tę zmianę, by uniknąć zbieżności z Dr. Dre. Z albumu "Stankonia" pochodził pierwszy międzynarodowy przebój w dorobku grupy, "Ms. Jackson", który uplasował się na szczycie listy "Billboard" Hot 100. Piosenka została napisana przez Benjamina w reakcji na rozpad jego związku z Badu. "Stankonia" znalazła ponad 4 miliony nabywców w Stanach Zjednoczonych i uzyskała status czterokrotnie platynowej płyty w Stanach Zjednoczonych.
W 2001 roku OutKast wydał album kompilacyjny z najpopularniejszymi utworami duetu, "Big Boi and Dre Present... OutKast", zawierający dodatkowe trzy piosenki. Jedna z nich, "The Whole World", otrzymała nagrodę Grammy w kategorii Best Rap Performance by a Duo or Group. Pod koniec tego samego roku Benjamin pojawił się gościnnie na albumie "rodziny" muzyków Dungeon Family.
W 2003 roku premierę miał dwupłytowy album OutKast, "Speakerboxxx/The Love Below", którego celem było ukazanie różnic w stylach muzycznych obu członków duetu. Na dysku Benjamina, zatytułowanym "The Love Below", znalazł się największy hit w karierze Outkast – "Hey Ya!". Sukces odniósł również wiodący singel z dysku Big Boia, "The Way You Move". "The Love Below", w przeciwieństwie do "Speakerboxxx", skupiał się przede wszystkim na trzech typach muzyki: funku, jazzie oraz alternatywie. Ponadto, w większości utworów z płyty Benjamina dominuje wokal kosztem rapu. "Speakerboxxx/The Love Below" rozszedł się w Stanach Zjednoczonych w ponad 11 milionach egzemplarzy, uzyskując status jedenastokrotnie platynowej/diamentowej płyty. Dzięki temu, "Speakerboxxx/The Love Below" stał się jednym z najlepiej sprzedających albumów w historii amerykańskiego przemysłu muzycznego.
W 2006 roku wydany został szósty album studyjny OutKast, "Idlewild", stanowiący ścieżkę dźwiękową dla filmu "Idlewild", w którym w główne role wcielili się Benjamin oraz Big Boi. Musical obsadzony był w latach 30. XX wieku, dlatego sama płyta czerpie inspirację z muzyki tamtych czasów, a zwłaszcza bluesa. Jednocześnie André rapował zaledwie w kilku wersach utworów z płyty; zamiast tego ograniczył się niemal wyłącznie do śpiewu, podobnie jak na "The Love Below".
W 2007 roku, po stosunkowo długiej przerwie w korzystaniu z tej techniki, Benjamin powrócił do rapowania, pojawiając się gościnnie w kilku utworach innych artystów, a w tym w remiksie "30 Something" Jaya-Z oraz oryginalnych piosenkach, takich jak "Royal Flush" Big Boia. Rok później premierę miał utwór "Green Light" Johna Legend, który ten nagrał z udziałem André. Z kolei w 2010 roku ukazał się remiks do piosenki "Ride" Ciary, w którym gościnnie zaśpiewał Benjamin.
Benjamin przyznał kiedyś w jednym z wywiadów, że wówczas pracował nad solowym albumem rapowym, a nagrywanie remiksów z innymi artystami stanowi dla niego motywację do tworzenia własnego materiału.
W lipcu 2010 roku Big Boi poinformował, że OutKast wyda nowy album wtedy, gdy prace nad swoją płytą zakończy Benjamin. Dodał następnie, że duet nagrał już większość beatów, a do studia, by dokończyć rejestrację materiału, powróci już w obecności André. W sierpniu w Internecie znalazł się fragment demo utworu "I Do", zawierający kilka rapowych wersów Benjamina. Według wstępnych planów, nowa płyta Outkast miała ukazać się na początku 2012 roku.
W sierpniu 2011 roku jako singel wydany został utwór "Party" Beyoncé Knowles, nagrany z udziałem Benjamina, i wydany na albumie wokalistki "4".
Życie osobiste.
Benjamin jest wegetarianinem i aktywnym działaczem na rzecz ochrony praw zwierząt. W 2004 roku organizacja PETA wyróżniła André i Alicię Silverstone jako najseksowniejsze wegetariańskie gwiazdy świata.
W 1997 roku na świat przyszedł syn André i wokalistki Erykah Badu – Seven Sirius Benjamin.
Moda.
Wiosną 2008 roku do sklepów trafiła linia odzieżowa zaprojektowana przez Benjamina, Benjamin Bixby. Jej główną inspirację stanowiła moda powiązana ze szkolnym futbolem amerykańskim roku 1935.
Polityka.
W 2008 roku Benjamin uczestniczył w kampanii Declare Yourself, mającej na celu zachęcenie młodych ludzi do uczestnictwa w wyborach prezydenckich.
Dyskografia.
Utwory wyprodukowane przez André 3000.
Big Gipp – Mutant Mindframe
Kelis – Tasty
Killer Mike – Monster
Gwen Stefani – Love. Angel. Music. Baby.
Big Boi – Sir Lucious Left Foot: The Son of Chico Dusty
Beyoncé - 4
Lil Wayne - Tha Carter IV
Gorillaz
2021
Kanye West
Linki zewnętrzne.
 

</doc>
<doc id="328986" url="https://pl.wikipedia.org/wiki?curid=328986" title="Borzęcin">
Borzęcin



</doc>
<doc id="328991" url="https://pl.wikipedia.org/wiki?curid=328991" title="Necrophagist">
Necrophagist

Necrophagist – niemiecka grupa muzyczna wykonująca techniczny death metal/metal progresywny. Założycielem zespołu jest Muhammed Suiçmez, którego charakterystyczna neo-klasyczna technika grania na gitarze jest wizytówką zespołu.
Historia.
Po nagraniu dema, wszyscy członkowie zespołu odeszli. Muhammed własnoręcznie nagrał debiutancki album "Onset of Putrefaction" (1999) i zajął się jego produkcją. Po roku album ukazał się pod skrzydłami wytwórni Noise Solution Records. W 2002 roku do zespołu dołączył Christian Müenzner. W lecie 2003 roku gotowy był materiał na następny album, jednak w zespole nadal brakowało perkusisty i basisty. Tuż przed nagraniem nowego albumu Stefan Fimmers i Hannes Grossmann zasilili szeregi Necrophagist. Nagranie albumu "Epitaph", już w pełnym składzie, rozpoczęto w lecie 2003 roku. Data wydania albumu to 3 sierpnia 2004 roku. Muzykę napisał w całości Muhammed, oprócz jednego utworu, w którym pomagał mu Müenzner. 14 września 2004 roku ponownie wydany został pierwszy album Necrophagist "Onset of Putrefaction" przez wytwórnię Relapse Records (w USA album wydany przez Willowtip Records). Tym razem od początku nagrana została perkusja przez Hannesa, a nagranie basu, gitary i wokali zostało poprawione. Na początku 2006 roku z zespołu, z powodów osobistych odszedł gitarzysta Christian Müenzner, zastąpił go członek fińskiego zespołu Codeon, Sami Raatikainen.
Od końca 2004 roku Muhammed chorował, co spowodowało odwołanie trasy koncertowej zespołu, również w Polsce.
Zespół do tej pory zagrał w Polsce dwa koncerty, wystąpił 9 stycznia 2006 roku w warszawskim klubie Proxima i 10 stycznia 2006 roku w krakowskim klubie Extreme w ramach trasy promującej album "Epitaph".

</doc>
<doc id="328998" url="https://pl.wikipedia.org/wiki?curid=328998" title="Szalej jadowity">
Szalej jadowity

Szalej jadowity ("Cicuta virosa" L.) – gatunek silnie trującej rośliny wieloletniej należący do rodziny selerowatych ("Apiaceae" Lindl). Jest szeroko rozprzestrzeniony na półkuli północnej. Występuje w Azji, Europie i Ameryce Północnej, głównie na obszarach o klimacie umiarkowanym i zimnym, ale w Azji jego zasięg obejmuje również obszar w Indiach o tropikalnym klimacie.
Obecność w kulturze.
Tradycja literacka głosi, że wskutek otrucia cykutą zmarł między innymi Sokrates. Opisy sceny egzekucji świadczą jednak, że za truciznę najprawdopodobniej posłużył szczwół plamisty ("Conium maculatum"), w starożytności również określany łacińskim mianem "cicuta". Szalej jadowity był jednak dawniej używany do skrytobójczych otruć.
Motyw trującej cykuty pojawia się w różnych utworach literackich, np. w sienkiewiczowskiej bajce "Co się raz stało w Sydonie", w powieściach Agathy Christie "Pięć małych świnek" i M.C. Beaton "Agatha Raisin i zabójcze ciasto".

</doc>
<doc id="328999" url="https://pl.wikipedia.org/wiki?curid=328999" title="Święcenia diakonatu">
Święcenia diakonatu



</doc>
<doc id="329000" url="https://pl.wikipedia.org/wiki?curid=329000" title="Tora Tora Tora">
Tora Tora Tora



</doc>
<doc id="329003" url="https://pl.wikipedia.org/wiki?curid=329003" title="Andre 3000">
Andre 3000



</doc>
<doc id="329005" url="https://pl.wikipedia.org/wiki?curid=329005" title="Matthew Stone">
Matthew Stone



</doc>
<doc id="329008" url="https://pl.wikipedia.org/wiki?curid=329008" title="Męczeństwo">
Męczeństwo



</doc>
<doc id="329009" url="https://pl.wikipedia.org/wiki?curid=329009" title="Gosław">
Gosław

3 miejscowości w Polsce: 

</doc>
<doc id="329012" url="https://pl.wikipedia.org/wiki?curid=329012" title="Okół">
Okół



</doc>
<doc id="329015" url="https://pl.wikipedia.org/wiki?curid=329015" title="Okręglica">
Okręglica



</doc>
<doc id="329019" url="https://pl.wikipedia.org/wiki?curid=329019" title="Stanowice">
Stanowice

5 miejscowości w Polsce: 

</doc>
<doc id="329021" url="https://pl.wikipedia.org/wiki?curid=329021" title="Antwan Patton">
Antwan Patton



</doc>
<doc id="329022" url="https://pl.wikipedia.org/wiki?curid=329022" title="Big Boi">
Big Boi

Antwan Patton, lepiej znany jako Big Boi (ur. 1 lutego 1975 r. w Savannah stanie Georgia) – amerykański raper oraz producent muzyczny wywodzący się z Atlanty w Georgii. Big Boi wraz z Andre 3000 (André Benjamin) tworzą duet hip-hopowy Outkast.
Życiorys.
Patton urodził się w Savannah. Wychowywał się w wielodzietnej rodzinie w małym domku w Savannah. Jako nastolatek przeniósł się do ciotki René do Atlanty, gdzie zaczął uczyć się w Tri-Cities High School. W szkole poznał swojego przyszłego partnera – André Benjamina. Połączyła ich wspólna pasja – rapowanie – co zaowocowało założeniem zespołu. Duet nazwał się Outkast.
W ciągu 12 lat działalności Outkast wydali 6 albumów, a w produkcji są dwa kolejne. Największą sławę André, jak i całemu zespołowi, przyniósł wydany w 2003 roku dwupłytowy album Speakerboxxx/The Love Below.
Big Boi jest członkiem rodziny muzyków zwanej Dungeon Family. W 2005 roku Patton założył własną wytwórnię Purple Ribbon, która powiązana będzie z dystrybutorem Atlanta Records. Nakładem wytwórni ukażą się wkrótce albumy takich artystów jak Killer Mike ("Ghetto Extraordinary") czy Bubba Sparxxx ("The Charm"). Dotychczasowymi produkcjami Purple Ribbon są dwa mixtape'y zatytułowane "Got That Purp?" oraz singel "Kryptonite (I'm On It)".
Supportował Christinę Aguilerę podczas trasy koncertowej The Liberation Tour.

</doc>
<doc id="329024" url="https://pl.wikipedia.org/wiki?curid=329024" title="Okrzeszyn">
Okrzeszyn

2 miejscowości w Polsce: 

</doc>
<doc id="329026" url="https://pl.wikipedia.org/wiki?curid=329026" title="Olesin">
Olesin



</doc>
<doc id="329028" url="https://pl.wikipedia.org/wiki?curid=329028" title="Stanisław Czernik">
Stanisław Czernik

Stanisław Czernik (ur. 16 stycznia 1899 w Zochcinie koło Opatowa, zm. 3 grudnia 1969 w Łodzi) – polski powieściopisarz, folklorysta i poeta, przedstawiciel kierunku zw. autentyzmem, postulującego wiązanie w sztuce prawdy artystycznej i życiowej.
Życiorys.
Pochodził z rodziny chłopskiej. Ukończył gimnazjum w Olkuszu oraz seminarium nauczycielskie w Jędrzejowie. W latach 1920−1923 studiował zaocznie ekonomię na Uniwersytecie Poznańskim. Po studiach pracował w Gostyniu, gdzie redagował „Głos Gostyński”. Następnie był nauczycielem w Koźminie i Grójcu, zaś po uzyskaniu dyplomu nauczyciela szkół średnich – w Ostrzeszowie. W latach 1931−1932 był dyrektorem tamtejszego Miejskiego Koedukacyjnego Gimnazjum Humanistycznego.
W latach 1935−1939 wydawał w Ostrzeszowie miesięcznik „Okolica Poetów”, wokół którego skupiło się środowisko autentystów. Drukował też w czasopismach „Kuryer Literacko-Naukowy” (1930−1938), „Wici Wielkopolskie” (1932−1937), „Kamena” (1934−1935), „Zet” (1934−1937), „Kultura” (1937−1938), „Prosto z Mostu” (1937−1939).
Od 1937 był członkiem Związku Zawodowego Literatów Polskich. Brał udział w kampanii wrześniowej, po zakończeniu której przedostał się do Rumunii, a następnie do Algieru, gdzie w latach 1940−1945 był dyrektorem polskiej szkoły. Bezpośrednio po wojnie działał w polskim szkolnictwie we Włoszech i Anglii. 
W 1947 wrócił do kraju i pracował do 1951 w Ministerstwie Kultury. W 1951 przeniósł się do Łodzi. W 1955 otrzymał nagrodę miasta Łodzi za całokształt twórczości. Po wojnie publikował m.in. w czasopismach „Twórczość” (1957−1969), „Odgłosy” (1958−1969), „Tygodnik Kulturalny” (1962-1968). W 1956 wchodził w skład redakcji pisma „Łódź Literacka”, zaś w latach 1957−1960 – „Orka”. Był też współzałożycielem i redaktorem Wydawnictwa Łódzkiego.
W Ostrzeszowie odbywa się co roku konkurs poetycki im. Stanisława Czernika.

</doc>
<doc id="329031" url="https://pl.wikipedia.org/wiki?curid=329031" title="Alojzy Horak">
Alojzy Horak

Alojzy Horak, ps. „Nestorowicz”, „Neuman”, „Majewski”, „Wiktor Młot”, także jako: Dietrich, Justyn Małecki (ur. 10 sierpnia 1891 w Krakowie, zm. 12 lutego 1943 w Lasach Chojnowskich pod Stefanowem) – polski współorganizator skautingu we Lwowie, pułkownik dyplomowany piechoty Wojska Polskiego.
Życiorys.
W sierpniu 1914 roku zmobilizowany został do cesarskiej i królewskiej armii. „"W 1915 roku wybuchowy pocisk karabinowy rani go ciężko w goleń, pozbawia mięśni i czyni niezdolnym do służby frontowej. Po wyjściu ze szpitala służy w austriackich jednostkach tyłowych jako dowódca kompanii, ochraniającej linie kolejowe na Wołyniu, i dochodzi tylko do stopnia porucznika"”.
2 marca 1920 roku został mianowany kapitanem w piechocie, warunkowo do zakończenia prac przez Komisję Weryfikacyjną z dniem 1 grudnia 1919 roku i z pominięciem stopnia porucznika. W 1922 roku pełnił służbę w Referacie Wyszkolenia Wydziału I Regulaminów i Wyszkolenia Oddziału III Sztabu Generalnego. Jego bezpośrednim przełożonym był major Marian Porwit, szefem Wydziału I – podpułkownik Janusz Gąsiorowski, a szefem Oddziału III – pułkownik SG Marian Kukiel. Pułkownik Marian Porwit wspominał: „"(...) major Alojzy Horak, ciekawa i piękna postać wśród oficerów dwudziestolecia. Podchodził do swych obowiązków z maksymalną powagą i skrupulatnością; odszedł do Wyższej Szkoły Wojennej jako słuchacz III promocji lat 1922-1924. Nie skrzyżowały się już nasze drogi życiowe. Pojawi się pozytywnie w historii działań obronnych 1939 roku, weźmie chlubny udział w Armii Krajowej opłacając ten udział najwyższą ceną życia, rozstrzelany przez Niemców"”.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 497. lokatą w korpusie oficerów piechoty. Jego oddziałem macierzystym był wówczas 5 pułk piechoty Legionów w Wilnie. W latach 1922–1924 był słuchaczem III Kursu Normalnego Wyższej Szkoły Wojennej w Warszawie. Kolega szkolny, pułkownik Jan Rzepecki wspominał: „"Wczesną jesienią 1922 roku stanąłem do drugiego konkursowego egzaminu do Wyższej Szkoły Wojennej. Zdawało nas około stu pięćdziesięciu – drugie tyle odpadło przy pierwszym egzaminie odbytym już na wiosnę. Jednym ze starszych wśród zdających teraz był kapitan Alojzy Horak. Tak poznałem tego nieprzeciętnego człowieka, wyróżniającego się inteligencją, kulturą, zdolnościami i czystością charakteru, ale zarazem niewątpliwego pechowca. (…) Horak już dobrze łysiał, był szczupły, słaby fizycznie, cherlactwo nogi utrudniało mu znacznie poruszanie się, zwłaszcza jazdę konną, ale jego ambicja i silna wola sprawiały, że trudno było to zauważyć. Jako dobry harcerz, był bardzo koleżeński i uczynny. Nie pił prawie wcale, nie palił i był bardzo powściągliwy w mowie. Ordynarne słowo nie wychodziło z jego ust. Gdy chciał zakląć lub ożywić swą mowę, używał określeń ze słownika bohaterów Trylogii lub powieściowych wiarusów napoleońskich: sypał wtedy setkami i tysiącami armat, fur beczek i batalionów. Było to bardzo zabawne w ustach człowieka dwudziestego wieku. Ale choć usposobienie miał pogodne i lubił lekko a inteligentnie zażartować, to w gruncie rzeczy Horak był poważny i bardzo serio odnosił się do naszych zajęć, nawet od ich czysto formalnej strony. (…)"”.
Z dniem 1 października 1924 roku, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Oddziału V Personalnego Sztabu Generalnego. W czasie służby w Sztabie Generalnym oraz nauki w Wyższej Szkole Wojennej pozostawał oficerem nadetatowym 27 pułku piechoty w Częstochowie. W lutym 1926 roku wyznaczony został na stanowisko szefa sztabu 4 Dywizji Piechoty w Toruniu.
11 czerwca 1927 roku został przeniesiony do Dowództwa Okręgu Korpusu Nr IX w Brześciu na stanowisko szefa Oddziału Ogólnego. 23 stycznia 1928 roku awansował na podpułkownika ze starszeństwem z dniem 1 stycznia 1928 roku i 59. lokatą w korpusie oficerów zawodowych piechoty. 5 listopada 1928 roku został przeniesiony do Inspektoratu Armii generała dywizji Mieczysława Norwid-Neugebauera we Lwowie na stanowisko II oficera sztabu. 23 grudnia 1929 roku został szefem Biura Ogólno Organizacyjnego Ministerstwa Spraw Wojskowych w Warszawie. Jego przełożonymi byli wówczas: generał brygady Tadeusz Kasprzycki (zastępca I wiceministra spraw wojskowych), generał dywizji Kazimierz Fabrycy (I wiceminister spraw wojskowych) i marszałek Polski Józef Piłsudski (minister spraw wojskowych). Na stanowisku szefa biura zastąpił go podpułkownik dyplomowany Karol Hodała. 28 czerwca 1933 roku został wyznaczony na stanowisko dowódcy 73 pułku piechoty w Katowicach.
W 1935 roku został przeniesiony do dyspozycji szefa Biura Personalnego Ministerstwa Spraw Wojskowych z pozostawieniem w garnizonie Katowice, a z dniem 31 maja 1935 roku przeniesiony w stan nieczynny na okres 12 miesięcy. Przed wybuchem II wojny światowej sprawował funkcję zastępcy pułkownika dyplomowanego Bronisława Rakowskiego, szefa Wojskowego Biura Historycznego w Warszawie.
5 września 1939 roku objął szefostwo biura i kierował jego ewakuacją. Następnego dnia rano przybył do Brześcia, lecz już przed południem udał się z personelem biura oraz Archiwum Wojskowego do Mokran. 7 września w Brześciu, w Kwaterze Głównej Naczelnego Wodza, w obecności majora Bolesława Waligóry, złożył meldunek pułkownikowi dyplomowanemu Tadeuszowi Münnich o ewakuacji biura i archiwum. 9 września otrzymał polecenie dalszej ewakuacji biura i archiwum, transportem kolejowym, z Brześcia do Złoczowa przez Pińsk, Łuniniec, Sarny, Równe, Dubno. Wyjazd z Brześcia nastąpił tego samego dnia wieczorem. Przed odjazdem transportu przekazał szefostwo biura majorowi Ottonowi Laskowskiemu, a sam objął obowiązki szefa sztabu generała brygady w stanie spoczynku Konstantego Plisowskiego, mianowanego dowódcą Zgrupowania „Brześć”.
W dniach 14–17 września Zgrupowanie „Brześć” broniło twierdzy brzeskiej przed niemieckim XIX Korpusem Pancernym dowodzonym przez generała porucznika Heinza Guderiana. W nocy z 16 na 17 września zgrupowanie wycofało się z twierdzy w rejon Kodnia. Tam generał Plisowski przekazał dowództwo zgrupowania podpułkownikowi Horakowi, który podjął marsz w kierunku południowo-zachodnim na Janów Lubelski. 25 września grupa znalazła się w lasach na zachód od Krasnegostawu. Podpułkownik Horak podporządkował się pułkownikowi Władysławowi Filipkowskiemu. 27 września zgrupowanie przesunęło się w rejon Bychawa–Żółkiewka. Tam weszło w skład Grupy pułkownika dyplomowanego Tadeusza Zieleniewskiego. 29 września w Janowie Lubelskim zgrupowanie stoczyło krwawe walki z pododdziałami niemieckiej 27 Dywizji Piechoty. 2 października w rejonie Domostawa–Momoty Górne Grupa pułkownika Zieleniewskiego złożyła broń przed Sowietami.
W październiku 1939 r. był dowódcą Służby Zwycięstwu Polski powiatu warszawskiego. W styczniu 1940 r. został szefem sztabu, a wiosną tego roku – komendantem Okręgu Warszawa-Województwo ZWZ. W tym okresie zainicjował wydawanie tajnych pism „Tygodnik Informacyjny” i „Nowa Armia Nowej Polski”. Od 1 grudnia 1941 r. pracował w Wojskowym Biurze Historycznym BIP KG AK. Był autorem opracowania "Kampania wrześniowa w oświetleniu niemieckim" (wydana w trzech częściach w Warszawie w 1941 i 1942 r.) oraz wydanej po jego śmierci broszury "Edward Rydz – Generalny Inspektor Sił Zbrojnych i Naczelny Wódz, przed i podczas kampanii wrześniowej" (Warszawa 1943). Od 1 sierpnia 1942 r. był szefem Wydziału Wyszkolenia (Oddziału III Szkoleniowego) Komendy Głównej BCh. Na tym stanowisku redagował pismo „Powstaniec” i napisał podręcznik "Kurs szeregowych". 10 listopada 1942 roku został aresztowany, a 12 lutego 1943 roku rozstrzelany przez Niemców w Lasach Chojnowskich pod Stefanowem (zob. egzekucje w Lasach Chojnowskich).
Używał pseudonimów „Nestorowicz”, „Neuman”, „Majewski”, „Witold Młot” oraz tożsamości Dietrich, Justyn Małecki.
Podczas prac ekshumacji ofiar egzekucji w Lasach Chojnowskich w lipcu 1946 odnaleziono szczątki Alojzego Horaka. Został pochowany na Cmentarzu Wojskowym na Powązkach (kwatera A 6-prawa strona-1).

</doc>
<doc id="329033" url="https://pl.wikipedia.org/wiki?curid=329033" title="Union Pacific 4000">
Union Pacific 4000

Union Pacific 4000 – amerykańska lokomotywa parowa produkowana w latach 1941–1944 dla przewoźnika Union Pacific Railroad. Wyprodukowano 25 parowozów
Historia.
„Big Boy” był jedyną lokomotywą z układem osi „4-8-8-4” według notacji Whyte’a – oznacza to połączenie dwóch zestawów każdy po osiem kół napędowych i cztery koła toczne – przednie osie toczne zapewniały stabilność pojazdu przy wyższych prędkościach, a tylne – podtrzymywały bardzo duże palenisko, dostosowane do niskiej jakości węgla z Wyoming używanego przez Union Pacific. Tylne osie napędowe i toczne umieszczone były w ostoi parowozu, natomiast przednie – na wychylnej, dodatkowej ramie, co umożliwiało wpisywanie się maszyny w łuki. Wybór takiego układu osi był podyktowany przeznaczeniem parowozu do szybkiego transportu ciężkich składów.
Maszyna powstała jako efekt zapotrzebowania spółki Union Pacific na lokomotywę zdolną transportować ładunek 3300 ton metrycznych po długiej trasie o nachyleniu 1,14% z Wyoming przez góry Wasatch do Utah. W czasie poprzedzającym opracowanie serii 4000 konieczne było korzystanie z lokomotyw pomocniczych pchających skład. Łączenie i rozłączanie jednostek pomocniczych oraz obsadzanie ich załogą zwiększały koszty i spowalniały transport. Nowy parowóz powinien posiadać więc odpowiednią moc i siłę pociągową. Ponadto po pokonaniu ostrego wzniesienia powinien być zdolny do szybkiego przejechania następnych, płaskich odcinków z ciężkim składem przy prędkości około 100 km/h.
Faktycznie, parowozy „Big Boy” zaprojektowane były do stabilnej jazdy z prędkością około 130 km/h, więc konstruktorzy pozostawili duży margines bezpieczeństwa. Union Pacific nie posiadał wcześniej konstrukcji pozwalających na takie osiągi – wyjątkiem może być seria UP 3900 „Challenger” o układzie osi 4-6-6-4, która posłużyła za bazę wyjściową dla projektu serii 4000.
Wszystkie pierwotnie zbudowano jako opalane węglem. Jeden egzemplarz o numerze 4005 dostosowano później na napęd olejem, ale przeróbka okazała się mniej efektywna niż podobne rozwiązania stosowane w parowozach „Challenger”, a jednostkę po krótkim czasie przywrócono do stanu pierwotnego. Często cytowanym przez firmę powodem porażki prób opalania parowozów olejem napędowym było zastosowanie w jednostce pojedynczego palnika, co w połączeniu z względnie dużym paleniskiem powodowało, że ciepło rozchodziło się nierównomiernie i było niewystarczająco duże. Niejasne jest, dlaczego konstruktorzy nie zdecydowali o wprowadzeniu kilku palników.
Podobnie jak w przypadku innych lokomotyw parowych, powojenny wzrost cen węgla i siły roboczej oznaczał koniec lokomotyw Big Boy, nawet jednak w tej sytuacji były one jednymi z ostatnich czynnych parowozów. Lokomotywy kursowały do 1958 roku. Jego podróż skończyła się wczesnym rankiem 21 lipca. Większość parowozów tej linii była utrzymywana w stanie gotowości technicznej do roku 1961, a cztery sztuki nawet do 1962, w mieście Green River w stanie Wyoming.
Zachowane egzemplarze.
Z 25 wyprodukowanych parowozów Big Boy pozostało osiem:
Wszystkie egzemplarze oprócz 4005 oraz 4017 przechowywane są na świeżym powietrzu bez ochrony przed negatywnym wpływem warunków atmosferycznych. Egzemplarz 4014 został zachowany z pomocą lokalnego oddziału Towarzystwa Historycznego Kolejnictwa i Lokomotyw ("Railway and Locomotive Historical Society"). Egzemplarz 4005 stacjonujący w Denver został przeniesiony w styczniu 2001 do świeżo wtedy odnowionego budynku muzeum, gdzie aktualnie prezentowany jest pośród innych eksponatów ze świata kolei oraz stu zabytkowych samochodów. Dzięki szeroko zakrojonej akcji pozyskiwania funduszy oraz wysiłkom ochotników, egzemplarz 4017 wraz z kilkoma innymi ważnymi w historii kolei eksponatami stacjonuje w klimatyzowanej hali w Green Bay.
Większość z lokomotyw Big Boy nie jest w stanie zdatnym do użytku, jednak parowóz nr 4014 został przywrócony do pełnej sprawności i w dniu 4 maja 2019 r. odbył swój inauguracyjny przejazd.

</doc>
<doc id="329034" url="https://pl.wikipedia.org/wiki?curid=329034" title="Szkocja (ujednoznacznienie)">
Szkocja (ujednoznacznienie)

Brytanii i Irlandii Północnej
2 miejscowości w Polsce: 

</doc>
<doc id="329042" url="https://pl.wikipedia.org/wiki?curid=329042" title="Konger">
Konger

Konger ("Conger conger") – drapieżny gatunek morskiej ryby węgorzokształtnej z rodziny kongerowatych (Congridae).
Występowanie.
Północno-wschodni Ocean Atlantycki, Morze Północne, rzadziej Bałtyk, Morze Śródziemne i Morze Czarne.
Charakterystyka.
Konger jest bardzo podobny do węgorza. Jego ciało jest znacznie wydłużone, wężowate, bez łusek.
Płetwa grzbietowa dłuższa niż u węgorza, zaczyna się tuż za głową i jest połączona z ogonową, a ta z odbytową. Linia boczna pełna. Ubarwienie kongera zależy od rodzaju dna, na którym zamieszkuje. Na dnie skalistym jest ono czarnoszare na grzbiecie i blade na spodzie, a na dnie piaszczystym grzbiet przyjmuje barwę jasnobrązową. Osiąga długość do 3 m i masę ciała ponad 60 kg, maksymalnie do 110 kg. Żywi się głównie rybami i skorupiakami. Samica składa do 8 mln ziaren ikry. Larwy typu leptocefal.

</doc>
<doc id="329043" url="https://pl.wikipedia.org/wiki?curid=329043" title="Oleszno">
Oleszno

4 miejscowości w Polsce: 

</doc>
<doc id="329044" url="https://pl.wikipedia.org/wiki?curid=329044" title="2 Shades Deep">
2 Shades Deep



</doc>
<doc id="329047" url="https://pl.wikipedia.org/wiki?curid=329047" title="Stróże">
Stróże



</doc>
<doc id="329048" url="https://pl.wikipedia.org/wiki?curid=329048" title="Oleśnica (ujednoznacznienie)">
Oleśnica (ujednoznacznienie)



</doc>
<doc id="329049" url="https://pl.wikipedia.org/wiki?curid=329049" title="Strachocin">
Strachocin

2 miejscowości w Polsce: 
Zobacz też: Nowy Strachocin, Stary Strachocin, Strachocina

</doc>
<doc id="329051" url="https://pl.wikipedia.org/wiki?curid=329051" title="Wenecja (ujednoznacznienie)">
Wenecja (ujednoznacznienie)



</doc>
<doc id="329052" url="https://pl.wikipedia.org/wiki?curid=329052" title="Stanisław Barcikowski (malarz)">
Stanisław Barcikowski (malarz)

Stanisław Barcikowski (ur. ok. 1832 w Kaliszu, zm. 1903) – polski malarz. 
W latach 1846–1852 studiował w Szkole Sztuk Pięknych w Warszawie. Po ukończeniu studiów został nauczycielem rysunku i kaligrafii w kaliskim gimnazjum męskim; jego uczniami byli m.in. Alfred Kowalski i Stanisław Masłowski. 
Jego obrazy znajdują się w kaliskich kościołach; namalował obrazy "Matkę Boską Bolesną" i "Świętą Helenę" znajdujące się w kaplicy Męki Pańskiej w klasztornym kościele św. Stanisława Biskupa i Męczennika w Kaliszu. Ilustrował m.in. "Album kaliskie" (1858) Edwarda Staweckiego. 
Jest pochowany na cmentarzu Powązkowskim (kwatera 83-5-1).

</doc>
<doc id="329053" url="https://pl.wikipedia.org/wiki?curid=329053" title="Stronie">
Stronie

Miejscowości i ich części w Polsce.
Krościenko nad Dunajcem

</doc>
<doc id="329054" url="https://pl.wikipedia.org/wiki?curid=329054" title="Olszowa">
Olszowa



</doc>
<doc id="329056" url="https://pl.wikipedia.org/wiki?curid=329056" title="Cezary Biernacki">
Cezary Biernacki

Cezary Augustyn Ludwik Biernacki (ur. 28 sierpnia 1827 w Kaliszu, zm. 27 stycznia 1896 w Warszawie) – polski pisarz, historyk, archeolog, bibliofil, bibliograf, encyklopedysta. 
Życiorys.
Był pisarzem tworzącym różnego typu artykuły, po większej części dotyczące Kalisza. Jego książki i artykuły historyczne ukazywały się m.in. w "Tygodniku Ilustrowanym", "Kaliszaninie", "Dzienniku Warszawskim", "Kłosach", "Archiwum Komisji Historycznej" i "Akademii Umiejętności". Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii. Pochowany na cmentarzu Powązkowskim w Warszawie (pod murem I-97/98).

</doc>
<doc id="329057" url="https://pl.wikipedia.org/wiki?curid=329057" title="Olszówka">
Olszówka



</doc>
<doc id="329058" url="https://pl.wikipedia.org/wiki?curid=329058" title="Speakerboxxx/The Love Below">
Speakerboxxx/The Love Below

Speakerboxxx/The Love Below – dwupłytowy album duetu OutKast wydany 23 września 2003 roku przez Arista Records. Pierwszy dysk pt. "Speakerboxx", był dziełem Big Boi'a, a druga, "The Love Below" - André 3000. Dzięki albumowi, duet zyskał ogromną popularność. Longplay otrzymał wiele prestiżowych nagród.

</doc>
<doc id="329059" url="https://pl.wikipedia.org/wiki?curid=329059" title="Arthur Bostrom">
Arthur Bostrom

Arthur Bostrom (ur. 6 stycznia 1955 w Rugby) – brytyjski aktor.
Występował w roli oficera Crabtree w serialu "’Allo ’Allo!", zabawnie kaleczącego język francuski. W odróżnieniu od serialowego bohatera Bostrom potrafi płynnie mówić w tym języku.Jego znakiem rozpoznawczym było słynne "Dziń dybry"(Good Moaning)

</doc>
<doc id="329060" url="https://pl.wikipedia.org/wiki?curid=329060" title="The Love Below">
The Love Below



</doc>
<doc id="329061" url="https://pl.wikipedia.org/wiki?curid=329061" title="Adam Chodyński">
Adam Chodyński

Adam Antoni Chodyński herbu Rawicz, pseudonim „Adam Porój” (ur. 16 grudnia 1832 w Kaliszu, zm. 24 maja 1902 tamże) – polski prawnik, poeta, historyk literatury, regionalista, historyk Kalisza i Kaliskiego, dziennikarz, współzałożyciel i pierwszy redaktor naczelny „Kaliszanina”.
Życiorys.
Był synem Feliksa i Honoraty z Wiesiołowskich; jego braćmi byli Stanisław i Zenon. W 1852 ukończył Wyższą Szkołę Realną w Kaliszu. W tymże 1852 roku podjął pracę w charakterze urzędnika Trybunału Cywilnego w Kaliszu, rozpoczynając aplikację prawniczą. Od 1856 był obrońcą w Warcie, a od 1865 w Kaliszu. Po reorganizacji sądów w 1876 r. utracił prawa wykonywania zawodu adwokata i został notariuszem w Słupcy i później zaś w Uniejowie. W 1877 powrócił do Kalisza i zajął się wyłącznie funkcją obrońcy w konsystorzu kaliskim (którą pełnił już od 1867 r.). 
Został pochowany na Cmentarzu Miejskim w Kaliszu. W 1902 w kościele św. Mikołaja Biskupa w Kaliszu wmurowano epitafium ku jego czci, od 1930 jedna z ulic w Śródmieściu Kalisza nosi jego imię. Adam Chodyński patronuje również kaliskim przewodnikom PTTK i szkole w Cekowie Kolonii.

</doc>
<doc id="329062" url="https://pl.wikipedia.org/wiki?curid=329062" title="Speakerboxxx">
Speakerboxxx



</doc>
<doc id="329065" url="https://pl.wikipedia.org/wiki?curid=329065" title="Izabela Cywińska">
Izabela Cywińska



</doc>
<doc id="329067" url="https://pl.wikipedia.org/wiki?curid=329067" title="Higrometr włosowy">
Higrometr włosowy



</doc>
<doc id="329071" url="https://pl.wikipedia.org/wiki?curid=329071" title="Ray Kroc">
Ray Kroc

Raymond Albert „Ray” Kroc (ur. 5 października 1902 w Oak Park, zm. 14 stycznia 1984 w San Diego) – amerykański biznesmen czeskiego pochodzenia. Założyciel McDonald's Corporation, która powstała po przejęciu restauracji McDonald's założonej przez braci Richarda i Maurice'a McDonaldów. Znany był jako „Hamburger King”.
Wczesne lata.
Urodził się 5 października 1902 r. w Oak Park. Jego rodzicami byli Rose Mary z domu Hrach (1881–1959) oraz urodzony w Czechach Alois "Louis" Kroc (1879–1937). Po emigracji do Ameryki, Alois w latach 20 XX w. dorobił się na spekulacjach ziemskich. Utracił on jednak całą fortunę w wyniku kryzysu wywołanego przez tzw. czarny czwartek w 1929 r.
Ray większość swojego dzieciństwa spędził w Oak Park. Jako piętnastolatek, podczas I wojny światowej, skłamał co do swojego wieku, dzięki czemu został kierowcą ambulansu Czerwonego Krzyża. Jednym z członków korpusu w którym służył był Walt Disney. W czasie Wielkiego Kryzysu Raymond pracował m.in.: jako sprzedawca papierowych kubków, jako agent nieruchomości na Florydzie czy też jako pianista w zespołach muzycznych. Niedługo potem został sprzedawcą w firmie Lily-Tulip Cup Company, awansując na stanowisko kierownika sprzedaży na Środkowym Zachodzie. Tam też poznał Earla Princa- właściciela firmy Prince Castle, producenta m.in.: "multimikserów", zdolnych do jednoczesnego wytwarzania pięciu porcji koktajli mlecznych.
Rozwój i przejęcie sieci McDonald's.
W latach 40. Kroc opuścił firmę Lily-Tulip, aby skupić się na sprzedaży "multimikserów" od Prince Castle w całym kraju. Ta zaczęła jednak gwałtownie spadać, z powodu m.in.: pojawienia się na rynku konkurencji ze strony tańszych produktów od firmy Hamilton Beach. Podczas swojej pracy Kroc zachwycił się restauracją w San Bernardino w Kalifornii, założoną przez braci Richarda i Maurice'a McDonaldów, która zamówiła u niego osiem "multimikserów". Będący pod dużym wrażeniem Raymond odwiedził ich osobiście w 1954 r. Odkrył, że ich sukces opiera się na jakości i szybkości obsługi i jest on oparty na wprowadzonym w 1948 r. w lokalu "Speedee Service System". Dodatkowo pracę ułatwiało ograniczone przez braci menu, koncentrując się tylko na kilku pozycjach - hamburgerach, frytkach i napojach. Chcąc wykorzystać sukces Richarda i Maurice'a, Kroc zawarł z nimi umowę, i stał się ich agentem ds. franczyzy.
Raymond przed otwarciem swojego pierwszego lokalu poszukiwał różnych miejsc do otwarcia swojej restauracji. 20 października 1954 r. napisał on nawet list do Walta Disneya, w którym jak wskazywał:"Dear Walt, I feel somewhat presumptuous addressing you in this way yet I feel sure you would not want me to address you any other way. My name is Ray A. Kroc…. I look over the Company A picture we had taken at Sound Beach, Conn., many times and recall a lot of pleasant memories…I have very recently taken over the national franchise of the McDonald’s system. I would like to inquire if there may be an opportunity for a McDonald’s in your Disneyland Development."Walt odpowiedział listem, w którym poinformował Kroca, że jego prośba została przesłana do wiceprezesa odpowiedzialnego za koncesje w Disneylandzie. Jak twierdził Raymond, nigdy nie otrzymał on odpowiedzi od wspomnianego wiceprezesa. Postanowił więc poszukać innego miejsca.15 kwietnia 1955 r. w Des Plaines, w stanie Illinois, otworzył on pierwszą restaurację McDonald's System, Inc., która odniosła podobny sukces jak lokal w Kalifornii.
Kroc był autorem szeregu innowacyjnych zmian w modelu franczyzy usług gastronomicznych, takich jak np.: sprzedaży franczyzy jedynie na jeden lokal, a nie jak było wówczas powszechne sprzedaży większych obszarów franczyzowych. Pozwalało mu to na kontrolowanie, czy dany franczyzobiorca przestrzega zasad jakości i jednolitości obsługi, jaka miała obowiązywać we wszystkich lokalach McDonald's. Posiłki serwowane w lokalach miały mieć ściśle ustaloną, zestandaryzowaną zawartość, a restauracjom nie wolno było w żaden sposób odbiegać od tych specyfikacji. Dodatkowo w obawie przed włamaniami oraz niepożądanymi gośćmi, restauracje były zakładane na terenach podmiejskich, a ponadto w żadnej z nich nie wolno było używać automatów do papierosów lub gier typu pinball. Metody te przyniosły sukces, i już w 1958 r. sieć sprzedała stumilionowego burgera.
W latach 60. XX wieku zaczęły pojawiać się sieci nowych fast foodów, które wzorowały swój model działania na sieci McDonald's. Kroc był sfrustrowany dążeniem braci McDonald do utrzymania niewielkiej liczby restauracji, oraz brakiem zgody na wprowadzenie dalszych zmian w sieci. Dodatkowo pierwotna wersja umowy przewidywała pozyskiwanie przez korporację McDonald's 1,9% zysków franczyzobiorcy, z której to sumy 0,5% trafiało bezpośrednio do Dicka i Maca McDonaldów, co nie pozwalało na stabilny rozwój sieci. Skłócony już wówczas z nimi Raymond miał zapytać, ile trzeba będzie im zapłacić, żeby odeszli i oddali mu prawa do marki Mcdonald's. W odpowiedzi usłyszał kwotę 2,7 miliona dolarów- milion dolarów dla każdego z nich i 700 000 dolarów na uregulowanie kwestii podatkowych. Kwotę tę udało mu się spłacić m.in. dzięki pomocy jego współpracownika Harry'ego Sonneborna, który pomógł mu w 1956 r. założyć Franchise Realty Corporation. W 1965 r. sieć liczyła sobie już blisko 700 restauracji, rozlokowanych w 44 stanach, a 21 kwietnia tego roku Mcdonald's, jako pierwsza sieć fast-foodów w historii, zadebiutował na giełdzie.
Życie prywatne i śmierć.
Kroc przeszedł na emeryturę przestając prowadzić McDonald's w 1973 roku. Był trzykrotnie żonaty z: Ethel Fleming (1922-1961) z którą miał córkę Marilyn, Jane Dobbins Green (1963-1968) oraz Joan Kroc (1969-1984). Dwa pierwsze małżeństwa zakończyły się rozwodem. Był republikaninem. Wsparł m.in. kampanię wyborczą Richarda Nixona kwotą 255 000 dolarów. Był również właścicielem klubu baseballowego San Diego Padres.
Zmarł w wieku 81 lat 14 stycznia 1984 roku w szpitalu w San Diego w Kalifornii. Przyczyną śmierci była niewydolność serca. Został pochowany na El Camino Memorial Park w Sorrento Valley, San Diego.

</doc>
<doc id="329072" url="https://pl.wikipedia.org/wiki?curid=329072" title="Olszynka">
Olszynka



</doc>
<doc id="329073" url="https://pl.wikipedia.org/wiki?curid=329073" title="Agaton Giller">
Agaton Giller

Agaton Giller (ur. 9 stycznia 1831 w Opatówku, zm. 18 lipca 1887 w Stanisławowie) – polski dziennikarz i pisarz, konspirator i działacz niepodległościowy, członek i prezes Rządu Narodowego (1863); brat Stefana Gillera.
Życiorys.
Był synem żołnierza napoleońskiego i burmistrza Opatówka Jana Kantego Gillera oraz Franciszki z domu Szpadkowskiej. Kształcił się m.in. w Kaliszu, Warszawie i Łomży. Był autodydaktą. Studiował historię i literaturę polską. W czasie Wiosny Ludów próbował się przedostać na Węgry, jednak został aresztowany przez Prusaków w Raciborzu. Zwolniony z więzienia w lutym 1850, podjął pracę nauczyciela domowego w wielkopolskich dworach ziemiańskich. W 1852 wyjechał do Krakowa i jako wolny słuchacz uczęszczał na wykłady na Uniwersytecie Jagiellońskim. Wyśledzony przez policję austriacką jako poddany rosyjski, został wydany 10 kwietnia 1853 żandarmerii rosyjskiej.
Więziony w Cytadeli Warszawskiej pod zarzutem działalności antyrosyjskiej. Skazany na katorgę w batalionach karnych we wschodniej Syberii. W kajdanach, przykuty do żelaznego drąga w 16 miesięcy odbył tę drogę na piechotę. W 1858 zwolniony z katorgi, został przymuszony do osiedlenia się w Irkucku. Tam założył polską szkołę, w której sam nauczał.
W październiku 1860 powrócił do kraju. Związał się ze środowiskiem Delegacji Miejskiej. Po masakrze manifestantów 8 kwietnia 1861 roku wydał odezwę "Posłanie do wszystkich rodaków na ziemi polskiej", w której wzywał do zbratania stanów i wspólnego wystąpienia zbrojnego przeciwko Rosji. 16 października został ranny w czasie masakry w archikatedrze warszawskiej. Od 1862 był korespondentem krakowskiego „Czasu” w Królestwie Kongresowym. Wszedł w skład Komitetu Centralnego Narodowego, starając się odwieść czerwonych od próby rychłego wybuchu powstania, jednocześnie namawiał białych do porzucenia iluzji pokojowego zakończenia tych niepokojów. Był zwolennikiem dobrze przygotowanej i rokującej szanse powodzenia akcji militarnej. 24 lipca zredagował instrukcję dla organizacji narodowej "do powszechnego, na dobry skutek obrachowanego powstania." Był autorem koncepcji utworzenia "tajnego państwa polskiego". We wrześniu wyjechał do Londynu, gdzie zawarł porozumienie z redaktorami rosyjskiego „Kołokoła”.
Po wybuchu powstania styczniowego podał się do dymisji z KCN, uważając, że jest to działanie przedwczesne i sprowokowane przez Rosjan. Wkrótce jednak wszedł w skład Komisji Wykonawczej – rządu powstańczego. Przeszedł jawnie na stronę białych, 24 lutego powrócił do KCN i forsował oddanie dyktatury Marianowi Langiewiczowi. Po tragicznej śmierci Stefana Bobrowskiego został najbardziej wpływowym członkiem Rządu Narodowego.
Redagował wówczas liczne pisma powstańcze: „Strażnica”, „Ruch” i „Wiadomości pola bitwy”. Spod jego ręki wyszła "Odezwa do obywateli zaborów pruskiego i austriackiego" oraz "Instrukcja dla agentów Rządu Narodowego za granicą".
Po otrzymaniu anonimowego wyroku śmierci odsunął się od pracy rządowej. Po upadku powstania przebywał m.in. w Saksonii i w Szwajcarii. W 1864 został skazany zaocznie w Lipsku na 4 lata więzienia za wydawanie tam nielegalnego pisma „Ojczyzna”. W 1867 osiadł w Paryżu. Współorganizował Legion Polski w Turcji.
Współtworzył Muzeum Narodowe Polskie w Raperswilu. W 1880 był jednym z inicjatorów powołania Związku Narodowego Polskiego w USA. 
Zmarł na zapalenie płuc 18 lipca 1887. 20 lipca 1887 odbył się jego uroczysty pogrzeb na cmentarzu Sapieżyńskim w Stanisławowie. Tam w 1907 został odsłonięty pomnik, autorstwa Tomasza Dykasa, przed którym w lipcu każdego roku miejscowa młodzież oddawała hołd Gillerowi. W wyniku zniszczenia cmentarza w okresie Ukraińskiej SRR jego prochy zostały w 1981 sprowadzone do Warszawy i złożone na cmentarzu Powązkowskim (kwatera 13-6-27).
W 1937 została wydana publikacja "Agaton Giller w świetle akt państw zaborczych. W 50 rocznicę śmierci", której autorem był ppłk Zygmunt Zygmuntowicz.
Bibliografia.
"Obowiązek pracowania dla ojczyzny nigdy nie ustaje. Agaton Giller (1831 - 1887)".

</doc>
<doc id="329074" url="https://pl.wikipedia.org/wiki?curid=329074" title="Ogranized Noize">
Ogranized Noize



</doc>
<doc id="329076" url="https://pl.wikipedia.org/wiki?curid=329076" title="Stanisława Anna Okularczyk">
Stanisława Anna Okularczyk



</doc>
<doc id="329077" url="https://pl.wikipedia.org/wiki?curid=329077" title="Olszyny">
Olszyny



</doc>
<doc id="329079" url="https://pl.wikipedia.org/wiki?curid=329079" title="Kartkówka">
Kartkówka

Kartkówka – krótka forma sprawdzianu wiedzy, obowiązująca w szkołach na poziomach: szkoły podstawowej, liceum i technikum. Nazwa pochodzi od tego, że kartkówki zazwyczaj pisze się na kartkach wyrywanych z zeszytu. Zwykle trwa od 5 do 15 minut i dotyczy zakresu tematycznego kilku ostatnich lekcji. Zwykle nie jest zapowiedziana, przez co w wielu szkołach oceny z kartkówek są równoważne ocenom z odpowiedzi ustnej. Statut szkoły powinien precyzować pojęcie kartkówki, czas jej trwania oraz zakres materiału. W razie braku takich zapisów m.in. samorząd uczniowski może wnioskować do dyrektora szkoły o doprecyzowanie tego terminu.
Odpowiednikiem studenckim mogłaby być tzw. wejściówka, kartkówka na początku ćwiczeń, z tym że w przeciwieństwie do kartkówki, wejściówka może decydować o dalszym udziale w ćwiczeniach, zatem również o obecności na nich.

</doc>
<doc id="329080" url="https://pl.wikipedia.org/wiki?curid=329080" title="Szymon Stanisław Giżyński">
Szymon Stanisław Giżyński



</doc>
<doc id="329087" url="https://pl.wikipedia.org/wiki?curid=329087" title="Amy Deasismont">
Amy Deasismont

Amy Deasismont, wcześniej pod pseud. Amy Diamond (ur. 15 kwietnia 1992 w Norrköping) – szwedzka piosenkarka muzyki pop, aktorka, autorka tekstów oraz prezenterka. Najmłodsza artystka w historii Szwecji, która wydała album z największymi przebojami.
W Europie Środkowej i Skandynawii popularność przyniosła jej piosenka „What’s in It for Me”, którą wydała w wieku 13 lat. Do tej pory wydała pięć albumów studyjnych. Każdy z nich uzyskał w Szwecji status złotej płyty, a jej debiutancki album, który wydała jako 13-latka, otrzymał status platyny.
Życiorys.
Jest córką Szwedki (Chrisbeth) i Anglika (Lee). Przez pierwsze pięć lat życia mieszkała w Wielkiej Brytanii. Obecnie mieszka w Jönköping w Szwecji. Mówi płynnie po angielsku i szwedzku. W 2000 roku wystąpiła w szwedzkim programie "Småstjärnorna", w którym naśladowała piosenkarkę Belindę Carlisle. W tym czasie wzięła udział w ośmiu innych konkursach, z czego siedem z nich wygrała. W tym samym roku dostała swoją pierwszą rolę w telewizji zagrała dziewczynkę Lisę w szwedzkim serialu „De drabbade”. W 2004 roku wzięła udział w konkursach muzycznych, m.in. "Minimelodifestivalen" (w Jönköping) i "Super Troupers", w którym zajęła trzecie miejsce w finale.
Również w 2004 zwyciężyła w finale programu "Summer Mix Megapol Idol", w którym zaśpiewała piosenkę „Somewhere Over the Rainbow”. W nagrodę otrzymała możliwość nagrania utworu w profesjonalnym studio. Po podpisaniu kontraktu z wytwórnią płytową Bonnier Amigo rozpoczęła nagrywanie debiutanckiego singla. Wkrótce w radiu zaczęła się pojawiać piosenka „What’s in It for Me” napisana przez Tyspera (Tommy Tysper), Mack’a (Marcus Sepehrmanesh) oraz Grizzly’ego (Gustav Jonsson). Singiel został wydany w lutym 2005 roku. Wraz z pojawieniem się pierwszego singla Deasismont zaczęła używać pseudonimu Amy Diamond. W celu nagrania teledysku do debiutanckiej piosenki wyjechała na Kubę. Nagranie wzbudziło dyskusje i początkowo niektóre stacje telewizyjne odmawiały jego emisji. Tłumaczono, że Diamond jest zbyt młoda, aby śpiewać o relacjach między dorosłymi. Jednak piosenka stała się hitem w Szwecji i była emitowana w wielu stacjach radiowych.
W 2005 roku wydała album pt. "This Is Me Now", który rozszedł się w ponad 100 tys. egzemplarzy, co dało mu status platynowej płyty. Dzięki popularności albumu piosenki Diamond często pojawiały się na listach przebojów w Szwecji, a ona sama występowała gościnnie w telewizji. W jednym porannym programie informacyjnym "Nyhetsmorgon" wystąpiła z piosenką Alicji Keys „If I Ain’t Got You”, a zapis audio z występu został umieszczony na płycie "This Is Me Now". Niedługo później podpisała kontrakt z Warner Music w celu międzynarodowego promowania albumu, dzięki czemu stał się bardzo popularny poza Szwecją. W krajach skandynawskich oraz Polsce, piosenka „What’s in It for Me” stała się najczęściej emitowaną piosenką w radiu podczas lata. W Finlandii została jedną z 19 najczęściej odtwarzanych piosenek. W Europie Środkowej w 2005 roku została wydana międzynarodowa edycja albumu "This Is Me Now" z nowym teledyskiem do „What’s in It for Me”, który nakręcono w Barcelonie. Pod koniec roku wyruszyła w trasę koncertową po Europie, która objęła m.in. występ na koncercie "Hity Na Czasie" w Polsce. W wieku 13 lat była najmłodszą osobą w historii, która zdobyła nominacje do Nordic Music Awards. Podczas gali odebrała statuetkę za najlepszy hit nordycki. Była również najmłodszą artystką, którą otrzymała jednocześnie dwie nagrody NRJ Radio Awards i Grammis w Szwecji. Na gali Grammis 2005 wygrała w kategorii „Najlepsza kobieca artystka”, „Piosenka roku” oraz „Debiut roku”. Diamond otrzymała też nagrodę od „Nickelodeon Hit Roku” i miała nominację do „Rockbjornen”.
W lutym 2006 roku rozpoczęła nagrywanie albumu pt. "Still Me Still Now", na który samodzielnie wybierała teksty nadsyłane jej przez producentów. Płytę nagrała w ciągu czterech weekendów, a wydała ją w maju 2006 roku. Udzielając wywiadu w porannym show "Nyhetsmorgon" w TV4, odebrała certyfikat złotej płyty za sprzedaż w kraju. Album promowała singlem „Don’t Cry your Heart Out”, który okazał się hitem w Szwecji. W połowie 2006 roku wzięła udział w trasie koncertowej "Diggiloo Tour". Popularność płyty "Still Me Still Mow" w Szwecji sprawiła, że czytelnicy gazety „Aftonbladet” ogłosili Diamond „królową letniej trasy koncertowej”. Pod koniec 2006 roku wydała dwa inne single z albumu: „Big Guns” oraz „It Can Only Get Better”. Zagrała również w serialu "LasseMajas Detektivbyrå" (2006), prezentując swoje umiejętności łyżwiarskie.
28 listopada 2007 roku wydała album pt. "Music in Motion", za którego sprzedaż po dwóch dniach od premiery otrzymała status złotej płyty. Pierwszym singlem był „Is It Love?”. Wygrała w kategorii „Najlepsza żeńska artystka” na gali Nickelodeon Kids’ Choice Awards w Szwecji. 23 grudnia 2007 wydała singiel „Stay My Baby”, do którego został zrealizowany teledysk. W 2008 roku z utworem „Thank You” zajęła ósme miejsce w finale programu "Melodifestivalen 2008" oraz zagrała gościnnie w teleturnieju muzycznym "Så ska det låta" w parze z Fredrikiem Swahnem. Wydała także re-edycję albumu "Music in Motion", który uzupełniła o kilka wersji karaoke i o piosenkę „Thank You”. Pod koniec roku premierę miał jej świąteczny album pt. "En helt ny jul" zawierający bożonarodzeniowe piosenki w języku szwedzkim.
22 października 2009 roku wydała album pt. "Swings and Roundabouts". W tym roku ponownie wystartowała w konkursie "Melodifestivalen 2009", tym razem z piosenką „It’s My Life”. Wzięła też udział w programie "Körslaget" i dostała główną rolę w szwedzkim musicalu teatralnym "Alicja w Krainie Czarów" (szw. "Alice I Underlandet"), którego trasa trwała do 2010 roku. W październiku 2010 roku wydała składankę przebojów pt. "Greatest Hits", zostając tym samym najmłodszą artystką w historii Szwecji, która wydała taki album. Płyta w listopadzie dotarła do 12. miejsca na liście najlepiej sprzedających się albumów w Szwecji. Na płycie znajdują się dodatkowo nowe piosenki – „Ready to Fly”, „Perfect”, covery „Only You” i „True Colors” oraz akustyczne wersje starych przebojów „What’s in It for Me”, „Shooting Star” i „It’s My Life”. W tym samym roku odebrała na gali "Nickelodeon Kids Choice Awards 2010" nagrodę dla najlepszej szwedzkiej artystki. Ponadto została prowadzącą nowego szwedzkiego programu telewizyjnego o psach "Bulldogg".
W marcu 2011 roku została nominowana do Nickelodeon Kids Choice Awards 2011. Podczas lata ogłoszono zapowiedź jej własnego świątecznego magazynu „Amy Diamond Jul”, który ukazał się 15 listopada 2011 w Szwecji, m.in. w internetowym sklepie Bengans. Dodatkiem do „Amy Diamond Jul” była płyta CD z trzema premierowymi świątecznymi piosenkami. W październiku 2011 roku odbył się nowy musical z udziałem Diamond – "Barnkammarboken". W 2013 roku wydała singiel „Your Love”, którego tekst napisała z George’em Nakasem. W 2014 roku dostała główną rolę w filmie "Moja chuda siostra" (2015) w reżyserii Sanny Lenken, w którym gra łyżwiarkę Katję cierpiącą na anoreksję. Film dostał Nagrodę Publiczności na Festiwalu Filmowym w Göteborgu oraz Kryształowego Niedźwiedzia na Międzynarodowym Festiwalu Filmowym w Berlinie. Diamond została także nominowana do Najlepszej Roli Kobiecej na gali Guldbagge.
Od 2016 roku pisze i komponuje utwory przy współpracy z niezależną wytwórnią Hurdy Gurdy Noise, wydając muzykę pod swoim prawdziwym nazwiskiem. W 2016 roku wydała utwory: „One”, „Forgive” i „This Is How We Party”.

</doc>
<doc id="329088" url="https://pl.wikipedia.org/wiki?curid=329088" title="Andrzej Grzyb (poseł)">
Andrzej Grzyb (poseł)

Andrzej Marian Grzyb (ur. 23 sierpnia 1956 w Siedlikowie) – polski polityk, ekonomista, rolnik i samorządowiec, działacz Polskiego Stronnictwa Ludowego i od 2022 wiceprezes tej partii, poseł na Sejm X, II, IV, V, VI i IX kadencji (1989–1991, 1993–1997, 2001–2009, od 2019), deputowany do Parlamentu Europejskiego V, VII i VIII kadencji (2004, 2009–2019).
Życiorys.
Absolwent liceum ogólnokształcącego w Ostrzeszowie. Ukończył studia na Wydziale Ogrodniczym Akademii Rolniczej w Poznaniu, a także w Wyższej Szkole Bankowej w Poznaniu. W 2018 uzyskał stopień doktora nauk ekonomicznych na Uniwersytecie Ekonomicznym w Poznaniu na podstawie pracy pt. "Współczesne problemy biogospodarki w świetle doświadczeń wybranych krajów Unii Europejskiej". Prowadził własne gospodarstwo rolne, później pracował w spółdzielni kółek rolniczych. Od 1986 był zastępcą naczelnika miasta i gminy w Ostrzeszowie.
Mandat posła po raz pierwszy sprawował z ramienia Zjednoczonego Stronnictwa Ludowego w latach 1989–1991 w tzw. Sejmie kontraktowym. Od 1990 do 1994 był radnym rady miejskiej w Ostrzeszowie. W 1994 zasiadł we władzach krajowych Polskiego Stronnictwa Ludowego. W latach 1999–2001 pełnił funkcję starosty ostrzeszowskiego, jednocześnie będąc radnym powiatu. Członek Kurkowego Bractwa Strzeleckiego w Ostrzeszowie.
W III RP był wybierany do Sejmu w 1993, 2001 i 2005. Od 2003 był obserwatorem w Parlamencie Europejskim, a od maja do lipca 2004 eurodeputowanym V kadencji. Bez powodzenia kandydował w wyborach europejskich w 2004. W Sejmie V kadencji był zastępcą przewodniczącego Komisji do Spraw Unii Europejskiej oraz członkiem Komisji Spraw Zagranicznych. W wyborach parlamentarnych w 2007 po raz piąty uzyskał mandat poselski, otrzymując w okręgu kaliskim 15 640 głosów.
W 2005 został prezesem PSL w województwie wielkopolskim, był też sekretarzem Naczelnego Komitetu Wykonawczego partii, a w 2022 powołano go na wiceprezesa NKW.
W wyborach do Parlamentu Europejskiego w 2009 został wybrany na eurodeputowanego z okręgu poznańskiego, zdobywając 28 546 głosów. W 2014 ponownie zdobył mandat posła do Parlamentu Europejskiego. W 2019 nie uzyskał reelekcji z listy Koalicji Europejskiej.
W wyborach krajowych w tym samym roku został natomiast wybrany do Sejmu IX kadencji, otrzymując 21 214 głosów.
Odznaczenia.
Został odznaczony Krzyżem Kawalerskim Orderu Odrodzenia Polski (1999), Brązowym i Złotym Krzyżem Zasługi oraz Legią Honorową V klasy.

</doc>
<doc id="329089" url="https://pl.wikipedia.org/wiki?curid=329089" title="Organized Noize">
Organized Noize

Organized Noize jest grupą produkcyjną z Atlanty, w Georgia, USA. Członkami Organized Noize są Rico Wade, Ray Murray oraz Patrick "Sleepy" Brown. Są oni również, wraz z Goodie Mob i OutKast założycielami rodziny muzyków - Dungeon Family.
Organized Noize pracowali do tej pory z takimi gwiazdami jak TLC, Ludacris. Wyprodukowali oni pierwszy album OutKast – Southernplayalisticadillacmuzik oraz wiele innych dzieł członków Dungeon Family.

</doc>
<doc id="329090" url="https://pl.wikipedia.org/wiki?curid=329090" title="Andrzej May">
Andrzej May

Andrzej May (ur. 3 marca 1934 w Kaliszu, zm. 7 grudnia 1993 w Szczecinie) – polski aktor, reżyser teatralny, dyrektor i kierownik artystyczny teatrów polskich.
Życiorys.
W 1953 ukończył II Liceum Ogólnokształcące im. Tadeusza Kościuszki w Kaliszu. Absolwent PWST w Łodzi (1958). Był aktorem Bałtyckiego Teatru Dramatycznego w Koszalinie. Po latach pisano o nim, iż miał "„patent” na wdzięk". Na koszalińskiej scenie wcielił się w postacie Orlanda w sztuce "Jak wam się podoba" W. Szekspira (reż. Joanna Kulmowa), Romea czy Rizzia w dramacie "Maria Stuart" J. Słowackiego (reż. i scenogr. Andrzej Sadowski). Z Koszalina przeniósł się do Łodzi. W latach 70. występował w Teatrze Nowym. W 1979 grał tam role w "Obłudniku" Molière’a, "Drugim daniu" oraz "Vatzlava" Sławomira Mrożka.
W filmach grał początkowo role młodzieńców walczących z bronią w ręku w lasach. Popularność zyskał rolę Stanisława Połanieckiego w serialu telewizyjnym "Rodzina Połanieckich". Według swojej wypowiedzi przy pracy w tej roli powrócił do świata filmu po 17 latach przerwy. Jak sam przyznał po zakończeniu zdjęć do tej produkcji, próbował czytać powieść Henryka Sienkiewicza (która posłużyła za podstawę scenariusza serialu), ale nie skończył uznając książkę za nudną i słabą. Stwierdził jednak, że słaby materiał literacki często okazuje się wartościowym materiałem na dzieło filmowe.
W latach 1981–1984 pełnił obowiązki dyrektora Teatru im Aleksandra Sewruka w Elblągu. 
Został pochowany na Cmentarzu Centralnym w Szczecinie (kwatera 18 A).

</doc>
<doc id="329092" url="https://pl.wikipedia.org/wiki?curid=329092" title="Rico Wade">
Rico Wade



</doc>
<doc id="329093" url="https://pl.wikipedia.org/wiki?curid=329093" title="Ray Murray">
Ray Murray



</doc>
<doc id="329094" url="https://pl.wikipedia.org/wiki?curid=329094" title="Sleepy Brown">
Sleepy Brown



</doc>
<doc id="329095" url="https://pl.wikipedia.org/wiki?curid=329095" title="Opatów (ujednoznacznienie)">
Opatów (ujednoznacznienie)



</doc>
<doc id="329097" url="https://pl.wikipedia.org/wiki?curid=329097" title="Mietek Szcześniak">
Mietek Szcześniak

Mietek Szcześniak, właśc. Mieczysław Wojciech Szcześniak (ur. 9 lipca 1964 w Kaliszu) – polski wokalista, kompozytor i autor tekstów, absolwent Akademii Muzycznej w Katowicach w klasie wokalistyki jazzowej z tytułem magistra sztuki, a także wykładowca tej uczelni.
Równocześnie z karierą solową, współpracował z artystami, takimi jak Anna Jurksztowicz, Majka Jeżowska, Kayah, Anna Maria Jopek, Lora Szafran, Edyta Górniak czy Natalia Kukulska. Zdobywca Bursztynowego Słowika, trzykrotny laureat Fryderyków. Reprezentant Polski w 44. Konkursie Piosenki Eurowizji.
Życiorys.
Urodził się 9 lipca 1964 w Kaliszu. Imię odziedziczył po dziadku ze strony matki. Ma dwie siostry, w tym młodszą o osiem lat Sylwię. W dzieciństwie śpiewał w chórze kościelnym. Mając sześć lat został członkiem zespołu muzycznego Ikary.
Uczęszczał do I Liceum Ogólnokształcącego im. Tadeusza Kościuszki w Turku. Ukończył wokalistykę jazzową na Wydziale Jazzu i Muzyki Rozrywkowej w Akademii Muzycznej im. Karola Szymanowskiego w Katowicach, w której jest także wykładowcą na stanowisku asystenta. Do katowickiej uczelni dostał się za drugim podejściem razem z Lorą Szafran. Do momentu ukończenia studiów magisterskich dwukrotnie gościł na scenie Jazz Jamboree.
W latach 80. zaczął śpiewać w zespole Funk Factory, z którym w 1984 zarejestrował swe pierwsze nagrania dla Polskiego Radia w Szczecinie. Występ w konkursie "Śpiewać każdy może" i Ogólnopolskim Młodzieżowym Przeglądzie Piosenki we Wrocławiu dał mu przepustkę do występu na 22. Krajowym Festiwalu Piosenki Polskiej w Opolu, gdzie w 1985 za wykonanie piosenki „Przyszli o zmroku” otrzymał główną nagrodę im. Anny Jantar. W 1985 r. zdobył nagrodę Srebrny Samowar na XXI Festiwalu Piosenki Radzieckiej w Zielonej Górze.
W 1987 nagrał dwie piosenki („Mój Harley Davidson” i „Gdzieś tam...”) na potrzeby ścieżki dźwiękowej do filmu "Opowieść Harleya". W 1989 na XXVI Międzynarodowym Festiwalu Piosenki w Sopocie zajął drugie miejsce w międzynarodowym konkursie oraz otrzymał nagrodę Grand Prix „Bursztynowy Słowik”. W 1990 otrzymał pierwszą nagrodę na festiwalu Złoty Orfeusz w Bułgarii. Jest jednym z założycieli zespołu New Life’m, grającego muzykę rozrywkową z przesłaniem chrześcijańskim. W latach 1993–1996 był bojkotowany przez ogólnopolskie media z powodu powielanych w branży nieprawdziwych informacji o jego maniakalnym podejściu do kwestii religijnych.
W 1998 nagrał z Edytą Górniak utwór „Dumka na dwa serca” do filmu "Ogniem i mieczem". W maju 1999, reprezentując Polskę z utworem „Przytul mnie mocno”, zajął 18. miejsce w finale 44. Konkursu Piosenki Eurowizji organizowanym w Jerozolimie.
14 czerwca 2006 zaprezentował teledysk do piosenki „Wstawaj”, którą nagrał wspólnie z Mezem i Tabbem. Również w czerwcu 2006 wydał album studyjny pt. "Zwykły cud". W 2007 wziął udział w 44. KFPP w Opolu, wykonując premierową piosenkę „Bajka że to ja” oraz występując z Justyną Steczkowską i Kasią Cerekwicką.
Wielokrotnie współpracował z zespołem TGD jako solista. W 2010 wziął udział w koncercie związanego z nagraniem płyty zespołu, "Liczy się każdy dzień" (2011). Śpiewał czołówki w wersji polskiej wielu disneyowskich seriali, takich jak "Kacze opowieści", "Dzielny Agent Kaczor" czy "".
W 2015 wziął udział w 52. KFPP w Opolu, gdzie wraz z Edytą Górniak wykonał utwór „Dumka na dwa serca”. W październiku 2015 wydał album studyjny pt. "Songs from Yesterday", który nagrał z pianistą Krzysztofem Herdzinem. Na krążku znalazły się piosenki z repertuaru takich wykonawców, jak m.in. The Beatles, Stevie Wonder i The Rolling Stones w interpretacji duetu.
Zdiagnozowano u niego cukrzycę typu drugiego.

</doc>
<doc id="329100" url="https://pl.wikipedia.org/wiki?curid=329100" title="Southernplayalisticadillacmuzik">
Southernplayalisticadillacmuzik

Southernplayalisticadillacmuzik – debiutancki album duetu OutKast wydany 26 kwietnia 1994 roku.

</doc>
<doc id="329102" url="https://pl.wikipedia.org/wiki?curid=329102" title="Orla">
Orla



</doc>
<doc id="329104" url="https://pl.wikipedia.org/wiki?curid=329104" title="Richard Gibson">
Richard Gibson

Richard Gibson (ur. 1 stycznia 1954 w Kampali w Ugandzie) – brytyjski aktor teatralny, filmowy i telewizyjny, także skrzypek, występował w roli Ottona Flicka w serialu "’Allo ’Allo!".

</doc>
<doc id="329105" url="https://pl.wikipedia.org/wiki?curid=329105" title="Bronów (powiat poddębicki)">
Bronów (powiat poddębicki)

Bronów – osada w Polsce położona w województwie łódzkim, w powiecie poddębickim, w gminie Wartkowice.
Historia.
Pierwsza pisana wzmianka o wsi pochodzi z 1391 r. Dobra te należały do Bronowskich h. Korab, następnie do Kossów. Konopniccy pojawili się w tych stronach w 1784 r., kiedy to kupili sąsiedni Spędoszyn. W 1844 r. kupił Bronów Wawrzyniec Konopnicki h. Jastrzębiec – ojciec Jarosława – męża Marii Konopnickiej z Wasiłowskich, która zamieszkała w Bronowie w 1862 r. mając 20 lat. Jego opis z tamtych czasów przetrwał dzięki red. Józefowi Naimskiemu, który zamieścił go w „Kurierze Warszawskim” (nr 289 z 1902 r.) Oto fragment opisu:
Tutaj poetka urodziła sześcioro dzieci. Po bankructwie i sprzedaży Bronowa Konopniccy przenieśli się do odległego o 15 km Gusina, skąd poetka wraz z dziećmi wyjechała na stałe do Warszawy.
Dwór w Bronowie, od czasu kiedy opuściła go Konopnicka należał do dziedzica Biernacic – Artura Dzierżbickiego. Wtedy też rozebrany został drewniany dwór i na jego miejscu stanął obiekt murowany, który możemy oglądać do dziś. Po II Wojnie Światowej w dworze w Bronowie istniała szkoła. Zaczątki muzeum pojawiły się już w latach 60. Kiedy to w ganku utworzono kącik pamiątek Marii Konopnickiej.
W 1986 roku utworzono Izbę Marii Konopnickiej. 1 IX 1995 w Bronowie działalność rozpoczęło Muzeum Oświatowe, założone przez Wojewódzką Bibliotekę Pedagogiczną – Filię w Sieradzu. W muzeum prezentowane są dokumenty, fotografie, utwory poetki, jak również meble z epoki poetki.
W jednym z pomieszczeń oglądać można stare biurko, podręczniki, zeszyty i pomoce szkolne. Organizowane są wystawy czasowe związane z życiem i twórczością Konopnickiej (często wystawiane są prace dzieci).
W latach 1975–1998 miejscowość należała administracyjnie do województwa sieradzkiego.
Zabytki.
Na miejscu dworku Konopnickich właściciel Artur Dzierzbicki w 1902 r. wybudował obszerniejszy, murowany dwór, w którym mieści się obecnie muzeum poświęcone poetce. W budynek wmurowano tablicę z napisem: „Pieśniarce ludu polskiego Marii Konopnickiej, która w latach 1862–72 mieszkała w Bronowie – w 50 rocznicę śmierci poetki – Koło Towarzystwa im. Marii Konopnickiej w Poddębicach 9 października 1960 r.”

</doc>
<doc id="329108" url="https://pl.wikipedia.org/wiki?curid=329108" title="ATLiens">
ATLiens

ATLiens – drugi album wydany przez duet Outkast. Longplay wyszedł na światło dzienne 27 sierpnia 1996 roku.

</doc>
<doc id="329110" url="https://pl.wikipedia.org/wiki?curid=329110" title="Steblów">
Steblów



</doc>
<doc id="329113" url="https://pl.wikipedia.org/wiki?curid=329113" title="Stegna (ujednoznacznienie)">
Stegna (ujednoznacznienie)



</doc>
<doc id="329117" url="https://pl.wikipedia.org/wiki?curid=329117" title="Aquemini">
Aquemini

Aquemini – trzeci album duetu hip-hopowego OutKast, wydany 29 września 1998 przez wytwórnię LaFace Records. Nazwa płyty powstała poprzez połączenie nazw znaków zodiaku muzyków – Aquarius (Big Boi), Gemini (André).
Album został w 2012 roku uwzględniony na liście 500 albumów wszech czasów według magazynu Rolling Stone, zajmując na niej ostatnie 500. miejsce.

</doc>
<doc id="329121" url="https://pl.wikipedia.org/wiki?curid=329121" title="Słowo kluczowe (informatyka)">
Słowo kluczowe (informatyka)

Słowo kluczowe (ang. "keyword") w języku programowania oznacza słowo (należące zwykle do jakiegoś języka naturalnego, jak język angielski) stanowiące wyodrębnioną jednostkę leksykalną, często w określonym kontekście, mające szczególne znaczenie i identyfikujące określony rozkaz, instrukcję lub deklarację w programie komputerowym. Lista słów kluczowych jest najczęściej z góry ustalona dla danego standardu języka wraz z rozszerzeniami określonego producenta kompilatora.
W zależności od języka programowania, pisownia słów kluczowych może wymagać wprowadzania ich wyłącznie małymi lub dużymi literami oraz zachowywania określonej składni. Innym przykładem jest język Fortran, gdzie wielkość liter nie jest w ogóle rozróżniana, więc słowa kluczowe mogą być pisane na różne sposoby, równoważne są „Stop”, „STOP”, „sToP” itd. Starsze wersje Fortranu w odpowiednim kontekście ignorowały również m.in. spacje wewnątrz słowa kluczowego, np. „S t o p”.

</doc>
<doc id="329122" url="https://pl.wikipedia.org/wiki?curid=329122" title="Atliens">
Atliens



</doc>
<doc id="329124" url="https://pl.wikipedia.org/wiki?curid=329124" title="Słowo kluczowe (informatologia)">
Słowo kluczowe (informatologia)

Słowo kluczowe – znaczący wyraz przejęty z tytułu lub tekstu dokumentu do reprezentowania jego treści.
Zastosowanie.
Słowa kluczowe stosowane są w większości artykułów naukowych w celu oznaczenia w sposób maksymalnie syntetyczny zawartości. Ułatwiają one klasyfikację treści przez osoby opracowujące w bibliotekach naukowych a także ułatwiają dotarcie do nich przez czytelników. Najczęściej słowa kluczowe podawane są w języku angielskim lub w języku artykułu. Pojęcie w tej definicji jest również adekwatne w odniesieniu do wyszukiwarek internetowych, gdzie ze względu na zachowanie kompatybilności z przyjętym nazewnictwem instrukcji używa się słowa keyword.
Również jednostka leksykalna języka słów kluczowych.

</doc>
<doc id="329125" url="https://pl.wikipedia.org/wiki?curid=329125" title="Stankonia">
Stankonia

Stankonia – wydany 31 października 2000 roku album duetu OutKast. 
W 2003 album został sklasyfikowany na 359. miejscu listy 500 albumów wszech czasów magazynu Rolling Stone. 

</doc>
<doc id="329128" url="https://pl.wikipedia.org/wiki?curid=329128" title="Osiecko">
Osiecko



</doc>
<doc id="329131" url="https://pl.wikipedia.org/wiki?curid=329131" title="Stawno">
Stawno



</doc>
<doc id="329133" url="https://pl.wikipedia.org/wiki?curid=329133" title="Big Boi And Dre Present...OutKast">
Big Boi And Dre Present...OutKast

Big Boi And Dre Present...OutKast – wydany przez OutKast w grudniu 2001 roku krążek typu Greatest Hits. Oprócz największych hitów zespołu, na płycie znalazły się również trzy nowe utwory.

</doc>
<doc id="329134" url="https://pl.wikipedia.org/wiki?curid=329134" title="Słowo kluczowe (językoznawstwo)">
Słowo kluczowe (językoznawstwo)

Słowo kluczowe, wyraz kluczowy, słowo klucz, wyraz klucz – wyraz charakterystyczny dla danego tekstu, autora, stylu, gatunku. Zestaw takich słów uzyskuje się je przez porównanie frekwencji wyrazów w tekście z ich frekwencją w języku w ogóle. Słowa o „zawyżonej” frekwencji to słowa klucze (na przykład wyrazy klucze w "Weselu" to serce, dusza, krew, sen, duch, koń, złoty, spać, wicher, słuch). Pojęcie słów kluczy znajduje liczne zastosowania w analizie stylu i poetyki poszczególnych tekstów lub autorów albo epok, a także w lingwistyce komputerowej, między innymi w tłumaczeniu maszynowym i opracowywaniu informacji bibliotecznej (zob. rozumienie bibliotekoznawcze tego terminu). Blisko spokrewnione z pojęciem wyrazu klucza jest pojęcie wyrazu tematycznego.
Oba terminy wprowadził w 1954 roku semiotyk i językoznawca francuski Pierre Guiraud. Na grunt polski pojęcie to przeszczepił Kazimierz Wyka. Metodę słów kluczowych w badaniach nad literatura polską wykorzystuje między innymi Edward Stachurski.

</doc>
<doc id="329135" url="https://pl.wikipedia.org/wiki?curid=329135" title="Curup">
Curup

Curup - miasto w Indonezji na Sumatrze w górach Barisan, w prowincji Bengkulu; 46 tys. mieszkańców (2005); ośrodek administracyjny dystryktu Rejang Lebong.
Ośrodek regionu rolniczego, uprawa ryżu, manioku, kawowca; eksploatacja lasów. W pobliżu miasta gorące źródła ("Tambang Sawah" i "Suban"), a także piękny wodospad "Kepala Curup" o wysokości ok. 100 m.

</doc>
<doc id="329137" url="https://pl.wikipedia.org/wiki?curid=329137" title="Starkowo">
Starkowo

Starkowo – nazwa m.in. toponimów w Polsce i w Rosji
Rosja.
m.in.:

</doc>
<doc id="329142" url="https://pl.wikipedia.org/wiki?curid=329142" title="Sowno">
Sowno

3 miejscowości w Polsce: 

</doc>
<doc id="329144" url="https://pl.wikipedia.org/wiki?curid=329144" title="Srebrna Góra">
Srebrna Góra



</doc>
<doc id="329145" url="https://pl.wikipedia.org/wiki?curid=329145" title="Rush Rhees">
Rush Rhees

Rush Rhees (ur. 19 marca 1905, zm. 22 maja 1989) – brytyjski filozof, twórca i jeden z głównych przedstawicieli Wittgensteinowskiej filozofii religii. Jeden z trojga wykonawców testamentu Ludwiga Wittgensteina (obok G.E.M. Anscombe i G.H. von Wrighta), wydawca jego pośmiertnych pism. Od 1940 do 1966 wykładał filozofię na Uniwersytecie Walijskim w Swansea.
Życiorys.
Urodził się w Rochester w stanie Nowy Jork (USA). Jego ojcem był Benjamin Rush Rhees, teolog i pastor baptystyczny, wieloletni rektor Uniwersytetu Rochester. W roku 1922 rozpoczął studia filozoficzne na tym uniwersytecie, jednak po dwóch latach opuścił je z powodu permanentnych kłótni z jednym z profesorów i przeniósł się do Szkocji.
W 1924 roku rozpoczął studia filozoficzne na Uniwersytecie Edynburskim. Jego nauczycielami byli wówczas m.in. Norman Kemp Smith i A. E. Taylor. Studia ukończył z wyróżnieniem w 1928 roku wygrywając prestiżowe stypendium Vans Dunlop Foundation. Od jesieni 1928 do lata 1932 był asystentem wykładowcy filozofii na Uniwersytecie Manchesterskim. W tym czasie na krótko zaangażował się w ruch trockistowski - był autorem kilku artykułów opublikowanych w lewackim czasopiśmie „Freedom”, czego później żałował.
W 1932 przeniósł się do Innsbrucka, by pod kierunkiem Alfreda Kastila studiować filozofię Franza Brentano. W szczególności interesowało go pojęcie ciągłości, co znalazło odzwierciedlenie w kilku jego późniejszych pracach.
W 1933 rozpoczął studia doktorskie na Uniwersytecie w Cambridge pod kierunkiem G. E. Moore'a. Nigdy jednak nie ukończył doktoratu. Nie opublikował też żadnego artykułu. Pomimo wieloletnich studiów i wbrew doskonałym referencjom nauczycieli i opiekunów naukowych, Rush Rhees bardzo krytycznie oceniał swoje kompetencje filozoficzne i uważał, że nie napisał niczego wartego publikacji. Przez długi czas uniemożliwiało mu to znalezienie stałej posady na uniwersytecie, co zmuszało go do podejmowania różnych zajęć zarobkowych. Pracował m.in. jako spawacz.
Podczas pobytu w Cambridge poznał Ludwiga Wittgensteina i zaczął uczęszczać na jego wykłady. Znajomość ta wywarła zdecydowanie największy wpływ na jego późniejsze poglądy filozoficzne. 
W 1940 został mianowany na asystenta wykładowcy przez A. E. Heatha, profesora filozofii na Uniwersytecie w Swansea. Była to posada okresowa, związana z faktem, że wielu młodych pracowników naukowych zostało w czasie II wojny światowej wcielonych do armii. Po zakończeniu działań wojennych w 1945 roku znów bezskutecznie aplikował na kilka brytyjskich uniwersytetów. Przeszkodą był jak zwykle brak publikacji.
Wysiłkiem Heatha w 1946 udało się jednak stworzyć dla Rheesa stałe stanowisko wykładowcy w Swansea. Od początku pracy w Swansea Rhees zyskał sobie ogromny szacunek zarówno studentów, jak i współpracowników, dzięki czemu uzyskał dominujący wpływ na klimat intelektualny wydziału. Przez cały czas utrzymywał bliskie kontakty z Ludwigiem Wittgensteinem, który parokrotnie odwiedził go w Swansea i wyznaczył na wykonawcę swojego testamentu. Po śmierci autora Dociekań filozoficznych przez kilkadziesiąt lat wspólnie z G.E.M. Anscombe i G.H. von Wrightem zagospodarowywał jego nieopublikowaną spuściznę.
Lata największego wpływu intelektualnego Rheesa to okres od 1952 do 1964. Jego studentami bądź współpracownikami w Swansea byli w tym czasie m.in. J. R. Jones, R.F. Holland, D.Z. Phillips i Peter Winch.
W 1966 roku przeszedł na wcześniejszą emeryturę i już jako emerytowany profesor w 1969 wydał swoją pierwszą książkę - był to niezbyt obszerny zbiór esejów filozoficznych zatytułowany "Without Answers" (kilka z tych tekstów zostało wcześniej opublikowanych w latach 50. i 60.).
W 1970 przeniósł się na pewien czas do Londynu, gdzie prowadził seminaria na King’s College. Był uczestnikiem cotygodniowych dyskusji urządzanych w londyńskim mieszkaniu Petera Wincha, na których obecni byli także Norman Malcolm i Raimond Gaita.
Po pewnym czasie wrócił jednak do Swansea, gdzie zmarł.
Poglądy filozoficzne.
Rush Rhees znany jest przede wszystkim jako uczeń, przyjaciel i wydawca dzieł Ludwiga Wittgensteina. Był zwolennikiem późnej filozofii języka autora "Dociekań filozoficznych". Przyjmował koncepcję gier językowych aczkolwiek nie bezkrytycznie. Wielu zarzuca Rheesowi, że w swej działalności edytorskiej popełnił poważne błędy wynikające ze złej interpretacji podstawowych koncepcji Wittgensteina, która wynikała z krytycznego stosunku Rheesa idei języka jako rachunku. „Nie można aż tak dużo zrobić za pomocą gier językowych” - pisał.
Niewątpliwie samodzielnym wkładem Rheesa w filozofię jest stworzenie tzw. Wittgensteinowskiej filozofii religii - interesującego nurtu w anglojęzycznej filozofii religii, którego głównymi przedstawicielami byli, obok Rheesa, Peter Winch, Norman Malcolm, R.F. Holland i D.Z. Phillips. Nurt ten, nazywany czasem - nie do końca trafnie -"Wittgensteinowskim fideizmem" czerpie inspiracje z Wittgensteina, Kierkegaarda i Simone Weil. 
Wielkość dorobku Rheesa trudno ocenić. Po jego śmierci okazało się, że zbiór nieopublikowanych notatek filozofa liczy ponad 16 tysięcy stron manuskryptów i maszynopisów. Staraniem D.Z. Phillipsa na Uniwersytecie Walijskim w Swansea utworzono "The Rush Rhees Archives" – instytucję zajmującą się zagospodarowywaniem spuścizny Rheesa.

</doc>
<doc id="329146" url="https://pl.wikipedia.org/wiki?curid=329146" title="Sowiniec">
Sowiniec



</doc>
<doc id="329147" url="https://pl.wikipedia.org/wiki?curid=329147" title="Osina">
Osina

osina – drewno topoli drżącej

</doc>
<doc id="329148" url="https://pl.wikipedia.org/wiki?curid=329148" title="Solarnia">
Solarnia

3 miejscowości w Polsce:

</doc>
<doc id="329149" url="https://pl.wikipedia.org/wiki?curid=329149" title="Polskie Radio Program II">
Polskie Radio Program II

Polskie Radio Program II (Dwójka, Radiowa Dwójka, Program Drugi Polskiego Radia, Warszawa II, "oficjalny skrót" PR2) – ogólnopolska, całodobowa, publiczna polska stacja radiowa, będąca częścią spółki akcyjnej Polskie Radio. Początki stacji sięgają ostatnich lat przed II wojną światową, kiedy jako Warszawa II od godziny 14 nadawała około pięciu godzin dziennie. Regularną emisję programu rozpoczęto dopiero 3 października 1949. Od 13 grudnia 1981 do 17 stycznia 1982 roku emisja programu była zawieszona w związku z wprowadzeniem stanu wojennego w Polsce. 
Charakterystyka.
Radiostację można odbierać drogą naziemną, poprzez Internet, HbbTV lub za pośrednictwem platform cyfrowych nc+ oraz Cyfrowy Polsat. Siedziba Dwójki mieści się w Warszawie, przy Al. Niepodległości 77/85.
Stacja nadaje audycje kulturalne, popularyzujące literaturę i filozofię oraz muzykę poważną, jazzową i ludową, przedstawienia teatru wyobraźni. Do radia zapraszani są często ludzie kultury i nauki.
W nocy z 30 maja na 31 maja 2007 roku została przeprowadzona "Akcja Alokacja". Ze względu na słaby zasięg Programu I Polskiego Radia na falach UKF zamieniono większość częstotliwości Jedynki z częstotliwościami Dwójki.
Według badania Radia Track (wykonane przez MillwardBrown SMG/KRC) za okres wrzesień 2015 – listopad 2015 (w październiku stacja intensywnie emitowała wydarzenia związane z XVII Międzynarodowym Konkursem Pianistycznym im. Fryderyka Chopina), wskaźnik słuchalności Polskiego Radia Programu II wynosi 0,6 proc., co daje tej stacji 17. pozycję w Polsce.
Akcja „Nie skazujmy radia publicznego na milczenie”.
8 lipca 2009 o godzinie 6.00 rozpoczęła się trwająca 1 dobę akcja protestacyjna. Była to pierwsza taka akcja w historii Polskiego Radia. Wstrzymano emisję programu, nadawany był tylko śpiew ptaków, „Warszawianka” i tekst protestu. Powody protestu wyjaśniał w artykule opublikowanym w „Rzeczpospolitej” ówczesny dyrektor Dwójki Paweł Milcarek.
Częstotliwości analogowych nadajników Dwójki.
Dwójkę można odbierać w 60% kraju dzięki dużej liczbie nadajników. Dwójka dysponuje nadajnikami o słabszej mocy niż Jedynka. Niektóre luki w sygnale UKF pokrywa emisja DAB+.
Odbiór cyfrowy.
Od 1 października 2013 roku rozgłośni można słuchać na radioodbiornikach naziemnej radiofonii cyfrowej DAB+.

</doc>
<doc id="329150" url="https://pl.wikipedia.org/wiki?curid=329150" title="Sosnowice">
Sosnowice

3 miejscowości w Polsce: 
Sosnowice to również dawna nazwa miasta Sosnowiec.

</doc>
<doc id="329151" url="https://pl.wikipedia.org/wiki?curid=329151" title="Wyraz-klucz">
Wyraz-klucz



</doc>
<doc id="329154" url="https://pl.wikipedia.org/wiki?curid=329154" title="Osowa">
Osowa



</doc>
<doc id="329155" url="https://pl.wikipedia.org/wiki?curid=329155" title="Słowo-klucz">
Słowo-klucz



</doc>
<doc id="329156" url="https://pl.wikipedia.org/wiki?curid=329156" title="Wyraz kluczowy">
Wyraz kluczowy



</doc>
<doc id="329157" url="https://pl.wikipedia.org/wiki?curid=329157" title="Sosnowiec (ujednoznacznienie)">
Sosnowiec (ujednoznacznienie)



</doc>
<doc id="329158" url="https://pl.wikipedia.org/wiki?curid=329158" title="Dungeon Family">
Dungeon Family

Dungeon Family – kolektyw założony w 2001 roku przez Outkast, Goodie Mob oraz Organized Noize. Nazwa grupy pochodzi od słowa
"The Dungeon″ (ang. loch). Nazywano tak piwnice w starym domu Rico Wade'a, w którym spotykali się producenci z Organized Noize ze swoimi wychowankami. 
W 2001 roku został nagrany album zatytułowany "Even In Darkness", stworzony wspólnymi siłami całego Dungeon Family.

</doc>
<doc id="329159" url="https://pl.wikipedia.org/wiki?curid=329159" title="Ossolin">
Ossolin

3 miejscowości w Polsce: 

</doc>
<doc id="329161" url="https://pl.wikipedia.org/wiki?curid=329161" title="Odrodzenie Komunistyczne">
Odrodzenie Komunistyczne

Odrodzenie Komunistyczne lub Partia Odbudowy Komunistycznej (wł. "Partito della Rifondazione Comunista", RC) – włoska komunistyczna partia polityczna, należąca do Europejskiej Partii Lewicy i Europejskiej Lewicy Antykapitalistycznej.
Historia.
Odrodzenie Komunistyczne został założone przez radykalną część działaczy Włoskiej Partii Komunistycznej, którzy nie akceptowali powołania na bazie PCI odchodzącej od dotychczasowych postulatów Demokratycznej Partii Lewicy. Zamierzając zachować komunistyczną tożsamość, grupa ta utworzyła nową formację, do której wkrótce przyłączyła się skrajnie lewicowa Demokracja Proletariatu. Przewodniczącym komunistów został Armando Cossutta, pełnił tę funkcję do czasu swojego odejścia z partii. Wówczas (w 1998) zrezygnowano z obsadzania tego stanowiska.
Pomiędzy 1992 a 2006 Odrodzenie Komunistyczne otrzymywało około 5–8% głosów. Najlepszy rezultat uzyskało w 1996 (8,6% głosów), kiedy to zdecydowało się startować samodzielnie. RC wspierało pierwszy rząd Romano Prodiego, jednak w 1998 wycofało swoje poparcie, co doprowadziło do utraty większości parlamentarnej i upadku tego gabinetu. Decyzji lidera partii Fausta Bertinottiego sprzeciwiła się część działaczy. Powołali oni nowe ugrupowanie (Partię Komunistów Włoskich), które przystąpiło do koalicji tworzącej rząd Massima D’Alemy.
Niekonstruktywna postawa Odrodzenia Komunistycznego i brak udziału w jednym z dużych bloków politycznych przyczynił się do słabych wyników partii w wyborach do Parlamentu Europejskiego w 1999 i do parlamentu krajowego XIV kadencji w 2001. RC zaczęło wówczas przedstawiać się jako ugrupowanie reprezentujące włoski ruch antyglobalistyczny, a także środowiska LGBT. W 2005 jeden z jego liderów, Nichi Vendola, został wybrany na prezydenta regionu Apulia. Odrodzenie Komunistyczne przystąpiło do wielkiej centrolewicowej koalicji "L’Unione". Po wyborach w 2006 stało się trzecim pod względem wielkości ugrupowaniem tego bloku. Dzięki temu Fausto Bertinotti objął stanowisko przewodniczącego Izby Deputowanych XV kadencji, formalnie rezygnując w związku z tym z funkcji partyjnych.
Udział w rządzie Romano Prodiego wiązał się m.in. z poparciem udziału włoskiej armii w Afganistanie i Libanie, co sprowadziło na komunistów szeroką krytykę ze strony europejskiej skrajnej lewicy, a także przyczyniło się do trzech drobnych rozłamów, w wyniku których powstały nowe marginalne partie.
W 2007 od partii oderwało się trockistowskie skrzydło partii, rozłamowcy założyli nową partię pod nazwą Krytyczna Lewica. W grudniu 2007 RC należało do inicjatorów nowej koalicji Lewica-Tęcza, tworzonej wraz z PdCI, Federacją Zielonych i Demokratyczną Lewicą. Blok ten w przedterminowych wyborach w 2008 uzyskał około 3,1%, nie przekraczając wyborczego progu. W tym samym roku ujawniono dokumenty wskazujące na bliskie i częste kontakty polityczne działaczy RC z przedstawicielami kolumbijskiej terrorystycznej organizacji FARC.
Po porażce wyborczej, nowym sekretarzem krajowym RC (przy poparciu około 53% delegatów) został w połowie 2008 Paolo Ferrero, były minister solidarności społecznej i główny krytyk polityki dotychczasowego faktycznego przywódcy, Fausta Bertinottiego. Wybór ten doprowadził do podziałów w ramach partii, ostatecznie na początku 2009 grupa skupiona wokół Nichiego Vendoli opuściła Odrodzenie Komunistyczne, powołując Ruch na rzecz Lewicy. Po tym rozłamie Odrodzenie Komunistyczne podpisało porozumienie z innymi formacjami (w tym z PdCI) celem wystawienia wspólnej listy w wyborach do PE. Partia wchodził później w różne koalicje (takie jak np. Federacja Lewicy, Rewolucja Obywatelska), nie odnosząc sukcesów w kolejnych wyborach krajowych.

</doc>
<doc id="329163" url="https://pl.wikipedia.org/wiki?curid=329163" title="Big Boi And Dre Present... Outkast">
Big Boi And Dre Present... Outkast



</doc>
<doc id="329164" url="https://pl.wikipedia.org/wiki?curid=329164" title="Kolczatka australijska">
Kolczatka australijska

Kolczatka australijska ("Tachyglossus aculeatus") – gatunek stekowca z rodziny kolczatkowatych (Tachyglossidae). Jedyny przedstawiciel monotypowego rodzaju kolczatka ("Tachyglossus"); jednak czasami jej podgatunek "T. a. setosus" traktowany jest jako oddzielny gatunek.
Taksonomia i etymologia nazwy.
Kolczatka australijska po raz pierwszy została opisana przez angielskiego zoologa George’a Shawa w roku 1792. Shaw nazwał ją "Myrmecophaga aculeata", sądząc, że może ona być spokrewniona z mrówkojadem wielkim ("Myrmecophaga tridactyla") – "Myrmecophaga" z greki to właśnie „mrówkojad”. Odkąd Shaw opisał zwierzę, czterokrotnie przechodziło ono rewizję taksonomiczną; umieszczano ją w różnych rodzajach pod różną nazwą gatunkową: "Ornithorhynchus hystrix", "Echidna hystrix", "Echidna aculeata" i wreszcie pod nazwą "Tachyglossus aculeatus". Nazwa rodzajowa w tłumaczeniu z greckiego oznacza „szybki język” ( "tachys" – szybki; "glōssa" – język) i odnosi się do szybkości, z jaką kolczatka łapie za pomocą języka mrówki i termity; natomiast epitet gatunkowy — "kolczasty” (łacińskie "aculeatus" – wyposażony w ciernie, ostry, kolczasty; "aculeus" – cierń, kolec; zdrobnienie "acus" – igła).
Morfologia.
Zwierzę o krępej budowie, prawie kulistej. W zależności od miejsca występowania samce i samice mogą różnić się wielkością. Bardzo długi ryjek (o kostnej podstawie) zakończony jest małym otworem gębowym. Język bardzo długi (do 18 cm), pokryty lepką śliną, do której przylepiają się owady. Zdobycz miażdżona jest między rogowymi naroślami w jamie ustnej. Łapy silne, przystosowane do kopania, u samców na tylnych kończynach ostrogi do obrony. Ubarwienie czarne z jasnymi, grubymi kolcami rozłożonymi równomiernie na całej powierzchni grzbietowej, zaś od strony brzucha ma sierść.
Rozmiary.
Długość ciała bez ogona 30–45 cm, ogon szczątkowy o długości 9 cm, masa ciała 2–7 kg.
Występowanie i biotop.
Występuje w Australii, na Tasmanii i na południowym wschodzie Nowej Gwinei. W Australii "Tachyglossus aculeatus" jest najbardziej rozpowszechnionym gatunkiem spośród rodzimych ssaków. 
Kolczatki zamieszkują wiele rodzajów siedlisk: otwarte lasy, sawanny, tereny rolnicze, obszary pustynne i półpustynne, tereny przybrzeżne i górskie.
Pokarm.
Kolczatki australijskie mogą żyć wszędzie tam, gdzie jest dostęp do źródeł pożywienia, i regularnie polują na mrówki i termity. Uważa się, że lokalizują pokarm za pomocą węchu, wykorzystując sensory umieszczone na końcu swoich pysków, poprzez przegrzebywanie gleby łapami i sondowanie za pomocą pyska. Badanie kolczatek przeprowadzone w Nowej Południowej Walii wykazało, że mają one tendencję do wykopywania larw żukowatych wiosną, gdy zdobycz jest aktywna, ale unikają tej ofiary, gdy jest ona nieaktywna, co prowadzi do przypuszczeń, że kolczatki wykrywają zdobycz za pomocą słuchu. Wzrok nie jest uważany za istotny w polowaniu; obserwowano ślepe osobniki, które przeżywały w środowisku naturalnym.
Zachowanie.
Kolczatka prowadzi samotniczy tryb życia. Ma znakomicie rozwinięty węch i słuch, natomiast wzrok ma bardzo słaby. Umie pływać, w warunkach niesprzyjających (chłody) zapada w rodzaj odrętwienia (torpor). Rozpoznaje inne kolczatki głównie poprzez węch. Zmniejsza zużycie energii poprzez hibernację zazwyczaj od wczesnej jesieni po późną wiosnę (zmienia się to w zależności od podgatunku, lokalizacji geograficznej i płci). Redukuje temperaturę swojego ciała do ok. 8-10 stopni Celsjusza. Wyczuwając niebezpieczeństwo, kolczatka podnosi igły na sztorc i zwija się w kulkę. Na wolności kolczatka australijska żyje średnio 10 lat, uważa się jednak, że może dożyć 40 lat. Najdłużej żyjący osobnik dożył 49 lat w Philadelphia Zoo.
Rozmnażanie.
Do zapłodnienia dochodzi w jajowodzie. Ciąża trwa od 21 do 28 dni po kopulacji, samica składa zwykle jedno jajo, które wysiaduje około 10 dni. Niewiele wiadomo o rozmnażaniu kolczatek, są to zwierzęta skryte, a w niewoli praktycznie w ogóle nie prokreują. Występuje jeden okres rozrodczy, a zaloty trwają około 7-37 dni (okres jesienno-zimowy). Przyjęto, że oznaką dojrzałości płciowej kolczatek jest zanik ostrogi, która występuje u młodych do ok. 4-5 roku życia. Podczas okresu godowego zmieniają swój samotniczy tryb życia, samicy towarzyszą średnio 3-4 samce. Zwierzęta tworzą „pociąg”: za samicą, która jest największa, podąża sznur samców. Najdłuższy zaobserwowany „pociąg” składał się z 11 osobników. Kolczatki kojarzą się od lipca do września. Samica paruje się tylko z jednym samcem w jednym sezonie rozrodczym. Prawdopodobnie samice nie rozmnażają się co roku, a frekwencja rozrodu nie jest jeszcze poznana. Jajo po złożeniu zostaje przeniesione przez samicę z kloaki do torby lęgowej. W tym czasie samica buduje norę lub szuka pożywienia. Młode po 10 dniach zaczynają się wykluwać dzięki zębowi jajowemu. Jeszcze ślepe, kierują się do gruczołów mlekowych, gdzie zlizują mleko matki. Matka umieszcza je w bezpiecznej norze. Ważą wtedy około 180-260 gramów. Pomiędzy karmieniem młode mogą pozostać w norze same od 5 do 10 dni, podczas gdy matka szuka pożywienia. Młode kolczatki opuszczają norę po około 180-205 dniach (styczeń/luty).
Termoregulacja.
Kolczatka jest zwierzęciem stałocieplnym, utrzymuje temperaturę ciała około 32 stopni Celsjusza. Podwyższenie temperatury o dwa stopnie często prowadzi do śmierci z przegrzania. Kolczatki australijskie są zwierzętami na ogół prowadzącymi dzienny tryb życia. Są słabo przystosowane do radzenia sobie z nadmiarem ciepła, gdyż nie posiadają gruczołów potowych i nie oddają ciepła dysząc. Z tego powodu w ciepłych porach roku kolczatki zmieniają swój tryb życia na nocny unikając ekspozycji na promienie słoneczne. Kolczatka oprócz unikania źródeł ciepła jest w stanie zwiększyć lub zmniejszyć utratę ciepła regulując cyrkulację krwi swojego ciała. Odbywa się to poprzez zwężanie lub rozszerzanie skórnych naczyń krwionośnych. Kolczatki żyjące w pobliżu zbiorników wodnych wchodzą do wody, aby w ten sposób się ochłodzić. W pewnych sytuacjach są w stanie obniżyć temperaturę swojego ciała zwalniając metabolizm i zmniejszając tempo bicia serca. W okresach zimowych kolczatka zapada w stan hibernacji, podczas którego temperatura ciała może spaść nawet do 4 stopni Celsjusza. Optymalna temperatura środowiska dla kolczatki wynosi 25 stopni Celsjusza, ponieważ zużywa ona wtedy najmniej energii.
Znaczenie dla ekosystemu.
Na suchych zalesionych terenach we wschodniej części Australii kolczatka wykopuje w ziemi, pod koronami dużych drzew, doły żerne. W 2007 roku opublikowano wyniki badań, w których wpływ obecności dołów żernych na fizyczne, chemiczne i biologiczne właściwości gleby był porównywany w siedmiu miejscach, gdzie każda lokalizacja miała dwa poziomy: poziom powierzchni ziemi i poziom dołu żernego, oraz dwa stanowiska – pod koroną drzewa rosnącego w bliskiej okolicy dołu i na otwartej przestrzeni. W dołach żernych gromadziło się dwa razy więcej ściółki w porównaniu do płaskiej powierzchni. Także ilość ściółki zgromadzonej pod koronami pobliskich drzew była większa niż na otwartej przestrzeni. Poziom przewodnictwa elektrycznego gleby znajdującej się w dole był niższy niż na powierzchni i chociaż stężenie glebowych składników odżywczych było większe pod koroną drzewa, w dole niższe było całkowite stężenie węgla, siarki i azotu. Gleba w dole żernym była wilgotna i bardziej porowata, temperatura była niższa niż na powierzchni, także napowietrzenie gleby było około 30% wyższe w porównaniu z warunkami panującymi na powierzchni. Kolczatki australijskie poprzez wykopywanie dołów żernych tworzą naturalne zbiorniki znacznych zasobów, które poprawiają jakość gleby, co w suchych i zalesionych terenach jest zjawiskiem bardzo pożądanym. Czyni to z kolczatek bardzo ważny element funkcjonalny ekosystemów leśnych w Australii.
Status i zagrożenia.
Kolczatka australijska jest według Międzynarodowej Unii Ochrony Przyrody (IUCN) gatunkiem najmniejszej troski (LC), przede wszystkim ze względu na szeroki zakres tolerancji środowiskowej i występowanie w miejscach chronionych, gdzie nie ma wielu zagrożeń.
Podgatunki.
Wyróżniono pięć podgatunków kolczatki, lecz ich pozycja systematyczna jest niejasna:

</doc>
<doc id="329168" url="https://pl.wikipedia.org/wiki?curid=329168" title="Tempera">
Tempera



</doc>
<doc id="329169" url="https://pl.wikipedia.org/wiki?curid=329169" title="Sobótka">
Sobótka



</doc>
<doc id="329171" url="https://pl.wikipedia.org/wiki?curid=329171" title="Brzózki (województwo zachodniopomorskie)">
Brzózki (województwo zachodniopomorskie)

Brzózki (do 1945 niem. "Althagen") – wieś w Polsce położona w województwie zachodniopomorskim, w powiecie polickim, w gminie Nowe Warpno. Miejscowość jest usytuowana na Równinie Polickiej nad Zalewem Szczecińskim w Puszczy Wkrzańskiej. Przez wieś przebiega droga wojewódzka nr 114.
Historia.
Pierwsza wzmianka o Brzózkach pochodzi z roku 1777. Od drugiej połowy XVIII w. był to majątek państwowy z kolonią mieszkalną. Pierwsi osadnicy pojawili się w Brzózkach w roku 1777.
W 1782 r. zawarto umowę, zgodnie z którą połączono folwark kamery państwowej
w Szczecinie i zakład przemysłowy radcy wojennego Augusta Friedricha Matthiasa na prawie dziedzicznego czynszu. Obszar majątku wynosił wówczas 1031 mórg i 90 rut ziemi oraz 150 mórg łąk
W latach 1782 – 1785 właściciel majątku Matthias sprowadził kolejnych kolonistów (w sumie 22 osoby mieszkające w Brzózkach), we wsi było też 4 chałupników. Areał gruntów liczył 253 morgi i 108 rut ziemi;
Od 1783 r. w miejscowości funkcjonowała szkoła, kościół (kaplica) z zakrystią.
W roku 1827 właścicielem majątku był Gottfried Krüger (po nim syn Friedrich Ferdinand). Posługę duchowną sprawował pastor Fürgang z Trzebieży.
W 1859 r. majątek liczył: 315 mórg ziemi uprawnej (ok. 80 ha), 160 mórg łąk (ok. 40 ha), 65 mórg pastwisk (ok. 15 ha); do kolonii należało 186 mórg pól i 150 mórg łąk; uprawiano żyto, ziemniaki, koniczynę, owies, jęczmień, wykę, hodowano 172 sztuk bydła, 29 sztuk koni, 230 sztuk owiec, 150 sztuk nierogacizny rasy Land-Race. Część kolonistów zajmowała się rybołówstwem, uprawą lnu, hodowano też pszczoły.
W 1865 r. odnotowano w Brzózkach 37 budynków mieszkalnych, 61 gospodarczych (w tym wiatrak), Wieś liczyła 371 mieszkańców (70 rodzin).
W roku 1874 Brzózki stanowiły gminę wiejską liczącą 35 domów, 63 gospodarstwa domowe, liczba mieszkańców nieznacznie przekraczała 300 osób. Majątek zaś liczył 4 domy, 6 gospodarstw domowych. Zamieszkiwało go 31 mieszkańców.
W 1933 r. w miejscowości było 325 mieszkańców, 90 gospodarstw domowych.
Po 1945 r. w Brzózkach osiedlili się polscy repatrianci.
Geografia i turystyka.
Wieś rolniczo-turystyczna, położona wzdłuż drogi nr 114, łączącej Trzebież z Nowym Warpnem.
Mieszkańcy zajmują się rolnictwem (hodowla zwierząt), mieści się tutaj kilka gospodarstw agroturystycznych i centrum rehabilitacji z ośrodkiem hippiki. Brzózki powstały na planie ulicówki, oddalonej od zalewu o ok. 1 km. Tereny na północ od wsi zajmują nadzalewowe łąki i lasy, zaś na południe lasy Puszczy Wkrzańskiej. W lesie na południe od Brzózek rośnie pomnikowy dąb bezszypułkowy o obwodzie 3,95 m.
W roku 2011 ukończono remont poniemieckiej świetlicy wiejskiej, która jest obecnie siedzibą Rady Sołeckiej, miejscem zebrań wiejskich.
Przez wieś przebiegają szlaki turystyczne:
Sołectwo Brzózki, z wyjątkiem miejsc zabudowanych, znajduje się na terenie obszaru chronionego programu Natura 2000 zwanego Ostoją Wkrzańską.
Sołectwo Brzózki obejmuje również miejscowości: Popielewo, Maszkowo, Mszczuje, Myślibórz Wielki, Myślibórz Mały i Trzebieradz.

</doc>
<doc id="329174" url="https://pl.wikipedia.org/wiki?curid=329174" title="Zapłonnik (elektronika)">
Zapłonnik (elektronika)

Zapłonnik (inaczej – starter) – element stosowany w układzie stabilizacyjno-zapłonowym świetlówek z żarzoną katodą. Ma za zadanie zapewnienie przepływu prądu przez czas około sekundy po załączeniu układu i następnie rozłączenie się. W trakcie pracy świetlówki ma rozpoznawać jej pracę oraz przerwę w niej w celu zainicjowania cyklu zapłonu.
Elektromechaniczny zapłonnik jest neonówką z zamontowanym wewnątrz stykiem zwierającym się po nagrzaniu się zapłonnika.
Po załączeniu napięcia styk zapłonnika jest rozwarty, zapłonnik działa jak neonówka. Jarzący się gaz szlachetny – neon lub ksenon nagrzewa bimetal, który wyginając się zwiera styk. Powoduje to zwarcie neonówki i wywołuje przepływ prądu ograniczonego jedynie przez impedancję dławika i rezystancję elektrod świetlówki. Następuje rozgrzewanie się elektrod lampy wykonanych z drutu oporowego, co dodatkowo zmniejsza napięcie zapłonu. W tym czasie bimetal startera stygnie, a powracając do stanu pierwotnego rozwiera obwód elektryczny. W momencie rozwarcia następuje gwałtowna zmiana natężenia prądu przepływającego przez dławik co wytwarza siłę elektromotoryczną samoindukcji o wartości kilkuset woltów. Napięcie to dodając się do napięcia sieci wywołuje przez krótką chwilę wysokie napięcie między elektrodami lampy, które inicjuje wyładowanie w gazie lampy. Gdy przez lampę przepływa prąd, napięcie na niej obniża się o spadek napięcia na impedancji dławika. Wówczas napięcie na zapłonniku nie osiąga napięcia zapłonu neonówki i kończy się proces zapłonu. Jeśli zapłon świetlówki nie nastąpi lub przepływ prądu zostanie przerwany, to proces powtarza się od nowa, aż do skutku.
Wbudowany w zapłonnik kondensator o niewielkiej pojemności podłączony jest równolegle do elektrod zapłonnika. Ma on za zadanie ograniczyć amplitudę impulsu zapłonowego oraz wydłużyć go. Przeciwdziała to powstawaniu zakłóceń radiowych oraz zmniejsza zużycie styków.
Obecnie zapłonniki elektromechaniczne są zastępowane przez układy elektroniczne.

</doc>
<doc id="329175" url="https://pl.wikipedia.org/wiki?curid=329175" title="Bogomir">
Bogomir



</doc>
<doc id="329176" url="https://pl.wikipedia.org/wiki?curid=329176" title="Wielcy mistrzowie Zakonu Rycerzy św. Łazarza">
Wielcy mistrzowie Zakonu Rycerzy św. Łazarza

Wielcy mistrzowie i zwierzchnicy zakonu Św. Łazarza

</doc>
<doc id="329177" url="https://pl.wikipedia.org/wiki?curid=329177" title="Jelenie (Bory Tucholskie)">
Jelenie (Bory Tucholskie)

Jelenie (kasz. "Jelenié") – przepływowe jezioro rynnowe w Borach Tucholskich, położone w gminie Kościerzyna, w powiecie kościerskim, w województwie pomorskim.
Zbiornik wodny znajduje się na obszarze Kaszub Południowych. Jego powierzchnia wynosi 71 ha, długość 2,8 km a maksymalna głębokość 19 m. Jest jeziorem rynnowym i wraz z jeziorami Gołuń, Wdzydze, Radolnym i Słupinkiem stanowi akwen zwany potocznie "Kaszubskim Morzem". Cały akwen objęty jest obszarem Wdzydzkiego Parku Krajobrazowego. W pobliżu jeziora przebiega turystyczny Szlak Kaszubski.
Nad jeziorem położone są miejscowości Czarlina, Skoczkowo i w jego sąsiedztwie także od strony wschodniej Wdzydze.

</doc>
<doc id="329180" url="https://pl.wikipedia.org/wiki?curid=329180" title="Jezioro Radolne">
Jezioro Radolne

Jezioro Radolne (kaszb. "Jezoro Redolné") – przepływowe jezioro rynnowe na Równinie Charzykowskiej, na obszarze Kaszub Południowych (powiat kościerski, województwo pomorskie). 
Stanowi część większej rynny polodowcowej. Połączone jest z jeziorami Gołuń, Wdzydze, Jelenie i Słupinkiem stanowiąc wraz z nimi akwen zwany potocznie "Kaszubskim Morzem". Cały akwen objęty jest obszarem Wdzydzkiego Parku Krajobrazowego. 
Na północ o jeziora położone są miejscowości Czarlina i Przerębska Huta. Od strony północnej wpada też do niego Wda. 

</doc>
<doc id="329181" url="https://pl.wikipedia.org/wiki?curid=329181" title="Ostrołęka (ujednoznacznienie)">
Ostrołęka (ujednoznacznienie)



</doc>
<doc id="329188" url="https://pl.wikipedia.org/wiki?curid=329188" title="Gołuń (jezioro)">
Gołuń (jezioro)

Gołuń (kasz. "Jezoro Gòłuń") – przepływowe na Równinie Charzykowskiej, na obszarze Kaszub Południowych w powiecie kościerskim województwa pomorskiego. Jego powierzchnia wynosi 321 ha, długość 6 km. Jest jeziorem rynnowym. Połączone jest z jeziorami: Radolnym, Wdzydzkim, Jelenie i Słupinkiem, stanowiąc wraz z nimi akwen zwany potocznie "Kaszubskim Morzem". Cały akwen objęty jest obszarem Wdzydzkiego Parku Krajobrazowego. Miejscowość znajduje się na turystycznym Szlaku Kamiennych Kręgów. Na Jeziorze Gołuń znajduje się wyspa "Trzepcyn" o powierzchni 0,28 ha (jedna z dziesięciu wysp kompleksu "Jezior Wdzydzkich").

</doc>
<doc id="329197" url="https://pl.wikipedia.org/wiki?curid=329197" title="Formaty plików">
Formaty plików



</doc>
<doc id="329198" url="https://pl.wikipedia.org/wiki?curid=329198" title="Spis rozszerzeń plików komputerowych">
Spis rozszerzeń plików komputerowych



</doc>
<doc id="329199" url="https://pl.wikipedia.org/wiki?curid=329199" title="Jawa Zachodnia">
Jawa Zachodnia

Jawa Zachodnia (, ) − prowincja w Indonezji w zachodniej części Jawy ze stolicą w mieście Bandung. Powierzchnia prowincji wynosi 35 377,76 km² i zamieszkuje ją prawie 48,3 mln osób (2020).
Najludniejsza prowincja kraju i jedna z najgęściej zaludnionych (ponad 1000 mieszkańców na km²). Obok języka indonezyjskiego najczęściej używany jest sundajski, mówi nim około 30 milionów osób. Sundajczycy pielęgnują swoją kulturę i tradycje, wywodzące się ze starożytnych królestw, które istniały na tym obszarze.
Najbardziej uprzemysłowiona prowincja kraju, głównie dzięki bliskości Dżakarty. W prowincji rozwinięty jest przemysł chemiczny (przetwórstwo ropy naftowej i gazu ziemnego), włókienniczy, maszynowy, spożywczy, rolnictwo (ryż, kauczuk, orzeszki ziemne, kawa, herbata) oraz sektor turystyki. 
Główne miasta: Bandung, Bekasi, Depok, Bogor.

</doc>
<doc id="329202" url="https://pl.wikipedia.org/wiki?curid=329202" title="Toyota Starlet">
Toyota Starlet

Toyota Starlet – model małego samochodu osobowego marki Toyota, produkowanego w latach 1973 - 1999.
Historia:
Toyota Starlet i Toyota Glanza [K12M/K12N/K14B].
Toyota Glanza sprzedawana jest za pośrednictwem indyjskiej spółki zależnej . Model ten został wprowadzony na rynek 6 czerwca 2019 roku i jest to zmieniony stylistycznie (po faceliftingu) Suzuki Baleno.
Nazwa modelu Glanza była wcześniej używana w sportowej odmianie Toyoty Starlet P90 na dostępnej tylko na rynku japońskim. 
Planowany jest również montaż w fabryce Toyoty w . Glanza jest oferowana w dwóch wersjach wyposażenia:
- Glanza Gi, oparta na wersji Suzuki Zeta,
- Glanza V, oparta na wersji Suzuki Alpha Baleno.
Na kontynencie afrykańskim ten sam pojazd sprzedawany jest pod nazwą Toyota Starlet.

</doc>
<doc id="329205" url="https://pl.wikipedia.org/wiki?curid=329205" title="Pokój w Cateau-Cambrésis">
Pokój w Cateau-Cambrésis

Pokój w Cateau-Cambrésis podpisany 2 i 3 kwietnia 1559 roku w Le Cateau-Cambrésis pomiędzy Francją a Hiszpanią i Anglią. 
Kończył on wojny włoskie pomiędzy Habsburgami a Francją o dominację w Europie, z których zwycięsko wyszli ci pierwsi. 
Od tamtej chwili w zachodniej części kontynentu europejskiego utrzymywała się dominacja hiszpańska, za koniec której można uznać podpisanie pokoju pirenejskiego w 1659 roku.

</doc>
<doc id="329206" url="https://pl.wikipedia.org/wiki?curid=329206" title="Canal+ Sport">
Canal+ Sport

Canal+ Sport (wcześniej, do 11 marca 2004 roku: Canal+ Niebieski) – jeden z dwunastu dostępnych w Polsce kanałów spod znaku francuskiej sieci Canal+. Kanał dostępny jest na cyfrowej platformie satelitarnej Canal+ oraz w wybranych sieciach telewizji kablowej jako kanał dodatkowo płatny (tzw. opcja CANAL+).
Canal+ Sport HD.
Canal+ Sport HD to kanał będący retransmisją Canal+ Sport w czasie rzeczywistym w jakości Full HD 1080i.
Kontrowersje.
Jednym z pierwszych ekspertów stacji był Wit Żelazko, który w styczniu 2007 został zatrzymany przez Centralne Biuro Antykorupcyjne pod zarzutem korupcji w piłce nożnej.
W grudniu 2016 roku stacja została ukarana przez KRRiT grzywną w wysokości 30 000 zł, bowiem nie emitowała wymaganej ilości audycji z udogodnieniami dla niepełnosprawnych.
Historia.
Początki.
Kanał wystartował 1 grudnia 1998. W 2001 roku Canal+ Niebieski nadawał przez całą dobę reality show Big Brother. Po zakończeniu show, w ofercie kanału znalazły się filmy fabularne, dokumentalne i sport. Z czasem w ofercie kanału zostały już tylko transmisje sportowe, a także: magazyny, programy, cykle i filmy dokumentalne dotyczące sportu, a sam kanał 11 marca 2004 roku zmienił nazwę na Canal+ Sport. 1 września 2008 roku kanał przeszedł na format nadawania 16:9.
Obecnie.
10 sierpnia 2012 roku stacja postanowiła nie przedłużać praw telewizyjnych do Serie A. Zamiast tego dalej przedłużono licencję na nadawanie rozgrywek Ligue 1. Dodatkowo transmitowano także wybrane mecze Ligue 2 i Pucharu Ligi Francuskiej. Jednak z powodu fuzji Cyfry+ i n i powstania nc+ mecze Serie A powróciły do oferty stacji. 5 kwietnia 2013 roku kanał zmodyfikował swoje logo. Od teraz człon "sport" napisany jest na zielonym tle, tym samym po raz pierwszy w historii odstąpiono od niebieskiej barwy.
W lecie 2015 roku stacja postanowiła nie przedłużać praw telewizyjnych do Serie A, Ligue 1 oraz La Ligi. Od sezonu 2015/16 rozgrywki te pokazują stacje Eleven Sports.
W lecie 2018 roku Canal+ utracił prawa do piłkarskiej Ligi Mistrzów UEFA oraz Ligi Europy UEFA na rzecz telewizji Polsat. Jednocześnie zakupił Siatkarską Ligę Mistrzów CEV, Siatkarską Ligę Mistrzyń CEV oraz Rajdowe Mistrzostwa Świata (WRC).
Canal+ Sport 3 i Canal+ Sport 4.
W związku z przedłużeniem przez platformę nc+ praw do transmisji PKO Ekstraklasy na sezony 2019/2020 i 2020/2021 postanowiono uruchomić kanały Canal+ Sport 3 i Canal+ Sport 4, które będą oferowane w modelu dystrybucji pozwalającym również na włączenie ich do oferty innych operatorów telewizyjnych. Kanały zostały uruchomione 11 lipca 2019 r., a w latach 2021/22, kanały te zostały dodane do Polsat Box (dla starszych użytkowników do Cyfrowego Polsatu). 
Na dwóch nowych kanałach będzie można zobaczyć wszystkie 296 meczów najwyższej klasy rozgrywek piłkarskich w Polsce (część w programie "Multiliga+"), magazyny ligowe prowadzone przez dziennikarzy i ekspertów Canal+ oraz skróty i analizy spotkań. Ramówkę kanałów uzupełnią archiwalne nagrania najciekawszych wydarzeń ligowych ostatnich lat oraz materiały poświęcone aktualnemu sezonowi rozgrywek. Wszystkie mecze PKO Ekstraklasy, skróty, analizy i magazyny ligowe będzie można zobaczyć również niezmiennie na pozostałych antenach Canal+ i nSport+ oraz za pośrednictwem telewizji mobilnej nc+ GO i w serwisie Canal+ Sport Online.
Od 1 stycznia 2023 Canal+ Sport 3 emituje już nie tylko spoty i materiały promocyjne grupy Canal+, ale także reklamy. Stacja nawiązała w tym celu współpracę z Biurem Reklamy TVN, które odpowiada za ich emisję na antenie stacji, łącznie ze sprzedażą czasu antenowego reklamodawcom.

</doc>
<doc id="329209" url="https://pl.wikipedia.org/wiki?curid=329209" title="Kreuzlingen">
Kreuzlingen

 
Kreuzlingen – miasto w Szwajcarii, w Kantonie Thurgau, położone nad Jeziorem Bodeńskim na granicy z Niemcami, stolica okręgu administracyjnego o tej samej nazwie, 17.441 mieszkańców. Miasto powstało z dawnych gmin Egelshofen, Emmishofen i Kurzrickenbach, połączonych administracyjnie w latach dwudziestych XX wieku. W roku 1874 Egelshofen przemianowano na Kreuzlingen.
Historia.
Tereny obecnego miasta zasiedlone były już w epoce brązu. Archeolodzy wykopali ponadto monety celtyckie i pozostałości z czasów rzymskich. We wczesnym średniowieczu na terenach tych osiedlili się Alemanowie.
W średniowieczu władzę świecką na terenie obecnego Kreuzlingen sprawowali książęta-biskupi pobliskiej Konstancji. Z roku 830 pochodzi pierwsza pisemna wzmianka na temat wsi Kurzrickenbach ("Rihinbah"), wchodzącej obecnie w skład miasta. W roku 1125 utworzony został natomiast klasztor augustianów w Egelshofen. Od tego klasztoru, zwanego "crucelin", pochodzi obecna nazwa miasta. W XV wieku kanton Thurgau, na terenie którego leży Kreuzlingen, przeszedł we władanie Konfederacji Szwajcarskiej.
Obecne centrum miasta jeszcze w początkach XIX wieku było niezabudowane, pokryte łąkami i uprawami. W roku 1818 powstał pierwszy posterunek graniczny. Regularna żegluga na jeziorze Bodeńskim od 1824 roku oraz budowa linii kolejowej do Romanshorn w 1871 roku przyczyniły się do ożywienia gospodarczego, tak iż w roku 1874 do Kreuzlingen przeniosły się władze administracyjne regionu. Do wybuchu pierwszej wojny światowej miejscowość ta była jednak mocno związana z sąsiednią, jednak leżącą już w Niemczech Konstancją. Dopiero zamknięcie granicy po wybuchu wojny doprowadziło do gospodarczego usamodzielnienia Kreuzlingen.
Również w latach drugiej wojny światowej granica między niemiecką Konstancją a szwajcarskim Kreuzlingen była zamknięta, zaś w roku 1942 zabezpieczono ją wysokim płotem, mającym uniemożliwić przekroczenie granicy uciekinierom politycznym z Niemiec hitlerowskich - do dzisiaj nazywanym przez miejscowych "żydowskim płotem".
Prawa miejskie Kreuzlingen uzyskało w roku 1947.

</doc>
<doc id="329220" url="https://pl.wikipedia.org/wiki?curid=329220" title="Ostrówiec">
Ostrówiec

Miejscowości w Polsce: 

</doc>
<doc id="329222" url="https://pl.wikipedia.org/wiki?curid=329222" title="Owczarnia">
Owczarnia



</doc>
<doc id="329225" url="https://pl.wikipedia.org/wiki?curid=329225" title="Ożarów (ujednoznacznienie)">
Ożarów (ujednoznacznienie)



</doc>
<doc id="329228" url="https://pl.wikipedia.org/wiki?curid=329228" title="Franciszek Smuda">
Franciszek Smuda

Franciszek Smuda (ur. 22 czerwca 1948 w Lubomi) – polski piłkarz i trener piłkarski.
Karierę piłkarską rozpoczynał w Unii Racibórz i Odrze Wodzisław. Grał na pozycji obrońcy. Jako piłkarz w barwach Stali Mielec i Legii Warszawa występował w I lidze. W 1975 wyjechał do Stanów Zjednoczonych, występując m.in. w Los Angeles Aztecs u boku legendarnego George’a Besta. Karierę piłkarską zakończył na niemieckich boiskach.
Po zakończeniu kariery piłkarskiej został trenerem obejmując drużyny z niższych lig niemieckich. W 1989 trafił do Turcji, natomiast w 1993 powrócił do Polski, obejmując pierwszoligową Stal Mielec. W 1995 został szkoleniowcem Widzewa Łódź, z którym zdobył dwa mistrzostwa, superpuchar, a także z sukcesami prowadził klub w europejskich pucharach, w tym w fazie grupowej Ligi Mistrzów UEFA. Do Widzewa w roli trenera powrócił jeszcze cztery razy, w tym podczas reaktywacji klubu występującego wówczas w III lidze, przyczyniając się do awansu drużyny do wyższej klasy rozgrywkowej. Sukcesy szkoleniowe odnosił również z Wisłą Kraków, z którą zdobył mistrzostwo oraz superpuchar, a także dwukrotnie awansował do fazy pucharowej Pucharu UEFA, Lechem Poznań, z którym sięgnął po krajowy puchar, brązowy medal mistrzostw Polski i dotarł do 1/16 finału Pucharu UEFA, a także z Zagłębiem Lubin, gdzie w sezonie 2005/2006 zajął 3. miejsce w Ekstraklasie. Jego charakterystyczne wypowiedzi oraz specyficzne metody treningowe wzbudzały wiele kontrowersji medialnych.
W latach 2009–2012 selekcjoner reprezentacji Polski w piłce nożnej, którą poprowadził na Mistrzostwach Europy 2012.
Dzieciństwo.
Urodził się 22 czerwca 1948 roku w Lubomi, wsi położonej w zachodniej części powiatu wodzisławskiego na Górnym Śląsku, jako jedno z czworga dzieci Gerarda i Marty Smudy. Jego ojciec pracował na kolei, matka zaś prowadziła gospodarstwo domowe. Od dwunastego roku życia pracował w miejscowym PGR, w czasie wakacji. Po ukończeniu szkoły podstawowej w Lubomi, przeniósł się do Technikum Budowlanego w Raciborzu.
Kariera piłkarska.
Jego pierwszym klubem była lokalna Unia Racibórz. Później w latach 1967–1969 już jako senior był zawodnikiem pobliskiej Odry Wodzisław Śląski. Franciszek Smuda w wodzisławskiej Odrze grał z numerem 5, a w sezonie 2009/10 został przez wodzisławski klub uhonorowany koszulką z tymże numerem. W I lidze zadebiutował, jako piłkarz Stali Mielec w sezonie 1970/1971. Następnie grał w Piaście Gliwice, przez krótki czas w polonijnej Vistuli Garfield w USA oraz w występującym w amerykańskiej lidze NASL Hartford Bi-Centennials. W 1975 roku powrócił do Polski, by przez trzy sezony bronić barw stołecznej Legii. Później grał jeszcze w trzech innych klubach NASL, a karierę zawodniczą zakończył w drużynach z RFN. Jako piłkarz występował najczęściej na pozycji stopera.
Kariera trenerska.
Pracę szkoleniową zaczął od prowadzenia drużyn występujących w niższych ligach niemieckich. Pod koniec lat osiemdziesiątych wyjechał do Turcji, gdzie trenował Altay Izmir i Konyaspor. W 1993 powrócił do Polski i objął posadę trenera Stali Mielec. W sezonie 1993/1994 zajął z drużyną jedenaste miejsce w lidze.
Widzew Łódź.
W trakcie następnego sezonu odszedł ze Stali i w maju 1995 roku objął funkcję trenera jednej z czołowych drużyn ligi, Widzewa Łódź, z którym na koniec sezonu 1994/1995 zajął drugie miejsce w ekstraklasie, ustępując jedynie warszawskiej Legii. W następnym sezonie prowadzona przez Smudę drużyna nie przegrała ani jednego spotkania, pewnie zmierzając do mistrzowskiego tytułu, o zdobyciu którego w praktyce przesądziło zwycięstwo 2:1 odniesione w Warszawie nad Legią. Sezon 1995/1996 był również popisem strzeleckim Marka Koniarka, który zdobył tytuł króla strzelców ekstraklasy, strzelając 29 bramek. W sezonie 1996/1997 drużyna Widzewa przystąpiła do eliminacji Ligi Mistrzów, w których wyeliminowała drużynę Mistrzów Danii Brøndby IF. Widzew znalazł się w grupie, razem z Atlético Madryt, Borussią Dortmund oraz Steauą Bukareszt. Smudzie nie udało się jednak poprowadzić swojej drużyny do awansu, a Widzew zakończył udział w Lidze Mistrzów na trzecim miejscu w grupie. Łódzkim piłkarzom udało się jednak powtórzyć wyczyn sprzed roku i ponownie sięgnąć po tytuł mistrza Polski, zapewniając go 18 czerwca 1997 roku po dramatycznym meczu w Warszawie z Legią wygranym przez Widzew 3:2 (do 85. minuty przegrywali 0:2). W kolejnym sezonie zespół Widzewa odpadł w eliminacjach Ligi Mistrzów, a w lidze zajął czwarte miejsce, tracąc szansę na występy w europejskich pucharach, pomimo iż po rundzie jesiennej byli na prowadzeniu w lidze.
Wisła Kraków.
Smuda po zakończeniu sezonu 1997/98 został trenerem Wisły Kraków. Jako trener krakowskiej Wisły Smuda zdobył w roku 1999 kolejny tytuł Mistrza Polski. Niestety w kolejnym sezonie Wisła została wyłączona przez UEFA z udziału w europejskich rozgrywkach w ramach kary za zranienie nożem przez kibica „Miśka” w meczu Pucharu UEFA z AC Parma włoskiego zawodnika Dino Baggio (20 października 1998 r.). We wrześniu 1999 roku, mimo udanego startu w nowym sezonie, po zaledwie jednej porażce, Smuda został zdymisjonowany ze stanowiska.
Legia Warszawa.
Wkrótce po odejściu z Wisły we wrześniu 1999 roku Smuda został zatrudniony w Legii Warszawa jako następca trenera Dariusza Kubickiego. Smuda nie osiągnął jednak sukcesów z Legią, nie udało mu wywalczyć w lidze miejsca premiowanego grą w europejskich pucharach w sezonie 1999/2000, a w rundzie wiosennej kolejnych rozgrywek, po pucharowej porażce 0:4 z Zagłębiem Lubin w marcu 2001 roku został zwolniony ze stanowiska.
Powrót do Wisły Kraków.
Funkcję trenera Wisły Kraków Smuda objął ponownie w czerwcu 2001, przejmując drużynę która zdobyła Mistrzostwo Polski w sezonie 2000/2001 pod wodzą Adama Nawałki. Rywalizację o awans do Ligi Mistrzów zespół Wisły przegrał z hiszpańską Barceloną (3:4 i 0:1), zaś w Pucharze UEFA na drodze "Białej Gwiazdy" stanął Inter Mediolan (0:2 i 1:0). W marcu 2002 roku, po ligowych porażkach z Polonią Warszawa i Legią, Smuda został zastąpiony przez Henryka Kasperczaka.
2002–2004.
Po odejściu z Wisły Kraków Smuda ponownie został trenerem Widzewa Łódź, w którym zaczął sezon 2002/2003. Po rundzie jesiennej odszedł z klubu i objął posadę trenera Piotrcovii Piotrków Trybunalski. W kwietniu 2003 roku wrócił jednak do Widzewa i prowadził łódzki klub do końca sezonu 2002/2003. Przed sezonem 2003/2004 opuścił Widzew, jednak powrócił na posadę szkoleniowca tej drużyny w rundzie wiosennej rozgrywek. Widzew zajmował wtedy przedostatnie miejsce w tabeli Ekstraklasy, a na koniec sezonu uplasował się na ostatnim co oznaczało spadek do drugiej ligi. Następnie Smuda był trenerem cypryjskiej Omonii Nikozja.
Odra Wodzisław.
Pod koniec 2004 roku objął Odrę Wodzisław Śląski. Praca w Odrze była dla trenera powrotem w rodzinne strony. Smuda przyczynił się do utrzymania zespołu w Ekstraklasie. W barażach o Ekstraklasę Odra walczyła z Widzewem Łódź, mecz ten dla trenera Smudy był szczególny, z jednej strony był on trenerem swojej „Oderki”, z drugiej prowadzona przez niego drużyna grała przeciw Widzewowi- klubowi z którym odnosił największe sukcesy. Ostatecznie prowadzona przez niego Odra wygrała dwumecz barażowy i utrzymała się w Ekstraklasie.
Zagłębie Lubin.
W sezonie 2005/2006 został trenerem Zagłębia Lubin i zajął z nim 3. miejsce w lidze, zdobywając promocję do Pucharu UEFA. Zagłębie dotarło także do finału Pucharu Polski, przegrywając w dwumeczu z Wisłą Płock.
Lech Poznań.
W maju 2006 roku objął funkcję trenera Lecha Poznań. W pierwszym sezonie pracy zdobył z klubem 6., a rok później 4. miejsce w lidze. Po zakończeniu sezonu 2007/2008 klub uzyskał promocję do Pucharu UEFA (dzięki rezygnacji Dyskobolii Grodzisk). Drużyna Franciszka Smudy wyeliminowała kolejno Xəzər Lenkoran, Grasshoppers Zurych oraz Austrię Wiedeń i awansowała do fazy grupowej. Tam Lech nie dał się pokonać drużynom AS Nancy (2:2) i Deportivo La Coruña (1:1), a po wygranym wyjazdowym meczu z Feyenoordem Rotterdam (1:0) zajął 3. miejsce w grupie i awansował do 1/16 finału Pucharu UEFA. Lech Poznań był pierwszą polską drużyną, która awansowała do tej fazy turnieju po wprowadzeniu rozgrywek grupowych. W 2009 roku sięgnął po swój pierwszy w karierze Puchar Polski, po zwycięstwie Lecha z Ruchem Chorzów w finale na Stadionie Śląskim (1:0). Sezon 2008/2009 Lech zakończył zajęciem trzeciego miejsca w Ekstraklasie. Jednocześnie Smuda nie przedłużył kontraktu z poznańskim klubem z powodów finansowych.
Powrót do Zagłębia Lubin.
1 września 2009 roku po 5. kolejce sezonu 2009/10 po raz drugi w karierze został trenerem KGHM Zagłębie Lubin znajdującego się wtedy na ostatnim miejscu w tabeli (5 porażek, bramki: 2-15). Po rundzie jesiennej zakończył pełnienie funkcji trenera Zagłębia Lubin, by móc skupić się na pracy jako selekcjonera reprezentacji Polski.
Reprezentacja Polski.
29 października 2009 roku, po słabych występach w końcówce eliminacji mistrzostw świata RPA 2010, Smuda objął reprezentację po tymczasowym selekcjonerze Stefanie Majewskim. Jego celem było przygotowanie drużyny na Mistrzostwa Europy w Piłce Nożnej 2012, których współorganizatorem była Polska. W związku z tym reprezentacja Polski po raz pierwszy od wielu lat nie brała udziału w eliminacjach do turnieju rangi mistrzowskiej, więc przez kolejne 2,5 roku rozgrywała jedynie spotkania towarzyskie. Przez ten czas do rozpoczęcia mistrzostw drużyna rozegrała 34 mecze, wygrywając 15, 11 remisując i 8 przegrywając.
Euro 2012.
8 czerwca 2012 roku, w pierwszym meczu reprezentacji na Euro, Polska zremisowała 1:1 z Grecją. Gola dla Polaków strzelił Robert Lewandowski. 12 czerwca, w drugim meczu reprezentacji na Euro, Polska zremisowała 1:1 z Rosją. Gola dla Polaków strzelił Jakub Błaszczykowski. W następnym meczu drużyna Polski przegrała z Czechami 0:1 i odpadła z Mistrzostw Europy 2012. Na konferencji prasowej zwołanej po tym meczu Franciszek Smuda poinformował, że odchodzi, bo jego kontrakt wygasa po Euro 2012. 10 lipca 2012 roku został zastąpiony przez Waldemara Fornalika.
SSV Jahn Ratyzbona.
2 stycznia 2013 roku Smuda został trenerem klubu SSV Jahn Ratyzbona, zajmującego ostatnie miejsce w 2. Bundeslidze. Drużyna pod wodzą polskiego trenera w dwunastu ligowych spotkaniach zdołała wygrać tylko raz, zanotowała trzy remisy oraz osiem porażek i nie zdołała na koniec sezonu poprawić swojej pozycji w tabeli.
Ponowny powrót do Wisły Kraków.
11 czerwca 2013 roku, podpisując trzyletni kontrakt, został trenerem Wisły Kraków. Tę funkcję objął już po raz trzeci.
9 marca 2015 został zwolniony z klubu.
Górnik Łęczna.
Po trwających od miesięcy spekulacjach na temat nowego pracodawcy Franciszka Smudy, 15 grudnia 2016 roku został on trenerem walczącego o utrzymanie w Ekstraklasie Górnika Łęczna. Na ławce trenerskiej tego klubu zadebiutował 18 grudnia 2016 w przegranym 0:5 ligowym meczu z Legią Warszawa. Ostatecznie w sezonie 2016/17 Górnik Łęczna z 22 punktami zajął 15, przedostatnią pozycję w tabeli i tracąc 2 punkty do miejsca gwarantującego utrzymanie spadł z Ekstraklasy.
Kolejny powrót do Widzewa Łódź.
9 sierpnia 2017 roku po raz piąty w karierze został trenerem III ligowego Widzewa Łódź. W czerwcu 2018 roku na kolejkę przed końcem rozgrywek po bezbramkowym remisie łodzian z Lechią Tomaszów Mazowiecki został zwolniony z funkcji trenera. Widzew pod wodzą następcy Smudy Radosława Mroczkowskiego w ostatniej kolejce zwyciężył na wyjeździe Sokół Ostróda zapewniając sobie tym samym awans do II ligi.
Powrót do Górnika Łęczna.
7 listopada 2018 po raz drugi został szkoleniowcem Górnika Łęczna (II liga). Po przeciętnym rozpoczęciu rundy wiosennej (5 punktów w 5 meczach), 2 kwietnia 2019 został zwolniony z funkcji trenera Górnika.
Podhale Nowy Targ.
W 2020 współpracował z akademią piłkarską klubu Podhale Nowy Targ, NKP Podhale.
Wieczysta Kraków.
3 czerwca 2021 ogłoszono, że Smuda zostanie trenerem Wieczystej Kraków, która w sezonie 2021/2022 występowała w IV lidze. 8 czerwca 2022 drużyna Wieczystej prowadzona przez Smudę zdobyła Puchar Polski na szczeblu Małopolskim. Sezon 2021/2022 Wieczysta Kraków ukończyła na pierwszym miejscu IV ligi Małopolskiej grupy zachodniej, kwalifikując się do barażu o awans do III ligi. Baraż ten prowadzona przez Smudę drużyna wygrała, wywalczając promocję do III ligi. 29 sierpnia 2022 roku kontrakt trenera został rozwiązany za porozumieniem stron. Powodem takiej decyzji były słabe wyniki na początku sezonu 2022/2023 jakie notował zespoł Wieczystej.
Sukcesy.
Trenerskie.
Widzew Łódź
Wisła Kraków
Lech Poznań
Zagłębie Lubin
Wieczysta Kraków
Życie prywatne.
Smuda posiada dwa obywatelstwa – polskie i niemieckie. W Niemczech posługuje się imieniem Franz. Jego żoną jest okulistka, Małgorzata Drewniak-Smuda; mieszkają w Krakowie. Ma młodszego brata Jana – prezesa Zakładu Odmetanowania Kopalń w Rybniku oraz dwie siostry Urszulę – ekonomistkę i Krystynę – emerytowaną nauczycielkę, a następnie radną rady powiatu wodzisławskiego. Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami w 2015.

</doc>
<doc id="329230" url="https://pl.wikipedia.org/wiki?curid=329230" title="Plac Bankowy w Warszawie">
Plac Bankowy w Warszawie

Plac Bankowy – plac w śródmieściu Warszawy położony pomiędzy aleją „Solidarności” a wylotami ulic Senatorskiej i Elektoralnej.
Opis.
Plac powstał w 1825 w miejscu dziedzińca pałacu Ogińskich w związku z budową w miejscu istniejących pałaców Leszczyńskich i Ogińskich trzech monumentalnych gmachów zaprojektowanych przez Antonia Corazziego: pałacu Komisji Rządowej Przychodów i Skarbu, pałacu Ministra Skarbu oraz gmachu Giełdy i Banku Polskiego. 
Plac miał trójkątny kształt, który nadała mu biegnąca po skosie nieistniejąca obecnie ulica Rymarska. Pośrodku placu znajdował się skwer, na który po 1897 przeniesiono z Krakowskiego Przedmieścia – w związku z budową pomnika Adama Mickiewicza – fontannę z 1866.
W czasie okupacji niemieckiej, wykorzystując zniszczenia w czasie obrony Warszawy w 1939, w tym zwłaszcza zniszczenie i rozbiórkę oficyn pałacu Błękitnego, dokończono projekt przebicia do placu przez Ogród Saski ulicy Marszałkowskiej.
Zabudowa placu ucierpiała podczas obrony Warszawy we wrześniu 1939 oraz w 1944, w trakcie oraz po powstaniu warszawskim. Po 1945 odbudowano monumentalne gmachy rządowe wzniesione w dobie Królestwa Polskiego, położone w zachodniej pierzei placu. Zlikwidowano natomiast ulicę Rymarską i rozebrano budynki znajdujące się po wschodniej stronie placu. Został on w ten sposób poszerzony i uzyskał kształt prostokąta. 
W latach 1946–1947 przebito w kierunku północnym ulicę Marcelego Nowotki (obecnie ul. gen. Władysława Andersa) i położono na niej tory tramwajowe. Północną pierzeję placu wyznaczyła oddana do użytku w 1949 Trasa W-Z. Wszystkie trzy zniszczone gmachy Corazziego zostały odbudowane, a częściowo zrekonstruowana w latach 1947–1950 kamienica Kosseckiej znajdująca się w południowej pierzei placu została zaadaptowana na hotel Saski. Fontanna została przeniesiona w obecne miejsce, tj. na skwer przed kinem „Muranów”.
21 lipca 1951 przed pałacem Ministra Skarbu Bolesław Bierut odsłonił pomnik Feliksa Dzierżyńskiego dłuta Zbigniewa Dunajewskiego. Był to pierwszy w stolicy monument działacza ruchu rewolucyjnego. Wcześniej, 19 lipca, Stołeczna Rada Narodowa zmieniła nazwę placu na plac Feliksa Dzierżyńskiego (w 1905 Dzierżyński wygłosił przemówienie do zgromadzonych na placu robotników). Nieopodal, w dawnym gmachu Giełdy, otwarto Muzeum Historii Polskiego Ruchu Rewolucyjnego.
W latach 1976–1991 po wschodniej stronie placu, w miejscu nieodbudowanej Wielkiej Synagogi, wzniesiono Błękitny Wieżowiec, przed którym w 1993 został odsłonięty pomnik Stefana Starzyńskiego.
W listopadzie 1989 pomnik Feliksa Dzierżyńskiego został zburzony. W tym samym miesiącu powrócono do historycznej nazwy placu.
W 2001 w pobliżu miejsca, w którym znajdował się monument Dzierżyńskiego, odsłonięto pomnik Juliusza Słowackiego, który w latach 1829–1831 pracował w pałacu Komisji Rządowej Przychodów i Skarbu.

</doc>
<doc id="329231" url="https://pl.wikipedia.org/wiki?curid=329231" title="Kim Yoon-jin">
Kim Yoon-jin

Kim Yoon-jin (ur. 7 listopada 1973 w Seulu) – koreańska aktorka. Wystąpiła m.in. w serialu telewizyjnym "Zagubieni", gdzie wcielała się w postać Sun Kwon (żonę Jina).
Życiorys.
W wieku 10 lat wraz z rodziną wyemigrowała do Stanów Zjednoczonych. W siódmej klasie dołączyła do szkolnego kółka teatralnego i zagrała w musicalu ‘My Fair Lady’. Kiedy nadszedł czas na dalszy rozwój jej kariery, przeprowadziła się do Nowego Jorku. Tu ukończyła szkołę Fiorello H. LaGuardia High School of Music &amp; Art and Performing Arts, by później studiować na London Academy of Performing Arts. Na koniec zdobyła jeszcze wykształcenie aktorskie na Boston University. Po zakończeniu wszelkiej nauki Kim poświęciła swój cały czas aktorstwu. Wystąpiła gościnnie w kilku rolach w MTV, operach mydlanych w ABC i na Broadwayu. W 1996 roku, wróciła do ojczyzny, by zagrać w koreańskim serialu ‘Beautiful Vacation’. Później przyszły dwie inne role w serialach ‘Foreboding’ i ‘Wedding Dress’. W 1997 roku, aktorka doczekała się angażu w filmie fabularnym. Mowa o Shiri, który był pierwszym koreańskim filmem akcji wzorowanym na Hollywood z ogromnym budżetem. Przez kolejne lata, Kim zbierała doświadczenie aktorskie w najróżniejszych produkcjach, by w 2003 roku podpisać 3-letni kontrakt z agencją William Morris. Reprezentuje ona takie gwiazdy jak Halle Berry, Salma Hayek, Kevin Spacey, Sarah Michelle Gellar, Lucy Liu, Jackie Chan, i Reese Witherspoon. Rok później Koreanka podbiła serca widzów rolą Sun w ‘Zagubionych’, zdobywając tym samym prawdziwą popularność poza swoją ojczyzną.

</doc>
<doc id="329238" url="https://pl.wikipedia.org/wiki?curid=329238" title="Pakosław">
Pakosław



</doc>
<doc id="329239" url="https://pl.wikipedia.org/wiki?curid=329239" title="Dziennikarstwo">
Dziennikarstwo

Dziennikarstwo – działalność polegająca na zbieraniu i upublicznianiu za pomocą środków masowej komunikacji informacji o wydarzeniach, ludziach oraz problemach.
Dziennikarstwo można podzielić na:
Gatunki dziennikarskie.
System gatunków dziennikarskich można podzielić na dwa podsystemy: pierwszy obejmuje gatunki informacyjne, drugi – publicystyczne.
Gatunki informacyjne pełnią przede wszystkim funkcję powiadamiania. Pozwalają tekstom przekazywać wiadomości w sposób najbardziej zwarty i rzeczowy oraz możliwie najbliższy faktom, zjawiskom czy wydarzeniom. Dają możliwość rozszerzenia wiedzy odbiorcy o świecie.
Gatunki publicystyczne podporządkowane są funkcji interpretacyjnej i perswazyjnej; służą wyjaśnianiu rzeczywistości. Pozwalają pogłębiać już posiadaną wiedzę oraz wywoływać intelektualne i emocjonalne reakcje na przedstawiane fakty.
Tworzenie informacji.
Tworząc informacje dziennikarze opierają się na przewidywalnych elementach wydarzeń. Socjologowie Harvey Molotch i Marilyn Lester obserwując praktyki dziennikarskie podzielili wydarzenia przedstawiane przez media na cztery kategorie:
Niektóre wydarzenia można nazwać "uprzywilejowanymi" ze względu na ich szczególny charakter np. wydarzenia dramatyczne lub po prostu te, do których dziennikarz ma łatwy dostęp.

</doc>
<doc id="329241" url="https://pl.wikipedia.org/wiki?curid=329241" title="Środki masowej komunikacji">
Środki masowej komunikacji



</doc>
<doc id="329245" url="https://pl.wikipedia.org/wiki?curid=329245" title="Partia Wolności (Albania)">
Partia Wolności (Albania)

Partia Wolności (alb. "Partia e Lirisë," PL), w latach 2004–2022 Socjalistyczny Ruch Integracji (alb. "Lëvizja Socialiste për Integrim," LSI) – albańska centrolewicowa partia polityczna o profilu socjaldemokratycznym i proeuropejskim, powstała w 2004 roku w wyniku rozłamu w Socjalistycznej Partii Albanii.
Historia.
Partia powstała dnia 6 września 2004 roku w wyniku rozłamu w Socjalistycznej Partii Albanii; liderem nowego ugrupowania został Ilir Meta, który opuścił Partię Socjalistyczną.
W czerwcu 2009 Socjalistyczny Ruch Integracji sprzymierzył się z centroprawicową Demokratyczną Partią Albanii, tworząc po wyborach parlamentarnych koalicję rządzącą.
We wrześniu 2010 Ilir Meta, deputowany do Zgromadzenia Albanii z ramienia LSI, ówczesny wicepremier Albanii i jednocześnie minister spraw zagranicznych przeszedł na funkcję ministra handlu, gospodarki i energii; stanowisko szefa Ministerstwa Spraw Zagranicznych przejął po nim inny parlamentarzysta z ramienia LSI, Edmond Haxhinasto.
W 2021 roku przewodnicząca partii Monika Kryemadhi ogłosiła możliwość ponownego nawiązania koalicji Demokratyczną Partią Albanii w przypadku niezdobycia większości parlamentarnej w wyborach parlamentarnych przez Socjalistyczną Partię Albanii.
Dnia 25 lipca 2022 roku odbył się kongres partyjny, podczas którego postanowiono zmienić nazwę partii z Socjalistycznego Ruchu Integracji na Partię Wolności.

</doc>
<doc id="329246" url="https://pl.wikipedia.org/wiki?curid=329246" title="Paprotki">
Paprotki

3 miejscowości w Polsce:
Zobacz też:

</doc>
<doc id="329249" url="https://pl.wikipedia.org/wiki?curid=329249" title="Paprotnia">
Paprotnia



</doc>
<doc id="329250" url="https://pl.wikipedia.org/wiki?curid=329250" title="Kluki (województwo łódzkie)">
Kluki (województwo łódzkie)

Kluki – wieś w Polsce położona w województwie łódzkim, w powiecie bełchatowskim, w gminie Kluki.
Wieś położona jest przy drodze krajowej nr 74, planowo drodze ekspresowej nr 8.
Wieś arcybiskupstwa gnieźnieńskiego w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa piotrkowskiego.
W 1943 Niemcy wprowadzili nazwę okupacyjną Klucksdorf.
Miejscowość jest siedzibą gminy Kluki i parafii pw. Najświętszej Maryi Panny Królowej Polski.
Odległość wsi od wielkomiejskich ośrodków przemysłowych i regionalnych ośrodków wzrostu wynosi: od Bełchatowa – 10 km, od Łodzi – 60 km, od Częstochowy – 75 km, od Warszawy – 170 km, od Wrocławia – 170 km.
 przez wieś biegnie Łódzka Magistrala Rowerowa N-S
Historia i turystyka.
Kluki to jedna z najstarszych osad na terenie województwa łódzkiego – zostały wspomniane po raz pierwszy w bulli gnieźnieńskiej z 1136 r. Należały wówczas do arcybiskupstwa gnieźnieńskiego. W XIX wieku istniały tu: folusz, wiatrak, młyn, smolarnia oraz huta szkła w osadzie Teofilów.
Na terenie wsi zachował się neoklasycystyczny zespół pałacowo-parkowy, wybudowany w latach 20. XX wieku, na gruntach dawnej gorzelni opactwa cystersów. Na zespół ten składają się: pałac wybudowany w latach 20. XX wieku, na murach dawnej gorzelni opactwa cystersów oraz park pałacowy.
Obok kościoła parafialnego znajduje się cmentarz wojenny z czasów drugiej wojny światowej. Spoczywają tu żołnierze 82., 83. i 84. Pułków Piechoty wchodzących w skład 30 Dywizji Piechoty Armii „Łódź” polegli w walce z hitlerowskim najeźdźcą w czasie wojny obronnej we wrześniu 1939 r.
Przy drodze do Parzna znajduje się stadnina koni, a dalej na północ w osadzie Grobla – gospodarstwo agroturystyczne z dużymi stawami rybnymi. W pobliskim lesie rósł Dąb Cygański (pomnik przyrody, spalony w 2012).

</doc>
<doc id="329254" url="https://pl.wikipedia.org/wiki?curid=329254" title="Pawlikowice">
Pawlikowice



</doc>
<doc id="329258" url="https://pl.wikipedia.org/wiki?curid=329258" title="Angelo Hugues">
Angelo Hugues

Angelo Hugues (ur. 3 września 1966 w Rosendaël) – francuski piłkarz grający na pozycji bramkarza. Grał m.in. w AS Monaco, Giungamp, Lyonie i Wiśle Kraków.
Swój pierwszy mecz w Ligue 1 Angelo Hugues rozegrał 26 sierpnia 1986 roku jako piłkarz AS Monaco w spotkaniu przeciwko Stade Brestois. W sumie we francuskiej ekstraklasie rozegrał 123 spotkania. Zdobył mistrzostwo Francji w sezonie 1987/1988 w barwach AS Monaco, a jako gracz Lyonu triumfował w Pucharze Ligi Francuskiej w sezonie 2000/2001.
29 lipca 2002 przeszedł z Olympique Lyon do Wisły Kraków. W drużynie "Białej Gwiazdy" spędził sezon, rozegrał 18 spotkań i zdobył mistrzostwo Polski oraz Puchar Polski. 30 lipca 2003 stał się zawodnikiem Bastii, a rok później przeszedł do Gallia Club Lunel, gdzie zakończył piłkarską karierę.

</doc>
<doc id="329259" url="https://pl.wikipedia.org/wiki?curid=329259" title="Pawłowa">
Pawłowa



</doc>
<doc id="329264" url="https://pl.wikipedia.org/wiki?curid=329264" title="Gołaszewo">
Gołaszewo

2 miejscowości w Polsce: 
Zobacz też:

</doc>
<doc id="329266" url="https://pl.wikipedia.org/wiki?curid=329266" title="7 pułk artylerii lekkiej">
7 pułk artylerii lekkiej



</doc>
<doc id="329267" url="https://pl.wikipedia.org/wiki?curid=329267" title="Pełczyce (ujednoznacznienie)">
Pełczyce (ujednoznacznienie)



</doc>
<doc id="329281" url="https://pl.wikipedia.org/wiki?curid=329281" title="Wybory samorządowe w Polsce w 2002 roku">
Wybory samorządowe w Polsce w 2002 roku

Wybory samorządowe w Polsce w 2002 zostały przeprowadzone 27 października (I tura). II tura (ponowne głosowanie w wyborach wójtów, burmistrzów i prezydentów miast) odbyła się 10 listopada. Frekwencja wyniosła 44,23%.
Zarządzenie wyborów.
"Rozporządzenie Prezesa Rady Ministrów z dnia 21 sierpnia 2002 r. w sprawie zarządzenia wyborów do rad gmin, rad powiatów i sejmików województw, Rady m.st. Warszawy i rad dzielnic w m.st. Warszawie oraz wyborów wójtów, burmistrzów i prezydentów miast" () weszło w życie z dniem ogłoszenia.
Regulacje prawne.
Wybory do rad gmin i powiatów oraz do sejmików wojewódzkich.
Zasady przeprowadzania wyborów do rad regulują przepisy "ustawy z dnia 16 lipca 1998 r. – Ordynacja wyborcza do rad gmin, rad powiatów i sejmików województw" (, z późn. zm.).
Wybory wójtów, burmistrzów, prezydentów miast.
Wybory te są regulowane przez "ustawę z dnia 20 czerwca 2002 r. o bezpośrednim wyborze wójta, burmistrza i prezydenta miasta" ().
Jednostki wybierane.
oraz
Listy wyborcze.
W dniu 2 października PKW wylosowała numery list komitetów ogólnopolskich:
Wyniki wyborów.
Sejmiki województw.
W wyborach do sejmików województw frekwencja wyniosła 44,23% uprawnionych do głosowania. Oddano 14,43% głosów nieważnych. Ważnych głosów oddano 11 165 501.
Wyniki głosowania.
"Wszystkie dane wyrażono w procentach. "
Podział mandatów.
"Źródło: Państwowa Komisja Wyborcza" [dostęp 18 czerwca 2015].
Rady gmin.
Statystyka obejmuje dane na temat radnych gmin, radnych miast na prawach powiatu oraz radnych dzielnic Warszawy:

</doc>
<doc id="329288" url="https://pl.wikipedia.org/wiki?curid=329288" title="Bali (prowincja)">
Bali (prowincja)

Bali () – prowincja w Indonezji obejmująca wyspę Bali i kilka mniejszych wysp (Nusa Penida, Nusa Lembongan, Nusa Ceningan, Serangan, Menjangan). Powierzchnia 5780 km²; 4,3 mln mieszkańców (2020); stolica Denpasar.
W 2012 r. krajobraz kulturowy prowincji Bali został wpisany na listę światowego dziedzictwa UNESCO.
Podział administracyjny.
Prowincja dzieli się na 8 dystryktów i 1 okręg miejski.
Dystrykty:
Okręg miejski:

</doc>
<doc id="329292" url="https://pl.wikipedia.org/wiki?curid=329292" title="Cygnus X-3">
Cygnus X-3

Cygnus X-3 (Łabędź X-3) – mikrokwazar (rentgenowski układ podwójny) położony w gwiazdozbiorze Łabędzia, emitujący promieniowanie w szerokim zakresie od fal radiowych do promieni gamma. Został odkryty w 1966 roku jako jasne źródło promieniowania rentgenowskiego. Znajduje się w naszej Galaktyce w odległości 7–10 kiloparseków od Ziemi.
Jest to układ podwójny o dużej masie i krótkim okresie równym dokładnie 4,8 godziny. Według badaczy jest to czarna dziura lub gwiazda neutronowa krążąca wokół gwiazdy Wolfa-Rayeta emitującej silny helowy wiatr gwiazdowy. Gwiazda zwarta akreuje materię z większego towarzysza. Cygnus X-3 jest źródłem silnych rozbłysków radiowych oraz towarzyszących im relatywistycznych dżetów.

</doc>
<doc id="329304" url="https://pl.wikipedia.org/wiki?curid=329304" title="A Day at the Races">
A Day at the Races

A Day at the Races – album brytyjskiego zespołu rockowego Queen, wydany w 1976 r. Jego tytuł jest nawiązaniem do poprzedniego albumu grupy – "A Night at the Opera". Oba są tytułami filmów braci Marx. Album uzyskał w USA status podwójnej platynowej płyty, co oznacza sprzedaż ponad 2 000 000 sztuk.
8 lipca 2009 r. wydawnictwo uzyskało status platynowej płyty w Polsce.
Wydania.
Na reedycji płyty wydanej przez Hollywood Records w 1991 znalazły się dodatkowo utwory:

</doc>
<doc id="329308" url="https://pl.wikipedia.org/wiki?curid=329308" title="Komputerowa gra wyścigowa">
Komputerowa gra wyścigowa

Komputerowa gra wyścigowa – gatunek gier komputerowych polegający na ściganiu się pojazdami z przeciwnikami sterowanymi przez komputer lub z osobą lub osobami siedzącym obok (tzw. podzielony ekran), bądź przez sieci Internet lub sieć lokalną. Gracze starają się zdobyć jak najwyższe miejsce lub przejechać wyznaczoną trasę w najkrótszym możliwym czasie. Mogą ścigać się także z komputerem dzięki skryptom sztucznej inteligencji. Odmianą komputerowych wyścigów jest simracing.

</doc>
<doc id="329310" url="https://pl.wikipedia.org/wiki?curid=329310" title="Karl-Heinz Rummenigge">
Karl-Heinz Rummenigge

Karl-Heinz Rummenigge (ur. 25 września 1955 w Lippstadt) – niemiecki piłkarz i działacz piłkarski. Zdobywca Złotej Piłki tygodnika France Football dla najlepszego piłkarza Europy w 1980 i 1981 r. Starszy brat Michaela, także zawodnika Bayernu i reprezentacji. Jeden z najlepszych napastników świata początku lat 80.
Wychowanek Borussii Lippstadt, następnie Bayern Monachium (1974–1984), Inter Mediolan (1984–1987) i Servette FC. (1987–1989). W barwach Bayernu mistrz RFN (1980, 1981), zdobywca Pucharu RFN (1982, 1984), zdobywca Pucharu Mistrzów (1975, 1976). Trzykrotnie król strzelców Bundesligi (1980, 1981, 1984). Łącznie w niemieckiej ekstraklasie strzelił 162 gole w 310 meczach.
W reprezentacji Niemiec w latach 1976–1986 rozegrał 95 spotkań i strzelił 45 bramek. Trzykrotnie brał udział w MŚ (1978, 1982, 1986), gdzie dwukrotnie zajął II miejsce, w Hiszpanii (1982) i Meksyku (1986), zdobył także złoty medal mistrza Europy w 1980. Wielokrotny kapitan reprezentacji RFN.
Nadal związany z Bayernem. W latach 1991–2002 pełnił funkcję w-ce prezesa klubu z Bawarii, po czym objął stanowisko prezesa rady nadzorczej Bayernu Monachium. 30 czerwca 2021 zastąpił go na tym stanowisku Oliver Kahn. Jest też prezesem Europejskiego Stowarzyszenia Klubów (ECA).

</doc>
<doc id="329312" url="https://pl.wikipedia.org/wiki?curid=329312" title="Max Perutz">
Max Perutz

Max Ferdinand Perutz (ur. 19 maja 1914 w Wiedniu, Austria, zm. 6 lutego 2002 w Cambridge, Anglia) − brytyjski biochemik i krystalograf pochodzenia austriackiego, laureat Nagrody Nobla z dziedziny chemii w roku 1962 za ustalenie struktury przestrzennej hemoglobiny.
Życiorys.
Od 1937 był pracownikiem naukowym w Laboratorium Cavendisha na Uniwersytecie Cambridge. W latach 1947–1962 był profesorem Uniwersytetu Cambridge. W latach 1962–1979 był dyrektorem Laboratorium Biologii Molekularnej w Cambridge, gdzie F. Crick i J. Watson opisali po raz pierwszy strukturę DNA.
Profesor Perutz prowadził badania struktury budowy białek globularnych metodą rentgenografii strukturalnej. Na podstawie pomiarów dyfrakcji promieniowania X przez kryształy białek w roku 1959 określił mechanizm działania i strukturę przestrzenną ludzkiej hemoglobiny oraz mioglobiny kaszalota, za co w roku 1962 otrzymał Nagrodę Nobla z chemii, wraz z Johnem C. Kendrewem. Laureat Medalu Copleya.

</doc>
<doc id="329314" url="https://pl.wikipedia.org/wiki?curid=329314" title="Dariusz Wdowczyk">
Dariusz Wdowczyk

Dariusz Janusz Wdowczyk (ur. 25 września 1962 w Warszawie) – polski trener piłkarski i piłkarz, który występował na pozycji obrońcy. W latach 1984–1992 reprezentant Polski.
Kariera piłkarska.
Przebieg kariery.
Karierę piłkarską rozpoczynał jako zawodnik Gwardii Warszawa. W barwach „Harpagonów” zadebiutował w polskiej ekstraklasie w sezonie 1981/1982. Był już wówczas podstawowym zawodnikiem warszawskiej drużyny. Udanymi występami w Gwardii zwrócił na siebie uwagę bardziej utytułowanego lokalnego rywala – Legii. Od 1983 przez 7 sezonów występował w barwach „Wojskowych”. Był jednym z najlepszych zawodników stołecznej drużyny w latach osiemdziesiątych. Mimo że Legii nie udało się zdobyć wówczas mistrzostwa Polski, Wdowczyk był także uznawany za jednego najlepszych w tamtym czasie polskich piłkarzy. Jako obrońca Legii zasłynął m.in. silnymi strzałami, co pozwoliło mu zdobyć 16 bramek dla „Wojskowych”. Ogółem w barwach Legii rozegrał 192 oficjalne spotkania, w tym 152 ligowe. Pełnił również funkcję kapitana Legii. W połowie sezonu 1989/1990 przeniósł się do Szkocji, gdzie przez 5 sezonów występował w drużynie Celtic F.C., wspólnie z innym byłym „legionistą” Dariuszem Dziekanowskim. Później przez kilka lat występował w angielskim Reading F.C. Karierę piłkarską zakończył w 1998 jako gracz stołecznej Polonii Warszawa, gdzie następnie rozpoczął pracę szkoleniową. W lidze polskiej rozegrał 211 spotkań, w których strzelił 17 goli. W lidze szkockiej zaliczył 119 gier strzelając 4 gole, zaś w lidze angielskiej rozegrał 82 mecze.
Sukcesy piłkarskie.
Jako zawodnik Legii zdobył Puchar Polski oraz Superpuchar w 1989 oraz przyczynił się do zdobycia Pucharu w 1990.
Reprezentacja.
Jeszcze jako nastolatek bronił barw narodowych występując w juniorskich reprezentacjach Polski. Tam też osiągnął swoje największe sukcesy na arenie międzynarodowej. W 1980 i 1981 zdobył dwa razy z rzędu tytuł wicemistrza Europy do lat 18. Z czasem, dzięki udanym występom w Gwardii i Legii, zwrócił uwagę selekcjonera pierwszej reprezentacji Antoniego Piechniczka. W drużynie narodowej zadebiutował meczem z Finlandią 12 września 1984. Później regularnie występował w reprezentacji, jednak zabrakło go w kadrze na Mistrzostwa Świata w 1986 w Meksyku. Był podstawowym zawodnikiem w drużynach prowadzonych przez Wojciecha Łazarka i Andrzeja Strejlaua. W 6 meczach był kapitanem reprezentacji, m.in. w spotkaniach z Anglią i Szwecją na koniec eliminacji do Mistrzostw Świata we Włoszech. Przygodę z drużyną narodową zakończył 19 maja 1992 spotkaniem z Austrią. W barwach Polski wystąpił 53 razy, strzelił 2 bramki.
Kariera trenerska.
Pracę szkoleniowca zaczynał jeszcze jako zawodnik Polonii Warszawa. Na początku sezonu 1998/1999 był grającym asystentem Zdzisława Podedwornego. Po zakończeniu kariery piłkarskiej i dymisji Podedwornego wspólnie z dyrektorem sportowym Polonii Jerzym Engelem zostali szkoleniowcami „Czarnych Koszul”. Po zatrudnieniu Engela na stanowisku selekcjonera kadry narodowej w przerwie zimowej sezonu 1999/2000 Wdowczyk został samodzielnym pierwszym trenerem Polonii, którą w tym samym sezonie doprowadził do tytułu mistrza Polski oraz zwycięstwa w Pucharze Ligi, a następnie zwycięstwa w Superpucharze.
Po niezbyt udanej dla Polonii rundzie jesiennej sezonu 2000/2001 Wdowczyk pożegnał się z pracą w Warszawie. Przez kilka miesięcy pracował w Orlenie Płock, a następnie w Widzewie Łódź, skąd został zwolniony jeszcze przed pierwszym meczem sezonu.
Później został zatrudniony w trzecioligowej Koronie Kielce, z którą awansował do II ligi. Ma też swój udział w awansie Korony do I ligi, gdyż prowadził drużynę w pierwszej połowie sezonu, później jednak rozwiązał kontrakt z klubem w związku z możliwością objęcia Legii.
Kilkakrotnie wymieniany był jako potencjalny kandydat do objęcia funkcji trenera Legii Warszawa. W spekulacjach medialnych uważany był za faworyta szefów nowego właściciela warszawskiej drużyny – Grupy ITI. Stanowisko szkoleniowca Legii objął ostatecznie we wrześniu 2005 zastępując Jacka Zielińskiego, który został jego asystentem. Owocem jego pracy było zdobycie Mistrzostwa Polski w 2006. Sezon 2006/2007 nie był już tak udany dla Wdowczyka. Po porażce w eliminacjach do Ligi Mistrzów, odpadnięciu z Pucharu UEFA i Pucharu Polski oraz niepowodzeniach w lidze jego pozycja w Legii została zagrożona. W konsekwencji kolejnych nieudanych występów w rundzie wiosennej, 13 kwietnia 2007 został zwolniony ze stanowiska.
1 lipca 2007 objął obowiązki dyrektora ds. piłki nożnej w szkockim klubie Livingston F.C. 29 października 2007 podpisał kontrakt z drugoligową Polonią Warszawa. Pracował tam niecałe pół roku z powodu zatrzymania pod zarzutami korupcji. Po rozwiązaniu kontraktu z Polonią z dniem 15 kwietnia 2008, w lipcu został zatrudniony w czwartoligowej Koronie Góra Kalwaria, oficjalnie w charakterze konsultanta. W tej roli pracował w Górze Kalwarii do marca 2009.
Afera korupcyjna.
28 marca 2008 Dariusz Wdowczyk został zatrzymany przez Centralne Biuro Antykorupcyjne, w związku z aferą korupcyjną w polskiej piłce. Prokurator postawił mu zarzut wręczania korzyści majątkowych sędziom i obserwatorom meczów w zamian za korzystne dla Korony Kielce prowadzenie i ocenianie meczów w sezonie 2003/2004. 29 marca został zwolniony. Oskarżony przyznał się do winy, a później dobrowolnie poddał się karze, dzięki czemu możliwe było rozpatrzenie jego sprawy w trybie przyspieszonym bez procesu. 16 września 2009 został skazany przez Sąd Rejonowy w Kielcach na 3 lata pozbawienia wolności w zawieszeniu na 5 lat, grzywnę w wysokości 100 tys. zł oraz trzyletni zakaz pracy w sporcie za udział w procederze korupcyjnym, w Koronie Kielce, w sezonie 2003/2004. Obarczono go również kwotą 20 470 zł tytułem kosztów sądowych.
Dodatkowo 29 października 2009 został skazany przez Wydział Dyscypliny PZPN na siedem lat bezwzględnej dyskwalifikacji (przy czym w karę tę wliczono okres zawieszenia licencji trenerskiej od 2008) oraz 20 tys. zł grzywny. Kara miała obowiązywać do 2016 roku. 5 lipca 2012, po upływie czterech lat zawieszenia, Komisja Kształcenia i Licencjonowania Trenerów PZPN udzieliła Wdowczykowi licencję UEFA Pro na okres 1 roku, zaś Trybunał Arbitrażowy przy PKOl przywrócił możliwość pracy w zawodzie trenera.
Powrót do sportu.
Po odbyciu kary zawieszenia, 20 marca 2013 powrócił na ławkę trenerską w Pogoni Szczecin. W swoim pierwszym sezonie uratował zespół przed spadkiem zajmując 12. miejsce, w drugim zaś po 30 kolejkach Pogoń znajdowała się tuż za podium (4. miejsce), jednak w fazie finałowej zespół przegrał 5 meczów i spadł na 7. miejsce. 21 października 2014 po porażce 0:5 i spadku na 10. miejsce, Wdowczyk został zwolniony z klubu za porozumieniem stron. Jego ogólny bilans w Pogoni to 19 zwycięstw, 22 remisy i 19 porażek.
Od 13 marca do 10 listopada 2016 był trenerem Wisły Kraków. 3 marca 2017 został trenerem Piasta Gliwice. 19 września 2017 został zwolniony z tego stanowiska.
Kariera medialna.
Od 2018 jest ekspertem kanałów sportowych należących do Grupy Polsat. W przerwach niektórych meczów piłkarskich można usłyszeć jego komentarze i analizy. Jest stałym gościem stacji Polsat Sport Premium, przy transmisjach rozgrywek Ligi Mistrzów UEFA.

</doc>
<doc id="329316" url="https://pl.wikipedia.org/wiki?curid=329316" title="Capricornus">
Capricornus



</doc>
<doc id="329317" url="https://pl.wikipedia.org/wiki?curid=329317" title="Max Ferdinand Perutz">
Max Ferdinand Perutz



</doc>
<doc id="329323" url="https://pl.wikipedia.org/wiki?curid=329323" title="Systemy wbudowane">
Systemy wbudowane



</doc>
<doc id="329325" url="https://pl.wikipedia.org/wiki?curid=329325" title="Xor swap">
Xor swap



</doc>
<doc id="329326" url="https://pl.wikipedia.org/wiki?curid=329326" title="XOR swap">
XOR swap



</doc>
<doc id="329329" url="https://pl.wikipedia.org/wiki?curid=329329" title="Senna alexandrina">
Senna alexandrina

Senna alexandrina – gatunek rośliny należący do rodziny bobowatych ("Fabaceae") z podrodziny brezylkowych ("Caesalpinioideae"). Pochodzi z podzwrotnikowych obszarów Afryki i Azji, jest też uprawiany w wielu rejonach o takim klimacie.
Zastosowanie.
Roślina lecznicza: leczniczą częścią rośliny są liście i strąki ("Folium Sennae" – liść senesu).

</doc>
<doc id="329330" url="https://pl.wikipedia.org/wiki?curid=329330" title="Wierzba (ujednoznacznienie)">
Wierzba (ujednoznacznienie)



</doc>
<doc id="329331" url="https://pl.wikipedia.org/wiki?curid=329331" title="Kozia Góra">
Kozia Góra



</doc>
<doc id="329337" url="https://pl.wikipedia.org/wiki?curid=329337" title="Perkowo">
Perkowo

2 miejscowości w Polsce: 

</doc>
<doc id="329340" url="https://pl.wikipedia.org/wiki?curid=329340" title="Ugedej">
Ugedej

Ugedej (ur. 1186, zm. 11 grudnia 1241) – trzeci syn Czyngis-chana, władca imperium mongolskiego od 1229.
Za życia ojca był jednym z dowódców armii mongolskiej, dowodził kampanią na terenie dzisiejszego Uzbekistanu i zdobył Urgencz. Został wybrany drugim Wielkim Chanem mongolskim na kurułtaju w 1229 roku. Został wyznaczony na to stanowisko przez ojca prawdopodobnie w 1219. Był kompromisowym kandydatem wobec kłótni dwóch starszych braci Dżocziego i Czagataja. Był niewątpliwie najbardziej zrównoważonym, rozumnym i inteligentnym ze wszystkich braci, choć daleko mu było do energii ojca. O jego skromności świadczy fakt, iż długo wzbraniał się przed przyjęciem godności wielkiego chana.
Władał państwem obejmującym m.in. Mongolię i północne Chiny. Założył stolicę w Karakorum, ściągając z całego imperium rzemieślników i artystów. Stała siedziba umożliwiła wielkiemu chanowi stworzenie odpowiedniej kancelarii państwowej, w której mieściły się "biura" obsługiwane przez ludzi władających najważniejszymi wówczas językami i pismami: chińskim, tybetańskim, perskim i ujgurskim. Zorganizowanie administracji państwowej zapewniło ludności poszanowanie prawa, spokój i bezpieczeństwo. Opierał się na licznych doradcach, z których najważniejszym był chiński minister na dworze chana – Yelü Chucai. Wielką zasługą Ugedeja było stworzenie na głównych szlakach komunikacyjnych imperium systemu regularnej służby kuriersko-pocztowej ze stacjami wymiany koni i obsługi oraz rozległy system pomocy dla ubogich poddanych. Przeprowadził wielki program budowy studni na obszarach stepowych i półpustynnych, co stało się błogosławieństwem dla wielu okolic. Przypuszczalnie za jego rządów powstała większa część pierwszej mongolskiej kroniki historycznej „Tajna historia Mongołów”.
Ugedej nie zajmował się jedynie sprawami wewnętrznymi. Za jego panowania Mongołowie podbili w 1234 cesarstwo Jin Dżurdżenów oraz Iran. Zorganizowali wielką wyprawę na Zachód, która dała początek wieloletniej kampanii wojennej w Europie. Efektem było podbicie i podporządkowanie prawie całej Rusi, a także atak na Polskę (bitwa pod Legnicą) i Królestwo Węgier w 1241 roku. Kampanię przerwała niespodziewana śmierć w Karakorum wielkiego chana w momencie, gdy czołówki mongolskich zwiadowców podchodziły już pod Wiedeń.

</doc>
<doc id="329342" url="https://pl.wikipedia.org/wiki?curid=329342" title="Arynów">
Arynów

Arynów – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży na północny zachód od Mińska Mazowieckiego, przy trasie DK 50.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="329343" url="https://pl.wikipedia.org/wiki?curid=329343" title="Koronowo">
Koronowo

Koronowo (niem. "Polnisch Crone") – miasto w północnej Polsce, w województwie kujawsko-pomorskim, w powiecie bydgoskim, siedziba gminy miejsko-wiejskiej Koronowo.
W XVI w. jako prywatne miasto duchowne było położone w województwie inowrocławskim. W latach 1975–1998 miasto administracyjnie należało do woj. bydgoskiego.
W roku 1960 dokonano spiętrzenia wody na rzece Brdzie tworząc Jezioro Koronowskie.
Położenie.
Miasto położone jest nad rzeką Brdą oraz nad jeziorami: Koronowskim (Zalewem Koronowskim), Lipkusz, Białym oraz Kanałem Lateralnym, na pograniczu regionów: w południowej części Borów Tucholskich, w zachodniej części Doliny Brdy, w pasie Pojezierza Południowopomorskiego (w tym Borów Tucholskich i Pojezierza Krajeńskiego). Przy drogach krajowych nr 25 i 56, w odległości 27 km na północny zachód od Bydgoszczy, 71 km od Torunia oraz 335 km od Warszawy.
Koronowo leży w północnej części historycznych Kujaw, ze względów etnograficznych zaliczane jest również do południowo-wschodniej Krajny.
Nazwa.
Nazwa miasta pochodzi od łacińskiej nazwy klasztoru "Corona Mariae" oznaczającej po łacinie "Korona Marii" i związana jest z osobą Matki Boskiej. Pod zaborem pruskim miasto nosiło nazwę "Polnisch Crone", którą notuje Słownik geograficzny Królestwa Polskiego wydany w latach 1880–1902. Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje obecnie używaną, polską nazwę miejscowości "Koronowo" oraz niemiecką nazwę – "Polnisch Crone". Natomiast słownik Alojzego Jougana podaje łacińską nazwę "Felix Vallis".
Historia.
Historia Koronowa zaczyna się od przeniesienia z Byszewa konwentu cystersów i założenia w 1288 r. nowego klasztoru na terenach wsi "Smeysche". Kolejne akty lokacji miasta z 1359 r., a następnie z 1368 r., wystawione przez króla Kazimierza Wielkiego, doprowadziły w 1370 r. do założenia miasta. Znaczące dla historii Polski było zwycięstwo w bitwie pod Koronowem wojsk polskich nad Krzyżakami, 10 października 1410 r., w rejonie wsi Wilcze – Łąsko Wielkie, upamiętnione 13-metrowej wysokości pomnikiem, wzniesionym u wylotu drogi z Koronowa w kierunku Koszalina. Podczas kolejnych wojen Królestwa Polskiego z zakonem krzyżackim Koronowo było kilkakrotnie niszczone.
Rozwój miejscowości nastąpił z końcem XV w. w wyniku rozwoju handlu zbożem, drewnem oraz produkcją garncarską i browarnictwem, którym sprzyjała swoboda spławu na Brdzie. W 1563 r. opat Adam Mirkowski odnowił przywilej lokacyjny i ufundował kościół oraz szpital Świętego Ducha. Od następnego stulecia rozpoczął się powolny upadek znaczenia miejscowości. W wyniku I rozbioru Polski w 1772 r. Koronowo zostało zagarnięte przez Prusy i znalazło się w zaborze pruskim. W 1819 r. nastąpiła kasata zakonu, a w 1832 r. rozebrano kościół i szpital Świętego Ducha. W okresie zaborów w mieście działały polskie organizacje.
Okres 2 wojny światowej.
We wrześniu 1939 roku na linii jezior Byszewskich na zachód od miasta toczyły się walki obronne oddziałów polskich przeciwko wojskom niemieckim. W okresie II wojny światowej Niemcy zamordowali ok. 100 mieszkańców Koronowa. Pamięć pomordowanych uczczono pomnikami: w Srebrnicy, Dębowej Górze, Tryszczynie, Wierzchucinie Królewskim, Buszkowie oraz Koronowie – pomnik na cmentarzu ofiar – Polaków. Od 1942 Niemcy nazwali miasto "Krone an der Brahe" (wcześniej używano nazw "Polnisch Krone" lub "Crone an der Brahe").
Infrastruktura kolejowa.
W 1909 roku Koronowo uzyskało połączenie kolejowe z Tucholą. W latach 1895–1969 komunikację z Bydgoszczą zapewniała linia kolei wąskotorowej (obecnie pozostały nieliczne torowiska i mosty).
Więzienie w Koronowie.
W czasie II wojny światowej Niemcy zorganizowali w budynkach przedwojennego polskiego zakładu karnego w Koronowie ciężkie więzienie ("Zuchthaus"), które funkcjonowało od września 1939 roku do stycznia 1945 r. Przeszło przezeń około 1800 Polaków. Zakład karny w Koronowie był jednym z najcięższych więzień zorganizowanych przez Niemców na okupowanych terenach Pomorza. Do końca wojny zamordowali tam 631 osadzonych, głodząc i doprowadzając do ciężkich chorób wynikających z wycieńczenia.
Po zakończeniu wojny komuniści przejęli zakład karny, w którym zorganizowali więzienie Urzędu Bezpieczeństwa Publicznego. W czasach stalinowskich zamordowano tam wielu ludzi uznanych za wrogów władzy ludowej.
Demografia.
31 grudnia 2021 r. miasto liczyło 10 288 mieszkańców. W 2010 posiadało 11 029 mieszkańców.
Piramida wieku mieszkańców Koronowa w 2014 roku:
Turystyka.
Miejscowość jest ośrodkiem wypoczynku weekendowego i letniego dla mieszkańców Bydgoszczy i okolic. W miejscowości znajdują się liczne ośrodki wypoczynkowe, plaża i przystanie. Przez Koronowo lub tuż przy jego granicach przebiega kilka pieszych i rowerowych szlaków turystycznych:
Współpraca międzynarodowa.
Miasta partnerskie:

</doc>
<doc id="329347" url="https://pl.wikipedia.org/wiki?curid=329347" title="Stojadła">
Stojadła

Stojadła – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w zachodniej części gminy.
Położona jest na zachód od Mińska Mazowieckiego, przy trasach DK50 i DK92. Na północ od wsi przebiega fragment autostrady A2 stanowiący obwodnicę Mińska Mazowieckiego. W 2007 oddano do użytku jednojezdniową obwodnicę miejscowości (a zarazem zachodnią obwodnicę Mińska Mazowieckiego) w ciągu drogi krajowej nr 50, z wiaduktem nad linią kolejową i Węzłem drogowym typu B z DK92.
Miejscowość posiada zabudowę jednorodzinną, usługową, techniczno-produkcyjną.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego. 
Na terenie miejscowości znajduje się wiele punktów handlowo-usługowych: stacja paliw BP, restauracja McDonald's, hipermarket Carrefour, galeria handlowa Partner, market budowlany Castorama, salony samochodowe Skoda i Citroen.
Mikroklimat.
Podstawowe parametry meteorologiczne przedstawiają się następująco:

</doc>
<doc id="329349" url="https://pl.wikipedia.org/wiki?curid=329349" title="Petrykozy">
Petrykozy



</doc>
<doc id="329350" url="https://pl.wikipedia.org/wiki?curid=329350" title="Gujuk">
Gujuk

Gujuk (ok. 1206–1248; Güjük, Guyuk, Kuyuk, itp.) – trzeci Wielki Chan mongolski, syn Ugedeja i wnuk Czyngis-chana. Gujuk panował od 1246 do 1248, jego stolicą było Karakorum. 
Życiorys.
Brał udział w wyprawie Batu-chana na Europę w 1241, lecz popadł z nim w konflikt, został usunięty z armii i odesłany do ojca. Władzę uzyskał głównie dzięki poparciu matki, Toregene, która po śmierci Ugedeja sprawowała regencję.
W 1246 przyjął pierwsze poselstwo z Europy. W imieniu papieża przybyli Jan di Piano Carpini i Benedykt Polak. Gujuk zmarł podczas wyprawy przeciwko Batu-chanowi, który choć formalnie uznawał go za Chana, wielokrotnie odmawiał przybycia na jego dwór i osobistego złożenia hołdu. Śmierć przerwała mu plany podboju zachodniej Europy. Był ostatnim Wielkim Chanem z rodu Ugedeja. Po jego śmierci, jego żona Oguł Kajmysz, przez trzy lata panowała jako regentka.

</doc>
<doc id="329351" url="https://pl.wikipedia.org/wiki?curid=329351" title="Choszczówka Stojecka">
Choszczówka Stojecka

Choszczówka Stojecka – wieś w Polsce położona w województwie mazowieckim, w powiecie mińskim, w gminie Dębe Wielkie. Położona przy trasie DK92 (E30).
W latach 1975–1998 miejscowość administracyjnie należała do województwa siedleckiego.
Bardzo rozwinięty sektor usług handlowych i usługowych dzięki położeniu między Warszawą, a Mińskiem Mazowieckim.
We wsi znajduje się parafia Św. Józefa należąca do diecezji warszawsko-praskiej .
Demografia.
W 2011 roku wieś zamieszkiwało 310 osób. W 2020 ich liczba wyniosła 330.

</doc>
<doc id="329353" url="https://pl.wikipedia.org/wiki?curid=329353" title="Tony Adams">
Tony Adams

Tony Alexander Adams (ur. w Romford, 10 października 1966) – angielski piłkarz i trener piłkarski. Jest znany z tego, że całą piłkarską karierę spędził w jednym klubie - Arsenalu.
Adams urodził się w Romford na przedmieściach Londynu i w 1980 rozpoczął przygodę w Arsenalu od drużyn młodzieżowych. W pierwszej drużynie zadebiutował w wieku 17 lat, w 1983 roku przeciwko Sunderlandowi. W zespole trenera George’a Grahama Adams stał się podporą środkowej obrony drużyny Arsenalu, znanej z wysokich umiejętności w zakresie zastawiania pułapek offsajdowych. Adams był jednym z ojców sukcesów klubu z końca lat 80. i początku lat 90. 1 stycznia 1988 został najmłodszym w historii kapitanem Arsenalu. Opaskę kapitańską nosił przez 14 lat.
Z klubem Adams zdobył cztery mistrzostwa Anglii w latach 1989, 1991, 1998, 2002 zaś w 1994 roku Puchar Zdobywców Pucharów. Zdobył trzy razy Puchar Anglii w latach 1993, 1998, 2002 oraz dwa razy Puchar Ligi Angielskiej w latach 1987 i 1993. Superpuchar Anglii zdobył 4 razy (1991, 1998, 1999, 2002). Adams zaznaczył również swoją obecność w futbolu międzynarodowym. W 1987 zadebiutował w reprezentacji Anglii w meczu przeciwko Hiszpanii, zagrał również na mistrzostwach Europy 1988.
Jednakże w tym samym czasie jego życie było powoli niszczone przez problemy alkoholowe. Adams był kilka razy przyłapywany na bójkach w nocnych lokalach oraz jeździe samochodem pod wpływem alkoholu. W 1990 roku został aresztowany na trzy miesiące po zatrzymaniu przez policję drogową z powodu obecności alkoholu w organizmie.
Międzynarodowa kariera Adamsa, po występach na Euro 1988, była pasmem kolejnych niepowodzeń. W 1990 roku został niespodziewany odsunięty od składu na mistrzostwa świata przez trenera Bobby’ego Robsona. Mistrzostwa Europy 1992 ominęły go z powodu kontuzji. Poprawa rozpoczęła się właśnie w 1992 roku kiedy po rezygnacji z gry w kadrze Gary’ego Linekera Adams został kapitanem drużyny (wespół z Davidem Plattem. Tę funkcję pełnił również na Euro 1996, na których Anglia doszła do półfinału, w którym przegrała po rzutach karnych z Niemcami.
Po Euro 1996 Adams przyznał się, że był alkoholikiem, jednak po leczeniu postanowił zmienić siebie i zaczął ponowną edukację, próbował też uczyć się gry na fortepianie. Do dziś jest jednym z najbardziej znanych bohaterów w Wielkiej Brytanii, którzy wyszli z alkoholizmu. Jego batalia z nałogiem stała się też tematem autobiografii Adamsa, wydanej w maju 1998, życzliwie przyjętej przez krytyków.
Jego powrót do zdrowia pomógł mu w odegraniu znaczącej roli również w zespole Arsenalu po przybyciu do niego francuskiego trenera Arsène'a Wengera we wrześniu 1996 roku. Nowy trener zmienił politykę klubu dotyczącą życia osobistego i diety graczy. Wenger był blisko Adamsa po jego przyznaniu się do choroby, zaś zmiany w klubie prawdopodobnie umożliwiły Adamsowi wydłużenie kariery na jeszcze kilka lat. Adams pozostał kapitanem Arsenalu, z którym zdobył dwa dublety (mistrzostwo Premiership i Puchar Anglii) w 1998 i 2002 roku. Jest on jedynym graczem w historii, który był kapitanem mistrzów Anglii w trzech różnych dekadach.
W międzyczasie trener reprezentacji Anglii Glenn Hoddle przekazał opaskę kapitańską Alanowi Shearerowi w 1996 roku. Decyzja ta zaskoczyła Adamsa i wielu jego fanów. Adams kontynuował jednak reprezentacyjną karierę i pojawił się na Mistrzostwach Świata w 1998 we Francji. Jego ostatnimi występami w drużynie narodowej były mecze na nieudanych dla Anglii Mistrzostwach Europy 2000. Kiedy Shearer zrezygnował z gry w drużynie narodowej, Adams odzyskał opaskę kapitana, jednak wkrótce także porzucił grę w reprezentacji Anglii po przegranej z Niemcami w meczu kwalifikacyjnym do mistrzostw świata w październiku 2000 roku, w ostatnim meczu na stadionie Wembley przed przebudową. Wtedy też zrezygnował z prowadzenia drużyny menedżer Kevin Keegan, a tymczasowy trener Peter Taylor rozpoczął budowę młodszego teamu, pozbywając się wszystkich zawodników powyżej 30 roku życia już przed towarzyskim meczem z Włochami w listopadzie 2000 roku. Opaskę kapitańską po Adamsie przejął David Beckham. Kiedy nowy trener Sven-Göran Eriksson pozostawił ją w rękach Beckhama nic już nie mogło przekonać Adamsa do gry w drużynie narodowej. Oprócz tego pojawił się w Anglii nowy klasowy środkowy obrońca Rio Ferdinand.
Po zdobyciu drugiego dubletu w 2002 roku Adams całkowicie zrezygnował z profesjonalnej gry w piłkę nożną. W Arsenalu rozegrał ogółem 668 meczów (więcej zagrał tylko David O’Leary) i był najbardziej utytułowanym kapitanem w historii klubu. Sam piłkarz zyskał przydomek „Mr. Arsenal”.
Po uzyskaniu stopnia naukowego w dziedzinie sportu na londyńskim uniwersytecie Brunel Adams został menedżerem trzecioligowego klubu Wycombe Wanderers w 2003 roku. W październiku 2004 zrezygnował ze stanowiska z powodów osobistych. 7 lipca 2005 Adams przyjął propozycję trenowania juniorskiej (i rezerwowej) drużyny Feyenoordu Jonge. Ostatnio był trenerem angielskiej drużyny Portsmouth F.C., aż do 9 lutego 2009 roku, kiedy to Adams został zwolniony ze swojego stanowiska.
10 kwietnia 2017 roku został ogłoszony jako nowy trener Hiszpańskiej drużyny Granada CF.

</doc>
<doc id="329354" url="https://pl.wikipedia.org/wiki?curid=329354" title="Pępowo">
Pępowo



</doc>
<doc id="329356" url="https://pl.wikipedia.org/wiki?curid=329356" title="Jaskinia Nietoperzowa">
Jaskinia Nietoperzowa

Jaskinia Nietoperzowa – jaskinia w górnej części Doliny Będkowskiej będącej częścią Wyżyny Olkuskiej w makroregionie Wyżyna Krakowsko-Częstochowska. Znajduje się na terenie Parku Krajobrazowego Dolinki Krakowskie. Jest jedną z największych jaskiń Wyżyny Krakowsko-Częstochowskiej, a jej nazwa pochodzi od znalezionych w niej bogatych szczątków kopalnych i współcześnie żyjących gatunków nietoperzy.
Opis jaskini.
Łączna długość jaskini wynosi 454 m. Główny, południowo-zachodni otwór jaskini ma wysokość i szerokość 5 m. Korytarz za nim zamknięty jest metalową kratą z furtką. Za kratą znajduje się wykonany w czasie prac archeologicznych wykop o długości 10 m i głębokości 3,5 m, oraz przejście turystyczne z barierką ochronną.
Jaskinia powstała w wapieniach z okresu jury późnej na spękaniach ciosowych. Jej sale i duże korytarze powstały poniżej zwierciadła wód podziemnych (strefa saturacji). Na ich ścianach znajdują się świadczące o podziemnym przepływie wód różnej wielkości kotły wirowe, koliste jamy, wżery i kanały krasowe. Ma bogatą szatę naciekową składającą się z nacieków w różnym wieku. Są wśród nich polewy naciekowe tworzące kilka warstw. Na uwagę zasługuje wodospad naciekowy w początkowej części jaskini. Są żebra krasowe o wysokości kilkudziesięciu cm, a w głównej sali duże stalagmity przemieszczone poza miejsce ich powstania. Przy połączeniu korytarzy głównych w niedużej odległości od wejścia znajduje się na ich dnie nagromadzenie stalagmitów o szerokich podstawach, misy barierowe o krawędzi do 10 cm wysokości oraz wypełnione wodą stele. Namulisko nadal jest bogate, mimo wcześniejszej jego eksploatacji, oraz wydobycia podczas badań archeologicznych. Najstarsze osady namuliska pochodzą z neogenu lub starszego czwartorzędu, młodsze od końca przedostatniego zlodowacenia po holocen.
Historia eksploracji i badań.
Jaskinia znana jest od dawna. Jej pisana historia sięga pierwszej połowy XIX wieku. Już w 1841 roku A. Grabowski po jej zwiedzaniu wspominał o wcześniejszym wybieraniu namuliska używanego jako nawóz. Przemysłową eksploatację prowadził z ramienia Górnośląskiego Urzędu Górniczego O. Grube w latach 1872–1879, co w znacznym stopniu zniszczyło pierwotne osady jaskini. Przypadkiem natrafił on na 4000 kłów niedźwiedzi jaskiniowych.
Pierwsze poszukiwania przeprowadził w roku 1871 hrabia Jan Zawisza, właściciel Doliny Prądnika, znajdując liczne zabytki archeologiczne i kości zwierzęce. W czasie gospodarczej eksploatacji namuliska nadzór archeologiczny sprawował F. Romer, który zebrane zabytki przekazał do muzeum wrocławskiego. W roku 1918, gdy pierwszym prywatnym właścicielem był Antoni Ferdek, przewodnik po Ojcowie, badania w pobliżu wejścia jaskini przeprowadził Leon Kozłowski.
Systematyczne i metodyczne badania archeologiczne zostały podjęte po II wojnie światowej i przeprowadzone przez Waldemara Chmielewskiego w latach 1956–1963. Z punktu widzenia archeologicznego Jaskinia Nietoperzowa znana jest przede wszystkim jako stanowisko górnopaleolityczne datowane na 38 000 lat temu, będące obozowiskiem łowców niedźwiedzia jaskiniowego. Łowcy jerzmanowiccy, będący już ludźmi współczesnymi, pozostawili krzemienne groty.
Jaskinia dwa razy stanowiła scenografię filmów fabularnych. Po raz pierwszy w 1995 r. kręcono "Legendę o św. Mikołaju". 5 listopada 1997 roku Jerzy Hoffman nakręcił w jaskini scenę do filmu "Ogniem i mieczem".
Dostęp.
Dojście do jaskini: Od trasy Olkusz – Kraków schodzimy w miejscu, gdzie znajduje się reklama jaskini. Jest to na wschodnim krańcu wsi Jerzmanowice. Sama jaskinia znajduje się w górnej części Doliny Będkowskiej (około 1 km od drogi krajowej nr 94). Jaskinia jest oświetlona i bezpieczna. Możliwy dojazd z Krakowa autobusem MPK nr 210 do przystanku na żądanie „Czajowice”, następnie około 10 minut DK 94 do wspomnianej wyżej reklamy.
W pobliżu wejścia do jaskini prowadzi niebieski pieszy Szlak Warowni Jurajskich oraz kilka lokalnych turystycznych szlaków rowerowych.
Przy jaskini jest parking. Jaskinię zwiedza się z przewodnikiem dyżurującym przy wejściu.

</doc>
<doc id="329357" url="https://pl.wikipedia.org/wiki?curid=329357" title="Huta Mińska">
Huta Mińska

Huta Mińska – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w południowym wcięciu Mińska Mazowieckiego.
Duża wieś ze szkołą podstawową, klubem sportowym, ośrodkiem wypoczynkowym.
Leży przy drodze wojewódzkiej nr 802, przy czym droga ta nie stanowi jedynego połączenia z Mińskiem Mazowieckim (posiada 3 bez przejazdu przez inne wsie).
Przy ulicy Nowej 1 znajduje się kościół Parafii Rzymskokatolickiej pw. Matki Bożej Nieustającej Pomocy. W miejscowości znajduje się też Sala Królestwa (ul. Boczna 1), z której korzysta jeden z 3 zborów Świadków Jehowy z Mińska Mazowieckiego.
Na terenie miejscowości znajduje się pomnik przyrody, dąb szypułkowy (podstawa prawna: Orzeczenie UW w Siedlcach z 14.12.1982 r. RLS-OP-IX-7140/11/82, nr 258 w rejestrze wojewódzkim). Obwód pnia: 370 cm, wysokość 21 m.
Historia.
Najwcześniejsze wzmianki o osadzie pochodzą z 1420 roku, kiedy to pierwszy właściciel dóbr mińskich Jan z Gościeńczyc wymienia wśród swoich posiadłości osadę Hucisko leżącą na trakcie z Mińska do Siennicy. Najprawdopodobniej zamieszkiwali ją hutnicy wytapiający żelazo z rud darniowych.
W latach 1975–1998 miejscowość administracyjnie należała do województwa siedleckiego.

</doc>
<doc id="329361" url="https://pl.wikipedia.org/wiki?curid=329361" title="Piasek (ujednoznacznienie)">
Piasek (ujednoznacznienie)



</doc>
<doc id="329364" url="https://pl.wikipedia.org/wiki?curid=329364" title="Aleksy I (patriarcha Moskwy)">
Aleksy I (patriarcha Moskwy)

Aleksy, imię świeckie Siergiej Władimirowicz Simanski (ur. w Moskwie, zm. 17 kwietnia 1970 w Pieriediełkinie) – 13. prawosławny patriarcha Moskwy i całej Rusi, zwierzchnik Rosyjskiego Kościoła Prawosławnego w latach 1945–1970.
Pochodził z rodziny szlacheckiej. Ukończył studia prawnicze na Moskiewskim Uniwersytecie Cesarskim, a następnie teologiczne w Moskiewskiej Akademii Duchownej. Będąc na II roku Akademii, w 1901, złożył wieczyste śluby mnisze, przyjmując imię Aleksy. Od 1904 do 1913 pracował jako inspektor w seminariach duchownych kolejno w Tule i Nowogrodzie. 28 kwietnia 1913 został wyświęcony na biskupa pomocniczego eparchii nowogrodzkiej z tytułem biskupa tichwińskiego. Następnie od 1921 był biskupem jamburskim, wikariuszem eparchii piotrogrodzkiej. W roku następnym, z powodu swojej wrogiej postawy wobec probolszewickiego ruchu Żywej Cerkwi, został skazany na trzyletnią zsyłkę do Kazachstanu. Po powrocie z niej w 1926 objął tymczasowy zarząd eparchii nowogrodzkiej, zaś od 1933 był również metropolitą leningradzkim.
W okresie II wojny światowej dobrowolnie pozostał w oblężonym Leningradzie, by swoimi wystąpieniami podnosić morale jego mieszkańców, wzywać do walki w obronie Związku Radzieckiego i prowadzić w imieniu Kościoła zbiórki pieniędzy na ten cel. W 1943 wziął udział w spotkaniu hierarchów Rosyjskiego Kościoła Prawosławnego ze Stalinem, po którym władze radzieckie odstąpiły od prześladowania Cerkwi, której poparcie miało pomóc w mobilizacji społeczeństwa do walki z Niemcami.
W 1945 wybrany na patriarchę moskiewskiego i całej Rusi, za główny cel swojej działalności uważał wewnętrzną konsolidację Kościoła i odbudowę jego struktur po okresie prześladowań. Pragnąc zachować dobre relacje z władzami świeckimi, zgodził się również na szereg wystąpień zagranicznych, w czasie których bronił polityki zagranicznej ZSRR i zaprzeczał niedemokratyczności tego państwa. W czasie nowej kampanii antyreligijnej zapoczątkowanej w 1958 przez Nikitę Chruszczowa bezskutecznie bronił Rosyjskiego Kościoła Prawosławnego przed utratą parafii, monasterów i szkół teologicznych.
Kierował Patriarchatem Moskiewskim przez 25 lat, co czyni z niego najdłużej urzędującego patriarchę moskiewskiego i całej Rusi w historii.
Życiorys.
Dzieciństwo i młodość.
Pochodził z rodziny arystokratycznej Jego ojciec Władimir Andriejewicz Simanski, pochodził z rodu datującego swoje szlachectwo od XVII w., wywodzącego się z ziemi pskowskiej. Matka, Olga Aleksandrowna Porochowszczikowa, była córką byłego kapitana lejbgwardii, budowniczego hotelu „Słowiański Bazar”.
Przyszły patriarcha urodził się w domu swoich rodziców przy ul. Miasnickiej w Moskwie, jako pierwsze dziecko w rodzinie. Dziesięć dni po przyjściu na świat został ochrzczony. Otrzymał wówczas imię Siergiej na cześć Sergiusza z Radoneża. Miał młodszych braci Andrieja, Fiłarieta i Aleksandra oraz siostrę Annę. Dzieci Simanskich były wychowywane w duchu głęboko religijnym. Początkową edukację odebrał w domu, według programów obowiązujących w szkołach średnich. Rodzina uczestniczyła w życiu kulturalnym Moskwy i utrzymywała szerokie kontakty towarzyskie, w tym z hierarchami Rosyjskiego Kościoła Prawosławnego. W 1888 Siergiej Simanski rozpoczął naukę w młodszych klasach Łazariewskiego Instytutu Języków Wschodnich w Moskwie, w których nauka odpowiadała programowi gimnazjum. Po trzech latach został przeniesiony do Cesarskiego Liceum im. cesarzewicza Mikołaja w Moskwie. Ukończył je ze srebrnym medalem. W czasie nauki w Liceum Siergiej Simanski poznał ks. Joanna Sołowjowa, który został jego opiekunem duchowym i wywarł na młodego człowieka znaczny wpływ. Równie istotne znaczenie dla formacji intelektualnej przyszłego hierarchy miało powszechne w szkole poparcie dla rosyjskiego monarchizmu i idee głoszone przez dyrektora placówki Władimira Gringmutha, jednego z ideologów rosyjskiej prawicy monarchistycznej, z którym utrzymywał kontakty także po zakończeniu nauki.
W 1896, po uzyskaniu świadectwa dojrzałości, Simanski poprosił ojca o błogosławieństwo na podjęcie studiów teologicznych w miejsce planowanych wcześniej przez rodzinę prawniczych. Władimir Simanski uważał jednak, iż syn powinien uzyskać najpierw wyższe wykształcenie w dziedzinie świeckiej. W związku z tym przyszły patriarcha od 1896 do 1899 studiował na Moskiewskim Uniwersytecie Cesarskim prawo. Powołany do armii, służył w 7 Samogickim pułku grenadierów. W 1900 odszedł z wojska w stopniu chorążego, wbrew radom ojca.
Studia teologiczne.
Jesienią 1900 podjął wyższe studia teologiczne w Moskiewskiej Akademii Duchownej. Ukończone wcześniej studia uniwersyteckie dawały mu prawo do rozpoczęcia nauki od II roku, jednak za radą rektora uczelni, biskupa Arseniusza (Stadnickiego) (który został jego opiekunem duchowym), zrezygnował z tej możliwości. Na pierwszym roku nauki uzyskał niskie wyniki – pod względem ocen był 36. spośród 53 studentów. Już w momencie podjęcia studiów teologicznych prosił o zgodę na złożenie przezeń ślubów mniszych, jednak biskup Arseniusz (Stadnicki) zgodził się spełnić tę prośbę dopiero po roku. Przyszły patriarcha złożył przed nim śluby małej schimy 9 lutego 1901 w Skicie Getsemańskim, jednej z filialnych placówek Ławry Troicko-Siergijewskiej, otrzymując imię Aleksy na cześć św. Aleksego, metropolity Moskwy. 17 marca tego samego roku został wyświęcony na hierodiakona.
Pracę kandydacką, kończącą studia teologiczne, Aleksy (Simanski) poświęcił poglądom metropolity moskiewskiego Filareta. Wybór tematu nie był przypadkowy: kult Filareta był szczególnie silny w rodzinie Simanskich, przyszły patriarcha pozostawał do końca życia jego czcicielem. Praca zyskała wysokie oceny. W 1903 został hieromnichem. 21 czerwca 1904, po obronie pracy kandydackiej i zdaniu egzaminów końcowych, ukończył Moskiewską Akademię Duchowną z tytułem kandydata nauk teologicznych. Podobnie jak większość studentów Akademii Duchownych, hieromnich Aleksy zwrócił się z prośbą o zatrudnienie w jednej z uczelni teologicznych Rosyjskiego Kościoła Prawosławnego. Oczekując na odpowiedź, udał się w podróż duszpasterską po eparchii jarosławskiej i rostowskiej razem z jej ordynariuszem, biskupem Sergiuszem. W czasie podróży spotkał się z Janem Kronsztadzkim.
Praca w szkołach teologicznych.
W sierpniu 1904 został zatrudniony jako inspektor seminarium duchownego w Pskowie. Przyczynił się do zachowania w szkole porządku mimo zaangażowania się części słuchaczy i wykładowców w wydarzenia rewolucji roku 1905.
18 września 1906 otrzymał godność archimandryty, równocześnie obejmując stanowisko inspektora seminarium duchownego w Tule. Funkcję tę pełnił przez pięć lat. W okresie pracy w Tule duchowny nie tylko realizował obowiązki inspektora, ale i odbywał podróże po eparchii, aktywnie uczestniczył w organizacji zjazdów duchowieństwa, pracy bractw i stowarzyszeń cerkiewnych, utrzymywał kontakty z władzami świeckimi. W okresie wakacyjnym każdorazowo odwiedzał ważne ośrodki pielgrzymkowe Rosji, niekiedy razem ze słuchaczami seminarium. Przyczynił się do organizacji otwartych spotkań dyskusyjnych dla wiernych oraz zainicjowania wydawania przez eparchię organu prasowego. W 1908, pod naciskiem ordynariusza eparchii tulskiej, na krótko został przewodniczącym oddziału Związku Narodu Rosyjskiego w Tule. Kilkakrotnie otrzymywał propozycję wyjazdu na misję do Ameryki Północnej lub objęcia stanowiska proboszcza cerkwi przy jednej z rosyjskich ambasad. Za radą arcybiskupa Arseniusza (Stadnickiego) każdorazowo odrzucał jednak taką możliwość.
W październiku 1911, na prośbę arcybiskupa Arseniusza, który rok wcześniej objął katedrę nowogrodzką, archimandryta Aleksy został przeniesiony do tejże eparchii w charakterze inspektora seminarium duchownego w Nowogrodzie oraz przełożonego monasteru św. Antoniego Rzymianina w tym samym mieście. Opracował żywot patrona monasteru oraz uporządkował wewnętrzne życie wspólnoty. W okresach, gdy arcybiskup Arseniusz przebywał w Petersburgu, archimandryta Aleksy faktycznie nadzorował całą działalność eparchii nowogrodzkiej.
Biskup.
Biskup pomocniczy eparchii nowogrodzkiej.
28 marca 1913 Synod Rządzący nominował archimandrytę Aleksego do przyjęcia chirotonii biskupiej z tytułem biskupa tichwińskiego, wikariusza eparchii nowogrodzkiej. Ceremonia odbyła się 28 kwietnia tego samego roku w soborze Mądrości Bożej w Nowogrodzie. W charakterze konsekratorów wzięli w niej udział patriarcha antiocheński Grzegorz IV (goszczący z wizytą w Rosji), arcybiskup nowogrodzki Arseniusz (Stadnicki) oraz biskupi Nikon (Rożdiestwienski), Euzebiusz (Grozdow), Joannicjusz (Djaczkow) oraz Beniamin (Kazanski). Z uwagi na znaczną ilość obowiązków arcybiskupa Arseniusza w Świątobliwym Synodzie Rządzącym, jego wydziałach, zaś od 1917 – także w pracach poprzedzających Sobór Lokalny Rosyjskiego Kościoła Prawosławnego, biskup Aleksy "de facto" kierował całą eparchią nowogrodzką. Do 1921 odbył szereg podróży duszpasterskich po eparchii, angażował się w organizację remontów cerkwi i ochrony znajdujących się w nich zabytków. Po wybuchu I wojny światowej przekazał dom eparchialny na szpital wojskowy. Brał udział w pożegnaniach jednostek armii rosyjskiej udających się na front, wygłaszał przemówienia o tematyce patriotycznej i organizował zbiórki pieniędzy na cele militarne. Po rewolucji lutowej zaapelował do mieszkańców eparchii nowogrodzkiej o podporządkowanie się nowemu rządowi. Zwołany jesienią zjazd duchowieństwa i wiernych eparchii nowogrodzkiej pozytywnie ocenił jego pracę duszpasterską i opowiedział się za jej kontynuowaniem.
Po rewolucji październikowej biskup Aleksy, wbrew prośbom ojca, nie udał się na emigrację do Finlandii, twierdząc, iż jako hierarcha ma obowiązek pozostawania z wiernymi, także w momentach prześladowań. Przyszłą walkę państwa radzieckiego z Kościołem przewidział po wydaniu dekretu o oddzieleniu Kościoła od państwa. Bezpośrednio po rewolucji nie spotkały go jednak żadne represje. Dopiero w styczniu 1920 został aresztowany przez nowogrodzki wydział Czeka razem z metropolitą Arseniuszem w związku z przeprowadzoną w 1919 akcją otwarcia relikwii Rosyjskiego Kościoła Prawosławnego i oskarżony o agitację antybolszewicką. Obydwaj duchowni do momentu procesu przebywali na wolności; biskup Aleksy nie przyznał się do winy i został skazany na karę obozu, jednak została anulowana poprzez amnestię 1 maja 1920. W lutym 1921 Aleksy został oskarżony w drugim procesie: razem z czternastoma innymi członkami rady eparchialnej usłyszał zarzut dezorganizowania życia społecznego w Nowogrodzie (radzie zarzucono samowolne wykonywanie funkcji państwowych, w tym sądowniczej i nielegalnego poboru podatków). Otrzymał wyrok w zawieszeniu.
Biskup pomocniczy eparchii piotrogrodzkiej.
Obawiając się, iż nowogrodzka Czeka po raz kolejny aresztuje biskupa Aleksego, metropolita piotrogrodzki i gdowski Beniamin zaproponował patriarsze Tichonowi przeniesienie go do zarządzanej przez siebie eparchii. Sugestia ta została przyjęta i 21 lutego 1921 Aleksy został biskupem jamburskim, wikariuszem eparchii piotrogrodzkiej. Po przyjeździe do Piotrogrodu duchowny poprzez swoje kontakty uzyskał anulowanie wyroku zsyłki wymierzonego w lutym 1920 metropolicie nowogrodzkiemu Arseniuszowi. Był przeciwnikiem ruchu Żywej Cerkwi; odrzucił propozycje wejścia do jej organów zarządzających.
29 maja 1922, po aresztowaniu metropolity Beniamina, biskup Aleksy objął tymczasowy zarząd eparchii piotrogrodzkiej. Szantażowany przez władze radzieckie, grożące rozstrzelaniem aresztowanego hierarchy, publicznie odwołał jego dekrety wykluczające z Rosyjskiego Kościoła Prawosławnego twórców Żywej Cerkwi, piotrogrodzkich księży Aleksandra Wwiedienskiego, Władimira Krasnickiego i Aleksandra Bojarskiego. 30 maja tego samego roku poinformował zastępującego patriarchę Tichona (przebywającego w areszcie domowym) metropolitę jarosławskiego i rostowskiego Agatangela, iż ma zamiar lojalnie odnosić się do władz. W czerwcu tego samego roku, w czasie spotkania z ks. Krasnickim, po raz kolejny odmówił jednak akcesu do Żywej Cerkwi. 24 czerwca 1922 ogłosił, iż rezygnuje z tymczasowego zarządu eparchii piotrogrodzkiej; mimo tego z powodu swojej wrogiej postawy wobec Odnowicielstwa został w październiku tego samego roku aresztowany, po czym zesłany na trzy lata do Kazachstanu. Oficjalnie postawiono mu zarzut „działalności kontrrewolucyjnej”; karę odbywał w Karkaralinsku w obwodzie karagandyjskim, gdzie mógł służyć w miejscowej cerkwi. Utrzymywał kontakt korespondencyjny z metropolitą Arseniuszem, jak również z metropolitą Sergiuszem (Stragorodskim).
Działalność w eparchii nowogrodzkiej.
W marcu 1926 wrócił do Leningradu. Wobec faktu, iż arcybiskup Arseniusz (Stadnicki), nadal formalnie ordynariusz eparchii nowogrodzkiej przebywał na zsyłce, 2 września tego samego roku otrzymał tytuł arcybiskupa tichwińskiego (zmieniony na następnie na tytuł arcybiskupa chutyńskiego) i został "locum tenens" tejże eparchii. W 1927 wszedł w skład Tymczasowego Patriarszego Świętego Synodu. Uczestniczył w redagowaniu listu metropolity Sergiusza (Stragorodskiego) do duchowieństwa i wiernych, w którym zawarta została deklaracja pełnej lojalności Cerkwi wobec władz państwowych Związku Radzieckiego. 18 maja 1932 otrzymał godność metropolity staroruskiego. 11 sierpnia tego samego roku, po oficjalnym przeniesieniu metropolity Arseniusza (Stadnickiego) na katedrę taszkencką, Aleksy zaczął posługiwać się tytułem metropolity nowogrodzkiego i staroruskiego.
Metropolita Leningradu.
Od 1933 pełnił urząd metropolity leningradzkiego, pozostając tymczasowo ordynariuszem eparchii nowogrodzkiej. Wskutek represji wymierzonych w duchowieństwo w latach 30. XX wieku w kierowanej przez niego metropolii czynne pozostawały jedynie nieliczne świątynie. Metropolita Aleksy walczył również z wpływami Żywej Cerkwi i z josifianami. W 1936, obawiając się kolejnych prześladowań wydał dekret zabraniający w swojej eparchii komunii świętej dzieci. Z powodu odebrania Cerkwi monasteru Zmartwychwstania Pańskiego, w którym zamieszkiwali metropolici leningradzcy, zmuszony był zamieszkać w pomieszczeniu na dzwonnicy soboru św. Włodzimierza.
W 1939 był jednym z czterech hierarchów Rosyjskiego Kościoła Prawosławnego pozostających na wolności i sprawujących swoje obowiązki. Wszyscy inni biskupi Patriarchatu Moskiewskiego zostali w okresie po rewolucji październikowej skazani na śmierć i straceni, skazani na kary łagru, osiedlenia lub zesłania.
Działalność w okresie II wojny światowej.
Cztery dni po ataku Niemiec na ZSRR metropolita Aleksy wezwał prawosławnych do obrony kraju. 10 lipca tego samego roku, w kazaniu wygłoszonym w soborze Objawienia Pańskiego w Moskwie, nazwał udział w walce z agresorem „świętą powinnością” każdego obywatela kraju oraz działaniem wynikającym z porywu serca każdego Rosjanina.
W czasie blokady Leningradu pozostał za zgodą władz w mieście, by swoimi publicznymi wystąpieniami podnosić morale ludności. Mimo trwających bombardowań regularnie odprawiał nabożeństwa. W swoich kazaniach przywoływał wydarzenia z historii Rusi i Rosji, w których naród razem z Cerkwią bronił kraju przed obcym najazdem, wspominał postacie Dymitra Dońskiego i Aleksandra Newskiego. Twierdził, iż mieszkańców Związku Radzieckiego w walce z III Rzeszą wspiera sam Bóg. Metropolita Aleksy zainicjował również prowadzone przez Rosyjski Kościół Prawosławny kolekty na cele wojskowe (łącznie do końca wojny eparchia leningradzka przekazała na ten cel 13 mln rubli). Podpisał również serię ulotek antyfaszystowskich, które zostały zrzucone nad terytorium ZSRR okupowanym przez wojska niemieckie. Wzywał w nich m.in. do czynnego wspierania radzieckich oddziałów partyzanckich, w tym do wstępowania w ich szeregi. W maju 1944 razem z siostrą przekazał rodzinną daczę pod Leningradem na dom dziecka dla sierot po poległych żołnierzach.
Był w składzie delegacji Rosyjskiego Kościoła Prawosławnego, która 4 września 1943 spotkała się z Józefem Stalinem. Pragnąc uzyskać jak najszersze poparcie społeczne w wojnie przeciwko Niemcom hitlerowskim, zwłaszcza wśród żywiącego nadal silne uczucia religijne chłopstwa, Stalin zdecydował się złagodzić represje wobec Cerkwi i zezwolił na wybór nowego patriarchy. Cztery dni później zorganizowany został sobór biskupów Rosyjskiego Kościoła Prawosławnego, w którym udział wzięło 19 hierarchów (większość z nich dowieziono w ostatniej chwili z łagrów, lub też wyświęcono bezpośrednio przed soborem). W czasie posiedzenia metropolita Aleksy zasugerował wybór na patriarchę metropolity moskiewskiego i kołomieńskiego Sergiusza, który od 1927 "de facto" pełnił obowiązki "locum tenens" Patriarchatu. Sugestia ta została jednogłośnie przyjęta. Sobór wybrał również sześcioosobowy Święty Synod, w którym metropolita Aleksy został członkiem stałym. Obok metropolity krutickiego i kołomieńskiego Mikołaja pozostawał najbliższym współpracownikiem patriarchy i nadal koordynował działania Cerkwi na rzecz wzywania obywateli do obrony kraju oraz kolekty na cele wojska i inwalidów wojennych. 11 listopada 1943 razem z grupą leningradzkich duchownych otrzymał medal „Za obronę Leningradu”.
Po śmierci patriarchy Sergiusza w 1944 metropolita Aleksy objął stanowisko "locum tenens" Patriarchatu. W pierwszym oficjalnym liście wystosowanym w nowej roli zwrócił się do Stalina z deklaracją pełnej lojalności; przed tym stwierdzeniem podkreślał jednak, iż ma zamiar kierować się kanonami Rosyjskiego Kościoła Prawosławnego. Stalin odpowiedział 24 października 1944 telegramem, w którym dziękował hierarsze za jego wcześniejsze zaangażowanie w Leningradzie oraz za udzielanie wsparcia finansowego przytułkom dla sierot wojennych.
Jako "locum tenens" Patriarchatu Moskiewskiego metropolita Aleksy przeprowadził dziesięć chirotonii biskupich oraz doprowadził do ponownego objęcia katedr przez dwóch biskupów w stanie spoczynku. Dzięki temu w 1944 Rosyjski Kościół Prawosławny posiadał już ok. 40 biskupów, co oznaczało powrót do stanu osobowego przed zmasowanymi represjami lat 1937–1938. Metropolita działał na rzecz organizacji parafii prawosławnych na kolejnych terenach zajmowanych przez Armię Czerwoną.
Patriarcha moskiewski i całej Rusi.
1945–1956.
Wybór na patriarchę.
W dniach 31 stycznia–2 lutego 1945 w cerkwi Zmartwychwstania Pańskiego w Moskwie-Sokolnikach obradował Sobór Lokalny Rosyjskiego Kościoła Prawosławnego, który miał za zadanie wybrać nowego patriarchę moskiewskiego i całej Rusi. Zgodnie z wolą zmarłego patriarchy Sergiusza (nie stanowiącą co prawda kanonicznego zobowiązania dla uczestników soboru) uczestnicy soboru jednogłośnie wskazali jako jego następcę metropolitę Aleksego. Sobór przegłosował również nowy regulamin wewnętrzny Kościoła, popierany przez patriarchę, zakładający pełną centralizację administracyjną Cerkwi. 4 lutego 1945 miała miejsce intronizacja nowego zwierzchnika Rosyjskiego Kościoła Prawosławnego.
10 kwietnia 1945 patriarcha Aleksy oraz metropolita kruticki i kołomieński Mikołaj (Jaruszewicz) spotkali się ze Stalinem oraz ministrem spraw zagranicznych Wiaczesławem Mołotowem. Najprawdopodobniej w czasie tejże rozmowy hierarchom przekazane zostało żądanie, by w czasie swoich przyszłych wystąpień zagranicznych aktywnie bronili polityki Związku Radzieckiego oraz ustalony został scenariusz pielgrzymki, jaką w maju–czerwcu 1945 Aleksy odbył do Ziemi Świętej: miała ona być dowodem samodzielności Rosyjskiego Kościoła Prawosławnego i zmian, jakie zaszły w Związku Radzieckim. Patriarcha udał się również do Egiptu, gdzie spotkał się z władzami państwowymi oraz prawosławnym patriarchą Aleksandrii.
9 maja 1945 patriarcha odprawił uroczyste nabożeństwo z okazji zakończenia II wojny światowej. Wziął również udział w paradzie zwycięstwa 24 czerwca 1945.
Do 1958 władze radzieckie nie prowadziły zmasowanych kampanii antyreligijnych; Patriarchat Moskiewski zyskał względną swobodę działania, patriarcha mógł tym samym realizować zadanie uznane przez siebie za podstawowe – uporządkowanie wewnętrznej sytuacji Cerkwi i odbudowę struktur kościelnych po prześladowaniach lat 30. Aleksy pozostawał w dobrych relacjach z Radą ds. Religii. Sytuacja Kościoła pogorszyła się ponownie po śmierci Stalina. W lipcu 1954 Komunistyczna Partia Związku Radzieckiego ogłosiła rezolucję, piętnującą „niedostateczny poziom” propagandy „naukowo-ateistycznej” i wzywającą do walki z religią. Po ogłoszeniu proklamacji w ZSRR ponownie pojawiły się przypadki zamykania cerkwi, nakładania kar administracyjnych na duchownych, wandalizowania świątyń, przeciwko czemu bezskutecznie protestował patriarcha. 10 listopada 1954 KPZR ogłosiła drugi dokument w kwestii agitacji ateistycznej, twierdzący, iż w propagandzie antyreligijnej popełniono „błędy”. Patriarcha wyraził swoją wdzięczność za takie rozstrzygnięcie oraz nakazał odczytanie postanowienia partii we wszystkich cerkwiach. Po XX zjeździe KPZR i ogłoszeniu przezeń krytyki kultu jednostki Aleksy I liczył na dalszy rozwój wolności wyznania w kraju. Apelował do rządu radzieckiego m.in. o przekazanie na cele cerkiewne jednej z państwowych drukarni, zwrot Monasteru Dońskiego w Moskwie oraz otwarcie szeregu innych świątyń i klasztorów. Do 1958 uzyskał zgodę na otwarcie ośmiu seminariów i dwóch Akademii Duchownych.
Zmiany jurysdykcji Rosyjskiego Kościoła Prawosławnego po II wojnie światowej oraz relacje z innymi Kościołami.
10 sierpnia 1945 Aleksy I zwrócił się z listem do duchowieństwa Rosyjskiego Kościoła Prawosławnego poza granicami Rosji, apelując o powrót do Patriarchatu Moskiewskiego. W liście powtórzył zarzuty wobec Cerkwi Zagranicznej, jakie stawiał jej patriarcha Sergiusz, nie zażądał jednak przysięgi lojalności wobec ZSRR. List ten został odrzucony przez Synod Rosyjskiego Kościoła Prawosławnego poza granicami Rosji, zaś przewodniczący mu metropolita Anastazy (Gribanowski) stwierdził, iż nie może być mowy o porozumieniu, dopóki hierarchia Patriarchatu Moskiewskiego odnosi się lojalnie do władz radzieckich, czy wręcz zaprzecza prześladowaniom chrześcijan w ZSRR. Na powrót do Rosyjskiego Kościoła Prawosławnego zdecydował się natomiast stojący na czele Zachodnioeuropejskiego Egzarchatu Parafii Rosyjskich metropolita Eulogiusz (Gieorgijewski), który wcześniej razem z całą podległą sobie strukturą opuścił Cerkiew Rosyjską po konflikcie z metropolitą Sergiuszem w 1927. Niemniej po śmierci Eulogiusza w 1946 część zarządzanych przez niego parafii ponownie opuściła Patriarchat Moskiewski. Inny obrót przybrały rozmowy patriarchy z delegacją Metropolii Amerykańskiej (założonej przez Rosyjski Kościół Prawosławny, lecz od 1927 uznawanej za niekanoniczną, również z powodu konfliktu o stosunek do ZSRR). Delegaci Metropolii, kierowani przez jej zwierzchnika Teofila (Paszkowskiego), ubiegali się o ponowne przyjęcie do Patriarchatu Moskiewskiego, jednak bez przysięgi lojalności wobec Związku Radzieckiego, której oczekiwał od nich patriarcha. W rezultacie w 1946 VI Wszechamerykański Sobór zadeklarował uznanie patriarchy Moskwy za duchowego zwierzchnika Metropolii, ale odmawiał administracyjnego podporządkowania się Rosyjskiemu Kościołowi Prawosławnemu. Mimo tego, na prośbę metropolity Teofila, metropolita leningradzki Grzegorz (Czukow) podjął w 1947 nowe negocjacje z patriarchą Aleksym. Zakończyły się one fiaskiem i deklaracją o zawieszeniu w stanie duchownym wszystkich biskupów Metropolii. Od tego momentu do 1968 kontakty między obydwiema strukturami zostały zerwane. Patriarchat Moskiewski przejął natomiast pod swoją jurysdykcję struktury prawosławne w Czechosłowacji (przed II wojną światową prowadzone przez Serbski Kościół Prawosławny) oraz szereg etnicznie rosyjskich parafii w Jugosławii, Rumunii i Bułgarii, dotąd administrowanych przez Rosyjski Kościół Prawosławny poza granicami Rosji. Patriarcha Aleksy I i jego najbliżsi współpracownicy brali również udział w reorganizacji struktur Kościoła prawosławnego na terenach wcielonych po II wojnie światowej do ZSRR. Za organizację eparchii na terytorium Litewskiej, Łotewskiej i Estońskiej SRR odpowiedzialny był, za wiedzą Aleksego, metropolita leningradzki Grzegorz, który zrealizował to zadanie w 1946. Aleksy I przyjął ponownie do Rosyjskiego Kościoła Prawosławnego szereg duchownych, którzy wcześniej wypowiedzieli posłuszeństwo Patriarchatowi z powodu jego lojalności wobec władz radzieckich, w tym znaczną część duchownych Cerkwi katakumbowej.
W tym samym roku kierowany przez Aleksego I Patriarchat Moskiewski wznowił stosunki z Bułgarskim Kościołem Prawosławnym.
W marcu 1946 we Lwowie na tzw. pseudosoborze lwowskim odbyła się wymuszona przez władze stalinowskie likwidacja Kościoła katolickiego obrządku bizantyjsko-ukraińskiego. Nie jest jasne, na ile patriarcha Aleksy zdawał sobie sprawę z wymuszenia szeregu konwersji kapłanów greckokatolickich na prawosławie i zaangażowania NKWD w procesie niszczenia Cerkwi greckokatolickiej. Zdaniem Dmitrija Pospiełowskiego hierarcha mógł szczerze traktować wydarzenia wokół pseudosoboru jako efekt dążeń części greckokatolickiego duchowieństwa, odczuwającego silniejszą więź z chrześcijaństwem wschodnim, niż z Watykanem. Z drugiej jednak strony jego własna znajomość polityki radzieckiej powinna doprowadzić go do wniosku, iż likwidacja Cerkwi greckokatolickiej nie mogła być w pełni dobrowolna (tak, jak opisywano to wydarzenie w oficjalnych wystąpieniach reprezentantów Patriarchatu).
W 1948 Rosyjski Kościół Prawosławny obchodził 500-lecie swojej autokefalii. Uroczystości miały skalę międzynarodową i w zamiarach władz ZSRR, z którymi zgodził się patriarcha, miały zmienić się w demonstrację pierwszeństwa Patriarchatu Moskiewskiego w świecie prawosławnym. Plan ten nie został faktycznie zrealizowany, co przełożyło się na ochłodzenie relacji Cerkwi z władzą świecką. Patriarcha Aleksy wygłosił mowę otwierającą obrady, w której ostro atakował Kościół łaciński. Od 1949 patriarcha oraz metropolita kruticki i kołomieński Mikołaj (Jaruszewicz) weszli w skład Światowej Rady Pokoju, organizacji utworzonej przez władze radzieckie. Z powodu swojej działalności w ramach tej struktury KGB odnotowało ich jako znakomitych agentów wpływów. W 1955 patriarcha stwierdził, iż Kościół w Związku Radzieckim posiada pełną swobodę, a polityka radziecka w pełni realizuje ideały chrześcijaństwa głoszone przez Cerkiew.
W 1956 kierowany przez patriarchę Aleksego Święty Synod Rosyjskiego Kościoła Prawosławnego nadał autonomię Chińskiemu Kościołowi Prawosławnemu. Wcześniej w jurysdykcję Patriarchatu Moskiewskiego wrócili działający w Chinach biskupi Rosyjskiego Kościoła Prawosławnego poza granicami Rosji.
W okresie sprawowania urzędu przez Aleksego I Rosyjski Kościół Prawosławny nawiązał kontakty z innymi związkami wyznaniowymi działającym na terenie ZSRR oraz podjął dialog ekumeniczny z Kościołem Ewangelickim w Niemczech. Od 1958, po wyborze na papieża Jana XXIII, ożywieniu uległy kontakty z Kościołem katolickim; począwszy od 1967 obydwa Kościoły prowadziły systematyczny dialog teologiczny.
1958–1964.
Przejęcie władzy przez Nikitę Chruszczowa patriarcha Aleksy przyjął z zadowoleniem, licząc, iż jego reformy będą mieć pozytywny wpływ na położenie Rosyjskiego Kościoła Prawosławnego. 17 maja 1958 spotkał się z Chruszczowem, ponownie przedstawiając postulaty otwarcia szeregu zlikwidowanych świątyń, przyspieszenia remontu ławry Troicko-Siergijewskiej, wsparcia wydawniczej działalności Kościoła oraz rezygnacji z agitacji antyreligijnej w prasie państwowej. Spotkanie to nie przyniosło spodziewanych efektów. Chruszczow zapoczątkował w ZSRR nową kampanię antyreligijną, w czasie której działalność Rosyjskiego Kościoła Prawosławnego ponownie została poważnie ograniczona, zaś połowa istniejących parafii zlikwidowana. We wrześniu 1958 od Aleksego I zażądano zgody na masową kampanię likwidacji cerkwi, w tym na zamknięcie ławry Pieczerskiej. Patriarcha w rozmowie z kierującym Radą ds. Religii oznajmił, iż woli odejść w stan spoczynku niż spełnić oczekiwania władz w tym zakresie. W październiku 1958 Rada Ministrów ZSRR przegłosowała ustawy godzące bezpośrednio w monastery Rosyjskiego Kościoła Prawosławnego. Aleksy I oraz metropolita kruticki i kołomieński Mikołaj protestowali przeciwko tym działaniom, jak również przeciw administracyjnemu likwidowaniu parafii, zwracając uwagę na zaangażowanie Cerkwi w obronie kraju w wojnach toczonych przeciwko Rosji. Ponownie ich wystąpienie nie przyniosło rezultatów; w 1960 metropolita Mikołaj został zmuszony do ustąpienia z urzędu. Według Johna Andersona to metropolita Mikołaj w zdecydowany sposób sprzeciwiał się antyreligijnej polityce władz, podczas gdy patriarcha był skłonny do daleko idących ustępstw. Jako przykład podaje sytuację z 1959, gdy Aleksy zgodził się na likwidację 28 monasterów, sugerując jedynie, iż w ZSRR powinny pozostać przynajmniej niektóre ośrodki życia mniszego.
Mając nadzieję na poprawę swojej sytuacji poprzez lojalną współpracę z władzami, w tym samym roku Kościół uczestniczył w tworzeniu Chrześcijańskiej Konferencji Pokojowej, organizacji proradzieckiej ukrywającej zasadnicze cele istnienia pod pozorem walki wszystkich chrześcijan o pokój na świecie. W czasie sprawowania urzędu przez Aleksego I Rosyjski Kościół Prawosławny wstąpił również do Światowej Rady Kościołów (1961).
Rok wcześniej Aleksy po raz drugi pielgrzymował do Jerozolimy; w czasie wyjazdu spotkał się z patriarchami konstantynopolitańskim Atenagorasem, aleksandryjskim Krzysztofem II, jerozolimskim Benedyktem oraz antiocheńskim Teodozjuszem VI. Z kolei w 1962 udał się na Bałkany, gdzie odwiedził patriarchę bułgarskiego Cyryla, rumuńskiego Justyna oraz serbskiego Germana. W 1963 brał udział w uroczystościach tysiąclecia republiki mnichów – Athos.
Realizując w swojej działalności zagranicznej polecenia władz radzieckich i KGB, Aleksy nie rezygnował z protestów przeciwko prześladowaniom Kościoła. 16 maja 1959 razem z metropolitą krutickim i kołomieńskim Mikołajem skierował do Chruszczowa list, w którym wskazywał, iż zamykanie świątyń i ataki na duchowieństwo są sprzeczne z prawem radzieckim. List ten pozostał bez odpowiedzi. 10 grudnia tego samego roku, po kolejnej fali likwidacji świątyń, ci sami hierarchowie spotkali się w tej sprawie z przewodniczącym Rady ds. Religii Karpowem, tłumacząc, iż sytuacja Kościoła stała się bardzo zła. Rozmowa nie przyniosła żadnych efektów, Karpow stwierdził bowiem, iż państwo radzieckie będzie kontynuowało prowadzenie propagandy ateistycznej, gdyż zależy mu na oświeceniu obywateli. Mimo prześladowań Cerkwi, patriarcha Aleksy zachował znaczny autorytet w społeczeństwie.
W kwietniu 1961, po zamknięciu kolejnych 1437 parafii, patriarcha, któremu towarzyszył arcybiskup tulski Pimen, udał się ze skargą do nowego przewodniczącego Rady ds. Religii, Kurojedowa, podkreślając, iż zamknięcie szeregu świątyń na terenach wiejskich zagroziło ekonomicznym podstawom istnienia Kościoła. Po raz kolejny wystąpienie Aleksego nie przełożyło się na poprawę sytuacji Cerkwi. W tym samym roku Nikita Chruszczow nazwał Rosyjski Kościół Prawosławny głównym ideologicznym wrogiem socjalizmu. Rosyjski Kościół Prawosławny został również zmuszony do zmian w statucie wewnętrznym, których efektem było całkowite odebranie duchownym kontroli nad parafiami na rzecz przekazania całego zarządu w ręce dwudziestoosobowych rad świeckich. Decyzja ta spotkała się z protestem dziesięciu biskupów, którzy przekazali na ręce Aleksego I petycję o odwołanie zmian. Jej inicjator, biskup Hermogen został ukarany poprzez przymusowe przeniesienie w stan spoczynku.
W listach do nowych biskupów i kapłanów Aleksy podkreślał trudności, jakie będą napotykali w swojej posłudze. Apelował, by skupiali się na moralnym kształceniu wiernych, zaś w cerkwiach stwarzali modlitewną atmosferę, rezygnując ze zbyt wystawnego wyposażenia. Patriarcha zwracał również szczególną uwagę na poziom kształcenia w seminariach duchownych i śpiewu cerkiewnego.
1964–1970.
W 1964 Nikita Chruszczow został odsunięty od władzy. Do końca swoich rządów prowadził politykę antyreligijną. W kolejnych latach została ona poważnie złagodzona; stosunki między Cerkwią i państwem uległy pewnej poprawie, chociaż Kościół nie odzyskał świątyń utraconych w latach 1958–1964. Nie zezwalano również na otwieranie nowych parafii w miastach, podczas gdy znaczna część ludności wiejskiej przenosiła się do większych ośrodków.
Zdaniem D. Shubina po upadku Chruszczowa patriarcha Aleksy zwiększył wysiłki na rzecz poprawy pozycji Rosyjskiego Kościoła Prawosławnego, uzyskując m.in. czasowy wzrost liczby czynnych cerkwi i zwrot części relikwii przeniesionych do Muzeów Ateizmu. Inną ocenę ostatnich lat życia Aleksego przedstawił D. Pospiełowski, w ocenie którego duchowny był zbyt wyczerpany wcześniejszymi prześladowaniami, by podjąć aktywną walkę o odzyskanie wpływów w społeczeństwie przez Kościół. Jako metropolita leningradzki, a następnie patriarcha Aleksy I był ostro krytykowany przez Rosyjski Kościół Prawosławny poza granicami Rosji za swoją postawę wobec władz radzieckich.
Jedną z ostatnich decyzji patriarchy było podpisanie tomosu nadającego autokefalię Kościołowi Prawosławnemu w Ameryce, dawnej Metropolii Amerykańskiej.
Śmierć i pogrzeb.
4 lutego 1970 patriarcha przeszedł atak serca. Od tej pory przebywał stale w swojej podmiejskiej rezydencji w Pieriediełkinie pod opieką swojego sekretarza. Zmarł 17 kwietnia 1970 w wieku 92 lat. 21 kwietnia 1970 w soborze Zaśnięcia Matki Bożej w ławrze Troicko-Siergijewskiej miały miejsce uroczystości pogrzebowe patriarchy. Ceremonię pogrzebową odprawiał metropolita kruticki i kołomieński Pimen. W uroczystościach wzięli udział, oprócz hierarchów Patriarchatu Moskiewskiego, Katolikos-Patriarcha całej Gruzji Efrem II, metropolita warszawski i całej Polski Bazyli, metropolita Pragi i całej Czechosłowacji Doroteusz, jak również Katolikos Ormian Wasken I oraz kardynał Johannes Willebrands.
Odznaczenia.
Aleksy I otrzymał m.in. następujące odznaczenia:
W 1949 został doktorem "honoris causa" Moskiewskiej Akademii Duchownej. Posiadał również wysokie odznaczenia autokefalicznych Kościołów prawosławnych, Komitetu Obrony Pokoju, Rumunii oraz Libanu.
Upamiętnienie.
Na terytorium Ławry Troicko-Siergijewskiej znajduje się izba jego pamięci, w której gromadzone są związane z nim eksponaty.
5 grudnia 2007 na domu, w którym urodził się przyszły patriarcha, odsłonięto tablicę ku jego czci. Inicjatorem upamiętnienia hierarchy był Wydział Wydawniczy Patriarchatu Moskiewskiego. W uroczystości brał udział patriarcha moskiewski i całej Rusi Aleksy II, arcybiskup istriński Arseniusz, biskup bronnicki Ambroży oraz mer Moskwy Jurij Łużkow.

</doc>
<doc id="329372" url="https://pl.wikipedia.org/wiki?curid=329372" title="Marianka (gmina Mińsk Mazowiecki)">
Marianka (gmina Mińsk Mazowiecki)

Marianka – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Położona na południe od miasta Mińsk Mazowiecki.
W latach 1975–1998 miejscowość należała administracyjnie do województwa siedleckiego.
We wsi jest Szkoła Podstawowa im. gen. Józefa Hallera.
Marianka to także popularna nazwa ośrodka wypoczynkowego w Hucie Mińskiej.

</doc>
<doc id="329373" url="https://pl.wikipedia.org/wiki?curid=329373" title="Kodeks">
Kodeks



</doc>
<doc id="329374" url="https://pl.wikipedia.org/wiki?curid=329374" title="Ryniofity">
Ryniofity

Ryniofity, ryniofyty (Rhyniophyta) – gromada roślin kopalnych, pierwotnych, pionierskich roślin lądowych. Pojawiły się na ziemi w pierwszej połowie ery paleozoicznej - w sylurze. Zapoczątkowały wszystkie linie rozwojowe prowadzące do współcześnie żyjących gatunków roślin lądowych. Ryniofity wymarły pod koniec dewonu, 370 mln lat temu.
W okresie dewonu żyły ryniofity dorastające do pół metra wysokości. Ich skamieniałości odkryto w dolnodewońskich martwicach krzemionkowych (stanowisko paleontologiczne Rhynie Chert), występujących pod szkocką miejscowością Rhynie (Aberdeenshire). Od nazwy tej miejscowości nazwano całą grupę. 
Ewolucja ryniofitów.
W ciągu 40 mln lat z ryniofitów utworzyły się wszystkie linie rozwojowe współczesnych roślin lądowych. Dały one początek grupom roślin o dominującym gametoficie - mszakom i glewikom, oraz o dominującym sporoficie, u których gametofit uległ niejednokrotnie znacznej redukcji i całkowitemu uzależnieniu od pokolenia bezpłciowego, ta gałąź rozwojowa doprowadziła z kolei do powstania współczesnych widłaków, skrzypów, paproci i roślin nasiennych. 
Systematyka.
Rodzaje ryniofitów:

</doc>
<doc id="329377" url="https://pl.wikipedia.org/wiki?curid=329377" title="Piątkowo">
Piątkowo



</doc>
<doc id="329379" url="https://pl.wikipedia.org/wiki?curid=329379" title="Sprawdzian (przyrząd)">
Sprawdzian (przyrząd)

Sprawdzian – przyrząd pomiarowy przy pomocy którego stwierdzane jest, czy dany wymiar przedmiotu jest prawidłowy i nie przekracza wartości granicznej (dolnej i górnej). 
Charakterystyka.
Sprawdzian zazwyczaj wykonany jest z nierdzewnej, hartowanej stali narzędziowej i nie pozwala na stwierdzenie rzeczywistego wymiaru. 
W zależności od rodzaju zadania sprawdziany dzielą się na sprawdziany wymiaru i kształtu. Do najczęściej stosowanych sprawdzianów wymiaru zalicza się sprawdziany:
W każdej grupie sprawdzianów można wyodrębnić sprawdziany jedno i dwugraniczne. Sprawdziany jednograniczne odwzorowują jeden ograniczony wymiar: największy lub najmniejszy. Sprawdziany dwugraniczne odwzorowują oba wymiary graniczne. Wymagania stawiane sprawdzianom określa Polska Norma.
Ze względu na funkcję sprawdziany dzielą się na:
Przyrząd służący do kontroli samych sprawdzianów to „przeciwsprawdzian”.

</doc>
<doc id="329384" url="https://pl.wikipedia.org/wiki?curid=329384" title="Sprawdzian (egzamin)">
Sprawdzian (egzamin)

Sprawdzian – szerokie pojęcie stosowane na określenie różnego typu działań mających na celu weryfikację wiedzy, stanu rzeczy, itp.
Szkoły podstawowe i średnie.
Sprawdzian szkolny jest to zwykle krótsza od klasówki, lecz dłuższa od kartkówki pisemna forma sprawdzenia stanu wiedzy uczniów w tego typu szkołach. Obejmuje przeważnie tylko jedną klasę szkolną i jest pisany przez wszystkich uczniów w tym samym czasie. Sprawdzian różni się od klasówki tym, że jest zwykle znacząco krótszy i jest bardziej nastawiony na sprawdzenie bieżących wiadomości nabytych na ostatnich lekcjach. Forma sprawdzianu może być różna: rozwiązanie zadania, napisanie rozprawki, odpowiedzi na pytania lub uzupełnienie testu. Czasami jednak słowo to może być tożsame ze słowem klasówka.

</doc>
<doc id="329385" url="https://pl.wikipedia.org/wiki?curid=329385" title="Paolo Borsellino">
Paolo Borsellino

Paolo Borsellino (ur. 19 stycznia 1940 w Palermo, zm. 19 lipca 1992 tamże) – włoski sędzia, jeden z najbliższych współpracowników Giovanniego Falcone. Brat Rity Borsellino.
Życiorys.
Ukończył prawo na Uniwersytecie w Palermo w 1962. Początkowo pracował poza Sycylią, jednak w 1975 powrócił w rodzinne strony i rozpoczął bezkompromisową walkę z mafią. Doprowadził do aresztowania tzw. wielkiej szóstki mafijnej w 1980. W tym samym roku mafia zamordowała jego współpracownika, kapitana karabinierów Emanuele Basilego. Wówczas sędzia Borsellino złożył wniosek o ochronę. W tym czasie podjął współpracę z Giovannim Falcone oraz Rocco Chinnicim, badając związki mafii sycylijskiej z polityką i gospodarką (tzw. trzeci poziom). Był członkiem Sztabu Antymafijnego (z ang. Antimafia Pool) w Palermo (obok m.in. Rocco Chinniciego i Giovanniego Falcone), pełnił stanowisko głównego prokuratora w Marsali. Jako jeden z siedmiu sędziów śledczych doprowadził do słynnego Maksiprocesu; akt oskarżenia przygotowało pięciu z nich.
W pierwszej połowie 1988 twierdził krytycznie:
W 1992 zginął w zamachu bombowym pod domem swojej matki, wraz z pięcioma towarzyszącymi mu policjantami z ochrony.

</doc>
<doc id="329388" url="https://pl.wikipedia.org/wiki?curid=329388" title="Tadeusz Wrona (polityk)">
Tadeusz Wrona (polityk)

Tadeusz Stanisław Wrona (ur. 26 marca 1951 w Szczecinie) – polski polityk, samorządowiec, w latach 1990–1995 i 2002–2009 prezydent Częstochowy, poseł na Sejm III kadencji, w 2010 doradca prezydenta Lecha Kaczyńskiego.
Życiorys.
Syn Kazimierza i Antoniny. Absolwent IV LO im. Henryka Sienkiewicza w Częstochowie. W 1974 ukończył studia na Wydziale Budowy Maszyn Politechniki Częstochowskiej, na którym następnie uzyskał w 1982 stopień doktora nauk technicznych. Do 1990 był pracownikiem naukowym politechniki, pracę tę kontynuował także w latach 1996–1997.
W 1980 był jednym z założycieli i wiceprzewodniczącym „Solidarności” na Politechnice Częstochowskiej. W latach 1989–1990 zasiadał w prezydium miejskiego Komitetu Obywatelskiego. Od 18 czerwca 1990 do 3 listopada 1995 sprawował funkcję prezydenta Częstochowy, był też od 1990 do 1998 radnym miejskim. W latach 1993–1995 działał w Komisji Wspólnej Rządu i Środowisk Samorządowych oraz Radzie ds. Samorządu Terytorialnego przy prezydencie RP. Stanął na czele organizacji skupiającej samorządowców pod nazwą Liga Krajowa. W 1995 został odwołany z funkcji prezydenta przez radę miejską.
W latach 1997–2001 z ramienia Akcji Wyborczej Solidarność pełnił mandat posła na Sejm III kadencji. Był wiceprzewodniczącym Komisji Samorządu Terytorialnego i Polityki Regionalnej. W 2001 nie został ponownie wybrany. Należał do Ruchu Społecznego, po jego rozpadzie założył lokalne ugrupowanie.
W wyniku pierwszych w historii Polski wyborów bezpośrednich w 2002 po raz drugi objął urząd prezydenta Częstochowy, rozpoczynając kadencję 19 listopada tegoż roku. W następnych wyborach w 2006 skutecznie ubiegał się o reelekcję, uzyskując 60,77% głosów i pokonując w drugiej turze Halinę Rozpondek. W referendum przeprowadzonym 15 listopada 2009 spośród 41 892 głosujących 39 284 osób opowiedziało się za jego odwołaniem z urzędu. Frekwencja wyniosła 21,32%, co oznaczało ważność referendum. Zakończył urzędowanie 18 listopada 2009.
Od lutego 2010 był doradcą prezydenta Lecha Kaczyńskiego. W tym samym roku bez powodzenia kandydował na prezydenta Częstochowy, uzyskał wówczas mandat radnego rady miejskiej. W lutym 2011 został przyjęty do departamentu administracji publicznej w NIK. W marcu 2011 zrezygnował z kierowania Wspólnotą Samorządową (jego następcą został Konrad Głębocki), a w maju złożył rezygnację z funkcji radnego, motywując to wchodzącym w życie prawem zakazującym łączenia funkcji radnego z pracą w NIK.

</doc>
<doc id="329394" url="https://pl.wikipedia.org/wiki?curid=329394" title="Janusz Maria Brzeski">
Janusz Maria Brzeski

Janusz Maria Brzeski (ur. 17 lutego 1907 w Warszawie, zm. 1 października 1957 w Krakowie) – polski artysta, fotograf, grafik i ilustrator oraz filmowiec związany z kinem awangardowym.
Życiorys.
Urodzony w 1907 roku w Warszawie. Studiował w Szkole Sztuk Zdobniczych w Poznaniu pod kierunkiem profesora Jana Jerzego Woronieckiego. Po uzyskaniu stypendium w 1925 roku wyjechał do Włoch i Francji. W latach 1929-1930 przebywał w Paryżu, gdzie pracował i zajmował się różnymi rodzajami twórczości artystycznej.
Po dwóch latach powrócił do kraju i zamieszkał w Krakowie. Zajmował się grafiką, ilustracją i fotografią, współpracował z kilkoma czasopismami (m.in.) „Światowidem” i „Asem”. W okresie międzywojennym był współzałożycielem Studia Polskiej Awangardy Filmowej (SPAF) i kręcił filmy awangardowe i eksperymentalne ("Przekroje" - 1931, "Beton" - 1933).
Po II wojnie światowej rozpoczął współpracę z „Przekrojem” (był głównym grafikiem pisma). Następnie współpracował też z wydawnictwami krakowskimi i innymi czasopismami (np. „Panoramą Śląska”), dla których projektował i wykonywał oprawę graficzną.
Pochowany na Cmentarzu Rakowickim w Krakowie.

</doc>
<doc id="329395" url="https://pl.wikipedia.org/wiki?curid=329395" title="Kubilaj">
Kubilaj



</doc>
<doc id="329397" url="https://pl.wikipedia.org/wiki?curid=329397" title="Janusz M. Brzeski">
Janusz M. Brzeski



</doc>
<doc id="329398" url="https://pl.wikipedia.org/wiki?curid=329398" title="Dęba">
Dęba



</doc>
<doc id="329404" url="https://pl.wikipedia.org/wiki?curid=329404" title="Boudewijn Zenden">
Boudewijn Zenden

Boudewijn Zenden (wym. ; ur. 15 sierpnia 1976 w Maastricht) – holenderski piłkarz, grający na pozycji pomocnika.
Zenden piłkarską karierę zaczynał w rodzinnej miejscowości Maastricht, w małej szkółce o nazwie Leonidas. Profesjonalną karierę Zenden zaczynał jednak w klubie PSV Eindhoven. Ten lewy pomocnik zadebiutował w Eredivisie 28 sierpnia 1994 roku w meczu, który PSV Eindhoven wygrało z Vitesse Arnhem 4-2, a Zenden wszedł wówczas na boisko w 84 minucie. Już w pierwszym sezonie gry wówczas 18-letni Zenden grał dużo w pierwszym składzie i zaliczył 27 występów i zdobył 5 bramek, co jak na tak młodego zawodnika było sukcesem. W kolejnych latach Zenden był podporą PSV Eindhoven i uważano, że ma wielki talent. Nie wyobrażano sobie lewego skrzydła bez niego. Podczas całego pobytu w Eindhoven (1994-1998) Zenden rozegrał w lidze 112 meczów i zdobył 32 bramki. Do sukcesów należy zdobycie mistrzostwa Holandii w 1997 roku oraz Pucharu Holandii w 1996 roku. W 1998 roku zainteresowała się nim wielka FC Barcelona i za 12 milionów euro Zenden przeszedł na Półwysep Iberyjski. Jednak w Barcelonie nie pokazał w pełni swojego talentu i nie grał zbyt dobrze. Trener Louis van Gaal na lewym skrzydle wolał Marca Overmarsa. W Hiszpanii jedynym sukcesem było zdobycie mistrzostwa Hiszpanii w 1999 roku. Potem szło mu coraz to gorzej. Ogółem przez 3 sezony (grał w Barcelonie do lata 2001) w Primera División rozegrał tylko 64 mecze i zdobył tylko 2 bramki.
Słaba gra w Hiszpanii spowodowała, że w 2001 roku bez żalu sprzedano Zendena za 8 milionów euro do Chelsea. Jednak w Londynie również nie radził sobie. W 2 sezonach ugrał 42 mecze i strzelił 4 bramki, za to w nowym sezonie 2003-2004 nie widziano dla niego miejsca w pierwszym zespole i po Zendena zgłosił się Middlesbrough F.C. Zenden, który odszedł do tego zespołu za darmo, sezon zaliczył całkiem udany – 31 meczów, 4 gole. Dodatkowo w marcu 2004 Zenden zdobył zwycięską bramkę w finale Pucharze Ligi Angielskiej przeciwko Boltonowi i dzięki temu Middlesbrough F.C. zdobyło pierwsze trofeum w historii. W następnym sezonie Zenden doznał ciężkiej kontuzji, która umożliwiła mu zagranie tylko 4 meczów, a w lipcu 2005 podpisał kontrakt z , do którego odszedł bez sumy odstępnego. Z nowym klubem zdołał już wygrać Superpuchar Europy, kiedy to Liverpool wygrał z CSKA Moskwa.
24 maja 2007 manager Liverpoolu Rafael Benítez ogłosił, że klub nie przedłuży kontraktu z Zendenem. 6 lipca 2007 Zenden podpisał dwuletni kontrakt z Olympique Marsylia. W czasie dwóch sezonów gry w tym zespole wystąpił w ponad 50 ligowych spotkaniach i zdobył sześć bramek. W październiku 2009 roku jako wolny zawodnik podpisał roczny kontrakt z Sunderlandem.
W reprezentacji Holandii Zenden zadebiutował 30 kwietnia 1997 roku w wygranym 6-0 meczu z reprezentacją San Marino. Grał już na tak wielkich imprezach jak: MŚ w 1998 oraz Euro 2000 i Euro 2004. Na tej pierwszej imprezie zajął 4. miejsce, a jego gol był golem honorowym w spotkaniu o 3. miejsce z Chorwacją. Jego dorobek reprezentacyjny zakończył się na 54 meczach i 7 bramkach.

</doc>
<doc id="329405" url="https://pl.wikipedia.org/wiki?curid=329405" title="Koszyce (ujednoznacznienie)">
Koszyce (ujednoznacznienie)

Zobacz też: Koszyce Małe, Koszyce Wielkie

</doc>
<doc id="329408" url="https://pl.wikipedia.org/wiki?curid=329408" title="Grzegorz Pater">
Grzegorz Pater

Grzegorz Pater (ur. 5 maja 1974 w Krakowie) – polski piłkarz grający na pozycji prawego pomocnika.
Życiorys.
Wychowanek Wisły Kraków, w której grał nieprzerwanie do 2003 roku. Kolejne kluby w których grał to: Górnik Polkowice (2004), Podbeskidzie Bielsko-Biała (2004–2008), a następnie kluby z niższych lig: Skawinka Skawina (2008–2009), Podgórze Kraków (2010–2015, 2016–2017, 2019–2021) i Orzeł Ryczów (2015–2016 i 2017–2019) oraz Wawel Kraków (od 2021).
W polskiej Ekstraklasie rozegrał 205 spotkań strzelając 31 goli. W reprezentacji Polski zagrał jeden raz, 15 sierpnia 2001 roku w spotkaniu z reprezentacją Islandii.
8 sierpnia 2001 roku w spotkaniu Wisły Kraków z FC Barcelona, które odbyło się w ramach III rundy eliminacyjnej Ligi Mistrzów, strzelił dwie bramki. Cztery razy zdobył mistrzostwo Polski z Wisłą Kraków, w sezonach 1998–1999, 2000–2001, 2002–2003 oraz 2003–2004.
Jego brat Marcin (1975–2021) również był piłkarzem.

</doc>
<doc id="329413" url="https://pl.wikipedia.org/wiki?curid=329413" title="Jarosław">
Jarosław



</doc>
<doc id="329415" url="https://pl.wikipedia.org/wiki?curid=329415" title="Klaas-Jan Huntelaar">
Klaas-Jan Huntelaar

Klaas-Jan Huntelaar (ur. 12 sierpnia 1983 w Drempt) – holenderski piłkarz, który występował na pozycji napastnika. W latach 2006–2015 reprezentant Holandii.
Kariera piłkarska.
Huntelaar jest wychowankiem małego klubu z rodzinnej miejscowości, VV H en K Drempt. Następne kroki – już w dorosłej piłce – stawiał w zespole PSV Eindhoven. Tamże zadebiutował w Eredivisie 23 listopada 2002 roku w zwycięskim 3-0 meczu z RBC Roosendaal. I był to dotąd jedyny występ w zespole PSV. Nie poznano się na jego talencie i wypożyczono najpierw do De Graafschap, a potem do drugoligowego AGOVV Apeldoorn, gdzie został królem strzelców ligi strzelając 26 goli. Jednak to też nie przekonało szefów PSV i oddali go do SC Heerenveen. W SC Heerenveen Huntelaar stał się wielką gwiazdą. W pierwszym sezonie (2004/05) zdobył 17 goli i był jednym z czołowych strzelców ligi. W kolejnym (2005/2006) również pokazał na co go stać, a świetna runda jesienna spowodowała, iż w czasie zimowego okna transferowego trafił do Ajaksu Amsterdam, który zapłacił za niego aż 9 milionów euro (). Gra w barwach Ajaksu to kontynuacja znakomitej passy strzeleckiej zwieńczonej 33 bramkami i tytułem króla strzelców (daje mu 10. miejsce w historii strzelców Eredivisie w jednym sezonie), jednocześnie pomógł Ajaksowi awansować do eliminacji kolejnej edycji Ligi Mistrzów. Wywalczył też wicemistrzostwo oraz Puchar Holandii.
Kolejnym etapem w karierze tego utalentowanego napastnika powinien był być występ w pierwszej reprezentacji Holandii, ale selekcjoner Marco van Basten długo nie dawał mu szansy i mimo krytyki mediów i kibiców nie zabrał go na Mistrzostwa Świata w Niemczech, pomimo rozegrania świetnego sezonu. Za to z reprezentacją młodzieżową zdobył mistrzostwo Europy w turnieju rozegranym w Portugalii. Huntelaar został królem strzelców w tym turnieju, zdobywając 4 bramki. W pierwszej reprezentacji zadebiutował 16 sierpnia 2006 w wygranym 4–0 spotkaniu z Irlandią i w debiucie uzyskał 2 gole. Od tego czasu wywalczył sobie pewne miejsce w pierwszej jedenastce „Pomarańczowych”.
2 grudnia 2008 roku potwierdzony został jego transfer do Realu Madryt. Kwota, jaką dostał AFC Ajax to 20 mln Euro. Huntelaar podpisał kontrakt obowiązujący do 2013 roku. Oficjalna prezentacja na Estadio Santiago Bernabéu miała miejsce 4 grudnia 2008 roku Zawodnik otrzymał koszulkę z numerem 19. 29 grudnia 2008 roku na Amsterdam ArenA został oficjalnie pożegnany przez piłkarzy, działaczy, kibiców i trenera Ajaxu Amsterdam. 4 stycznia 2009 roku w meczu z Vilarrealem zadebiutował w barwach Realu Madryt. Pierwszą bramkę zdobył natomiast 15 lutego w wygranym 4-0 meczu ze Sporting Gijón.
W sierpniu 2009 roku Huntelaar podpisał 4-letni kontrakt z włoskim zespołem A.C. Milan, działacze którego zapłacili za transfer 15 milionów euro. 29 listopada Holender zdobył obie bramki w zwycięskim 2-0 meczu ligowym z Catanią Calcio. W 83' minucie zmienił Mathieu Flaminiego, a w 90+3' i 90+5' pokonał bramkarza rywali zdobywając tym samym swoje pierwsze bramki dla Milanu.
31 sierpnia 2010 został potwierdzony jego transfer z Milanu do FC Schalke 04. Niemiecki klub zapłacił za niego 14 milionów euro.
W sezonie 2011/2012 został królem strzelców niemieckiej Bundesligi z dorobkiem 29 goli.
W 2017 po upływie kontraktu przeniósł się do Ajaxu Amsterdam, z którym dwukrotnie zdobył mistrzostwo Holandii.
20 stycznia 2021 roku powrócił do FC Schalke 04, z którym nie udało mu się utrzymać w Bundeslidze. 16 września tegoż roku ogłosił zakończenie kariery.

</doc>
<doc id="329419" url="https://pl.wikipedia.org/wiki?curid=329419" title="Łukawiec (powiat lubaczowski)">
Łukawiec (powiat lubaczowski)

Łukawiec – wieś w Polsce, położona w województwie podkarpackim, w powiecie lubaczowskim, w gminie Wielkie Oczy, na Płaskowyżu Tarnogrodzkim.
Wieś prawa wołoskiego, położona była w drugiej połowie XV wieku w województwie bełskim. Na przełomie XVI i XVII wieku "Łukawice" położone były w województwie bełskim. Wieś klucza łukawieckiego biskupów przemyskich.
W latach 1954-1968 wieś należała i była siedzibą władz gromady Łukawiec, po jej zniesieniu w gromadzie Dąbków. W latach 1975–1998 miejscowość należała administracyjnie do województwa przemyskiego.
Łukawiec istnieje od połowy XVI w.
Położenie.
Łukawiec położony jest w południowo-wschodniej Polsce. Powierzchnia administracyjna Łukawca, wraz z kilkoma przysiółkami, wynosi 35,80 km². Łukawiec jest największą miejscowością w gminie. Miejscowość cechuje zwarta zabudowa o charakterze łańcuchowym.
Historia.
w dniach 20-22 kwietnia 1944 roku zgrupowanie polskich i radzieckich partyzantów walczących pod dowództwem Mikołaja Kunickiego ps. "Mucha" i płk. Prokopiuka stoczyło tu walkę z hitlerowcami. Podczas przerywania okrążenia zginęło wielu partyzantów. Pomnik ku ich czci odsłonięto w 1967 roku.
W 1944 roku poległo tu w "walkach o utrwalanie władzy ludowej" zginęło tu trzech żołnierzy Wojska Polskiego. Pochowano ich na miejscowym starym cmentarzu. Na cmentarzu komunalnym pochowany jest Stanisław Starzewski, kapral MO, który poległ w 1945 roku.
Związani z Łukawcem.
Z Łukawcem związana jest postać Bolesława Müllera – założyciela i kierownika tutejszej szkoły, który w sierpniu 1939 roku został zmobilizowany jako oficer rezerwy pułku podhalańskiego i walczył w Kampanii Wrześniowej. Następnie został aresztowany i trafił do obozu jenieckiego w Starobielsku gdzie podzielił los polskich oficerów zamordowanych na Wschodzie. Ostatnia wiadomość od niego pochodziła z 1940 roku. Zginął w Charkowie. Na budynku szkoły w Łukawcu mieści się tablica upamiętniająca jego zasługi.
Z Łukawca pochodzi arcybiskup Mieczysław Mokrzycki osobisty sekretarz Jana Pawła II.
Zespół Szkół Publicznych w Łukawcu.
Szkoła Podstawowa im. Bohaterów Września 1939 r..
W 1969 roku tutejszej szkole podstawowej nadano imię „Bohaterów września 1939 roku”. Na pamiątkowej tablicy czytamy:
Gimnazjum nr 2 im. Jana Pawła II.
W październiku 2000 roku gimnazjum nadano imię Jana Pawła II i sztandar, poświęcony przez bp. Mariusza Leszczyńskiego. W izbie patrona znajduje się wciąż wiele pamiątek po papieżu Polaku, jak piuska, czy pióro. Na ścianie na korytarzu wisi obraz świętego z napisanym przez papieża błogosławieństwem i inne przypominające o patronie rzeczy.
Zabytki.
Łukawiec leży na Szlaku Architektury Drewnianej (trasa VI).
Religia.
Większość mieszkańców stanowią katolicy. Parafia Łukawiec została wydzielona z parafii lubaczowskiej 1 lipca 1754 r.
Sanktuarium Matki Boskiej Łukawieckiej.
Kościół pw. NMP Królowej Polski, będący jednocześnie sanktuarium Matki Bożej Łukawieckiej został wybudowany w latach 1980–1989. Jest kościołem parafialnym Parafii Objawienia Pańskiego w Łukawcu. W kościele znajduje się cudowny obraz Matki Bożej Łukawieckiej (dawniej Tartakowskiej), a przy nim wota. W wotach znajduje się także złoty różaniec Jana Pawła II, który został tam umieszczony w 2013 roku. Dzięki staraniom Mieczysława Mokrzyckiego, w 2013 roku przy sanktuarium powstała kaplica Jana Pawła II.
Przegląd Pieśni Maryjnej.
Coroczny festiwal, organizowany zazwyczaj na początku maja. Rokrocznie odbywa się pod hasłem: "Z pieśnią na ustach do serca Matki". Rozpoczyna się mszą świętą w kościele parafialnym, i kończy apelem jasnogórskim. Przegląd nie ma charakteru konkursowego. Początkowo organizowany na placu szkolnym, od 2015 roku przegląd odbywa się w kościele. W 2020 roku nie został zorganizowany ze względu na epidemię koronawirusa.

</doc>
<doc id="329424" url="https://pl.wikipedia.org/wiki?curid=329424" title="Charley Eugene Johns">
Charley Eugene Johns

Charley Eugene Johns (ur. 27 lutego 1905 w Starke, zm. 23 stycznia 1990) – amerykański polityk ze stanu Floryda. Johns, demokrata, pełnił urząd gubernatora w latach 1953–1955, ale jest znany głównie ze swoich działań z lat 60., kiedy to szefował organowi zwanemu "Johns Committee".
Stanowy senator.
Urodzony w Starke Johns pracował m.in. jako konduktor ma kolei, zanim nie wybrano go w roku 1947 stanowym senatorem. W kwietniu roku 1953 został jego przewodniczącym. W senacie zasiadał do roku 1966. Był jednym z tych demokratów, którzy zaciekle sprzeciwiali się integracji rasowej i zakończeniu segregacji.
Tymczasowy gubernator.
Po nagłej śmierci gubernatora Dana McCarty’ego został, z urzędu, tymczasowym gubernatorem do czasu nowych wyborów. Ubiegał się wtedy o pełną kadencję, ale przegrał w prawyborach z T. LeRoyem Collinsem.
„Komitet Johnsa”.
We wczesnych latach 60. złożona ze stanowych legislatorów komisja, której przewodniczył Johns, prowadziła inwigilację i zwalczała aktywistów ruchu praw obywatelskich, osób podejrzewanych o lewicowe poglądy, orientację homoseksualną, w szczególności studentów i wykładowców akademickich. Ponad 100 z nich zostało objętych działalnością komitetu. Jeden ze zwalczanych profesorów usiłował popełnić samobójstwo.

</doc>
<doc id="329425" url="https://pl.wikipedia.org/wiki?curid=329425" title="Josef Masopust">
Josef Masopust

Josef Masopust (ur. 9 lutego 1931 w Střimicach (ob. Most), zm. 29 czerwca 2015 w Pradze) – czechosłowacki piłkarz występujący na pozycji ofensywnego pomocnika lub obrońcy oraz trener piłkarski. Najlepszy piłkarz Europy w roku 1962 (w ankiecie "France Football") oraz najlepszy gracz 50-lecia w Czechach wybrany przez Czeską Federację Piłkarską w 2004 roku.
Kariera.
W reprezentacji Czechosłowacji rozegrał 63 mecze i zdobył 10 goli. Wystąpił na mistrzostwach świata 1958 i 1962. Największym jego sukcesem było dojście do finału mistrzostw świata 1962 w Chile, w którym Czechosłowacja przegrała z Brazylią. Swoją piłkarską karierę klubową Masopust rozpoczął w 1945 roku w Baníku Most, w latach 1950–52 grał w klubie Vodotechna Teplice. Po największe sukcesy sięgnął grając w latach 1952–68 w Dukli Praga. Karierę zakończył jako grający trener w belgijskim K.V.V. Crossing Elewijt (lata 1968-70).
Josef Masopust w biografii Pelégo wspomniany został z powodu zachowania zgodnego z duchem sportu. Na mundialu 1962 podczas meczu Czechosłowacja-Brazylia w fazie grupowej wraz z Jánem Popluhárem i Janem Lálą stanowił tercet obrońców. Do jego zadań należało m.in. powstrzymywanie akcji ofensywnych w wykonaniu Pelégo. Czechosłowaccy obrońcy zwracali szczególną uwagę na fakt, iż Brazylijczyk grał z ciężką kontuzją, starając się go nie faulować. Przepisy FIFA nie pozwalały wówczas na dokonywanie zmian w trakcie meczów, więc uraz Pelégo znacznie osłabiłby drużynę "Canarinhos".
Został zaliczony przez Pelégo do tzw. FIFA 100.
W 2006 został odznaczony Medalem Za zasługi I stopnia. Zmarł 29 czerwca 2015 po długiej chorobie.

</doc>
<doc id="329426" url="https://pl.wikipedia.org/wiki?curid=329426" title="Charley Johns">
Charley Johns



</doc>
<doc id="329428" url="https://pl.wikipedia.org/wiki?curid=329428" title="Grabarka (góra)">
Grabarka (góra)

Grabarka – góra położona obok wsi o tej samej nazwie w województwie podlaskim, powiecie siemiatyckim, w gminie Nurzec-Stacja. Jest najważniejszym miejscem kultu religijnego wyznawców prawosławia w Polsce.
Na Grabarce znajduje się utworzony w 1947 monaster żeński Świętych Marty i Marii, a także 3 klasztorne cerkwie (Przemienienia Pańskiego, Ikony Matki Bożej „Wszystkich Strapionych Radość” i refektarzowa – Zaśnięcia Przenajświętszej Bogurodzicy). Główna cerkiew klasztorna (Przemienienia Pańskiego) jest jednocześnie świątynią parafialną. Monaster, cerkwie oraz dwa Domy Pielgrzyma (drewniany i murowany) tworzą osadę Grabarka-Klasztor. Na terenie osady znajduje się również prawosławny cmentarz.
Historia.
Początki kultu na Grabarce.
Antoni Mironowicz początki sanktuarium wiąże z kultem cudownej ikony Chrystusa Zbawiciela, której oddawano szczególną cześć już w XIII wieku w cerkwi w pobliskim Mielniku. Według miejscowej tradycji w czasie najazdów tatarskich opiekujący się ikoną mnisi mieli ukrywać się wraz ze świętym obrazem w okolicznych lasach, a w końcu trafić na Górę Grabarkę. Ci sami mnisi mieli zapoczątkować nowy okres kultu cudownej ikony, który wyraził się w nadaniu szczególnej rangi przypadającym na 19 sierpnia uroczystościom związanym ze świętem Przemienienia Pańskiego. Odnotowano, że już w XIV wieku na terenach przylegających do Puszczy Mielnickiej przywiązywano do tego święta szczególną wagę. Święto Przemienienia Pańskiego powszechnie zwane jest przez ludność prawosławną na Białostocczyźnie świętem "Spasa", co uważane jest za pochodną istniejącego w okolicach Grabarki (bądź na samej Grabarce) wcześniejszego kultu ikony "Spasa" (Zbawiciela).
Inne zdanie na temat początków Grabarki ma historyk Józef Maroszek, według którego pierwszy ośrodek kultowy na Grabarce miał powstać na początku XVIII wieku jako sanktuarium greckokatolickie. Jego zdaniem informacje na temat istnienia świątyni sięgającej korzeniami średniowiecza, można uznać w świetle dokumentów za mające więcej wspólnego z legendami niż z prawdą historyczną. Według zachowanych relacji w lipcu 1710 w pobliskich Siemiatyczach wybuchła epidemia cholery. Spowodowała panikę wśród mieszkańców miasta, którzy zaczęli masowo je opuszczać, kryjąc się w okolicznych lasach, do czasu ustania epidemii w zimie. Z tym wydarzeniem należy wiązać fakt powstania w Grabarce kaplicy i ośrodka kultowego, którego inicjatorem był unicki metropolita kijowski i opat supraski Leon Kiszka. Poświadcza to dokument z 1 lipca 1717, w którym biskup zgodził się na odprawianie nabożeństw w kaplicy na Świętej Górze. Dokumenty wizytacji duszpasterskiej z 1726 wspominają o istnieniu na Grabarce „nowej kaplicy” pw. Przemienienia Pańskiego. Kaplica została opisana jako obiekt kryty dachem tarcicowym, z dwoma oknami. Kult Przemienienia Pańskiego rozwinął znacznie. 26 czerwca 1763 biskup Felicjan Filip Wołodkowicz, a 20 maja 1789, w związku ze staraniami biskupa włodzimierskiego i brzeskiego Symeona Młockiego, papież Pius VI nadał 15-letni odpust dla pielgrzymów odwiedzających Grabarkę. Przed 1798 rokiem na miejscu dotychczasowej kaplicy powstała nowa. Według opisu unickiego ks. Antoniego Duchnowskiego była większa od poprzedniej, posiadała ołtarz główny z obrazem Trójcy Świętej i Przemienienia Pańskiego, cyborium na komunikanty i hostię, dwa boczne ołtarze, 7 okien, wyodrębniony chór, prezbiterium i kruchtę. Wzmiankowano też, że kaplica posiadała przywileje odpustów ze Stolicy Apostolskiej, co oznacza, że już wtedy Grabarka była ważnym ośrodkiem pielgrzymkowym, zaś wodę z przepływającego przez nią strumienia uważano za cudowną.
Grabarka w XIX i na początku XX wieku.
Rozbiory Rzeczypospolitej umiejscowiły region Siemiatycz początkowo w zaborze pruskim, a następnie na mocy pokoju w Tylży tereny te zostały przyłączone w 1807 do Rosji. W 1839 został wydany dekret cara Mikołaja I likwidujący Kościół unicki w Cesarstwie Rosyjskim. Jeszcze przez pierwszych kilka lat po tym wydarzeniu cerkiew służyła do odprawiania nabożeństw dla ludności unickiej, mimo że była ona już obsługiwana przez duchownych prawosławnych. Mogło to być powodem sporów pomiędzy wyznaniami i wpłynąć negatywnie na stan świątyni. W 1866 Kwiercetus opisał fatalny stan leśnej kaplicy, w której nie było wtedy dachu i podłogi. Pomimo tego nadal 6 sierpnia przybywali licznie pątnicy. W 1884 ksiądz Józef Gereminowicz rozpoczął, trwający 11 lat, remont kaplicy na Grabarce. W cerkwi wzniesiono nowe ściany, sufit, podłogę, fundamenty, dach oraz ikonostas, przy jednoczesnym poszerzeniu wnętrza świątyni.
Po I wojnie światowej cerkiew na Grabarce utrzymywana była w dobrym stanie, a ponieważ obok niej znajdował się cmentarz i odprawiano w niej nabożeństwa pogrzebowe, nie została zamknięta w czasie akcji rewindykacji dawnych świątyń katolickich. Przez cały okres międzywojenny w cerkwi odprawiano także, kilka razy w roku, nabożeństwa dla licznie przybywających wiernych. Cerkiew na Grabarce nie ucierpiała również w czasie II wojny światowej.
Grabarka we współczesnych granicach Polski.
Wraz ze zmianami granic w 1945 zmienił się również stan posiadania Polskiego Autokefalicznego Kościoła Prawosławnego – na powojennym obszarze Polski nie było ani jednego żeńskiego klasztoru prawosławnego, który mógł stać się miejscem zamieszkania dla kilku prawosławnych zakonnic, którym udało się przetrwać w kraju czas wojny. W 1947 prawosławny biskup białostocki Tymoteusz zaproponował umiejscowienie nowego monasteru na Świętej Górze w pobliżu wsi Grabarka. 25 listopada 1947 monaster oficjalnie erygowano.
Pierwszą przełożoną zgromadzenia została schimniszka Maria (Komstadius), wraz z którą pod koniec 1947 na Grabarkę przybyły jeszcze dwie siostry. W 1948 posługę pełniło już 8 zakonnic, a w sierpniu tego samego roku zgromadzenie obchodziło po raz pierwszy święto Przemienienia Pańskiego. Pierwszym latom istnienia klasztoru towarzyszyły duże trudności finansowe, a byt sióstr utrudniał zwłaszcza brak pomieszczeń mieszkalnych. Na Górze Grabarce znajdowała się wówczas jedynie drewniana cerkiew Przemienienia Pańskiego oraz mała stróżówka, nie nadająca się do zamieszkania. Początkowo zakonnice nocowały więc w dzwonnicy starej cerkwi.
W 1948 do życia powołano przymonasterską parafię prawosławną, w skład której weszły wsie Grabarka, Szumiłówka, Oksiutycze, Pawłowicze, Homoty, Szerszenie i Hałasówka. W 1950 do parafii należało 560 wiernych.
W 1956 zakończono prace przy budowie zimowej cerkwi pod wezwaniem Ikony Matki Bożej „Wszystkich Strapionych Radość” z przylegającym do niej od zachodu dwukondygnacyjnym budynkiem mieszkalnym. Cerkiew ta położona jest w odległości około stu metrów na południe od głównej świątyni monasterskiej.
W latach 1961–1963, kiedy przełożoną klasztoru była ihumenia Barbara (Grosser), w głównej cerkwi monasterskiej pod wezwaniem Przemienienia Pańskiego przeprowadzono prace restauracyjno-ikonograficzne. Wnętrze kaplicy otrzymało nowy – nawiązujący do tradycyjnego – wystrój autorstwa Adama Stalony-Dobrzańskiego i Jerzego Nowosielskiego, profesorów krakowskiej Akademii Sztuk Pięknych. W 1967 w monasterze przebywało 20 mniszek, najwięcej w historii klasztoru.
W latach 1977–1981 został wybudowany nowy, murowany dom zakonny, z obszerną cerkwią refektarzową pod wezwaniem Zaśnięcia Matki Bożej. Cerkiew refektarzowa została konsekrowana 3 lipca 1981 przez ówczesnego biskupa lubelskiego (późniejszego arcybiskupa łódzkiego i poznańskiego) Szymona (Romańczuka).
W latach 80. nastąpiło odrodzenie tradycji masowego pielgrzymowania prawosławnych na sierpniowe uroczystości z okazji święta Przemienienia Pańskiego. W 1986 wyruszyła pierwsza, kontynuowana do dzisiaj, piesza pielgrzymka z Białegostoku. Oprócz tego prawosławni pielgrzymują na sierpniowe uroczystości między innymi z Sokółki, Czarnej Białostockiej, Hajnówki, Bielska Podlaskiego, Drohiczyna, Mielnika, Siemiatycz, Grodziska, Jabłecznej i Warszawy. Znaczenie Świętej Góry Grabarki jako ośrodka pielgrzymkowego wzrosło w latach 80. na tyle, że pod koniec dekady w obchodach święta Przemienienia Pańskiego uczestniczyło kilkadziesiąt tysięcy osób. W 1980 r. odbyło się pierwsze doroczne majowe zgromadzenie prawosławnej młodzieży, które dało początek Bractwu Młodzieży Prawosławnej.
Po śmierci matki Barbary przełożoną została w 1986 ihumenia Ludmiła (Polakowska). W nocy z 12 na 13 lipca 1990 została podpalona główna cerkiew monasterska pod wezwaniem Przemienienia Pańskiego. Ogień strawił doszczętnie całą świątynię. Ocalał jedynie ewangeliarz oraz dwie ikony – św. Mikołaja i Zbawiciela. Po pożarze natychmiast przystąpiono do odbudowy świątyni w poprzednim kształcie. Konsekracji odbudowanej cerkwi dokonał 17 maja 1998 metropolita Sawa. Ściany i sufit nowej cerkwi pokrył polichromią Jarosław Wiszenko. Nawiązywała ona do wzorów znanych ze zniszczonej świątyni. Ikony w ikonostasie i na ścianach cerkwi wykonali Michał i Barbara Pieczonkowie. Narożniki ścian, obramowania okien i drzwi pokryte zostały płaskorzeźbami przedstawiającymi różnorodne wizerunki krzyża (autor Wiaczesław Szum).
Od 1995 przełożoną klasztoru jest siostra (w 1998 podniesiona do godności ihumeni) Hermiona (Szczur).
W 2000, w czasie święta Przemienienia Pańskiego, na Grabarce odbywały się centralne prawosławne obchody jubileuszu dwóch tysięcy lat chrześcijaństwa. Monaster został wówczas obdarowany wykonaną na Górze Atos kopią Iwierskiej Ikony Bogurodzicy, która została umieszczona w głównej świątyni monasterskiej w specjalnym kiocie jako jedna z głównych świętości klasztoru.
Oprócz tego Grabarka jest stałym punktem wizyt zwierzchników poszczególnych kanonicznych Cerkwi prawosławnych. Miejsce odwiedzili w szczególności patriarcha Konstantynopola Bartłomiej I (październik 1998), patriarcha Teoktyst (listopad 2000), patriarcha Piotr VII (sierpień 2001), patriarcha Pavle (październik 2001), biskup Anastasios (maj 2003), arcybiskup Chrystodulos (sierpień 2003), arcybiskup Leo (październik 2006). W dniach 18–19 sierpnia w uroczystościach święta Przemienienia Pańskiego brali udział zwierzchnicy Cerkwi: w 2012 – zwierzchnik Rosyjskiego Kościoła Prawosławnego patriarcha moskiewski i całej Rusi Cyryl I, w 2016 – patriarcha Antiochii Jan X, natomiast w 2018 r. – zwierzchnik Kościoła Prawosławnego w Ameryce metropolita całej Ameryki i Kanady Tichon oraz patriarcha aleksandryjski Teodor II.
W pierwszych latach XXI w. na terenie kompleksu monasterskiego wzniesiono obszerny, murowany dom pielgrzyma, zbudowano ogrodzenie wokół Świętej Góry, wykonano nową kopułę nad studzienką i położono asfalt na drodze do monasterskiej bramy. W latach 2010–2016 przeprowadzono gruntowną renowację pomocniczej cerkwi Ikony Matki Bożej „Wszystkich Strapionych Radość” (odremontowano schody, stolarkę, dzwonnicę, podłogę, ściany wewnętrzne i chór); wykonanie tych prac było możliwe dzięki pozyskanym zagranicznym środkom finansowym w ramach projektu „Wschodniosłowiańskie dziedzictwo kulturowe – konserwacja, renowacja, digitalizacja zabytkowych cerkwi”. Po zakończeniu remontu, cerkiew została 21 maja 2017 uroczyście poświęcona przez metropolitę Sawę, w asyście hierarchów i licznego duchowieństwa z Polski i Ukrainy.
W 2013 Monaster Świętych Marty i Marii został laureatem konkursu „Podlaska Marka Roku”.
Święta Góra Grabarka była odwiedzana (w uroczystość Przemienienia Pańskiego) przez urzędujących prezydentów Polski – Bronisława Komorowskiego (2011, 2014) oraz Andrzeja Dudę (2015).
W 2022 r. w monasterze przebywało 15 sióstr, w tym 9 mniszek.
Legenda.
Według legendy nieznany z nazwiska mieszkaniec Siemiatycz dostąpił podczas epidemii cholery objawienia, w czasie którego usłyszał, że jedyną drogą ratunku jest udanie się na górę Grabarkę z krzyżem. Opowiedział swój sen parochowi parafii unickiej, ks. Pawłowi Smoleńskiemu, który uznał ten sen za objawienie Boże i zaprowadził ludność miasta na wzgórze, spod którego wypływał strumień. Uciekinierzy, którzy napili się wody ze strumienia, ocaleli. Legenda mówi, że po tym wydarzeniu nikt więcej nie zmarł w wyniku choroby. W tym samym roku ludzie ocaleni z zarazy wznieśli na górze drewnianą kaplicę jako podziękowanie za życie.
Krzyże wotywne.
Wokół cerkwi Przemienienia Pańskiego (z trzech stron – północnej, wschodniej i południowej) wśród wysokich sosen usytuowanych jest wiele krzyży, przynoszonych co roku przez pielgrzymów zmierzających na obchody święta Przemienienia Pańskiego. Poświęcone przez duchownych i następnie wkopane w ziemie krzyże z każdym rokiem coraz gęstszym półkolem zamykają przestrzeń wokół świątyni. Na ogół wokół cerkwi znajdują się drewniane krzyże prawosławne pochodzące z drugiej połowy XIX oraz z XX wieku (wśród nich występują również specyficzne formy krzyża staroobrzędowców). Oprócz drewnianych krzyży prawosławnych na Grabarce umieszczano również krzyże kamienne (z początku XX wieku), betonowe, postumenty betonowe z krzyżem żeliwnym (lata 40. XX wieku). Niektóre z nich mają wyryte w kamieniu płaskorzeźby lub są całe żeliwne (początek XX wieku). Wiele krzyży przewiązanych jest kolorowymi wstążkami bądź obrzędowymi ręcznikami, a niekiedy plecionymi wiankami.
Święta parafialne.
Do obchodzonych na Świętej Górze Grabarce świąt parafialnych należą:

</doc>
<doc id="329430" url="https://pl.wikipedia.org/wiki?curid=329430" title="Michael Reiziger">
Michael Reiziger

Michael Reiziger (wym. ; ur. 3 maja 1973 w Amstelveen) – holenderski trener i piłkarz, grający na pozycji obrońcy.
Reiziger to wychowanek małego klubu z rodzinnej miejscowości Amstelveen, Sint Martinus. Jednak potem Reiziger był już członkiem słynnej piłkarskiej szkółki Ajaksu Amsterdam. Początki w pierwszej drużynie nie były zbyt udane. Wprawdzie 21 kwietnia 1991 roku zadebiutował w Eredivisie w wygranym 4-0 meczu z Sc Heerenveen, jednak w każdym z pierwszych 3 sezonów zaliczał raptem kilkuminutowe epizody. W związku z tym był wypożyczany – najpierw do FC Volendam, a następnie do FC Groningen. W tym drugim zespole grał w sezonie 1993-1994 i zaliczył udany sezon strzelając 6 goli w 34 meczach. Dobra postawa spowodowała, że wrócił do Ajaksu Amsterdam od razu do pierwszej jedenastki i to w wielkim stylu. AFC Ajax zdobył Puchar Europy, a Reiziger był jednym z lepszych graczy w tamtym sezonie. Do tego dorzucił jeszcze mistrzostwo Holandii a potem drugie w kolejnym sezonie 1995-1996. Tymczasem po sezonie 1996 Reiziger nie przedłużył kontraktu z Ajaksem, a chętnych na pozyskanie za darmo tego obrońcy nie zabrakło.
Wtedy to Reiziger wybrał ofertę A.C. Milan. Jednak w Milanie nie pokazał pełni umiejętności, gdyż doznał kontuzji, która umożliwiła mu tylko na występ w 10 meczach w Serie A. Zainteresowała się nim wtedy FC Barcelona, a że do tego zespołu zaczęto sprowadzać coraz to więcej graczy rodem z Holandii, Reiziger również przeniósł się tam. A FC Barcelona zapłaciła za niego 8 milionów euro. Podczas 7 lat spędzonych w Barcelonie Reiziger wygrał 2 razy mistrzostwo Hiszpanii (1998 i 1999) oraz 2 razy Puchar Hiszpanii (1997 i 1998). Łącznie w Primera División od 1996 do 2004 roku rozegrał 174 ligowe mecze i nie zdobył w nich bramki. W lecie 2004 nie przedłużono z Reizigerem kontraktu i ten przeniósł się do angielskiego Middlesbrough F.C. W Premiership grał mało i prześladowały go częste kontuzje i przez 2 sezony zagrał tylko 22 mecze ale figurował na liście zdobywców Pucharu Ligi Angielskiej przez Middlesbrough F.C. W sierpniu 2005 roku powrócił do ojczyzny i grał w zespole PSV Eindhoven, z którym w 2006 i 2007 roku wywalczył mistrzostwo Holandii. W 2007 roku zakończył karierę.
W reprezentacji Holandii Reiziger zadebiutował 12 października 1994 roku w zremisowanym 1-1 meczu z Norwegią. Z reprezentacją grał na 4 wielkich imprezach: MŚ w 1998 oraz Euro 96, Euro 2000 i Euro 2004. Obecnie Reiziger zakończył już reprezentacyjną karierę, pozostając na 72 meczach i 1 bramce.

</doc>
<doc id="329434" url="https://pl.wikipedia.org/wiki?curid=329434" title="CzAES">
CzAES



</doc>
<doc id="329441" url="https://pl.wikipedia.org/wiki?curid=329441" title="Richard Bandler">
Richard Bandler

Richard Wayne Bandler (ur. 24 lutego 1950 w New Jersey) – współtwórca (wraz z Johnem Grinderem) programowania neurolingwistycznego (ang. NLP).
Ukończył studia z filozofii i psychologii na Uniwersytecie Kalifornijskim w Santa Cruz.
Życiorys.
Bandler jest uważany za jednego z twórców NLP. Początkowo pracował z Johnem Grinderem, od lat 80. rozwijał NLP z innymi autorami. Aktualnie Bandler mieszka w Londynie i naucza razem z Johnem La Valle oraz Paulem McKenna. 27 stycznia 2004 zmarła druga żona Bandlera. Napisał kilkanaście książek o NLP.
Po tym, jak zakończył współpracę z Johnem Grinderem, Bandler stopniowo rozwijał własne koncepcje w innym kierunku, tworząc takie technologie jak DHE i NHR, mające być w zamierzeniu rozszerzeniem NLP. W ostatnich latach uczy NLP, które pozbawione jest większości dawnego żargonu i złożonych, teoretycznych konstrukcji. Opiera się przede wszystkim na bezwarunkowej afirmacji radości życia, optymizmie i otwartości na zmiany.
Około 1980 Bandler zaczął nadużywać kokainy i alkoholu.
W 1986 został oskarżony o zabójstwo swojej studentki – prostytutki i narkomanki Corine Christesen. Zabójstwo popełniono na narkotykowej imprezie z udziałem Corine, Bandlera i jego przyjaciela. Bandler był broniony przez prawnika, będącego jednym z jego uczniów NLP. Proces zakończył się uniewinnieniem. Sąd nie zdołał ustalić, kto z dwóch podejrzanych popełnił zbrodnię.
W 1996 Bandler złożył pozew przeciwko Grinderowi, domagając się uznania wyłączności jego praw autorskich do NLP.
Proces zakończył się w 2001 porozumieniem, zgodnie z którym Bandler i Grinder są uznawani za współtwórców NLP.

</doc>
<doc id="329442" url="https://pl.wikipedia.org/wiki?curid=329442" title="Bardiejów">
Bardiejów



</doc>
<doc id="329444" url="https://pl.wikipedia.org/wiki?curid=329444" title="Bardyjów">
Bardyjów



</doc>
<doc id="329448" url="https://pl.wikipedia.org/wiki?curid=329448" title="Zamek Gryf">
Zamek Gryf

Zamek Gryf () – ruiny średniowiecznego zamku we wsi Proszówka, na wzgórzu (447 m n.p.m.) panującym nad drogą Gryfów Śląski – Mirsk (obecnie droga wojewódzka nr 361), 6 km na południe od Gryfowa i 2 km na północny wschód od Mirska.
Historia.
Zamek wybudował w XIII wieku książę głogowski Konrad na miejscu dawnego grodu Bobrzan. Do końca XIV wieku znajdował się w rękach książąt świdnickich, później króla czeskiego Wacława IV. W 1419 roku stał się własnością rodu Schaffgotschów i pozostał w ich rękach do 1798 roku. W XVI i XVII wieku był powiększany i umacniany, między innymi poprzez dodawanie attyk do zamku górnego oraz rozbudowę zamku dolnego i bramy wjazdowej. Dwukrotnie był oblegany przez Szwedów, w 1639 roku zamek obronił się, lecz zdobyto go 1645 roku. Sto lat później w 1745 roku zajęły go wojska pruskie, a w roku 1778 był już silną twierdzą. W 1799 roku został częściowo rozebrany na materiał do budowy folwarku usytuowanego poniżej zamku. Od tego czasu pozostaje w ruinie. Obecnie zamek jest własnością prywatną.
Architektura.
Zamek składał się z trzech elementów: zamku górnego, zamku średniego i najmłodszego, a zarazem najsłabiej zachowanego zamku dolnego. Najwyższą część zamku wzniesiono na planie nieregularnego pięcioboku, na północ ulokowano zamek średni, natomiast zamek dolny zajmował największą, wschodnia część. W kaplicy na jednej ze ścian namalowany był swego czasu wizerunek dużego gryfa, od którego pochodzi nazwa zamku.
Z pierwotnej substancji budowlanej zachowały się mury zamku górnego oraz fragmenty bramy i wieży wjazdowej na dolnym przedzamczu.

</doc>
<doc id="329453" url="https://pl.wikipedia.org/wiki?curid=329453" title="Rudi Altig">
Rudi Altig

Rudi Altig (ur. 18 marca 1937 w Mannheimie, zm. 11 czerwca 2016 w Remagen) – niemiecki kolarz torowy i szosowy reprezentujący RFN, trzykrotny medalista torowych i dwukrotny medalista szosowych mistrzostw świata.
Kariera.
W latach 1960 i 1961 Altig został mistrzem świata w wyścigu na dochodzenie na torze. Na szosie, w 1962 roku, brał udział w wyścigu Vuelta a España, wygrywając trzy etapy i zwyciężając w całym wyścigu. Następnie przez 5 dni w Tour de France nosił żółtą koszulkę lidera, wygrał 3 etapy oraz klasyfikację sprinterską, kończąc cały wyścig na 31. pozycji.
Dwa lata później był 12. na Le Tour (zdobywając jedno zwycięstwo etapowe), a wcześniej w tym samym sezonie odniósł swoje pierwsze zwycięstwo w wyścigu jednodniowym – Tour des Flanders w 1964 roku.
W 1965 roku finiszował jako drugi, za Anglikiem Tomem Simpsonem w mistrzostwach świata w San Sebastián w Hiszpanii. Jednak już w następnym roku sam zdobył mistrzostwo globu. Także w 1966 roku wygrał 3 etapy w Tour de France (po raz kolejny zdobywając 12. miejsce w ogólnej klasyfikacji) oraz dwa etapy w Giro d’Italia (zdobywając tam ostatecznie 13. miejsce).
Drugim i ostatnim jego zwycięstwem w wyścigu klasycznym była wygrana w 1968 w Mediolan-San Remo, w tym też roku wygrał dwa etapy Vuelty (zajmując ostatecznie 18. miejsce). W 1969 był dziewiąty w "Giro", a także wygrał prolog (jazda indywidualna na czas) w Tour de France.
Zwycięstwa w sześciodniowych wyścigach torowych.
Altig zdobył łącznie 22 zwycięstwa w tzw. „sześciodniówkach”:

</doc>
<doc id="329456" url="https://pl.wikipedia.org/wiki?curid=329456" title="Bóbrka">
Bóbrka



</doc>
<doc id="329457" url="https://pl.wikipedia.org/wiki?curid=329457" title="Tour des Flanders">
Tour des Flanders



</doc>
<doc id="329458" url="https://pl.wikipedia.org/wiki?curid=329458" title="Czagataj">
Czagataj

Czagataj, Dżagataj (zm. 1244/1245) – drugi syn Czyngis-chana i jego pierwszej żony Börte, brat Dżoczi, Ugedeja i Tołuja, ojciec Jisü Möngkego.
Życiorys.
Na mocy nadania Temudżyna objął kontrolę nad ułusem środkowym. Po śmierci ojca w 1227 rządził terenami położonymi w środkowej Azji na wschód od Amu-darii, Siedmiorzeczem, Kaszgarią i Transoksanią. Stworzył z tych ziem państwo ― chanat czagatajski, które było częścią imperium mongolskiego i podlegało władzy zwierzchniej wielkiego chana Ugedeja. 

</doc>
<doc id="329467" url="https://pl.wikipedia.org/wiki?curid=329467" title="Dżoczi">
Dżoczi

Dżoczi, mong. (ok. 1181–1227) – pierwszy syn Czyngis-chana, brat Czagataja, Ugedeja i Tołuja. Od Dżocziego wywodzą się władcy Złotej Ordy oraz państw powstałych po jej rozpadzie, a także pierwsi władcy Kazachów i Uzbeków.
Życiorys.
Narodziny.
Börte – żona Czyngis-chana (znanego wówczas jako Temudżyn) została krótko po ślubie porwana przez plemię Merkitów. Kiedy kilka miesięcy później Temudżyn pokonał Merkitów (1180), okazało się, że Börte jest w ciąży. Prawdopodobnie ojcem dziecka był wódz Merkitów Czilger Siłacz. Po długich wahaniach, za namową swojej matki Höelün, Temudżyn uznał Dżocziego za swojego syna. Imię Dżoczi w języku mongolskim oznacza ‘gościa, przybysza, obcego’, niekoniecznie jednak musi być nawiązaniem do dramatycznych okoliczności narodzin Dżocziego, ponieważ jest dość często spotykane wśród Mongołów.
Działalność wojskowa.
Pierwszą większą kampanię zbrojną prowadził Dżoczi przeciwko ludom Syberii zamieszkującym leśne tereny między Selengą a Jenisejem, od górnego Jeniseju aż po Bajkał. W wyniku odniesionych zwycięstw w latach 1207–1208 podporządkował imperium mongolskiemu plemiona Ojratów, Kirgizów, Buriatów i in. Podbite obszary zostały jako ułus nadane Dżocziemu przez Temudżyna. W roku 1216 odparł atak Merkitów na Mongolię i poprowadził atak odwetowy, który zakończył się zwycięską bitwą nad Irgizem. Tam też Dżoczi odparł niespodziewany atak wojsk Chorezmu.
Śmierć.
Po śmierci ojca miał rządzić terenami zachodniej Syberii od Irtyszu do Uralu. Zmarł jednak kilka miesięcy przed nim w 1227 w niewyjaśnionych okolicznościach. Historycy często przypisują tę śmierć Czyngis-chanowi, który miałby ukarać syna m.in. za okazywanie łaski podbitym ludom. Pewne jest, że Dżoczi był w tym czasie skonfliktowany zarówno z ojcem, jak i z młodszymi braćmi zwłaszcza z Czagatajem. Władzę po nim objął jego drugi syn Batu-chan, założyciel Złotej Ordy. Oprócz niego jego synami byli m.in.: Ordu, Tangut, Berke i Sziban.

</doc>
<doc id="329472" url="https://pl.wikipedia.org/wiki?curid=329472" title="Olsza (ujednoznacznienie)">
Olsza (ujednoznacznienie)



</doc>
<doc id="329473" url="https://pl.wikipedia.org/wiki?curid=329473" title="Supertomasyna">
Supertomasyna

Supertomasyna – nawóz fosforowy otrzymywany przez stapianie mielonych fosforytów z węglanem sodu. Supertomasyna jest termofosfatem sodowym.
Głównym składnikiem supertomasyny jest , związek ten nie jest rozpuszczalny w wodzie, przez co nie jest bezpośrednio dostępny dla roślin, pod wpływem kwasów glebowych przekształca się w formy dostępne dla roślin. Nawóz zawiera 26–27% i około 42% wapnia w przeliczeniu na CaO.
Supertomasyna, ze względu na nierozpuszczalność głównego składnika w wodzie nadaje się do stosowania tylko przed siewem lub sadzeniem i po wymieszaniu z glebą. Przyswajalność składników jest mniejsza niż dla superfosfatów, przez co nie jest praktycznie stosowana od opanowania technologii produkcji superfosfatów.

</doc>
<doc id="329474" url="https://pl.wikipedia.org/wiki?curid=329474" title="Tołuj">
Tołuj

Tołuj (ok. 1190–1232) – czwarty i najmłodszy syn Czyngis-chana i Börte. Jeden z wodzów imperium mongolskiego. W latach 1227–1229 regent imperium mongolskiego. Mąż Sorkaktani-beki. Ojciec Mongkego, Kubilaja, Aryka Böge i Hulagu-chana.
Sprawa ojcostwa.
Niektórzy naukowcy jak Lew Gumilow uważają, że nie był biologicznym synem Czyngis-chana (który podczas jego narodzin miałby przebywać w niewoli). Gumilow podkreśla też, że Tołuj różnił się fizycznie od innych członków rodziny Czyngis-chana. Jednak jest to hipoteza oparta na słabych przesłankach. Z pewnością możemy powiedzieć, że w przeciwieństwie do jego najstarszego brata Dżocziego, sprawa ewentualnego nieprawego pochodzenia Tołuja, nie była nigdy przedmiotem publicznych dyskusji wśród ówczesnych Mongołów.
Dzieciństwo.
Gdy miał 5 lat doszło do nieudanego zamachu na jego życie. Przeprowadził go jeden z pobitych wówczas przez Czyngis-chana, Tatarów – Kargił Szira. Napastnik został zabity.
Kariera wojskowa i polityczna.
W czasie wojny z Chorezmem dowodził armią operującą na terenach Afganistanu i wschodniego Iranu. Zdobył m.in. Herat
Po śmierci ojca w 1227 jako regent rządził całym Imperium. Później jednak w 1229 roku, uznał władzę wybranego przez kurułtaj (zgodnie z wolą Czyngis-chana) Ugedeja. Rządził terenami stanowiącymi pierwotne ziemie jego ojca – wschodnią Mongolią, oraz północnymi Chinami. Za rządów Ugedeja, był jednym z dowódców kampanii przeciwko Dżurdżenom.
Śmierć.
Umarł w 1232 roku. Według "Tajnej historii Mongołów" zmarł usiłując, zgodnie z zaleceniami szamanów, wziąć na siebie chorobę swego brata Ugedeja, i pijąc w tym celu truciznę. Autor podkreśla, że: "Takie były prawdziwe okoliczności jego śmierci", zatem przypuszczalnie sprzeciwia się jakiejś innej, krążącej ówcześnie a jego zdaniem nieprawdziwej wersji. Niektórzy uczeni np. Stanisław Kałużyński uważają, że w rzeczywistości Tołuj zmarł wskutek nadużywania alkoholu, co autor kroniki próbował ukryć. Z drugiej strony autor "tajnej historii" nie ukrywał wad władców, w tym także pijaństwa, i nie wiadomo czemu miałby to robić akurat w tym wypadku. Pośmiertnie uznany Wielkim chanem przez Mongkego.

</doc>
<doc id="329478" url="https://pl.wikipedia.org/wiki?curid=329478" title="Chiaroscuro">
Chiaroscuro

Chiaroscuro (wł. "chiaro" – "jasny" i "scuro" – "ciemny") – termin stosowany czasem wymiennie ze "światłocieniem", ale kładący bardziej nacisk na różnice w natężeniu światła, podczas gdy "światłocień" oznacza ogólny rozkład świateł i cieni w dziele (malarskim, graficznym, rysunkowym), dzięki którym uzyskuje się wrażenie trójwymiarowości.
Nazwą tą określa się również ostre kontrasty światłocieniowe, charakterystyczne m.in. dla Caravaggia. Nazwę technice nadał ponoć Leonardo da Vinci, stosując ją po raz pierwszy w 1483 w swym obrazie "Madonna w grocie".
Ponadto nazwę "chiaroscuro" nosi jedna z odmian drzeworytu, zwanego również światłocieniowym albo barwnym tonowym. Do wykonania odbitki wykorzystywano kilka oddzielnych desek z różnymi częściami kompozycji – na jednej wykonywano właściwy rysunek, a na pozostałych światła i cienie w różnym natężeniu. Odbitkę uzyskiwano w wyniku nakładania na siebie odbić z kolejnych płyt. Technika ta pojawiła się we Włoszech i Niemczech na początku XVI wieku, gdzie była stosowana na szeroką skalę jako technika reprodukcyjna. Reprodukowano w niej m.in. dzieła Rafaela i Parmigianina. Wykonywali je m.in. Hans Burgkmair i Domenico Beccafumi. Po XVI wieku drzeworyt chiaroscuro stracił na popularności.

</doc>
<doc id="329482" url="https://pl.wikipedia.org/wiki?curid=329482" title="Alan Alda">
Alan Alda

Alan Alda właśc. Alphonso Joseph D'Abruzzo (ur. 28 stycznia 1936 w Nowym Jorku) – amerykański aktor, reżyser i scenarzysta.
Sławę przyniosła mu główna rola w serialu M*A*S*H, gdzie wcielił się w postać Hawkeye Pierce’a. Dwadzieścia dwa razy nominowano go do nagrody Emmy, którą zdobył sześciokrotnie. Był też pierwszą osobą, która dostała Emmy za aktorstwo, scenariusz i reżyserię. Wielokrotnie nominowany do nagrody Złoty Glob, którą otrzymał również sześciokrotnie. W 2005 został nominowany do Oscara dla najlepszego aktora drugoplanowego za rolę w filmie "Aviator" (2004).
Alda jest synem modelki Joan Brown i aktora Roberta Aldy – (właśc. Alphonso Giuseppe Giovanni Roberto D'Abruzzo). To właśnie Robert, uznając że włoskie nazwisko D'Abruzzo tylko utrudni mu karierę, stworzył z pierwszych liter swojego imienia i nazwiska pseudonim Alda, na które jego syn Alan przystał bardzo niechętnie.
Jako dziecko chorował na chorobę Heinego-Medina, w efekcie czego przez dwa lata był sparaliżowany.
Studiował w USA i Europie, gdzie grywał razem z ojcem. Podczas wojny w Korei służył przez pół roku jako oficer artylerii. Jest żonaty z Arlene Weiss. Ma trzy córki. Jego przyrodni brat Antony Alda również był aktorem.
Linki zewnętrzne.
 

</doc>
<doc id="329486" url="https://pl.wikipedia.org/wiki?curid=329486" title="Ptaki (ujednoznacznienie)">
Ptaki (ujednoznacznienie)



</doc>
<doc id="329487" url="https://pl.wikipedia.org/wiki?curid=329487" title="Jeleń (ujednoznacznienie)">
Jeleń (ujednoznacznienie)



</doc>
<doc id="329488" url="https://pl.wikipedia.org/wiki?curid=329488" title="Przeczno">
Przeczno

2 miejscowości w Polsce: 

</doc>
<doc id="329489" url="https://pl.wikipedia.org/wiki?curid=329489" title="Sergiusz (patriarcha Moskwy)">
Sergiusz (patriarcha Moskwy)

Sergiusz, imię świeckie Iwan Nikołajewicz Stragorodski, "Иван Николаевич Страгородский" (ur. w Arzamasie, zm. 15 maja 1944 w Moskwie) – dwunasty ("de facto" trzynasty) patriarcha moskiewski i całej Rusi, sprawujący urząd w latach 1943–1944.
Pochodził z rodziny duchownego prawosławnego z Arzamasu. Po uzyskaniu dyplomu Petersburskiej Akademii Duchownej w 1890 wyjechał do Japonii w charakterze misjonarza. Po powrocie do Petersburga prowadził pracę naukową w Akademii Duchownej, której był absolwentem. Następnie od 1901 do 1905 był jej rektorem. Wyświęcony na biskupa w 1901, do 1905 służył jako wikariusz eparchii petersburskiej. Od 1905 do 1917 był biskupem fińskim i wyborskim. Należał do grupy duchownych opowiadających się za przeprowadzeniem w Rosyjskim Kościele Prawosławnym gruntownych reform, do czego ostatecznie nie doszło wskutek oporu cara Mikołaja II.
W 1917 otrzymał godność metropolity szujskiego i włodzimierskiego. Po ukonstytuowaniu się w 1922 Żywej Cerkwi poparł ten ruch i wszedł w skład jego najwyższego organu zarządzającego – Wyższego Zarządu Cerkiewnego. Dwa lata później oficjalnie zerwał z Żywą Cerkwią i stał się bliskim współpracownikiem patriarchy moskiewskiego i całej Rusi Tichona, który powierzył mu godność metropolity niżnonowogrodzkiego. W 1925, po śmierci Tichona, a następnie aresztowaniu wyznaczonego przez niego "locum tenens" Patriarchatu Moskiewskiego, metropolity krutickiego Piotra, Sergiusz został zgodnie z jego wolą zastępcą "locum tenens".
W okresie faktycznego kierowania przez metropolitę Sergiusza Rosyjskim Kościołem Prawosławnym władze radzieckie prowadziły, zgodnie z założeniami marksizmu, konsekwentną politykę antyreligijną. Chcąc ratować Patriarchat Moskiewski przed całkowitym zniszczeniem, w 1927 Sergiusz zgodził się (prawdopodobnie pod bezpośrednim naciskiem radzieckich organów bezpieczeństwa) wydać deklarację o pełnej lojalności prawosławnych wobec państwa. Doprowadziła ona do powstania w Cerkwi głębokich podziałów – część duchowieństwa i wiernych poparła decyzję metropolity, część zaś wypowiedziała mu posłuszeństwo. Deklaracja Sergiusza nie przyniosła zamierzonych efektów; w czasie wielkiego terroru duchowieństwo prawosławne zostało poddane zmasowanym represjom, a struktury Rosyjskiego Kościoła Prawosławnego niemal całkowicie unicestwione.
Polityka Stalina wobec Cerkwi uległa zmianie dopiero po agresji Niemiec na ZSRR w 1941. Władze radzieckie potrzebowały poparcia Kościoła, by mobilizować społeczeństwo w obronie kraju. Metropolita Sergiusz już 22 czerwca 1941 wystąpił z pierwszą odezwą do wiernych, apelując do nich o wszechstronne wspieranie wysiłku wojennego ZSRR. Kolejne takie apele kierował z Uljanowska, dokąd został w tym samym roku ewakuowany z Moskwy. We wrześniu 1943 Sergiusz wziął udział w spotkaniu ostatnich pozostających na wolności biskupów rosyjskich ze Stalinem, w czasie którego ten ostatni zgodził się na ponowne otwarcie cerkwi, szkół duchownych i monasterów, jak również na zwołanie soboru biskupów i wybór patriarchy. Sobór ten odbył się jeszcze w tym samym miesiącu i wybrał Sergiusza na patriarchę. Hierarcha do końca życia działał na rzecz odbudowy zniszczonych struktur cerkiewnych. Zmarł w 1944 wskutek wylewu krwi do mózgu i został pochowany w soborze Objawienia Pańskiego w Moskwie pełniącym wówczas funkcje katedry patriarszej.
Życiorys.
Młodość i wczesna działalność.
Iwan Stragorodski urodził się w głęboko religijnej rodzinie prawosławnego protoprezbitera. Matka przyszłego patriarchy zmarła krótko po jego urodzeniu. Miał siostrę Aleksandrę. Rodzina Stragorodskich tradycyjnie była związana ze stanem duchownym.
Edukację na poziomie podstawowym uzyskał w szkole parafialnej, następnie ukończył niższą szkołę duchowną w rodzinnym Arzamasie. W 1886 ukończył seminarium duchowne w Niżnym Nowogrodzie, po czym rozpoczął studia teologiczne w Petersburskiej Akademii Duchownej. W czasie nauki, pod kierunkiem ks. Fiłosofa Ornatskiego miał okazję wygłaszać kazania w różnych cerkwiach w mieście.30 stycznia 1890, jako student IV roku, złożył śluby zakonne przyjmując imię Sergiusz na cześć świętego mnicha Sergiusza z Wałaamu. W tym samym roku został wyświęcony na hierodiakona, a następnie 21 kwietnia tego samego roku – na hieromnicha. 9 maja 1890 uzyskał dyplom kandydata teologii jako najlepszy absolwent w swoim roczniku. 13 czerwca tego samego roku został na własną prośbę zaliczony w poczet członków rosyjskiej misji prawosławnej w Japonii. Od grudnia 1891 do 1893 służył ponadto na okręcie „Pamiat´ Azowa”. W Japonii hieromnich Sergiusz został wykładowcą prowadzonego przez Rosjan prawosławnego seminarium duchownego. W ciągu kilku miesięcy opanował język japoński na tyle, by móc prowadzić w nim kurs teologii dogmatycznej.
W 1893 wrócił do Petersburga i został zatrudniony w Akademii Duchownej jako pełniący obowiązki docenta w katedrze Pisma Świętego Starego Testamentu. Od grudnia 1893 do września 1894 był p.o. inspektora Moskiewskiej Akademii Duchownej. 21 września 1894 otrzymał godność archimandryty i wyjechał do Aten, by służyć w cerkwi przy ambasadzie rosyjskiej. W 1895 uzyskał tytuł magistra teologii za pracę "Prawosławnoje uczenije o spasienii".
W 1897 został po raz drugi włączony do składu prawosławnej misji w Japonii jako pomocnik jej przełożonego. W Japonii przebywał przez dwa lata, do 1899, kiedy wrócił do Petersburga, by objąć stanowisko rektora seminarium duchownego, a następnie inspektora Akademii Duchownej. 21 stycznia 1901 został jej rektorem i pełnił tę funkcję do października 1905. W ostatnich latach sprawowania obowiązków był równocześnie przewodniczącym komisji synodalnej ds. dialogu z anglikanami i starokatolikami.
Biskup.
Przed rewolucją październikową.
25 lutego 1901 miała miejsce jego chirotonia biskupia, po której przyjął tytuł biskupa jamburskiego, wikariusza eparchii petersburskiej. Konsekratorami byli metropolita petersburski Antoni, metropolita kijowski i halicki Teognost, metropolita moskiewski Włodzimierz, arcybiskup chełmski i warszawski Hieronim, biskup kiszyniowski Jakub, biskup gdowski Beniamin, biskup narewski Nikon oraz biskup sarapulski Włodzimierz. 6 października 1905 został przeniesiony na katedrę fińską i wyborską i podniesiony do godności arcybiskupiej. Angażował się w dialog między Rosyjskim Kościołem Prawosławnym a inteligencją rosyjską (w znacznej części ateistyczną), organizując otwarte spotkania dyskusyjne między przedstawicielami Cerkwi a zainteresowanymi intelektualistami. Uczestniczył w Zebraniach filozoficzno-religijnych, jakie zainicjowali w Petersburgu Dmitrij Mereżkowski i Zinaida Gippius. Zebrania stawiały sobie za cel wypracowanie platformy porozumienia między inteligencją rosyjską a Kościołem prawosławnym: zakładały porzucenie przez inteligentów postaw ateistycznych przy równoczesnej modernizacji świadomości religijnej Rosjan. Tematyka tych spotkań, organizowanych między rokiem 1901 a kwietniem 1903, stopniowo coraz bardziej odbiegała od nauczania Cerkwi, zaś obecni na nich duchowni coraz przychylniej odnosili się do idei zerwania tradycyjnego związku między prawosławiem a absolutyzmem carskim. Stało się to przyczyną wydania zakazu dalszej organizacji Zebrań.
Z zadowoleniem przyjął wejście w życie (1905) aktu tolerancyjnego dopuszczającego pełną swobodę kultu dla innych niż prawosławie wyznań oraz możliwość porzucenia religii państwowej na rzecz innej. Zdaniem Dmitrija Pospiełowskiego należał do liberalnego skrzydła episkopatu Rosyjskiego Kościoła Prawosławnego. Wiadomo jednak również, iż był zwolennikiem konserwatywnego oberprokuratora Świątobliwego Synodu Rządzącego Władimira Sablera. Sprzeciwiał się fennicyzacji prawosławnych mieszkańców Karelii. W 1906 uczestniczył (jako członek czasowy) w jednej z sesji Synodu. W ramach jego prac zajmował się korektą ksiąg liturgicznych, porównując treść poszczególnych modlitw z ich zapisem w rękopisach ruskich oraz z oryginałami greckimi. Jako zwolennik reformy Rosyjskiego Kościoła Prawosławnego był faktycznym inicjatorem powołania komisji zajmującej się tą problematyką. Wydane poprawione wersje ksiąg nie przyjęły się jednak w użytku liturgicznym.
6 maja 1911 został członkiem stałym Świątobliwego Synodu Rządzącego, zaś po roku, za dotychczasową pracę dla Cerkwi, został nagrodzony prawem noszenia brylantowego krzyża na kłobuku. Między 4 kwietnia 1913 a 14 stycznia 1915 przewodniczył Radzie Misyjnej przy Synodzie; z funkcji tej odszedł na własne życzenie. Uważany był za jednego z najwybitniejszych rosyjskich teologów prawosławnych swojej epoki.
15 kwietnia 1917 wyznaczony przez rosyjski Rząd Tymczasowy oberprokurator Świątobliwego Synodu Rządzącego Władimir Lwow poinformował o usunięciu ze składu Synodu większości jego członków-biskupów, z wyłączeniem arcybiskupa Sergiusza. Wykluczeni biskupi zaprotestowali przeciwko tej decyzji; Sergiusz dołączył do tego protestu.
Wiosną 1917 arcybiskup Sergiusz był jednym z kandydatów do objęcia katedry petersburskiej i gdowskiej po usuniętym z powodu współpracy z Rasputinem metropolicie Pitirimie. Przegrał jednak w głosowaniu z dotychczasowym wikariuszem eparchii petersburskiej, biskupem gdowskim Beniaminem. W tym samym roku został przeniesiony na katedrę szujską i włodzimierską, gdzie również wyboru biskupa dokonano drogą głosowania delegatów duchowieństwa i wiernych. Arcybiskup Sergiusz w II turze głosowania zdobył większe poparcie niż biskup jurjewski Eugeniusz, wikariusz eparchii włodzimierskiej.
Uczestniczył w przygotowaniach do Soboru Lokalnego w 1917. W czasie soboru od początku opowiadał się za restauracją Patriarchatu Moskiewskiego, popierał również koncepcję wprowadzenia do liturgii współczesnych języków rosyjskiego i ukraińskiego. Sobór powierzył mu stanowisko przewodniczącego sądu cerkiewnego. W pierwszej turze wyborów nowego patriarchy moskiewskiego i całej Rusi arcybiskup Sergiusz otrzymał pięć głosów (ostatecznie wybrany został metropolita moskiewski Tichon).
Metropolita.
28 listopada 1917 został podniesiony do godności metropolity. W tym samym miesiącu został na krótko uwięziony przez bolszewików. Po zwolnieniu wrócił do udziału w pracach Soboru Lokalnego, który powołał go w skład nowego Świętego Synodu Rosyjskiego Kościoła Prawosławnego. Ponownie został aresztowany w styczniu 1921. Był przetrzymywany w więzieniu Butyrki do świąt wielkanocnych tego samego roku, kiedy wywieziono go do Niżnego Nowogrodu i zmuszono do osiedlenia się w monasterze Podwyższenia Krzyża Pańskiego.
Od 16 czerwca 1922 do 27 sierpnia 1923 działał w szeregach Żywej Cerkwi. Należał do Wyższego Zarządu Cerkiewnego, jej najwyższego organu kierowniczego. Zdaniem ks. Bufiejewa ruch odnowicielski poparł, gdyż dostrzegał w nim dążenie do podobnych reform liturgicznych, za jakimi sam opowiadał się na przestrzeni poprzednich kilkunastu lat. W 1922 metropolita Sergiusz razem z arcybiskupami niżnonowogrodzkim Jewdokimem i kostromskim Serafinem zwrócił się z listem otwartym do rosyjskich biskupów, apelując o poparcie Żywej Cerkwi. Mimo swojej aktywności w popieranym przez bolszewików ruchu odnowicielskim, w 1923 został aresztowany we Włodzimierzu i spędził kilka miesięcy w więzieniu. W styczniu 1924 ostatecznie zerwał kontakty z tym ruchem i złożył publiczny akt pokutny przed patriarchą Tichonem. Przyjęty ponownie do episkopatu Rosyjskiego Kościoła Prawosławnego, otrzymał godność metropolity niżnonowogrodzkiego.
"Locum tenens" Patriarchatu Moskiewskiego.
Patriarcha Tichon zdawał sobie sprawę z tego, iż po jego śmierci władze komunistyczne nie zezwolą na wybór nowego patriarchy, co mogło pociągnąć za sobą chaos w funkcjonowaniu Cerkwi. W związku z tym, na mocy specjalnych uprawnień nadanych mu przez Sobór Lokalny, wyznaczył trzech biskupów, którzy w przypadku jego śmierci lub uwięzienia mieli przejąć obowiązki "locum tenens" Patriarchatu Moskiewskiego. Byli to kolejno metropolici kazański i swijaski Cyryl, jarosławski i rostowski Agatangel oraz kruticki Piotr. Tichon zmarł w jednym z moskiewskich szpitali 7 kwietnia 1925, zaś pięć dni później, w dniu jego pogrzebu Święty Synod ogłosił objęcie obowiązków "locum tenens" przez metropolitę Piotra.
Był on jedynym kandydatem z listy Tichona mogącym pełnić tę funkcję, albowiem dwaj pozostali zostali aresztowani przez władze komunistyczne i w chwili śmierci patriarchy przebywali w więzieniach. Przewidując rychłą utratę wolności, metropolita Piotr poszedł za przykładem patriarchy i również sporządził listę potencjalnych zastępców. Zawarł na niej nazwiska metropolity niżnonowogrodzkiego Sergiusza, metropolity kijowskiego Michała oraz arcybiskupa rostowskiego Józefa. Osiem miesięcy po objęciu obowiązków "locum tenens" metropolita Piotr został aresztowany. W tym momencie na wolności był, spośród wymienionych przez niego kandydatów, jedynie metropolita Sergiusz.
Metropolita niżnonowogrodzki objął w tej sytuacji 10 grudnia 1925 faktyczne zwierzchnictwo w Kościele, zaś 14 grudnia tego samego roku poinformował o tym pisemnie wikariusza eparchii moskiewskiej, biskupa klińskiego Gabriela. Władze radzieckie nie pozwoliły mu przy tym wyjechać z Niżnego Nowogrodu i udać się do Moskwy. Sergiusz posługiwał się tytułem zastępcy "locum tenens" patriarchatu, podkreślając, iż funkcję tę pełni jedynie tymczasowo. Miał nadzieję, że metropolita kruticki zostanie zwolniony i powróci do swych obowiązków, co jednak nigdy nie nastąpiło.
Wystąpienie grigoriewców.
Jeszcze w grudniu 1925 grupa hierarchów skupionych wokół metropolity Grzegorza (Jackowskiego) (tzw. grigoriewcy) powołała do życia alternatywny wyższy zarząd cerkiewny, ignorując objęcie tymczasowego zwierzchnictwa w Kościele przez Sergiusza. Władze radzieckie zalegalizowały tę organizację. Gdy metropolita Sergiusz zwrócił się do metropolity Grzegorza z apelem o zaprzestanie działalności, otrzymał w zamian propozycję wstąpienia do kierowanej przez niego organizacji i uznania jej za prawowite kierownictwo Cerkwi Rosyjskiej. W odpowiedzi Sergiusz suspendował Grzegorza i poinformował, iż zostanie on postawiony przed sądem biskupów. Grigoriewcy zdołali skontaktować się z przebywającym w więzieniu metropolitą Piotrem i przekazując mu fałszywy obraz sytuacji Kościoła uzyskali od niego pismo, które ich zdaniem uprawniało ich do uznania swojej organizacji za kanoniczny zarząd Rosyjskiego Kościoła Prawosławnego. Sergiusz nie uznał go. Wysiłki grigoriewców były wspierane przez GPU, dążące do wywołania kolejnego rozłamu w Kościele i tym samym jego dalszego osłabienia.
Wiosną 1926 metropolita Sergiusz otrzymał od części biskupów rosyjskich listy z poparciem, świadczące o uznaniu go za kanonicznie działającego zastępcę "locum tenens" Patriarchatu Moskiewskiego. 12 marca list taki skierowało do niego ośmiu biskupów działających na Ukrainie, na czele z egzarchą Ukrainy metropolitą Michałem. Stanowisko Sergiusza poparli również biskup pryłucki Bazyli, arcybiskup uglicki Serafin i biskup kungurski Arkadiusz. 2 kwietnia Sergiusz otrzymał list od 25 będących na wolności biskupów, którzy potępili działalność grigoriewców. Metropolitę niżnonowogrodzkiego popierała również większość duchowieństwa parafialnego i świeckich. 22 kwietnia, po uzyskaniu od Sergiusza pisemnych wyjaśnień nt. sytuacji w Kościele, uwięziony metropolita Piotr odwołał wszystkie wcześniejsze listy, które mogły być odczytane jako przekazanie zwierzchnictwa w Kościele grigoriewcom.
Wystąpienie metropolity Agatangela.
18 kwietnia 1926 o objęciu funkcji zastępcy "locum tenens" tronu patriarszego poinformował, zainspirowany przez GPU, metropolita jarosławski i rostowski Agatangel, typowany wcześniej jako kandydat na "locum tenens" przez patriarchę Tichona. Hierarcha ten został przekonany, że jego prawa do tymczasowego zarządu Kościołem są większe niż metropolity Sergiusza. Agatangel zwrócił się do wszystkich duchownych rosyjskich z prośbą o wymienianie w modlitwach jego imienia, w miejscu przeznaczonym na wspomnienie zwierzchnika Kościoła. 26 kwietnia 1926 skierował natomiast list do metropolity Sergiusza, również informując go o objęciu obowiązków zastępcy "locum tenens". Sergiusz w odpowiedzi prosił Agatangela o wycofanie się ze swoich działań jako niezgodnych z ustaleniami Soboru Lokalnego z lat 1917–1918 w sprawie mianowania tymczasowych zastępców. W maju 1928 doszło do spotkania obydwu hierarchów w Moskwie. W czasie tej rozmowy Sergiusz zgodził się przekazać Agatangelowi, jako starszemu chirotonią, tymczasowy zarząd Cerkwi, niemniej miało to nastąpić dopiero po zakończeniu postępowania karnego przeciwko aresztowanemu metropolicie Piotrowi. Metropolita niżnonowogrodzki wycofał się jednak z tej decyzji i w kolejnych listach do hierarchy jarosławskiego ponownie prosił go o rezygnację ze swoich żądań. 24 maja twierdził, że jeśli Agatangel nie wycofa się, będzie mógł zostać oddany pod sąd biskupów. Tego samego dnia metropolita jarosławski, chociaż nie wiedział o tej decyzji Sergiusza, zgodził się na pozostawienie w jego rękach tymczasowego zarządu Kościoła.
9 czerwca 1926 uwięziony metropolita Piotr skierował do Agatangela list, w którym przekazywał mu pełnomocnictwa dotyczące zarządzania Cerkwią, jakie wcześniej otrzymał Sergiusz. Ponownie po stronie Sergiusza stanęła część episkopatu. Jako pierwszy poparł go biskup pryłucki Bazyli, do którego dołączyło następnie piętnastu hierarchów przymusowo przebywających w Moskwie. Podobne stanowisko zajęli biskupi działający na Ukrainie oraz poza granicami ZSRR. Fakt ten skłonił metropolitę Agatangela do ostatecznego wycofania się z wcześniejszych żądań, co nastąpiło 17 czerwca 1926.
Sprawa autokefalii Polskiego Autokefalicznego Kościoła Prawosławnego.
Równolegle z kwestią przejęcia przez metropolitę Sergiusza obowiązków "locum tenens" Patriarchatu Moskiewskiego toczyła się wymiana listów między nim a metropolitą warszawskim i całej Polski Dionizym. Kościół prawosławny w Polsce ogłosił autokefalię w 1925, na mocy tomosu patriarchy Konstantynopola. Z decyzją tą nie zgadzał się patriarcha Tichon. Jego stanowisko podzielał Sergiusz. Twierdził, że zgodnie z prawem kanonicznym Kościół w Polsce powinien nadal pozostawać – przynajmniej do czasu zwołania Soboru Lokalnego Rosyjskiego Kościoła Prawosławnego – jedynie strukturą autonomiczną, uznającą zwierzchnictwo patriarchy Moskwy – tak, jak życzył sobie tego Tichon. Wobec zaostrzającego się tonu listów Sergiusza, 15 kwietnia 1927 Synod biskupów PAKP wydał oświadczenie, w którym uzależniał kontynuowanie korespondencji od zaakceptowania samodzielności prawosławia w Polsce przez Patriarchat Moskiewski, zaś 27 października 1930 ogłosił, że listy metropolity Sergiusza traktuje jedynie jako „informacyjne”. Finałem korespondencji było zatem całkowite zerwanie stosunków międzykościelnych.
Aresztowanie.
Po objęciu funkcji zastępcy "locum tenens" tronu patriarszego metropolita Sergiusz podjął 10 czerwca 1926 działania na rzecz legalizacji Rosyjskiego Kościoła Prawosławnego w ZSRR jako instytucji (według ówczesnego prawodawstwa radzieckiego legalnie mogły działać jedynie parafie, jako stowarzyszenia wiernych, nie zaś cała struktura kościelna). Apelował o zalegalizowanie Wyższego Zarządu Cerkiewnego (zastępującego Święty Synod), kancelarii patriarchatu oraz rad eparchialnych, zgodę na regularnie zwoływanie soborów biskupów i publikację pisma „Żurnał Moskowskoj Patriarchii”. Wydał w tym celu pierwszą deklarację lojalności, w której zapewniał, iż mimo znacznych różnic dzielących Cerkiew i władze komunistyczne duchowni prawosławni nie będą prowadzili działalności politycznej. Tekst ten, rozesłany do wszystkich eparchii Kościoła, spotkał się z pozytywnym przyjęciem. Inny dokument metropolita skierował do hierarchów rosyjskich, którzy znaleźli się poza granicami kraju, w odpowiedzi na pismo Synodu Rosyjskiego Kościoła Prawosławnego poza granicami Rosji. W tajnym liście pisał, iż Patriarchat Moskiewski znalazł się w sytuacji na tyle trudnej, iż nie będzie w najbliższym czasie w stanie kierować swoimi zagranicznymi strukturami. Prosił duchownych, którzy je współtworzyli, o dołączenie do najbliższych geograficznie Kościołów lokalnych lub o czasowe działanie na zasadach autonomii.
Wkrótce po wydaniu pierwszej deklaracji lojalności metropolita Sergiusz został aresztowany (8 lub 14 grudnia 1926) i czasowo pozbawiony godności zastępcy "locum tenens" Patriarchatu Moskiewskiego na rzecz metropolity leningradzkiego Józefa, a następnie arcybiskupa uglickiego Serafina. Jego aresztowanie mogło mieć związek z próbą tajnego przeprowadzenia wyborów patriarchy. W 1926 z inicjatywą przeprowadzenia w tej sprawie korespondencyjnego głosowania wystąpili biskupi Paulin (Kroszeczkin) i Korneliusz (Sobolew), zaś metropolita Sergiusz, mimo początkowych wątpliwości, poparł ten plan. GPU dowiedziało się o prowadzonych wyborach po aresztowaniu dwóch świeckich, którzy spotykali się z poszczególnymi hierarchami i zbierali od nich głosy wyborcze. W związku z tajnymi wyborami do więzień trafiło łącznie 40 biskupów. Sergiuszowi postawiono dwa zarzuty: udziału w organizacji nielegalnych wyborów patriarchy oraz kontaktów z duchowieństwem przebywającym na emigracji. Przebywając w Więzieniu Wewnętrznym OGPU, metropolita Sergiusz wydał kolejne pisma, w których podkreślał, iż Rosyjski Kościół Prawosławny nie będzie prowadził działalności antyradzieckiej. Wolność odzyskał 27 marca, 30 marca lub 12 kwietnia 1927. Jego zwolnienie zostało przyjęte przez innych duchownych z dużym zaskoczeniem: w obozach i miejscach odosobnienia nadal przebywali duchowni aresztowani pod zarzutem „przynależności do frakcji sergiańskiej”. Po zwolnieniu zaczął na nowo posługiwać się wcześniejszym tytułem, łącząc go z godnością metropolity niżnonowogrodzkiego i arzamaskiego. Mógł przy tym zamieszkać na stałe w Moskwie.
Deklaracja lojalności Kościoła wobec władz radzieckich.
Pragnąc powstrzymać falę antyreligijnego terroru i prześladowań Kościoła (tylko w latach 1925–1927 władze radzieckie aresztowały 117 ze 160 biskupów prawosławnych działających w ZSRR), Sergiusz poszukiwał możliwości porozumienia z władzami radzieckimi. 7 maja 1927 po raz kolejny zwrócił się do NKWD z prośbą o legalizację kolegialnych organów zarządzających Cerkwią na poziomie centralnym, eparchialnym i dekanalnym. 18 maja sformował Tymczasowy Patriarszy Święty Synod, który dwa dni później został tymczasowo zalegalizowany.
29 lipca 1927 metropolita Sergiusz razem z Synodem wydał deklarację, w której ogłosił całkowitą lojalność Cerkwi wobec rządu. Zdaniem Pospiełowskiego w momencie wydania tegoż dokumentu znajdował się pod bezpośrednią presją GPU, grożącego mu egzekucją wszystkich aresztowanych duchownych. O bezpośrednich naciskach, złym traktowaniu hierarchy w więzieniu, groźbach rozstrzelania jego siostry i uwięzionych prawosławnych duchownych pisze również S. Byczkow. Cypin uważa, że wydanie deklaracji było ceną za legalizację Synodu.
W swojej deklaracji Sergiusz stwierdzał, iż dotychczasowe „trudności” w stosunkach między administracją państwową a Cerkwią wynikały przede wszystkim z antykomunistycznej postawy części duchowieństwa prawosławnego. Zapowiedział również, iż uzyska od podległych mu kapłanów i hierarchów podobne deklaracje lojalności, zaś w razie odmowy ich złożenia usunie odpowiednie osoby z Kościoła. W tym samym roku metropolita faktycznie zrealizował tę zapowiedź, wchodząc w konflikt m.in. z egzarchą zachodnioeuropejskim Eulogiuszem i usuwając go z Cerkwi za udział w ekumenicznych modlitwach w intencji „cierpiącego Kościoła rosyjskiego”. Największe kontrowersje wśród duchowieństwa i wiernych wywołało jednak twierdzenie Sergiusza, iż prawosławny obywatel Związku Radzieckiego może uznać go za swoją ziemską ojczyznę i w pełni się z nią identyfikować. W sformułowaniach dotyczących ZSRR Sergiusz świadomie używał form rodzaju żeńskiego, nie zaś męskiego, by podkreślić, że pisze o ojczyźnie (w domyśle: Rosji), nie zaś o stalinowskim ZSRR. Według Pospiełowskiego, tekst Sergiusza stanowił kompromis z sytuacją polityczną, na którą nie miał żadnego wpływu, nie był natomiast równoznaczny z ideologiczną kapitulacją wobec komunizmu; deklaracja Sergiusza jest przedstawiana raczej jako kontynuacja postępowania patriarchy Tichona, mówiącego o apolityczności Cerkwi i akceptowaniu przez nią każdego ustroju państwowego. Według wspomnień metropolity wileńskiego i litewskiego Eleuteriusza metropolita skonsultował, za pośrednictwem osób trzecich, zamiar złożenia deklaracji z przebywającym na zesłaniu metropolitą Piotrem (Polańskim) i uzyskał jego aprobatę.
Deklaracja Sergiusza została rozpropagowana w kraju w nakładzie pięciu tysięcy egzemplarzy oraz wydrukowana w piśmie „Izwiestia”. Traktowana przez samego Sergiusza jako najmniejsze możliwe zło, wywołała w Kościele ogromne kontrowersje. Część hierarchów, nie popierających założeń dokumentu, odeszła na własną prośbę w stan spoczynku. List z zastrzeżeniami w sprawie treści deklaracji przesłali Sergiuszowi duchowni więzieni w obozie w dawnym Monasterze Sołowieckim. Inni biskupi otwarcie wypowiedzieli metropolicie niżnonowogrodzkiemu posłuszeństwo, czy nawet ogłosili go heretykiem, odmawiając kanoniczności całej kierowanej przez niego strukturze.
Ustępstwa Sergiusza w stosunku do władz radzieckich, polegające na zapewnieniu o lojalności Rosyjskiego Kościoła Prawosławnego wobec władz i nieingerowania w sferę życia świeckiego, nie przyczyniły się do znaczącej poprawy sytuacji Cerkwi. Sergiuszowi udało się jedynie na ograniczoną skalę odbudować część administracji kościelnej. Mimo potwierdzenia w sierpniu 1927 rejestracji najwyższych organów zarządzania Kościołem poszczególne eparchie, dekanaty i parafie nadal działały nielegalnie (według określenia metropolity Sergiusza (Woskriesienskiego) jedynie "de facto", nie zaś "de iure"). Deklaracja nie doprowadziła również do uwolnienia żadnego z aresztowanych hierarchów Cerkwi (chociaż Sergiusz apelował o to w liście do NKWD z 7 października 1927), zaś masowe niszczenie świątyń i prześladowania duchownych trwały przez całe lata 30., jeszcze się nasilając w porównaniu z poprzednią dekadą. Legalizacja Synodu pozwoliła jedynie na uznanie Sergiusza za tymczasowego zwierzchnika Rosyjskiego Kościoła Prawosławnego przez zwierzchników patriarchatów starożytnych, które dotąd traktowały Żywą Cerkiew jako kanoniczny autokefaliczny Kościół działający na terytorium ZSRR.
Obrońcy deklaracji Sergiusza podkreślają, iż nie był on w stanie przewidzieć, że jego zapowiedź całkowitej lojalności w żaden sposób nie przełoży się na poprawę sytuacji Cerkwi Rosyjskiej. Ich zdaniem Sergiusz miał prawo domniemywać, że władze radzieckie, które wcześniej pozwoliły na działalność Żywej Cerkwi i innych cerkiewnych grup popierających komunizm, zgodzą się również na działanie Patriarchatu Moskiewskiego, jeśli całkowicie wyłączy się on z działalności politycznej. Zdaniem D. Pospiełowskiego decyzja Sergiusza pozwoliła na uratowanie tej niewielkiej grupy rosyjskich duchownych prawosławnych, która przeżyła czystki lat 30. i mogła wrócić do aktywniejszej działalności duszpasterskiej po 1941.
Działalność w latach 30. XX wieku.
Pragnąc za wszelką cenę ratować resztki organizacji cerkiewnej w ZSRR, w latach 30., w miarę zaostrzania się ataków władz stalinowskich na Rosyjski Kościół Prawosławny, metropolita Sergiusz zgadzał się na coraz dalej idące ustępstwa wobec nich, mimo całkowitej nieskuteczności takiego postępowania. Swoją politykę wobec władz określał jako „opartą na manewrowaniu”. Rosnące kontrowersje wokół jego postępowania doprowadziły do wewnętrznego podziału Rosyjskiego Kościoła Prawosławnego na duchownych uznających działalność Sergiusza za zdradę, za dowód jego osobistego tchórzostwa lub za jedyną możliwą w panujących warunkach politycznych reakcję. W 1930 Sergiusz twierdził, iż lojalność wobec niego zachowało 163 biskupów Rosyjskiego Kościoła Prawosławnego (wliczając duchownych przebywających w więzieniach i łagrach). Metropolita Józef (Pietrowych), jeden z liderów cerkiewnej opozycji wobec Sergiusza, uważał, iż w istocie liczba ta była znacznie niższa. Opór wobec deklaracji lojalności był widoczny również wśród wiernych i duchowieństwa parafialnego. W niektórych eparchiach (np. obejmujących region Uralu) do 90% parafii zwróciło do Moskwy nadesłany im tekst deklaracji, odrzucając jego postanowienia. Bunt przeciwko działalności Sergiusza był widoczny również w eparchiach woroneskiej, tambowskiej i kurskiej; w pewnym momencie Sergiusz nie miał żadnej kontroli nad działalnością ośmiu eparchii. Najbardziej radykalne grupy duchownych występujących przeciwko metropolicie skupiały się wokół mnichów Monasteru Daniłowskiego (na czele których stał biskup Teodor (Pozdiejewski)), wokół moskiewskiej parafii św. Mikołaja w dzielnicy Marosiejka oraz w ruchu nie wspominających. Stanowiska Sergiusza nie podzielał jeden z największych autorytetów w hierarchii, metropolita kazański Cyryl. Ostatecznie jednak Sergiusz zdołał doprowadzić do tego, że większość parafii Kościoła na terytorium ZSRR ogłosiła swoją zgodę z tezami deklaracji lojalności. W czasie zmasowanych prześladowań prawosławnego duchowieństwa i wiernych w latach 30. XX wieku jako pierwsi zostali uwięzieni przeciwnicy deklaracji Sergiusza. Po 1932 przekonania duchownych nie miały już jednak znaczenia – ofiarami czystek padli w równej mierze kapłani Żywej Cerkwi, zwolennicy Sergiusza oraz jego przeciwnicy.
W 1930 metropolita Sergiusz został zmuszony do udzielenia prasie dwóch wywiadów, w których twierdził, iż w Związku Radzieckim nie dochodzi do prześladowań chrześcijan. W pierwszym z nich, 15 lutego 1930, Sergiusz stwierdził, że jeśli dochodzi do przypadków zamykania cerkwi, dzieje się tak z woli miejscowej ludności. Przypadki aresztowań duchownych przedstawił jako efekt prowadzenia przez nich działalności antyradzieckiej, zaś opisywane w prasie zagranicznej przypadki okrutnych morderstw na prawosławnych kapłanach określił jako fałszywe. Odniósł się do wystąpienia papieża wyrażającego solidarność z Rosyjskim Kościołem Prawosławnym, twierdząc, że było ono niepotrzebne i oskarżył Piusa XI o chęć „katolicyzacji” prawosławia. Metropolita Eulogiusz (Gieorgijewski) twierdził, że Sergiusz otrzymał treść swojego wywiadu od NKWD na tydzień przed jego wygłoszeniem i był więziony do momentu, gdy zgodził się przedstawić fałszywy obraz sytuacji Rosyjskiego Kościoła Prawosławnego. Dzień po wywiadzie Sergiusz bezskutecznie zwracał się do władz o ograniczenie represji wymierzonych w Kościół. Uzyskał jedynie zezwolenie na druk "Żurnału Moskowskoj Patriarchii", który ukazywał się do 1935.
W 1932 Sergiusz przyjął tytuł "metropolity gorkowskiego i arzamaskiego", w związku ze zmianą nazwy miasta Niżny Nowogród na Gorki. W 1934 ogłosił Rosyjski Kościół Prawosławny poza granicami Rosji organizacją schizmatycką. Lojalny wobec władz stalinowskich, Sergiusz nigdy nie podjął bezpośredniej współpracy z GPU. Radzieckie tajne służby usiłowały przy tym bezskutecznie doprowadzić do posądzenia go o takową przez pozostających jeszcze na wolności duchownych Cerkwi Rosyjskiej.
W latach 30. metropolita Sergiusz interesował się również działalnością misyjną Kościoła prawosławnego w Europie zachodniej. Prowadził korespondencję z żyjącym w Paryżu rosyjskim teologiem Vladimirem Losskym, w której zachęcał rosyjskich duchownych na emigracji we Francji do zakładania placówek misyjnych. Miały one używać w swojej pracy kalendarza gregoriańskiego oraz posługiwać się tekstami liturgicznymi przetłumaczonymi na miejscowe języki, czy nawet korzystać ze zmodyfikowanej wersji liturgii łacińskiej (sprzed wielkiej schizmy).
Od 27 kwietnia 1934 Sergiusz posługiwał się tytułem metropolity moskiewskiego i kołomieńskiego, a od 1936, opierając się na fałszywych informacjach dotyczących śmierci metropolity krutickiego Piotra na zesłaniu (w rzeczywistości został on rozstrzelany w roku 1937), przybrał tytuł patriarszego "locum tenens". Rok wcześniej zlikwidowany został tymczasowy Synod. Rozważane było nawet uwięzienie samego metropolity, pod zarzutem szpiegostwa na rzecz Japonii. Jako „dowody” zamierzano przytoczyć w procesie list gratulacyjny, jaki w 1934 Sergiusz otrzymał od metropolity Tokio Sergiusza, jego dwukrotny pobyt w tym kraju w charakterze misjonarza oraz zdobytą w tym okresie znajomość języka japońskiego. Ostatecznie do procesu nie doszło.
W wyniku wielkiego terroru, w przededniu wybuchu II wojny światowej struktury kierowanego przez Sergiusza Kościoła były niemal całkowicie unicestwione, a pracę duszpasterską mogło pełnić jedynie czterech biskupów. Sam Sergiusz, którego siostra została aresztowana i rozstrzelana w czasie represji, spodziewał się, iż podzieli los większości rosyjskiej hierarchii prawosławnej. W sierpniu 1937, w czasie przesłuchań metropolity gorkowskiego Teofana (również skazanego na śmierć i straconego), na hierarsze tym wymuszono oskarżenie Sergiusza o kierowanie „moskiewskim centrum cerkiewno-faszystowskim”, przygotowującym obalenie władzy radzieckiej w porozumieniu z Japonią i Niemcami.
Jak wspominał metropolita Sergiusz (Woskriesienski), do aresztowania i egzekucji ostatnich hierarchów prawosławnych żyjących w Związku Radzieckim nie doszło jedynie dlatego, że ich działalność stanowiła „dowód”, iż w kraju tym zachowywane są swobody religijne.
II wojna światowa.
Włączenie eparchii na ziemiach anektowanych przez ZSRR do Patriarchatu Moskiewskiego.
W 1939 Związek Radziecki dokonał agresji na Polskę. W jej konsekwencji do ZSRR przyłączone zostały wschodnie województwa II RP, określane jako Zachodnia Białoruś i Zachodnia Ukraina. Obszary te do II wojny światowej obejmowała jurysdykcja Polskiego Autokefalicznego Kościoła Prawosławnego. Natychmiast po aneksji wymienionych obszarów metropolita Sergiusz skierował do Łucka arcybiskupa Sergiusza (Woskriesienskiego), który ogłosił przyłączenie diecezji wołyńskiej PAKP do Patriarchatu Moskiewskiego – restaurację eparchii wołyńskiej. W podobny sposób zreorganizowane zostały struktury prawosławne w pozostałej części anektowanych ziem. Duchowieństwo przyłączonych obszarów zostało również poddane represjom zbliżonym do tych, jakie spotkały prawosławnych kapłanów ZSRR jeszcze przed wybuchem wojny.
W 1940 metropolita Sergiusz ogłosił przyłączenie eparchii czerniowieckiej do Patriarchatu Moskiewskiego i wyłączenie jej spod jurysdykcji Rumuńskiego Kościoła Prawosławnego. Ponownie jego decyzja miała związek z aneksją dokonaną przez ZSRR. W analogicznych okolicznościach, po aneksji krajów bałtyckich, zlikwidowana została autonomia Łotewskiego i Estońskiego Kościoła Prawosławnego. Egzarchą Krajów Bałtyckich został metropolita Sergiusz (Woskriesienski). Na początku 1941 prawosławne parafie na ziemiach przyłączonych siłowo do ZSRR w ciągu dwóch poprzednich lat stanowiły 90% wszystkich struktur Patriarchatu Moskiewskiego.
Działalność po agresji niemieckiej na ZSRR.
Natychmiast po ataku III Rzeszy na ZSRR, 22 czerwca 1941, metropolita Sergiusz wydał list otwarty do prawosławnych mieszkańców ZSRR, w którym wzywał ich do obrony kraju. Utożsamił w nim Cerkiew z narodem rosyjskim, twierdząc, iż zawsze dzieliła ona jego losy i nigdy go nie opuszczała. Sergiusz stwierdzał również, że rezygnacja z udziału w obronie kraju czy przejście na stronę przeciwnika byłoby zdradą. Nawiązując do postaci słynnych dowódców wojskowych Rosji twierdził, iż źródłem zwycięstw Rosjan, także militarnych, była religia. W podobnym tonie metropolita przemawiał cztery dni później w czasie uroczystego nabożeństwa w soborze Objawienia Pańskiego w Moskwie, zaś w październiku tego samego roku szczególnie potępił Rosjan kolaborujących z nazistami. Wkrótce potem został ewakuowany z Moskwy do Uljanowska i przebywał tam do sierpnia 1943. Władze umożliwiły mu korzystanie z budynku dawnego kościoła, gdzie metropolita przeprowadzał chirotonie biskupie, koordynował odradzanie się życia religijnego w kraju, konsultował się z duchowieństwem w kwestii patriotycznej działalności Kościoła.
Wybuch wojny niemiecko-radzieckiej przyniósł znaczącą poprawę sytuacji Rosyjskiego Kościoła Prawosławnego. Stalin potrzebował moralnego wsparcia Cerkwi, która była w stanie wzbudzić uczucia patriotyczne wśród Rosjan. 5 stycznia 1943 za zgodą Stalina Rosyjski Kościół Prawosławny założył własne konto bankowe, co było równoznaczne z uznaniem jego działania jako instytucji scentralizowanej. Kościół założył w tym momencie również fundusz na rzecz obrony kraju, który do października 1944 zgromadził 150 mln rubli pochodzących ze składek wiernych. Metropolita kierował do wszystkich eparchii (także tych, które znalazły się pod niemiecką okupacją) listy, w których wzywał do walki z Niemcami. Podkreślał fałsz twierdzeń niemieckiej propagandy przedstawiającej walkę z ZSRR jako działanie w obronie religii. W styczniu 1942 skierował list do duchowieństwa i wiernych na terenach okupowanych, w którym apelował o wspieranie radzieckich partyzantów i potępienie kolaborantów. 2 kwietnia 1942, w liście pasterskim z okazji Paschy, pisał o całkowitej rozbieżności chrześcijaństwa i ideologii nazizmu. Od listopada 1942 metropolita Sergiusz i metropolita Mikołaj (Jaruszewicz) redagowali również listy do prawosławnych Rumunów, Czechów, Słowaków, Greków i obywateli Jugosławii oraz do chrześcijan z krajów okupowanych przez III Rzeszę, wzywając do wspierania koalicji antyhitlerowskiej. Łącznie do końca działań wojennych wydał 24 listy.
Według relacji metropolity Mikołaja (Jaruszewicza) przekazanej pracownikowi Wydziału Zewnętrznych Stosunków Cerkiewnych Rosyjskiego Kościoła Prawosławnego 4 września 1943 Stalin, Wiaczesław Mołotow i pułkownik NKWD Gieorgij Karpow spotkali się na Kremlu z metropolitą Sergiuszem, metropolitą petersburskim Aleksym i arcybiskupem krutickim Mikołajem. Stalin zapytał metropolitę o najważniejsze problemy Rosyjskiego Kościoła Prawosławnego. Metropolita przedstawił wówczas swoją sytuację, stwierdził, że od 1935 Kościół nie posiada Świętego Synodu, po czym poprosił o zgodę na zwołanie soboru biskupów, który mógłby go sformować. Stwierdził, że organizacja soboru byłaby możliwa w ciągu miesiąca. Stalin zapytał wówczas G. Karpowa o możliwość przyspieszenia prac; pułkownik NKWD oznajmił, że przy zaangażowaniu szczególnych środków sobór mógłby rozpocząć prace już za 3–4 dni. Ostatecznie jego termin ustalono na 8 września 1943. Stalin zgodził się na wybór nowego patriarchy (oraz na przyjęcie przez niego tradycyjnego tytułu "patriarcha moskiewski i całej Rusi"), ponowne otwarcie uczelni teologicznych i seminariów duchownych, wydawanie prasy prawosławnej. Ponownie otwarta została m.in. ławra Troicko-Siergijewska. Do listopada 1944 otwartych zostało ponad 200 cerkwi.
Patriarcha.
Wybór na patriarchę.
Najbardziej znaczącym ustępstwem ze strony władz radzieckich było zezwolenie na zwołanie soboru biskupów Rosyjskiego Kościoła Prawosławnego i wybór patriarchy. W soborze wzięło udział dziewiętnastu biskupów (pięciu biskupów, jedenastu arcybiskupów i trzech metropolitów), z czego część została zwolniona z więzień i łagrów, część natomiast wyświęcona w okresie bezpośrednio poprzedzającym sobór.
Metropolita Sergiusz otworzył sobór wystąpieniem poświęconym aktywności Kościoła w czasie wojny. Jeszcze w tym samym, pierwszym dniu zgromadzenia, 8 września 1943, z wniosku metropolity petersburskiego Aleksego, godność patriarchy objął metropolita Sergiusz, wybrany jednogłośnie. Jego wybór nie został uznany przez część duchownych prowadzących działalność duszpasterską w ramach Cerkwi katakumbowej. 12 września 1943 odbyła się jego intronizacja.
W czasie soboru, na wniosek Sergiusza, wybrany został nowy Synod Rosyjskiego Kościoła Prawosławnego, złożony z trzech członków stałych i trzech rotacyjnych. Podpisano również deklarację potępiającą duchownych prawosławnych kolaborujących z nazistami oraz list do chrześcijan całego świata, w którym walkę z faszyzmem przedstawiono jako walkę człowieka ze zjawiskiem wojny w ogólności.
Działalność w latach 1943–1944.
Po wyborze na patriarchę Sergiusz otrzymał listy gratulacyjne od zwierzchników starożytnych patriarchatów prawosławnych, jak również głów innych Kościołów chrześcijańskich. Gratulacje skierował na jego ręce także Katolikos-Patriarcha Gruzji Kalistrat, chociaż Kościoły Rosyjski i Gruziński od 1917 nie utrzymywały wzajemnych stosunków. Po wyborze na patriarchę Sergiusz zrezygnował z wydawania odezw politycznych i patriotycznych, czym zajęli się metropolici Aleksy i Mikołaj. Sam publikował jedynie teksty o tematyce moralnej i teologicznej. Jedynie 7 listopada 1943 Sergiusz ogłosił list z okazji rocznicy rewolucji październikowej, w którym podkreślając rolę wpływu religii i bożej pomocy na postawę obywateli radzieckich wobec wojny wypowiadał się pochlebnie również o władzach ZSRR. Sergiusz nie spodziewał się przy tym, by system radziecki uległ rzeczywistej ewolucji.
Jako patriarcha Sergiusz skupił się na reorganizacji terytorialnej Kościoła i wyświęcaniu nowych biskupów, wybieranych spośród kapłanów-wdowców oraz mnichów, którzy przeżyli prześladowania. W październiku 1943 zwracał się do przewodniczącego Rady ds. religii G. Karpowa z pytaniem o los kilkunastu hierarchów, których położenie pozostawało od kilku lat nieznane; większość z nich została rozstrzelana w czasie czystek lub zmarła w obozach. Do pracy duszpasterskiej wróciła część hierarchów uwolnionych z łagrów. Sergiusz przyjął również kilku biskupów, którzy zerwali z ruchem odnowicielskim, zaś od kilku innych uzyskał akceptację swojej deklaracji lojalności. W odniesieniu do duchownych Żywej Cerkwi wyświęconych po 1923 (tj. po oficjalnym potępieniu tego ruchu przez patriarchę Tichona) Sergiusz stosował zasadę przyjmowania ich z tą godnością, jaką nosili wcześniej. Jesienią 1943, po rozmowach z Katolikosem-Patriarchą Gruzji Kalistratem, przywrócona została jedność eucharystyczna z Patriarchatem Gruzińskim. W momencie wyboru na urząd patriarchy Sergiusz był już w zaawansowanym wieku i słabego zdrowia. Mimo tego regularnie odprawiał nabożeństwa.
14 maja 1944 Sergiusz przeprowadził chirotonię biskupią archimandryty Makarego (Dajewa), po czym udał się do swojej rezydencji w celu omawiania bieżących problemów Kościoła z jego kanclerzem, protoprezbiterem Nikołajem Kolczickim. 15 maja o szóstej zasnął; niecałą godzinę później archimandryta Jan (Razumow) znalazł go martwego. Przyczyną śmierci był wylew krwi do mózgu. Patriarcha został pochowany w soborze Objawienia Pańskiego w Moskwie. Zgodnie z życzeniem zmarłego obowiązki "locum tenens" patriarchatu objął metropolita leningradzki Aleksy, wybrany następnie na nowego patriarchę.
Oceny działalności.
Postawa metropolity Sergiusza jako "locum tenens" Patriarchatu Moskiewskiego, a następnie patriarchy, jest przedmiotem niejednoznacznych ocen w historiografii Rosyjskiego Kościoła Prawosławnego.
Zdaniem Dymitra Pospiełowskiego patriarcha Sergiusz należał do najwybitniejszych rosyjskich teologów prawosławnych XX wieku i odegrał kluczową rolę w uratowaniu jakichkolwiek struktur Rosyjskiego Kościoła Prawosławnego w okresie terroru stalinowskiego. Podobną opinię tuż po śmierci patriarchy wyraził Władimir Łosski. Apologeci postaci Sergiusza najczęściej przypisują mu większość zasług dla przetrwania Kościoła Rosyjskiego po latach prześladowań.
Marek Popowski w swojej biografii arcybiskupa Łukasza (Wojno-Jasienieckiego) ocenia działalność Sergiusza jako metropolity w stosunku do władz radzieckich jako przejaw jego dążenia do kariery duchownej za wszelką cenę. Postawę tę Sergiusz miał nabyć jeszcze przed rewolucją październikową, pod wpływem atmosfery panującej w wyższych kołach cerkiewnych pod zarządem Świątobliwego Synodu Rządzącego. W podobny sposób pisał o patriarsze J. A. McGuckin. Inni krytycy patriarchy podkreślają przede wszystkim fakt, iż jego własne inicjatywy miały niewielki wpływ na postawę władz radzieckich wobec Cerkwi, a ostateczna poprawa jej położenia była przede wszystkim efektem wybuchu wojny.
Ks. Aleksandr Mazyrin, historyk Cerkwi, twierdził, że pełne zrozumienie motywacji Sergiusza w jego poszczególnych działaniach jest niezwykle trudne, a jego postać to „największa zagadka najnowszej historii Cerkwi”. Jego zdaniem gdyby Sergiusz odmówił złożenia deklaracji lojalności, władze radzieckie znalazłyby innego hierarchę gotowego na ten krok.
W 2017 r. patriarcha moskiewski i całej Rusi Cyryl stwierdził, że wydając swoją deklarację Sergiusz nie pogwałcił żadnych kanonów ani dogmatów prawosławia, kierował się zaś dobrem Cerkwi i dążeniem do ułożenia stosunków między nią a władzami radzieckimi, jednak jego nadzieje w tej kwestii w długoterminowej perspektywie nie spełniły się.
Upamiętnienie.
25 września 2007 roku w Arzamasie na placu, nazwanym na cześć Patriarchy Sergiusza, odbyło się poświęcenie i położenie kamienia węgielnego pod budowę pomnika. Monument został odsłonięty 13 sierpnia 2017 r. w obecności patriarchy Cyryla.
W 2015 patriarcha Cyryl odsłonił w Uljanowsku pomnik upamiętniający Sergiusza i okres, kiedy kierował on Cerkwią rosyjską z tego miasta (1941–1943).

</doc>
<doc id="329493" url="https://pl.wikipedia.org/wiki?curid=329493" title="CSKA Moskwa (piłka nożna)">
CSKA Moskwa (piłka nożna)

PFK CSKA Moskwa () – rosyjski klub piłkarski z siedzibą w Moskwie, występujący w rozgrywkach Priemjer-Ligi.
Jest to jeden z najstarszych klubów w Rosji. Należy także do najbardziej utytułowanych zespołów piłkarskich tego kraju: ma na swoim koncie 7 mistrzostw ZSRR oraz sześć mistrzostw Rosji oraz jeden Puchar UEFA.
Historia.
Historia moskiewskiego CSKA zaczyna się w 1911 roku, kiedy to przy Towarzystwie Miłośników Sportów Narciarskich (, OLLS) została organizowana sekcja piłki nożnej. W tym samym roku drużyna piłkarska startowała w Mistrzostwach Moskwy.
W 1921 roku pierwszy raz zwyciężyła w jesiennych mistrzostwach Moskwy. Sukces ten powtórzyła w wiosennych mistrzostwach Moskwy w 1922.
W 1923 roku wszystkie towarzystwa sportowe zostały przekształcone na ustrój komunistyczny. Na bazie OLLS został organizowany Próbno-Pokazowy Plac Nauczania Ogólnego (OPPW), który był podporządkowany Armii Czerwonej. Zostały przekształcone też mistrzostwa Moskwy, w których zmagali się 8 drużyn i nazywali się Mistrzostwa Moskwy w klasie A.
W 1928 roku wszystkie oddziały OPPW zostały przekształcone w klub Centralnego Domu Krasnej Armii (CDKA). W 1935 roku CDKA zdobył ostatnie mistrzostwo Moskwy.
W 1936 roku klub debiutował w Klasie A Mistrzostw ZSRR, w której zajął 4. miejsce.
W 1946 roku pierwszy raz klub zdobył Mistrzostwo ZSRR. Następnie do 1951 roku była najlepszą drużyną mistrzostw, z wyjątkiem 1949, kiedy została wicemistrzem ZSRR.
W 1951 roku klub zmienił nazwę na Centralny Dom Sowieckiej Armii (CDSA).
W 1952 roku na bazie CDSA była pierwszy raz organizowana olimpijska reprezentacja ZSRR. W 1/8 finału Igrzysk Olimpijskich w Helsinkach reprezentacja zremisowała pierwszy mecz, a w powtórnym ustąpiła 1–3 reprezentacji Jugosławii. Za takie wyniki przyszła kara od władz komunistycznych. Klub rozformowano a piłkarzy przeniesiono do innych klubów.
Po śmierci Józefa Stalina jesienią 1953 roku klub został reaktywowany i w sezonie 1954 ponownie startował w Klasie A.
W latach 1957-1960 zespół nazywał się Centralny Sportowy Klub Ministerstwa Obrony (CSK MO), a w 1960 przyjął obecną nazwę CSKA.
Dopiero w 1970 roku klub zdobył kolejne Mistrzostwo ZSRR.
W sezonie 1984 zajął ostatnie 18. miejsce i pożegnał się z Wyższą Ligą. Dwa kolejne lata klub spędził w Pierwszej Lidze, potem sezon w Wyższej Lidze, i następne dwa sezony w Pierwszej Lidze.
W 1990 klub powrócił do Wyższej Ligi i został wicemistrzem ZSRR, a w 1991 roku zdobył historyczne ostatnie Mistrzostwo ZSRR.
W 1992 roku CSKA startował w Mistrzostwach Rosji w Wyższej Lidze, jednak długi czas nie mógł zdobyć mistrzostwa Rosji.
W lutym 2001 roku piłkarski klub CSKA został przejęty przez obecnych właścicieli, Blue Castle Enterprises Ltd oraz OAO AWO-Kapitał. Część akcji należy do tzw. dużego CSKA. Nowi właściciele od razu zaczęli inwestować zarówno w skład, jak i bazę treningową. W 2002 roku głównym trenerem CSKA został Walerij Gazzajew, z imieniem którego są związane późniejsze sukcesy klubu – pierwszy Puchar Rosji w tym samym roku i pierwsze mistrzostwo kraju rok później.
W marcu 2004 roku został ogłoszony kontrakt sponsorski z koncernem naftowym Sibnieft, którego głównym udziałowcem był Roman Abramowicz, opiewający na 54 miliony USD rozłożone na 3 lata. Wkrótce klub doszedł do największego sukcesu w swojej historii, w maju 2005 roku pokonując w finale Pucharu UEFA Sporting CP na stadionie Jose Alvalade w Lizbonie 3–1 i przechodząc do historii jako pierwszy rosyjski klub, który zdobył europejski puchar piłkarski.Sukcesom na arenie europejskiej towarzyszyła też dominacją w kraju – w latach 2005-2006 drużyna dwukrotnie zdobyła zarówno mistrzostwo, jak i puchar krajowy. Kontrakt z Sibnieftem został rozwiązany pod koniec 2005 roku po tym jak koncern ten został przejęty przez Gazprom. Obecnie głównym sponsorem klubu jest spółka publiczna "Rosseti".
Stadion.
Do 2013 roku klub grał swoje mecze domowe na Łużnikach, a w latach 2013–16 na stadionie w Chimkach koło Moskwy. Obecnie klub posiada własny stadion o nazwie WEB Arena.
Oficjalne otwarcie nastąpiło 10 września 2016 roku podczas meczu 6. kolejki Priemjer-Ligi z Terekiem Grozny, a pierwszą bramkę zdobył w 27. minucie Lacina Traoré.
Obecny skład.
"Stan na 19 czerwca 2022"

</doc>
<doc id="329498" url="https://pl.wikipedia.org/wiki?curid=329498" title="Prosna (ujednoznacznienie)">
Prosna (ujednoznacznienie)



</doc>
<doc id="329499" url="https://pl.wikipedia.org/wiki?curid=329499" title="Brzeźnio">
Brzeźnio

Brzeźnio – wieś w Polsce położona w województwie łódzkim, w powiecie sieradzkim, w gminie Brzeźnio. Położona w środkowym obniżeniu Wysoczyzny Złoczewskiej. Liczba ludności wynosi 742 (2011 r.)
W latach 1954–1972 wieś należała i była siedzibą władz gromady Brzeźnio. W latach 1975–1998 miejscowość administracyjnie należała do województwa sieradzkiego.
Miejscowość jest siedzibą gminy Brzeźnio.
Historia.
Na początku XIII w. była własnością biskupa krakowskiego Iwona z rodu Odrowążów, który ją przekazał między 1218 a 1229 r. zakonowi norbertanek z Imbramowic. W 1683 r. wieś należała do Zapolskich, a w połowie XVIII w. przeszła w posiadanie Błeszyńskich herbu Suchekomnaty, właścicieli Złoczewa.
Już w XVI w. istniała tu szkoła parafialna. Szkoła wspomniana jest też w dokumentach z okresu działalności Komisji Edukacji Narodowej, przetrwała do początku XX w.
W 1908 r. powstała tu Kasa Spółdzielcza Stefczyka, a w 1910 r. z inicjatywy działaczy skupionych przy piśmie „Zaranie” utworzono kółko rolnicze. W 1926 r. założono spółdzielnię mleczarską.
Brzeźnio jako stolica gminy notowane było w 1859 roku, kiedy to mocą ówczesnej reformy administracyjnej weszło w skład 18 nowo powstałych gmin powiatu sieradzkiego. Wiadomo jednak, iż rolę centrum pełniło wiele wieków wstecz, niewątpliwie dlatego, że było największą wsią regionu.
Historyczne korzenie miejscowości sięgają wieku XIII (co potwierdzają źródła pisane), natomiast legenda wspomina czasy pogańskie.
Według przekazu ustnego w osadzie znajdował się św. Gaj, miejsce odprawiania pogańskich misteriów. Podczas trwania obrzędów ukazał się ponoć na jednej z brzóz św. Idzi. Mieszkańcy wsi przejęci tym faktem, niezwłocznie przyjęli chrześcijaństwo i obrali Idziego swoim patronem, natomiast od owej niezwykłej brzozy (miejsca cudu) wieś przyjęła swą nazwę. Legenda mówi też, iż w miejscu kultu postawiono klasztor.
Nazwa wsi jest charakterystyczna, ponieważ spośród wielu miejscowości w Polsce tylko Brzeźnio posiada formę zmiękczoną przez dodanie „i” po zgłosce „n” (popularna jest forma Brzeźno). To samo źródło podaje za Długoszem, iż „Brzeszno willa nadane zostały w XV wieku klasztorowi norbertanek w Imbramowicach przez biskupa krakowskiego Iwona” (były to jego dobra rodowe). W bulli protekcyjnej dla tego klasztoru wymienione jest w 1229 roku wraz z przyległymi wsiami, łąkami oraz rzeką z bobrami („predia de Brezno, de Rathaie et de Grodesco, rivum cum castoribus et omnibus aliis pertinentiis suis”). Klasztor imbramowicki lokował Brzeźnio na prawie niemieckim w 1353 roku, była to największa posiadłość kościelna w regionie sieradzkim (według Długosza liczyła 36 i 1 łanów). Klasztor norbertanek dysponował majątkiem Brzeźnio do 1559 roku, kiedy to drogą zamiany przeszedł on w ręce szlachty (dobra te klasztor w Sieradzkiem odstąpił Rafałowi Wargawskiemu)). W latach 20. XX wieku ostatnia właścicielka wsi podzieliła ziemię pomiędzy chłopów i wyprowadziła się. Zdewastowany pałac istniał jeszcze w latach 60. (obecnie rozebrany). Oprócz skąpych informacji zawartych w źródłach średniowiecznych i renesansowych, niewiele wiadomo o dawnej historii osady i okolic. Wspomnieć należy, iż na terenie gminy odkopano wiele prehistorycznych przedmiotów, a nawet bursztynowe ozdoby z epoki brązu, potwierdzające teorię istnienia szlaków kupieckich wzdłuż rzeki Warty. Według przekazu ustnego w okolicy Brzeźnia odkryto w XIX wieku cmentarzysko krzyżackie. Historię Brzeźnia znaczy wiele wydarzeń, które plasują je w ścisłej czołówce sieradzkiego pod względem rozwoju, zarówno gospodarczego, jak i kulturalnego. Wieś posiada znakomite tradycje oświatowe. Według „Księgi uposażeń” Jana Łaskiego obejmującej lata 1511–1523, w Brzeźniu istniała w owym czasie jedna z 50 w kraju szkół parafialnych. Szkółka ta dotrwała, z przerwami w swej działalności, do XVIII wieku. W czasach saskich została zlikwidowana, ale już w 1773 roku, po powstaniu Komisji Edukacji Narodowej, reaktywowano ją. Podkreślić należy, iż jako jedyna w powiecie sieradzkim przetrwała okres rozbiorów, Księstwa Warszawskiego i Królestwa Polskiego. Nauczycielem był miejscowy organista, a uczęszczało doń 14 dzieci. Brzeźnio znane było w powiecie z cennych inicjatyw gospodarczych, przy czym okres największej aktywności w tym zakresie przypadała na lata międzywojenne. To w Brzeźniu powstała pierwsza w sieradzkim kasa spółdzielcza (tzw. kasa Stefczyka). Również w Brzeźniu założono, jako jedne z pierwszych kółko rolnicze oraz spółdzielnię mleczarską. We wsi funkcjonował duży młyn mechaniczny, który sam wytwarzał prąd. Dzięki niemu miejscowość była zelektryfikowana. W latach 30. uruchomiono spółdzielnię konfekcyjno-krawiecką, pierwszy zakład przemysłowy w okolicy. Wpływ zakładu na społeczeństwo był ogromny. Przed wojną stał się szansą dla młodych, bezrobotnych i niewykształconych osób, zwłaszcza dla członków Katolickiego Stowarzyszenia Młodzieży. Po wyzwoleniu spółdzielnię natychmiast reaktywowano (pracownicy ukrywali podczas okupacji sprzęt produkcyjny). Rozbudowana w latach 50. i 70. zatrudniała setki kobiet wiejskich, a równocześnie spełniała rolę centrum kulturalnego wsi. Przy zakładzie działały: zespół teatralny, instrumentalny zespół młodzieżowy, grupa taneczno-śpiewacza wraz z kapelą oraz liczne koła zainteresowań.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Urodzeni.
Urodzili się tu:
W 2013 r. na cmentarzu w Brzeźniu pochowano prof. Tadeusza Majdę – malarza, grafika, scenografa, absolwenta łódzkiej PWSSP, wykładowcę łódzkiej szkoły filmowej, autora wielu publikacji książkowych.
Gospodarka.
Wieś stanowi ośrodek usługowy wyposażony w instytucje służące rolnictwu.

</doc>
<doc id="329502" url="https://pl.wikipedia.org/wiki?curid=329502" title="Jaromierz">
Jaromierz



</doc>
<doc id="329503" url="https://pl.wikipedia.org/wiki?curid=329503" title="Jenny-Wanda Barkmann">
Jenny-Wanda Barkmann

Jenny-Wanda Barkmann (ur. 31 października 1922 w Hamburgu, zm. 4 lipca 1946 na Wysokiej Górze / "Stolzenberg" w Gdańsku) – niemiecka nadzorczyni SS (SS-Aufseherin) w hitlerowskim obozie koncentracyjnym Stutthof i zbrodniarka wojenna.
Życiorys.
Urodziła się i spędziła dzieciństwo w Hamburgu. W 1944 została SS-Aufseherin w kobiecej części obozu w Stutthofie. Barkmann stale maltretowała więźniarki, niektóre z nich doprowadzając do śmierci. Dokonywała także selekcji kobiet i dzieci do komór gazowych. Ze względu na swoją urodę i okrucieństwo otrzymała w obozie przydomek „Piękne Widmo”.
W ostatniej fazie walk o Gdańsk Barkmann próbowała uciec przed nadciągającymi wojskami radzieckimi, ale ostatecznie została aresztowana przez polską milicję w maju 1945 na dworcu Gdańsk Wrzeszcz. Następnie zasiadła na ławie oskarżonych razem z Elisabeth Becker, Gerdą Steinhoff, Wandą Klaff i Ewą Paradies w pierwszym procesie załogi Stutthofu przed polskim Specjalnym Sądem w Gdańsku. Flirtowała ze strażnikami więziennymi oraz widziano ją układającą włosy podczas przesłuchiwania świadków. Barkmann została za swoje zbrodnie skazana na karę śmierci. Po ogłoszeniu wyroku stwierdziła: „Życie rzeczywiście jest przyjemnością, a przyjemności zwykle trwają zbyt krótko”. 4 lipca 1946 wraz z innymi zbrodniarkami i zbrodniarzami Stutthofu została powieszona publicznie w Gdańsku.

</doc>
<doc id="329505" url="https://pl.wikipedia.org/wiki?curid=329505" title="Chrapy (żegluga)">
Chrapy (żegluga)

Chrapy – urządzenie stosowane na okrętach podwodnych w celu doprowadzania powietrza do silników spalinowych w czasie, kiedy okręt jest zanurzony na głębokości peryskopowej. Idea chrap pojawiła się w projektach już w XVI wieku, rozwijała się następnie wraz z rozwojem konstrukcji jednostek zanurzalnych i okrętów podwodnych. Po raz pierwszy została praktycznie zastosowana przez amerykańskiego konstruktora Simona Lake'a w zbudowanej przez niego w 1897 roku łodzi podwodnej Argonaut Junior, w operacyjnych okrętach podwodnych zaś w zwodowanym w 1938 roku holenderskim O.19. Ta metoda dostarczania powietrza do wnętrza zanurzonych okrętów podwodnych została na nieco szerszą skalę zastosowana w niemieckich okrętach podwodnych podczas II wojny światowej, jednak rozpowszechniła się dopiero w okresie powojennym.
Geneza.
Wbrew rozpowszechnionej opinii, chrapy nie zostały opracowane po raz pierwszy w okresie międzywojennym w Holandii (jak podaje m.in. Clay Blair), lecz zostały po raz pierwszy zastosowane już w 1894 roku, kiedy amerykański wynalazca i pionier okrętów podwodnych Simon Lake wyposażył skonstruowany przez siebie okręt podwodny Argonaut Junior w maszt zasysania powietrza dla jego benzynowego silnika, który pozwalał tej jednostce operować w zanurzeniu z użyciem silnika spalinowego. Już jednak w 1578 roku brytyjski matematyk William Bourne zaprezentował swój pierwszy projekt okrętu podwodnego, wyposażonego celem wentylacji w maszt. Także w 1880 roku Francuz M. Lagane zaprezentował projekt półzanurzalnej łodzi podwodnej wyposażonej w maszt służący wentylowaniu silnika parowego. W roku 1911 natomiast, podczas podwodnej operacji z użyciem chrap zatonął japoński okręt podwodny. Holenderska konstrukcja Jana Wichersa, opatentowana jako „maszt powietrzny”, była jedynie próbą rozwoju konstrukcji amerykańskich i japońskich, przy czym maszt chrap Wichersa mógł być wysunięty na jedynie krótki czas i służył do wentylacji okrętu. Pierwszymi operacyjnymi jednostkami wyposażonymi w chrapy były holenderskie okręty podwodne typu "O.19". Na większą skalę podczas II wojny światowej próbowały używać chrap hitlerowskie Niemcy, w ramach udoskonalania swojej floty podwodnej dla potrzeb bitwy o Atlantyk, jednak aż do końcowego okresu wojny, jedynie stosunkowo niewielka liczba U-Bootów została wyposażona w tego rodzaju system. Później zostały przejęte przez niemal wszystkich konstruktorów okrętów podwodnych.
Konstrukcja.
Konwencjonalny okręt podwodny korzysta zwykle z napędu elektrycznego zarówno w położeniu nawodnym, jak i podwodnym. W wynurzonym okręcie silnik spalinowy napędza generator elektryczny, który zasila napędzający okręt silnik elektryczny. Prąd wytwarzany przez generator ładuje także baterie akumulatorów, z których z kolei czerpana jest energia elektryczna zasilająca silnik elektryczny w trakcie pływania w zanurzeniu (jest to tzw. napęd diesel-elektryczny). Zgromadzona w baterii akumulatorów energia elektryczna pozwala jednak na stosunkowo krótki czas pobytu pod wodą. Aby ominąć powyższe ograniczenie wprowadzono chrapy. Chrapy pozwalają na doprowadzanie do okrętu zanurzonego na małą głębokość (zazwyczaj głębokość peryskopową) powietrza niezbędnego do pracy silników spalinowych. Silniki te mogą wtedy pracować dla napędzania okrętu i pozwalają na długotrwałe pływanie w niewielkim zanurzeniu. Mankamentem takiego rozwiązania jest duża hałaśliwość silników spalinowych, co demaskuje zanurzony okręt, a także duża uciążliwość dla załogi okrętu. Zalewanie przez fale morskie wlotu powietrza do chrap powoduje, że silniki spalinowe zasysają powietrze z wnętrza okrętu, co było przyczyną wypadków śmiertelnych.
Chrapy są obecnie stosowane zarówno na okrętach konwencjonalnych, jak i atomowych. Atomowe okręty podwodne są wyposażone w awaryjny napęd konwencjonalny i na jego potrzeby mogą korzystać z chrap.
Chrapy składają się z długiego przewodu powietrznego i głowicy, która wystaje ponad powierzchnię wody. W głowicy znajduje się chwyt powietrza z zaworem zapobiegającym zalewaniu przewodu powietrznego przez wodę. Wylot spalin jest zazwyczaj umieszczony pod wodą, co pozwala rozpuszczać spaliny w wodzie i zmniejszać ilość dymu widocznego na powierzchni wody.
Do czasu nastania ery okrętów atomowych, okręty podwodne były zaprojektowane do operowania na powierzchni wody przez większość czasu i zanurzanie się jedynie w celu przeprowadzania uników lub dla rzadkich ataków dziennych. W 1940, w nocy, niemieckie U-Booty były bezpieczniejsze na powierzchni wody niż w zanurzeniu, ponieważ używany przez sprzymierzonych sonar typu ASDIC mógł wykryć tylko okręty zanurzone i w większości wypadków był bezużyteczny dla wykrywania jednostek poruszających się na powierzchni morza. W wyniku ciągłego rozwoju metod radarowej detekcji i ataku, w ciągu posuwania się wojny naprzód, U-booty zostały zmuszone do przebywania przez coraz dłuższy czas pod wodą, płynąc na silnikach elektrycznych, które zapewniały mniejszą prędkość i ograniczony zasięg.
Wbrew rozpowszechnionej opinii, z chrapami Niemcy mieli styczność wcześniej niż w 1940 roku, kiedy to przejęli holenderskie okręty podwodne O-25 oraz O-26 wyposażone w pewien rodzaj chrap. Już w roku 1933 profesor Hellmuth Walter przedstawił projekt szybkiego okrętu podwodnego wyposażonego w chrapy. Natomiast Holendrzy prowadzili prace nad urządzeniem zwanym przez nich "snuiver". Marynarka tego kraju eksperymentowała na początku 1938 z prostym systemem rur w okrętach podwodnych O-19 i O-20, które umożliwiały im podróżowanie na głębokości peryskopowej z włączonym napędem silników Diesla i jednoczesne ładowanie baterii napędowych dla silników elektrycznych.
Początkowo Kriegsmarine rozważała użycie chrap do zasysania świeżego powietrza dla załogi, jednak nie widziała potrzeby w zapewnianiu w ten sposób powietrza dla dieslowskich jednostek napędowych. Mimo to w 1943, w wyniku coraz większych strat U-Bootów, okręty typu VIIC oraz IXC zostały wyposażone w chrapy.
Pierwszym okrętem wyposażonym w eksperymentalne chrapy był U-58. Nowe wyposażenie testowano na Bałtyku latem 1943. Pierwszym okrętem bojowym który został wyposażony w chrapy był U-264 (grudzień 1943 roku). Jednak pierwszym okrętem wyposażonym w chrapy który wyszedł w rejs bojowy był U-539 (rozpoczął on patrol 2 stycznia 1944 roku). W czerwcu 1944 około połowa U-Bootów stacjonujących we Francji była wyposażona w to urządzenie.
W okrętach typu VII i IX chrapy składały się do przodu i były składowane w zagłębieniu górnego pokładu, przed kioskiem, odpowiednio na bakburcie oraz sterburcie.
Użytkownicy chrap napotykali na wiele problemów przy ich użytkowaniu. U-Boot z chrapami mógł rozwijać prędkość do sześciu węzłów w celu uniknięcia złamania tuby, a detekcja dźwiękowa zagłuszana była przez huk powietrza zasysanego w głąb rury. Okręt podwodny, który przebywał pod wodą więcej niż kilka godzin, napotykał na problem usuwania odpadów i musiał składować niepotrzebne obciążenie w środku, powodując powstanie wewnątrz nieprzyjemnego odoru.
Chrapy były wyposażone w automatyczne zawory, które zapobiegały dostaniu się wody morskiej do silników Diesla. Gdy zawory zamykały się, silniki zasysały powietrze z wnętrza okrętu. Powodowało to gwałtowne obniżenie ciśnienia, co było niezwykle bolesne dla uszu załogi i czasami powodowało nawet zerwanie błony bębenkowej. Ten ostatni problem wciąż istnieje na współczesnych okrętach podwodnych z napędem konwencjonalnym, jednak dzięki zastosowaniu czujników, które w przypadku nadmiernego spadku ciśnienia wewnątrz okrętu wyłączają silniki, został on zminimalizowany.
Nowoczesne konstrukcje chrap są mało awaryjne i kontrolowane przez prosty obwód elektryczny. Woda morska zalewająca szczyt masztu powoduje również zalanie elektrod zamontowanych na szczycie, zamykając w ten sposób obwód elektryczny. To powoduje upuszczenie skompresowanego powietrza i umożliwia górnemu zaworowi zamknięcie się. Kiedy czujniki wynurzają się z wody, otwierają ponownie obwód i następuje ponowne otwarcie zaworu.

</doc>
<doc id="329506" url="https://pl.wikipedia.org/wiki?curid=329506" title="Witkowo (ujednoznacznienie)">
Witkowo (ujednoznacznienie)



</doc>
<doc id="329507" url="https://pl.wikipedia.org/wiki?curid=329507" title="Kaczyce">
Kaczyce



</doc>
<doc id="329508" url="https://pl.wikipedia.org/wiki?curid=329508" title="Zielenice (ujednoznacznienie)">
Zielenice (ujednoznacznienie)



</doc>
<doc id="329511" url="https://pl.wikipedia.org/wiki?curid=329511" title="Melvin Calvin">
Melvin Calvin

Melvin Ellis Calvin (ur. 8 kwietnia 1911 w Saint Paul, zm. 8 stycznia 1997 w Berkeley) – amerykański fizykochemik, laureat Nagrody Nobla w dziedzinie chemii w roku 1961 za odkrycie tzw. szlaku fotosyntetycznego.
Życiorys.
Był synem żydowskich emigrantów z Rosji. Od 1947 roku profesor chemii fizycznej na Uniwersytecie Kalifornijskim w Berkeley. Członek The Royal Society, Narodowej Akademii Nauk USA w Waszyngtonie, Amerykańskiej Akademii Umiejętności w Bostonie. 
Profesor Calvin – specjalista w zakresie chemii organicznej, katalizy, struktur cząsteczkowych, prowadził badania dotyczące reakcji chemicznych węgla związanych z procesem fotosyntezy. Stosując radioaktywny węgiel-14 w CO2, zidentyfikował poszczególne etapy tzw. ciemnej fazy fotosyntezy, zwanej obecnie cyklem Calvina. W 1955 roku wyjaśnił szereg reakcji chemicznych związanych z fotosyntezą w roślinach, za które w 1961 roku otrzymał Nagrodę Nobla za prace nad fotosyntezą.

</doc>
<doc id="329513" url="https://pl.wikipedia.org/wiki?curid=329513" title="Łęczyca (ujednoznacznienie)">
Łęczyca (ujednoznacznienie)



</doc>
<doc id="329516" url="https://pl.wikipedia.org/wiki?curid=329516" title="Jorge Rafael Videla">
Jorge Rafael Videla

Jorge Rafael Videla Redondo (ur. 2 sierpnia 1925 w Mercedes w Argentynie, zm. 17 maja 2013 w Marcos Paz) – dyktator, formalnie prezydent Argentyny w latach 1976–1981.
Życiorys.
Syn pułkownika wojskowego. W 1944 roku wstąpił do armii. W 1973 roku awansowany do stopnia generała brygadiera. W tym samym roku został szefem sztabu generalnego armii. W 1975 roku prezydent Isabel Perón mianowała go głównodowodzącym armii. Rozpoczął reorganizacje armii i usunął z niej oficerów sympatyzujących z peronizmem. W 1975 roku prowadził kampanię przeciwko Rewolucyjnej Armii Ludu w prowincji Tucumán. 24 marca 1976 roku uczestniczył w wojskowym zamachu stanu. 29 marca objął formalnie funkcję prezydenta.
W chwili objęcia władzy przez juntę kraj był pogrążony w katastrofie gospodarczej, wysokiej inflacji i korupcji. Działała lewicowa partyzantka (Rewolucyjna Armia Ludu i Montoneros) oraz zbrojne grupy prawicy peronistowskiej. Videl zawiesił parlament, działalność partii politycznych i związków zawodowych. Najważniejsze stanowiska rządowe wypełnił personelem wojskowym. W gospodarce przyjął model wolnorynkowy. 
W ciągu kilku najbliższych lat junta zabiła tysiące ludzi. Oficjalne dane mówią o 9 tysiącach ofiar, inne źródła szacują, że dyktator zabił od 15 do 30 tysięcy osób. Wiele innych osób zostało uwięzionych i poddanych torturom.
W 1981 roku przekazał urząd prezydenta generałowi Roberto Eduardo Violi. Demokracja została przywrócona w 1983 roku. Videla został postawiony przed sądem, uznany za winnego i skazany na dożywotnie więzienie. Zarzuty, jakie mu postawiono, dotyczyły łamania praw człowieka. W 1990 roku prezydent Carlos Menem ułaskawił byłego dyktatora. Videla wrócił jeszcze na krótko do więzienia w 1998 roku, kiedy sąd uznał go za winnego mniej znanych porwań w czasie tzw. "brudnej wojny". Ze względu na stan zdrowia, więzienie zamieniono Videli na areszt domowy. 22 grudnia 2010 były dyktator ponownie został skazany na dożywocie. Sąd w Córdobie uznał go winnym śmierci 31 więźniów politycznych w czasie rządów junty w latach 70. i 80.. Zmarł 17 maja 2013 w więzieniu w Buenos Aires z przyczyn naturalnych.

</doc>
<doc id="329517" url="https://pl.wikipedia.org/wiki?curid=329517" title="Napoli Soccer">
Napoli Soccer



</doc>
<doc id="329518" url="https://pl.wikipedia.org/wiki?curid=329518" title="Wanda Klaff">
Wanda Klaff

Wanda Klaff (ur. 6 marca 1922 w Gdańsku, zm. 4 lipca 1946 na Wysokiej Górze / "Stolzenberg" w Gdańsku) – niemiecka nadzorczyni SS (SS-Aufseherin) w niemieckim obozie koncentracyjnym Stutthof i zbrodniarka wojenna.
Życiorys.
Urodziła się w Gdańsku jako córka Ludwika Kalacińskiego (który od 1941 r. nazywał się Kalden), gdańskiego kolejarza. Ubiegała się o wpisanie na volkslistę. Szkołę podstawową ukończyła w 1938. Do 1942 pracowała w fabryce marmolady, następnie jako konduktorka tramwajowa. W 1942 r. wyszła za mąż za Willego Klaffa. W 1944 Klaff została SS-Aufseherin, czyli nadzorczynią w podobozie Stutthofu "Praust" (Pruszcz Gdański). W podobozie tym katowała i biła wiele więźniarek. 5 października 1944 przeniesiono ją do kolejnego podobozu Sttuthofu o nazwie Russoschin. I tutaj znana była ze swego sadyzmu i okrucieństwa.
Uciekła z obozu na początku 1945. 11 czerwca 1945 Klaff została aresztowana przez władze polskie w mieszkaniu swoich rodziców w Gdańsku przy Paul-Beneke-Weg. W areszcie chorowała na tyfus. Została jedną z oskarżonych w pierwszym procesie załogi Stutthofu przed Specjalnym Sądem Karnym w Gdańsku. Podczas składania wyjaśnień stwierdziła: „Jestem bardzo inteligentna i oddana służbie w obozach. Biłam przynajmniej dwie więźniarki dziennie”. Klaff została skazana na śmierć przez powieszenie.
Stracona została publicznie z innymi skazanymi w dniu 4 lipca 1946 o godzinie 17 na Chełmie w Gdańsku. Wraz z nią stracone zostały m.in. Gerda Steinhoff, Ewa Paradies, Elisabeth Becker i Jenny-Wanda Barkmann.

</doc>
<doc id="329519" url="https://pl.wikipedia.org/wiki?curid=329519" title="SSC Napoli">
SSC Napoli

Società Sportiva Calcio Napoli – włoski klub piłkarski z siedzibą w Neapolu, założony 25 sierpnia 1926, rozwiązany 30 lipca 2004 i reaktywowany 6 września 2004. Od sezonu 2007/08 występuje w Serie A. Jeden z najpopularniejszych futbolowych klubów we Włoszech, którego legendą jest Diego Maradona.
Historia.
Chronologia nazw:
AC Napoli (Associazione Calcio Napoli) zostało założone 25 sierpnia 1926 na bazie klubu Internaples (utworzonego w 1922 r. z połączenia Internazionale Napoli oraz Naples FBC) i spędziło większość swojej historii grając w Serie A, często pozostając najbardziej reprezentatywnym przedstawicielem południa w, zdominowanej przez zespoły z bogatej północy, lidze. W 1964 r. klub zmienił nazwę na SSC Napoli. Ojcem sukcesów klubu z Neapolu był Diego Maradona, gwiazda reprezentacji Argentyny, sprowadzony do zespołu w 1984 r. To dzięki niemu przeciętny zespół zdobył w 1987 i 1990 mistrzostwo Włoch, zaś w 1989 r. Puchar UEFA. W 1989 r. w związku z sukcesami klubu powstała słynna piosenka Napoli Forza Napoli wykonywana wielokrotnie przez piosenkarza Nino d’Angelo przy chórze włoskich kibiców. Z odejściem Maradony w 1991 r. zespół powoli schodził z piedestału włoskiej piłki. W 1998 r. Napoli spadło do Serie B, aby ponownie powrócić do Serie A na jeden sezon w 2000 r. Kolejny spadek nie był jednak najgorszym, co przytrafiło się klubowi. Z długami przekraczającymi 70 mln euro SSC Napoli musiało ogłosić bankructwo w sierpniu 2004 r. Nowy klub, Napoli Soccer, to kontynuator tradycji zespołu, który mógł całkowicie zniknąć z piłkarskiej mapy Włoch. Dzięki inwestorom i wiernym kibicom, którzy w niesamowitych ilościach przychodzili na mecze 3. ligi, klub dostał szansę odzyskać dawną reputację. W sezonie 2005/06 zespół awansował do Serie B, a rok później awansował do najwyższej włoskiej klasy rozgrywkowej po bezbramkowym remisie z innym beniaminkiem Serie A sezonu 2007/08 – Genoa CFC. W 2012 r. po raz czwarty zdobył Puchar Włoch. W sezonie 2012/13 Napoli zajęło drugie miejsce w lidze. Królem strzelców został Urugwajczyk Edinson Cavani, który zaliczył 29 trafień. Po zakończeniu sezonu ze stanowiska trenera odszedł Walter Mazzarri, a jego miejsce zajął Hiszpan Rafael Benítez. Pod wodzą nowego trenera do klubu zostali sprowadzeni: Dries Mertens, José Reina, Gonzalo Higuaín, José Callejón, Raúl Albiol oraz Rafael Cabral. Za rekordową sumę 63 milionów euro do PSG został sprzedany najlepszy snajper drużyny Edinson Cavani. Ponadto klub opuścili dwaj doświadczeni zawodnicy: Argentyńczyk Hugo Campagnaro oraz Włoch Morgan De Sanctis. 3 maja 2014 drużyna hiszpańskiego szkoleniowca zdobyła 5 raz Puchar Włoch, wygrywając z finale z Fiorentiną 3:1. Zimą 2015 r. do klubu pozyskano za 12,5 mln euro włoskiego skrzydłowego Manolo Gabbiadiniego.
Rywalizacja.
Kibice Napoli od początku istnienia klubu nie mieli najlepszych stosunków z klubami z północnej części Włoch. Jedną z pierwszych historycznych rywalizacji były mecze z Hellasem Verona. W latach 80 klub stworzył rywalizację z Interem, Juventusem i Milanem. Do dnia dzisiejszego Napoli tworzy zaciętą rywalizację z Interem i Hellasem Verona. Jednak Napoli prowadzi też zaciętą rywalizację z Romą. Derby te nazywane są: Derby del Sole.

</doc>
<doc id="329521" url="https://pl.wikipedia.org/wiki?curid=329521" title="Jorge Videla">
Jorge Videla



</doc>
<doc id="329525" url="https://pl.wikipedia.org/wiki?curid=329525" title="Juszczyn">
Juszczyn



</doc>
<doc id="329526" url="https://pl.wikipedia.org/wiki?curid=329526" title="Izabela Peron">
Izabela Peron



</doc>
<doc id="329527" url="https://pl.wikipedia.org/wiki?curid=329527" title="Tur (ujednoznacznienie)">
Tur (ujednoznacznienie)



</doc>
<doc id="329528" url="https://pl.wikipedia.org/wiki?curid=329528" title="Zboiska">
Zboiska

3 miejscowości w Polsce: 
Ukraina:

</doc>
<doc id="329532" url="https://pl.wikipedia.org/wiki?curid=329532" title="Moleskine">
Moleskine

Moleskine S.p.A. – włoskie przedsiębiorstwo, najbardziej znane z produkcji notesów z dobrej jakości papieru w kolorze kremowym, w charakterystycznej, szytej, najczęściej czarnej oprawie z zamknięciem z taśmy elastycznej. Chętnie używane przez pisarzy, malarzy, rysowników i projektantów.
Historia.
Na początku notesy produkowane były przez małe włoskie manufaktury i dystrybuowane przez paryskie sklepy papiernicze odwiedzane przez międzynarodową awangardę. Gdy w 1986 roku działalność zakończył ostatni wytwórca – rodzinne przedsiębiorstwo z Tours, notes stał się niemal nieosiągalny. W roku 1998 dzięki małemu mediolańskiemu wydawcy, Moleskine powrócił. Legenda, umiejętnie podtrzymywana przez producenta, wiąże go z takimi artystami jak Vincent van Gogh, Pablo Picasso, Ernest Hemingway czy Bruce Chatwin. Z takich notesów, jak twierdzi producent, korzystał również polski pisarz i podróżnik Ryszard Kapuściński.
Dziś bez problemu dostępne są w różnych odmianach – reporterskie, telefoniczne, do prowadzenia dziennika, gładkie, w linie i w kratkę, w okładkach tradycyjnych i wyplatanych.

</doc>
<doc id="329533" url="https://pl.wikipedia.org/wiki?curid=329533" title="Brzostek (ujednoznacznienie)">
Brzostek (ujednoznacznienie)



</doc>
<doc id="329536" url="https://pl.wikipedia.org/wiki?curid=329536" title="MONUA">
MONUA

MONUA (, "Misja Obserwacyjna Organizacji Narodów Zjednoczonych w Angoli") – misja pokojowa w Angoli, powołana na mocy rezolucji 1118 (1997) Rady Bezpieczeństwa ONZ z dnia 30 czerwca 1997 roku.
Misja MONUA trwała od czerwca 1997 do lutego 1999 roku, przejęła zadania misji UNAVEM III.
W lipcu 1997 siły misji składały się z:
Straty ludzkie wyniosły 17 osób.
Państwa uczestniczące.
Argentyna, Bangladesz, Boliwia, Brazylia, Bułgaria, Egipt, Francja, Gambia, Ghana, Gwinea Bissau, Hiszpania, Holandia, Indie, Jordania, Kenia, Kongo, Malezja, Mali, Namibia, Nigeria, Norwegia, Nowa Zelandia, Pakistan, Polska, Portugalia, Rosja, Rumunia, Senegal, Słowacja, Szwecja, Tanzania, Ukraina, Urugwaj, Węgry, Zambia, Zimbabwe.

</doc>
<doc id="329539" url="https://pl.wikipedia.org/wiki?curid=329539" title="Armada">
Armada

Żegluga:
Miejscowości w USA:
Gminy w USA:
Muzyka:
Inne:

</doc>
<doc id="329544" url="https://pl.wikipedia.org/wiki?curid=329544" title="Angelcorpse">
Angelcorpse

Angelcorpse – amerykańska grupa muzyczna wykonująca death metal. Powstała w Kansas 1995 roku z inicjatywy Gena Pałubickiego i Pete Helmkampa. W 1996 roku grupa wydała demo zatytułowane "Goats of Azazael", by niedługo potem podpisać kontrakt płytowy z francuską Osmose Productions, dla której to wydany został pierwszy studyjny album grupy pt. "Hammer of Gods". Zespół powstał w czasie nieco przygasającej popularności death metalu i dzięki swej bezkompromisowości szybko zyskał status kultowego. Tematyka utworów oscylowała zawsze wokół motywów antychrześcijańskich i związanych z wojnami.
W 1999 formacja rozpadła się, reaktywowała się jednak w 2006 roku, rok później nagrywając album pt. "Of Lucifer and Lighting". W 2009 roku grupa została ponownie rozwiązana.
W 2015 roku z okazji dwudziestej rocznicy powstania grupa została reaktywowana.

</doc>
<doc id="329547" url="https://pl.wikipedia.org/wiki?curid=329547" title="Edward Givens">
Edward Givens

Edward Galen Givens, Jr. (ur. 5 stycznia 1930 w Quanah, zm. 6 czerwca 1967 w Pearland) – amerykański pilot wojskowy, major United States Air Force, członek Korpusu Astronautów NASA.
Wykształcenie i służba wojskowa.
Szkołę średnią ("Quanah High School") ukończył w mieście Quanah w Teksasie.
Jako pilot wylatał ponad 3500 godzin, z czego 2800 na samolotach z napędem odrzutowym.
Kariera astronauty.
4 kwietnia 1966 zakwalifikował się do piątej grupy astronautów NASA (NASA 5). Został włączony do składu naziemnej załogi wspierającej pierwszego załogowego lotu realizowanego w ramach programu Apollo – wyprawy Apollo 7. Jednakże na długo przed rozpoczęciem lotu, bo już 6 czerwca 1967 zginął w wypadku samochodowym w Pearland nieopodal Houston.

</doc>
<doc id="329550" url="https://pl.wikipedia.org/wiki?curid=329550" title="Kobierniki">
Kobierniki

2 miejscowości w Polsce: 

</doc>
<doc id="329551" url="https://pl.wikipedia.org/wiki?curid=329551" title="Borzykowa (województwo łódzkie)">
Borzykowa (województwo łódzkie)

Borzykowa – wieś w Polsce położona w województwie łódzkim, w powiecie radomszczańskim, w gminie Żytno.
Historia.
Borzykowa mogła istnieć już przed przyjęciem chrztu przez Mieszka I. Pierwsza pisemna wzmianka o miejscowości pochodzi z 1098. Natomiast z 1105 pochodzi zapis potwierdzający istnienie w Borzykowej parafii. Miejscowość należała w tym czasie do kapituły gnieźnieńskiej, stanowiąc ważny ośrodek życia religijnego. 
Istotne znaczenie Borzykowej potwierdza fakt zwołania przez arcybiskupa gnieźnieńskiego Henryka Kietlicza synodu prowincjonalnego, który odbył się w lipcu 1210. Oprócz wielu biskupów, między innymi bł. Wincentego Kadłubka w synodzie wzięli udział także książęta polscy, między innymi Władysław Odonic, Konrad Mazowiecki i Leszek Biały, przez co stał się on istotnym wydarzeniem politycznym.
 
W XIII wieku Borzykowa była drugą co do wielkości parafią w Polsce, liczącą ponad 900 wiernych. Borzykowa była już wtedy wsią szlachecką, gniazdem rodowym Borzykowskich herbu Abdank . Ufundowali oni w miejscowości kościół parafialny (nieistniejący współcześnie). W 1522 arcybiskup gnieźnieński Jan Łaski przeprowadził wizytację parafii. W "Liber Beneficiorum" wymienia on Piotra z Białej jako proboszcza borzykowskiego.
Za czasów Królestwa Polskiego istniała gmina Borzykowa. W czasie zaborów Borzykowa należała do zaboru rosyjskiego. W latach 1841–1885 wybudowano w Borzykowej nowy kościół. Od 1925 parafia w Borzykowej należy do archidiecezji częstochowskiej (do 1992 diecezji). W 1991 sprowadzono do niego relikwie bł. Wincentego Kadłubka.
W latach 1975–1998 miejscowość administracyjnie należała do województwa częstochowskiego.
Zabytki.
We wsi znajduje się kościół pw. św. Piotra i Pawła, wybudowany w latach 1841-1885. Bezstylowy, orientowany, jednonawowy z wielobocznym prezbiterium oraz wieżą po zachodniej stronie. W kościele znajduje się zabytkowa XI-wieczna kamienna chrzcielnica. Na wieży kościoła dzwon z XVI wieku. 
W Borzykowej prawdopodobnie w XV i XVI wieku istniał dwór – siedziba Borzykowskich. Nie zachował się niestety do współczesnych czasów. Pozostałością po nim jest wyspa położona wśród stawów rybnych.
Cmentarz parafialny, jako obiekt zabytkowy wpisany jest do rejestru zabytków NID pod nr rej.: 435/88 z 27.05.1988 

</doc>
<doc id="329552" url="https://pl.wikipedia.org/wiki?curid=329552" title="Jerzy Chwalczewski">
Jerzy Chwalczewski

Jerzy Chwalczewski lub Palczewski herbu Trąby (zm. 1549) – duchowny katolicki, kanonik i kantor wileński, biskup łucki.
Życiorys.
Brat Piotra i Stanisława Chwalczewskich. Pochodził z Raszkowa w obecnym powiecie ostrowskim.
W 1522 roku został podskarbim biskupa wileńskiego, Jana z książąt litewskich. Od ok. 1525 roku sufragan wileński i biskup tytularny metoneński.
Od 24 kwietnia 1536 biskup łucki. Zbudował m.in. katedrę w Łucku oraz zamek biskupi w lokowanym przez siebie w 1540 r. Torczynie. W 1542 roku zwołał synod diecezjalny przygotowujący duchowieństwo do walki z reformacją. Brał udział w pracach nad zjednoczeniem Korony Polskiej z Wielkim Księstwem Litewskim.

</doc>
<doc id="329556" url="https://pl.wikipedia.org/wiki?curid=329556" title="Aribert Heim">
Aribert Heim

Aribert Heim (ur. 28 czerwca 1914 w Bad Radkersburg, zm. 10 sierpnia 1992 w Kairze) – austriacki lekarz, członek SA i SS działający w obozie koncentracyjnym Mauthausen-Gusen i jeden z najbardziej poszukiwanych zbrodniarzy nazistowskich. Ze względu na swój sadyzm nazywany był przez więźniów "Doktor Śmierć".
Kariera.
Urodził się w austriackiej miejscowości Bad Radkersburg jako syn inspektora okręgu żandarmerii i gospodyni domowej. Studiował medycynę w Grazu. Doktorat z medycyny uzyskał na Uniwersytecie w Wiedniu w styczniu 1940. Już w 1935 Heim był członkiem Narodowosocjalistycznej Niemieckiej Partii Robotników (NSDAP), partii wówczas w Austrii nielegalnej, i wstąpił do SA. Po anszlusie Austrii do Rzeszy został 1 października 1938 członkiem SS, w której to organizacji osiągnął w 1944 stopień SS-Hauptsturmführera. W kwietniu 1940 zgłosił się ochotniczo do Waffen-SS i w tymże roku został lekarzem w KZ-Sachsenhausen, przeniesiony w czerwcu i lipcu 1941 do KZ-Buchenwald, a od kwietnia 1941 Heima powołano do inspektoratu obozów koncentracyjnych.
Od 1938 r. grał w hokeja na lodzie w wiedeńskim klubie „Engelmann”.
Pobyt i zbrodnie w Mauthausen.
Od 1 października 1941 był lekarzem obozowym w KZ-Mauthausen. Mimo że przebywał tam jedynie przez 2 miesiące (do grudnia 1941), Heim został zapamiętany przez więźniów jako jeden z najokrutniejszych lekarzy SS w tym obozie.
Przedmiotem jego zbrodniczych eksperymentów było badanie skuteczności różnorakich trucizn na więźniach obozu. Według zeznań pisarza rewiru i pracowników pomocniczych, przy operacjach Heim razem z aptekarzem obozowym Erichem Wasickym wstrzykiwał zabójcze substancje w serce bez stosowania narkozy, chcąc sprawdzić, która z trucizn jest najtańsza i najszybsza w użyciu. Tym sposobem zabił kilkuset ludzi. Usuwał bez narkozy organy (dla wprawy, z nudów lub sadyzmu), po czym mierzył czas do zgonu ludzi, którzy konali z krzykiem. Raz wedle świadków rozciął człowiekowi brzuch, pozbawił jelit i wątroby i czekał na zgon. Więźniowie bali się go jak śmierci (stąd jego pseudonim).
Dalsze losy.
Od lutego do października 1942 służył w 6 Dywizji Górskiej SS „Nord” w południowej Finlandii. Po służbie w Mauthausen był także lekarzem w szpitalu polowym SS w Wiedniu. 15 marca 1945 został schwytany przez Amerykanów i umieszczony w obozie dla jeńców wojennych w Ludwigsburgu. Po zwolnieniu z obozu, pracował w 1947 w szpitalu we Friedbergu w Hesji. W tym czasie grał w klubie sportowym w hokeja na lodzie w Nauheim. Ożenił się i w 1949 r. osiedlił się w Mannheim. Kilkakrotnie bezskutecznie starał się zrzec obywatelstwa austriackiego na rzecz niemieckiego. Od 1954 do 1962 r. wykonywał zawód ginekologa w Baden-Baden.
Poszukiwania.
Wiedząc, że austriacka policja rozpoczęła przeciw niemu śledztwo, postanowił się ukryć. Wydano międzynarodowy nakaz aresztowania Heima. W 1979 r. sąd w Berlinie skazał go na karę pieniężną w wysokości 510 tys. marek jako szczególnie popierającego nazizm swymi mordami w Mauthausen, na podstawie szczególnych przepisów drugiej ustawy o denazyfikacji, obowiązujących wówczas tylko w Berlinie. Na pokrycie kary zlicytowano dom w berlińskiej dzielnicy Moabit będący od 1958 r. własnością Heima, z którego czynsze dotąd zasilały konto poszukiwanego. Ukrywał się potem m.in. w Południowej Ameryce, na Bałkanach i w Danii.
Od 2005 do ok. 2007 władze niemieckie oferowały nagrodę 130 000 € za informacje mogące doprowadzić do jego aresztowania.
Aribert Heim był drugim na liście najbardziej poszukiwanych zbrodniarzy hitlerowskich (po Aloisie Brunnerze). Na początku lipca 2008 roku Centrum Wiesenthala opublikowało wiadomość, iż Heim najprawdopodobniej ukrywa się w Patagonii, w południowym Chile. Operacją poszukiwawczą zajmował się ostatni „łowca nazistów” Efraim Zuroff z Centrum Szymona Wiesenthala.
4 lutego 2009 niemiecka telewizja ZDF i „New York Times” poinformowały o rezultatach wspólnych poszukiwań Heima. Według nich Heim ukrywał się w Egipcie. Na początku 1980 r. przeszedł na islam, zmienił nazwisko na Tarek Farid Hussein. Syn Heima potwierdza, że jego ojciec zmarł w Kairze 10 sierpnia 1992 roku na skutek nowotworu jelit. Część badaczy i poszukujących Heima powątpiewało w jego śmierć, bowiem nie odnaleziono ciała zbrodniarza. 21 września 2012 sąd w Baden-Baden orzekł, że ciało znalezione w 1992 roku w Egipcie należy do zwodzącego władze i organa ścigania przez kilkadziesiąt lat Heima, rzeczywiście zmarłego na raka w Kairze w 1992 roku.
Przedstawione przez prawnika reprezentującego Heima dokumenty potwierdzające oryginalność certyfikatu przejścia na islam, egipskie prawo jazdy ze zdjęciem oraz akt zgonu na nazwisko Tarek Hussein Farid, a także zeznania świadków, tj. Egipcjan znających Heima, jak też zeznania syna Rudigera Heima pozwalają sądzić, że Tarek Hussein Farid, zmarły w Kairze na raka w 1992 roku to poszukiwany Aribert Heim.

</doc>
<doc id="329557" url="https://pl.wikipedia.org/wiki?curid=329557" title="Exterminate">
Exterminate

Exterminate - drugi oficjalny album Angelcorpse wydany w 1998 roku wydany dla Osmose Productions.
Lista utworów.
Opracowano na podstawie materiału źródłowego

</doc>
<doc id="329558" url="https://pl.wikipedia.org/wiki?curid=329558" title="Kobierno">
Kobierno



</doc>
<doc id="329562" url="https://pl.wikipedia.org/wiki?curid=329562" title="Piotr Chwalczewski">
Piotr Chwalczewski

Piotr Chwalczewski (zm. 25 września 1568 r. w Raszkowie) – kasztelan biechowski.
Życiorys.
Brat Jerzego i Stanisława Chwalczewskich. Pochodził z Raszkowa w obecnym powiecie ostrowskim.
Od 1545 roku doradca do spraw ekonomicznych w kancelarii królowej Bony. Od 1553 roku starosta knyszyński, od 1554 starosta zabielski, od 1555 podkomorzy kaliski. W latach 1557-1558 opracowywano, pod jego kierunkiem i w oparciu o jego doświadczenia, reformę gospodarki rolnej w Wielkim Księstwie Litewskim (tzw. ustawa "na wołoki", pomiar włóczny). Od 1566 kasztelan biechowski i senator.

</doc>
<doc id="329568" url="https://pl.wikipedia.org/wiki?curid=329568" title="Stanisław Chwalczewski">
Stanisław Chwalczewski

Stanisław Chwalczewski (zm. 1567 w Raszkowie) – polityk polski, tłumacz i historyk.
Życiorys.
Syn Andrzeja, ziemianina, herbu Trąby, z województwa kaliskiego. Pochodził z Raszkowa w obecnym powiecie ostrowskim. Brat Jerzego i Piotra Chwalczewskich. 
Od 1529 służył w wojsku cesarza Karola V. Po powrocie do kraju dostał się na dwór królowej Bony. Od 1536 starosta krzemieniecki, od 1545 starosta kobryński, od 1552 starosta piński, klecki, horodecki. W latach 1553-1555 zreformował, z polecenia Bony, jej poleskie dobra, wprowadzając reformę rolna, tzw. pomiarę włóczną. Pod koniec życia osiadł w rodzinnym Raszkowie i tam przetłumaczył na język polski "Kronikę Polski" Macieja Miechowity.
Ok. 1542 ożenił się z Barbarą Falkówną, córką Andrzeja, starosty drohickiego.

</doc>
<doc id="329570" url="https://pl.wikipedia.org/wiki?curid=329570" title="The Inexorable">
The Inexorable

The Inexorable - trzeci studyjny album grupy muzycznej Angelcorpse. Wydany we wrześniu 1999 roku przez Osmose Productions.
Lista utworów.
Opracowano na podstawie materiału źródłowego.

</doc>
<doc id="329572" url="https://pl.wikipedia.org/wiki?curid=329572" title="Śnieżana">
Śnieżana



</doc>
<doc id="329573" url="https://pl.wikipedia.org/wiki?curid=329573" title="Cegłów (ujednoznacznienie)">
Cegłów (ujednoznacznienie)



</doc>
<doc id="329578" url="https://pl.wikipedia.org/wiki?curid=329578" title="Bogfał">
Bogfał



</doc>
<doc id="329579" url="https://pl.wikipedia.org/wiki?curid=329579" title="Bogumieł">
Bogumieł



</doc>
<doc id="329581" url="https://pl.wikipedia.org/wiki?curid=329581" title="Bytków (ujednoznacznienie)">
Bytków (ujednoznacznienie)

2 miejscowości w Polsce: 

</doc>
<doc id="329582" url="https://pl.wikipedia.org/wiki?curid=329582" title="Bindowanie">
Bindowanie

Bindowanie – technologia introligatorska łączenia luźnych kartek za pomocą sczepiania ich jednego brzegu za pomocą różnych technik introligatorskich.
Technologie bindowania.
Istnieje kilka rodzajów materiałów łączących wcześniej sperforowany blok.

</doc>
<doc id="329583" url="https://pl.wikipedia.org/wiki?curid=329583" title="Szejeni">
Szejeni

Szejeni, Szejenowie, Czejenowie (, nazwa własna: "Tsis tsis'tas" // – „ludzie”) – plemię Indian północnoamerykańskich. Współcześnie wszyscy mówią po angielsku, ok. 1,7 tys. posługuje się również własnym językiem szejeńskim z rodziny algonkiańskiej.
Nazwa.
Naród Szejenów składał się z dwóch zjednoczonych około 1831 roku plemion – "Só'taeo'o" (znanych szerzej jako "Sutaio") oraz "Tsétsêhéstâhese" (znanych jako "Tsitsistas"; liczba pojedyncza: "Tsétsêhéstaestse"), co przekłada się na polskie „tacy jak my” lub „istoty ludzkie”. Oba plemiona zawsze podróżowały razem. Suhtajowie mieli odmienne tradycje i posługiwali się odrębnym dialektem.
Nazwa „Szejeni” (ang. "Cheyenne") pochodzi od dakockiego egzonimu "Šahíyena" (znaczącego „mała "Šahíya"”). Znaczenie słowa "Šahíya" jest nieznane, jednakże wiele plemion z Wielkich Równin zakładało, że oznaczać musi Krików lub inny lud posługujący się jednym z języków algonkiańskich. Szejeńskim słowem określającym Odżibwejów jest "Sáhea'eo'o", brzmiące podobnie do dakockiego "Šahíya".
Jedną z najczęstszych etymologii miana tych Indian jest „trochę jak [ludzie] obcej mowy” (dosłownie „czerwoni mówcy”). Według George’a Grinnella Dakotowie określali siebie oraz inne plemiona mówiące językami siouańskimi jako „białych mówców”, zaś posługujących się językami obcymi, jak algonkiańskich Szejenów jako „czerwonych mówców” ("Šahíyena").
Historia.
W 1673 zamieszkiwali zachodnią część dzisiejszego stanu Wisconsin i Minnesotę w okolicach rzek Missisipi i Minnesota. Byli wówczas ludem osiadłym, zajmującym się uprawą fasoli, kukurydzy i dyni. Zajmowali się także myślistwem. Posiadali wysoko cenione zdolności wyrobu rękodzieła. Nie wchodzili w konflikty z sąsiadami. Wszystko zmieniło się z chwilą pojawienia się na Wielkich Równinach konia.
Przepowiednia Słodkiego Leku.
Zgodnie z tradycją plemienną w odległych czasach żył wśród Szejenów człowiek o imieniu Słodki Lek. Ów człowiek ostrzegł swych ziomków przed „ludem ziemi” – przybyszami o jasnej skórze i mówiącymi niezrozumiałym językiem. Wraz z nimi miało pojawić się dziwne zwierzę: "„ma ciemny grzbiet i ogon sięgający ziemi; jego racice są okrągłe; zawiezie cię na swym grzbiecie aż do tych wzgórz, które wydają się niebieskawą linią na horyzoncie – i do których trzeba wędrować przez wiele dni – w bardzo krótkim czasie. Nie obawiaj się go...”"
Szejeni obłaskawili swe pierwsze konie na początku XVIII wieku. Wcześnie, ale jednak później niż inne plemiona prerii. Byli więc stopniowo wypierani przez potężniejszych Dakotów i zmuszeni zostali do przeniesienia się na zachód w okolice jeziora Traverse, aby osiąść ostatecznie nad rzeką Cheyenne na terenie obecnego stanu Dakota Południowa. Tamtejsza osada została jednak zniszczona w wyniku napadu Czipewejów. Ci z Szejenów, którzy ocaleli połączyli się z innymi plemionami i przenieśli się na południe nad rzekę Missouri. Zaprzestali wtedy uprawy ziemi, przestawiając się na koczowniczy i łowiecki tryb życia. Wkrótce przenieśli się w okolice Gór Czarnych, a z początkiem XIX w. na tereny w okolicach rzeki Platte.
W 1832 część Szejenów osiadła w pobliżu Fort Bent nad rzeką Arkansas, a pozostała część powędrowała wokół źródeł rzeki Północna Platte i Yellowstone. Tak dokonał się podział na Szejenów Północnych i Południowych. Zostało to potwierdzone traktatem z 1851 roku podpisanym w Fort Laramie.
Szejeni Północni.
Do 1840 roku prowadzili krwawe walki z plemieniem Kiowa, po czym sprzymierzyli się z nimi i walczyli u ich boku z białymi osadnikami i innymi plemionami indiańskimi. W 1849 zostali zdziesiątkowani w wyniku epidemii cholery, a w latach 1860–1878 ponieśli duże straty w ludziach w walkach z wojskami amerykańskimi, biorąc m.in. udział w bitwie pod Little Big Horn. W końcu otrzymali istniejący do dziś rezerwat w stanie Montana.
Szejeni Południowi.
Przewodzili powstaniu w latach 1874-1875. W rok później osiedlono ich w rezerwacie na Terytorium Indiańskim w dzisiejszym stanie Oklahoma. Na początku XX w. otrzymali te ziemie w posiadanie.
Demografia.
Liczba Szejenów i Sutajów była w 1780 roku szacowana na 3500 osób. W 1904 roku było 1900 Szejenów Południowych i 1400 Szejenów Północnych. W 1937 roku obydwa plemiona Szejenów, wraz z plemieniem Arapaho, liczyły 4397 osób.
Według danych U.S. Census Bureau, podczas spisu powszechnego w 2000 roku 11 191 obywateli USA zadeklarowało, że jest pochodzenia "Cheyenne", a 18 204 oświadczyło, że ma pochodzenie "wyłącznie lub między innymi Cheyenne". Ponadto 3634 osoby zadeklarowały się jako "wyłącznie Cheyenne-Arapaho," a 4510 jako "wyłącznie lub między innymi Cheyenne-Arapaho".
Znaczenie.
Po swojej ucieczce z Minnesoty Szejeni stali się jednym z najsłynniejszych plemion Wielkich Równin. Znani ze swej waleczności w okresie kolonizacji Zachodu przez białych, wyróżniali się później jako zwiadowcy i przewodnicy armii amerykańskiej.
Stolica stanu Wyoming jest nazwana na cześć tego plemienia, podobnie miejscowość Cheyenne Wells w Kolorado, rzeka w Dakocie Południowej (Cheyenne River), pasmo górskie Cheyenne Mountains w Kolorado, jak również hrabstwa w Kolorado, Nebrasce i Kansas.

</doc>
<doc id="329584" url="https://pl.wikipedia.org/wiki?curid=329584" title="Web 2.0">
Web 2.0

Web 2.0 – określenie serwisów internetowych, w których podstawową rolę odgrywa treść generowana przez użytkowników tych serwisów.
Wbrew numeracji wersji oprogramowania, Web 2.0 nie jest to nowy World Wide Web ani Internet, ale jest on innym sposobem na wykorzystanie jego dotychczasowych zasobów. Serwisy Web 2.0 zmieniają paradygmat interakcji między właścicielami serwisu i jego użytkownikami, oddając tworzenie większości treści w ręce użytkowników.
Filozofia Web 2.0 miała wpływ na rozwój serwisów społecznościowych, wielu aplikacji internetowych czy blogosfery (zwłaszcza takich zjawisk jak: vlogging, mikrobloging oraz podcasting).
Zjawiskiem fenomenu społeczności, zwłaszcza w kontekście Web 2.0, zajmuje się Seth Godin (wypowiada się on na ten temat w filmie Press Pause Play, który również dotyczy między innymi rewolucji Web 2.0).
Strony "Web 2.0" mają tendencję do korzystania z nowych technik takich jak XHTML, SOAP, AJAX, XUL, RDF, dużo częstsze wykorzystywanie kanałów RSS i Atom oraz bardzo szerokie rozpropagowanie usług sieciowych.
Termin został spopularyzowany dzięki przedsiębiorstwu O’Reilly Media, które w 2004 roku zorganizowało szereg konferencji poświęconych temu nowemu trendowi internetowemu.
Historia.
Nazwy „Web 2.0” użyła po raz pierwszy Darcy DiNucci w 1999 r. w artykule "Fragmented Future". Rozpowszechniła się ona w 2004 r., po serii konferencji na temat nowych technik internetowych organizowanych przez przedsiębiorstwa O’Reilly Media i MediaLive International, których celem było przywrócenie optymizmu i zaufania w branży przedsiębiorstw internetowych po gwałtownym spadku kursu papierów wartościowych na giełdzie 9 marca 2000 r. Na konferencji Sieć przedstawiona została jako platforma, na której funkcjonują aplikacje i różne multimedialne strony internetowe. Ich rozwój wiązany był z działalnością użytkowników – zrozumiano, że im więcej ich jest i wyraża swoje opinie i sugestie, tym lepsze można dzięki temu tworzyć aplikacje, poprzez wprowadzaniu ułatwień i aktualizacji.
Celem twórców "Web 2.0" jest to, żeby sieć WWW dawała użytkownikom jak największą możliwość interakcji i integracji, użytkowanie spersonalizowanych stron dla internautów z całego świata. Środek ciężkości stron WWW zostaje przesunięty w kierunku użytkownika. Autorzy przygotowują serwis, ale jądrem jego funkcjonowania są użytkownicy, którzy dostarczają zawartości (np. zdjęcia, pliki wideo, linki do ciekawych stron internetowych itp.) oraz tworzą społeczność użytkowników, która zaczyna ze sobą współpracować i żyć „własnym życiem”.
Jednym z pierwszych olbrzymich sukcesów "Web 2.0" był zastosowany w Google mechanizm oceniania stron o nazwie PageRank, który do szacowania wartości dokumentów opierał się nie na ich treści, lecz na liczbie prowadzących do nich odsyłaczy. Od czasu rozpowszechnienia się Web "2.0" dużą popularnością zaczęły się cieszyć też serwisy internetowe działające w oparciu o mechanizm wiki i blogi.
Najważniejsza przemiana ma się jednak dokonać na pulpicie poszczególnych użytkowników. „Posiadacze” i ich serwery staną się elementami pośredniczącymi w wymianie wiedzy. Niczym w sieci BitTorrent czy projekcie SETI@home, znacząca część obciążenia (wykorzystania miejsca, obciążenia obliczeniami itd.) zostanie rozproszona na prywatne komputery.
Spójna definicja "Web 2.0", pojawiła się dopiero niedawno, choć próby jej ustalenia trwają już od 2001 roku. Według Tima O’Reilly "Web 2.0" „jest rewolucją biznesową w świecie komputerowym, spowodowaną ruchem w stronę Internetu jako platformy, oraz próbą zrozumienia reguł zwycięstwa na tej platformie. Główną zasadą jest: Twórz aplikacje, które lepiej okiełznają Sieć, by więcej ludzi ich używało”.
Pomimo wprowadzenia powyższej definicji w obieg, nadal najlepiej definiować "Web 2.0" na przykładach. I Ofoto jest uważane za Web 1.0, Flickr za Web 2.0, DoubleClick za Web 1.0, Google AdSense za Web 2.0. Web 2.0 są też blogi, mikroblogi, wiki (takie jak Wikipedia), serwisy zakładkowe typu del.icio.us, news feedy redagowane przez użytkowników takie jak Digg czy Reddit, AJAXowe aplikacje takie jak Google Maps i Google Mail, serwisy video jak YouTube, Google Videos, czy spersonalizowane radia internetowe jak last.fm i Pandora. Web 2.0 obejmuje tak różnorodne strony, że właściwie jedyną ich wspólną cechą jest to że nie są tradycyjnymi stronami internetowymi („Web 1.0”).
Krytyka.
Sceptycy uważają, że wiele rozwiązań, które uznaje się za elementy tego systemu, pojawiło się znacznie wcześniej niż zaczęto myśleć o rewolucji (mechanizm Wiki powstał w 1996 roku, kanały RSS w 2000 itd.). Zgodnie z tym tokiem myślenia, "Web 2.0" nie prezentuje nowego spojrzenia na sieć, a jedynie kontynuuje rozpoczęte w przeszłości procesy. Paul Boutin, konfrontując kilka autonomicznych definicji próbuje udowodnić, że w istocie nowe określenie dla starej sieci było potrzebne „internetowym przedsiębiorcom, którzy spóźnili się na boom związany z rozwojem Web 1.0”. Russel Shaw podtrzymuje to stanowisko, wprost nazywając Web 2.0 „chwytem marketingowym”.
Wiele serwisów jest uważanych lub promuje się jako "Web 2.0" gdy udostępnia RSS, umożliwia komentowanie i dodawanie artykułu użytkownikom lub ma odpowiedni wygląd graficzny. Również tworzenie społeczności internetowych przypisywane "Web 2.0" nie jest niczym nowym, ponieważ od lat koncentrują się one wokół grup dyskusyjnych i forów. Pojawiają się również opinie, że "Web 2.0" nie wprowadza żadnych nowości, jedynie łączy technologie "Web 1.0", podaje je w nowym opakowaniu i dopisuje do tego filozofie komunikacji między użytkownikami i administracją serwisu.
Do tego, jak wynika z danych statystycznych, tylko niewielki procent użytkowników serwisów "Web 2.0" wnosi do nich własne treści. Według statystyk przedsiębiorstwa Hitwise (badania z 2007 roku) filmy do serwisu YouTube wysyła 0,16%, do Flickr zdjęcia 0,2%, a w Wikipedii publikuje 4,6% odwiedzających.
Społeczność użytkowników.
Cechą charakterystyczną jest duża interakcja pomiędzy członkami społeczności, dlatego serwisy "Web 2.0" umownie nazywa się „dynamicznymi” – dla odróżnienia od „statycznych” serwisów tradycyjnych, które nie umożliwiają interakcji. Interakcja przejawia się m.in. w możliwości budowania sieci kontaktów (czyli tworzeniu listy znajomych, z którymi możesz się komunikować bezpośrednio), zapraszania znajomych, wysyłania prywatnych wiadomości między użytkownikami, a także w sprawniejszym przepływie informacji, który odbywa się najczęściej bezpośrednio za pomocą forów i grup dyskusyjnych.
Pierwsze społeczności internetowe pojawiły się kilka lat temu w Stanach Zjednoczonych. Były to friendster.com (cel: utrzymywanie kontaktów towarzyskich), tribe.net (aklimatyzacja po przeprowadzce do innego miasta – ułatwia zdobycie pracy i znalezienie mieszkania), LinkedIn (utrzymywanie kontaktów biznesowych). Wszystkie te serwisy odniosły ogromny sukces i podważyły dotychczasową supremację „statycznych” gigantów. Szczególnie spektakularny był rozwój Myspace, który to serwis (o przeznaczeniu ogólnorozrywkowym – przyjaciele, gry, muzyka, zdjęcia itp.) w ciągu zaledwie kilkunastu miesięcy zdołał zgromadzić ponad 50 000 000 użytkowników. Popularność tych serwisów oraz ich skuteczność w realizowaniu celów członków swoich społeczności pozwala przypuszczać, że wkrótce zdominują one portale „statyczne”.
W Polsce społeczności internetowe pojawiły się w 2004 roku i od tej pory rozwijają się dynamicznie. Pierwszy portal tego typu to Grono.net (utrzymywanie kontaktów z przyjaciółmi).
Społeczności internetowe zaspokajają naturalne potrzeby współpracy z innymi ludźmi, a także wymiany doświadczeń, informacji czy zainteresowań. Umożliwiają skuteczną realizację celów rozrywkowych i zawodowych. Rewolucyjne tempo ich rozwoju daje podstawy by twierdzić, że mamy do czynienia z następną generacją witryn internetowych i kolejnym etapem w historii globalnej sieci.
Marketing.
Web 2.0 jest wykorzystywany przez firmy, organizacje non-profit oraz rząd do marketingu interaktywnego. Coraz więcej osób zajmujących się marketingiem korzysta z narzędzi Web 2.0 do współpracy z konsumentami w zakresie rozwoju produktu, poprawy obsługi klienta, ulepszania produktów oraz promocji. Firmy korzystają z narzędzi Web 2.0 w celu poprawy współpracy zarówno z partnerami, a także aby usprawnić wewnętrzną komunikację pomiędzy pracownikami. Tego typu rozwiązania opierają się o firmowe fora dotyczące wymiany informacji, sugestii oraz opinii. Wykorzystanie Web 2.0 w marketingu odbywa się również poprzez udostępnienie konsumentom możliwości oceny, komentarza dotyczących oferowanych towarów lub usług. Stworzone treści są wykorzystywane następnie do badania zadowolenia klientów, wskazują także kierunki niezbędnych zmian.
Narzędzia Web 2.0 są wykorzystywane np. w branży turystycznej. Według Xiang i Gretzel, media społecznościowe stanowią skuteczne narzędzie do przyciągania turystów i promocji produktów i usług turystycznych. Dzięki nim użytkownicy mogą tworzyć własne treści i wymieniać się doświadczeniami. Treści generowane przez użytkowników stają się coraz bardziej istotne w planowaniu podróży, ponieważ budzą większe zaufanie. Dzięki temu jest możliwa wymiana szczerych informacji, także negatywnych. Dlatego, zdaniem Xiang i Gretzel, organizacje powinny opracować strategie odpowiadania na negatywne opinie w mediach społecznościowych, co w znacznym stopniu wpłynie na budowanie lojalności klientów i pozytywnych relacji.
Przykłady Web 2.0.
Poniżej podane są popularne serwisy Web 2.0.
Przykładem również może być film Dzień z życia, który został zrealizowany z materiałów wideo wysyłanych przez społeczność serwisu YouTube 24 lipca 2010 oraz akcje typu Flash mob zorganizowane przez serwisy społecznościowe.

</doc>
<doc id="329585" url="https://pl.wikipedia.org/wiki?curid=329585" title="Bukówka">
Bukówka



</doc>
<doc id="329586" url="https://pl.wikipedia.org/wiki?curid=329586" title="Antoni Banaszak">
Antoni Banaszak

Antoni Banaszak (ur. 9 stycznia 1881 w Pięczkowie, zm. 3 maja lub 3 czerwca 1932 w Ostrowie Wielkopolskim) – polski prawnik, senator II Rzeczypospolitej.
Życiorys.
Antoni Banaszak urodził się 9 stycznia w Pięczkowie k. Miłosławia i był synem średniorolnego chłopa Józefa i Katarzyny z domu Niklewicz. Po ukończeniu szkoły powszechnej w rodzinnej wsi ukończył Gimnazjum św. Marii Magdaleny w Poznaniu (matura 1902). Należał w gimnazjum do tajnego polskiego kółka samokształceniowego Towarzystwo Tomasza Zana. Studiował prawo, ekonomię i historię sztuki na uczelniach w Berlinie, Wrocławiu i Monachium. Brał udział w pracach organizacji zrzeszających polską młodzież akademicką. Egzamin sędziowski zdał w 1911 roku. 
Początkowo pracował jako adwokat w Bochum, gdzie udzielał się w ruchu śpiewaczym oraz czynnie bronił w Westfalii interesów Zjednoczenia Zawodowego Polskiego, organizacji skupiającej większość polskich robotników w Niemczech. Jako prelegent brał udział w życiu organizacyjnym Zjednoczenia. Jesienią 1914 jako polski działacz narodowy został osadzony w więzieniu w Bochum. Zwolniono go z aresztu śledczego po 4 tygodniach i wcielono do armii niemieckiej, w której służył do końca działań wojennych w stopniu szeregowca. Powrócił do Wielkopolski po wybuchu rewolucji w Niemczech i zajął się organizowaniem polskiego sądownictwa na terenie byłego zaboru pruskiego. Brał udział w powstaniu wielkopolskim, w którym władze powstania powierzyły mu funkcję wiceprezesa Sądu Doraźnego Frontu Południowego w Ostrowie. Po I wojnie światowej zajął się szkoleniem kadr policyjnych oraz prowadził kursy dla sekretarzy adwokackich i pracowników komunalnych. Otworzył również w Ostrowie własną kancelarię adwokacką oraz łączył pracę zawodową z działalnością polityczną w Narodowej Partii Robotniczej. W latach 1922–1932 z listy NPR zasiadał w Senacie. Od 1922 roku wiceprezes Sądu Wojewódzkiego w Poznaniu. Od 1925 sędzia Sądu Doraźnego przy Sądzie Najwyższym.
Zmarł 3 maja 1932 w Ostrowie, gdzie został pochowany. Od 1919 był żonaty z Zofią Nowakowską, bezdzietny. 

</doc>
<doc id="329587" url="https://pl.wikipedia.org/wiki?curid=329587" title="Cygnus Solutions">
Cygnus Solutions

Cygnus Solutions, pierwotnie Cygnus Support – założona w 1989 roku firma mająca zapewniać komercyjne wsparcie dla wolnego oprogramowania. Założycielami byli John Gilmore, Michael Tiemann i David Hankel-Wallace. Hasłem reklamowym było "Making free software affordable".
Przez lata pracownicy Cygnus Solutions opiekowali się kilkoma kluczowymi projektami GNU, jak na przykład GNU Debugger i GNU Binutils (pakiet "binutils" zawiera między innymi asembler i linker). Mieli również bardzo duży wkład w projekt GCC. Cygnus zaprojektował bibliotekę BFD i używał jej przy przenoszeniu oprogramowania GNU na rozmaite architektury sprzętowe, w niektórych przypadkach pracując pod rygorem nieujawniania informacji, żeby wyprodukować narzędzia pozwalające na rozpoczęcie prac nad oprogramowaniem dla nowych układów scalonych.
Cygnus to również pierwotny twórca zestawu Cygwin – posiksowej nakładki i pakietu oprogramowania GNU dla systemów z rodziny Microsoft Windows.
15 listopada 1999 Cygnus Solutions ogłosiło połączenie z firmą Red Hat i przestało istnieć jako osobna firma na początku roku 2000. Część pracowników Cygnusa była zatrudniona przez Red Hat, w tym Tiemann, który został dyrektorem technicznym (CTO).

</doc>
<doc id="329588" url="https://pl.wikipedia.org/wiki?curid=329588" title="Bogosław">
Bogosław



</doc>
<doc id="329589" url="https://pl.wikipedia.org/wiki?curid=329589" title="Bohusław (ujednoznacznienie)">
Bohusław (ujednoznacznienie)



</doc>
<doc id="329590" url="https://pl.wikipedia.org/wiki?curid=329590" title="Seti@home">
Seti@home



</doc>
<doc id="329591" url="https://pl.wikipedia.org/wiki?curid=329591" title="Bogsław">
Bogsław



</doc>
<doc id="329592" url="https://pl.wikipedia.org/wiki?curid=329592" title="Jerzy Smyk">
Jerzy Smyk

Jerzy Smyk (ur. 24 kwietnia 1929 w Łodzi, zm. 3 listopada 1991 w Częstochowie) – polski aktor.
Absolwent prawa na Uniwersytecie Wrocławskim (1952). Już wówczas zetknął się z aktorstwem, statystując w latach 1949–1952 we wrocławskich Teatrach Dramatycznych, a następnie w Teatrze Dolnośląskim w Jeleniej Górze. Student krakowskiej PWSA.
Grał na scenach teatrów w: Łodzi (1954–1955), Lublinie (1956–1959, 1965–1970, 1975–1976), Kielcach (1959–1960), Szczecinie (1960–1962), Toruniu (1962–1963), Wrocławiu (1963–1965), Koszalinie (1970–1974), Olsztynie (1974–1975), Opolu (1976–1983), Kaliszu (1983–1984) i Częstochowie (1984–1991).

</doc>
<doc id="329593" url="https://pl.wikipedia.org/wiki?curid=329593" title="Szejenowie">
Szejenowie



</doc>
<doc id="329595" url="https://pl.wikipedia.org/wiki?curid=329595" title="Bogdasz">
Bogdasz

Bogdasz – staropolskie imię męskie, złożone z członów "Bog-" ("Bóg", "Boga", ale pierwotnie "los, dola, szczęście") i "-dasz" ("daj"). Prawdopodobnie oznaczało "niech los da", por. "bodaj" – "niechby, oby".

</doc>
<doc id="329599" url="https://pl.wikipedia.org/wiki?curid=329599" title="Kościelec">
Kościelec



</doc>
<doc id="329600" url="https://pl.wikipedia.org/wiki?curid=329600" title="Kalisz (ujednoznacznienie)">
Kalisz (ujednoznacznienie)



</doc>
<doc id="329602" url="https://pl.wikipedia.org/wiki?curid=329602" title="Koszuty">
Koszuty



</doc>
<doc id="329603" url="https://pl.wikipedia.org/wiki?curid=329603" title="Bogdała">
Bogdała

Bogdała – staropolskie imię żeńskie i męskie, złożone z członów "Bog-" („Bóg”, „Boga”, ale pierwotnie „los, dola, szczęście”) i "-dała" („dać”). Prawdopodobnie oznaczało „niech los da”, por. "bodaj" – „niechby, oby”.
Bogdała imieniny obchodzi 7 maja.
Inne męskie warianty: Bogdał, Bogdaj, Bogodał
Prawdopodobnie identyczne znaczenie ma imię żeńskie Bogudać.

</doc>
<doc id="329604" url="https://pl.wikipedia.org/wiki?curid=329604" title="Bogudać">
Bogudać

Bogudać – polskie imię żeńskie, złożone z członów "Bog-" ("Bóg", "Boga", ale pierwotnie "los, dola, szczęście") i "-dać" ("dać"). Prawdopodobnie oznaczało "niech los da", por. "bodaj" – "niechby, oby".
Męskie odpowiedniki: Bogdał, Bogdaj, Bogodał.
Prawdopodobnie identyczne znaczenie ma imię żeńskie i męskie Bogdała.

</doc>
<doc id="329607" url="https://pl.wikipedia.org/wiki?curid=329607" title="Koszęcin">
Koszęcin



</doc>
<doc id="329609" url="https://pl.wikipedia.org/wiki?curid=329609" title="Janiszew">
Janiszew

3 miejscowości w Polsce:
Zobacz też: Janiszów

</doc>
<doc id="329612" url="https://pl.wikipedia.org/wiki?curid=329612" title="Sekcja polska BBC">
Sekcja polska BBC

Sekcja polska BBC – oddział British Broadcasting Corporation, nadający serwisy informacyjne oraz audycje historyczne, społeczne i kulturalne w latach 1939-2005. W różnych okresach nadawała na falach krótkich, średnich, długich oraz ultrakrótkich (we współpracy z lokalnymi stacjami Polskiego Radia i z niektórymi stacjami prywatnymi, m.in. Tok FM).
Historia.
Pierwsza audycja BBC w języku polskim została nadana siedem dni po rozpoczęciu II wojny światowej i cztery dni po przystąpieniu Wielkiej Brytanii do wojny z Niemcami. Jako pierwszy przemówił Edward Raczyński, ambasador Rzeczypospolitej w Londynie. Mówił o walce Polski „w imię zasad wolności i sprawiedliwości, którym nie sprzeniewierzyła się w swej historii”. W tamtych czasach jednym z współpracowników Sekcji był Jan Nowak-Jeziorański.
W okresie PRL-u i obecnej wówczas cenzury, (głównie lata 50. i 80.) władze próbowały ograniczyć dostęp do odbioru polskojęzycznych audycji BBC, które były dla słuchaczy okazją do poznania informacji z niezależnych od nich źródeł. Z racji charakterystycznego sygnału rozgłośnię zaczęto nazywać "radiem bum bum"
Przez lata zmieniały się godziny i częstotliwości nadawania programów, w okresie stanu wojennego Sekcja Polska BBC nadawała ok. 4 godziny programu dziennie (zmieniało się to z roku na rok) na falach krótkich, niektóre programy nadawane były również na fali średniej 1296 kHz (zwykle zapewniającej najlepsze warunki odbioru w porze nocnej). Można było otrzymać bezpłatnie folder ze spisem używanych częstotliwości i ramówką. Oprócz wiadomości i komentarzy nadawano programy publicystyczne, popularnonaukowe, o tematyce kulturalnej i religijnej. Codziennie w dni powszednie nadawano lekcję języka angielskiego "5 Minute English", zainteresowanym rozsyłano za darmo skrypty zawierające transkrypcję każdej lekcji. W soboty w wieczornej audycji nadawany był koncert życzeń, a w niedzielę w audycjach popołudniowych lista przebojów BBC i program poświęcony muzyce.
Na początku lat 90. polska sekcja BBC zaczęła współpracować z Polskim Radiem. Głównym efektem było publikowanie w rozgłośniach radiowych magazynu informacyjno-publicystycznego "Reflektor" (wcześniej pod nazwą "Reflektorem po Świecie") oraz "Magazynu Europejskiego" poświęconego sprawom Europy. Stworzono także lekcje "Angielski z BBC" służące nauce języka angielskiego. W 1996 roku założono w Warszawie redakcję Sekcji Polskiej BBC, którą kierował Robert Kozak. Warszawska część redakcji uczestniczyła w projekcie tworzenia serwisów informacyjnych BBC dla stacji komercyjnych, współtworzyła projekt Inforadia (później TOK FM) i stworzyła pierwszy w Polsce serwis informacyjny WAP dla telefonii komórkowej. Na początku 2004 roku zaczęto regularnie publikować informacje po polsku na stronie internetowej. Zostały na niej udostępnione również polskojęzyczne audycje stworzone przez BBC oraz lekcje języka angielskiego.
Koniec.
Z powodu reorganizacji w BBC, 25 października 2005 roku podjęto decyzję o rozwiązaniu 10 sekcji językowych (bułgarskiej, chorwackiej, czeskiej, greckiej, kazachskiej, polskiej, słowackiej, słoweńskiej, tajskiej i węgierskiej). Zaoszczędzone w ten sposób pieniądze miały zostać przeznaczone na utworzenie arabskojęzycznej telewizji. W ostatnim roku działalności łącznie w polskiej sekcji pracowało 58 osób – 32 w Warszawie i 26 w Londynie. Swą ostatnią audycję sekcja polska BBC nadała 23 grudnia 2005 roku: 5-minutowy biuletyn wiadomości dla rozgłośni komercyjnych o godz. 20.00 (czasu środkowoeuropejskiego) i tradycyjnie wieczorny program „Reflektor” w godzinach 22.00-22.45. Program pod redakcją Tadeusza Jagodzińskiego prowadził Leszek Wielgo, w programie oprócz normalnych wiadomości (m.in. o inauguracji prezydenta Lecha Kaczyńskiego) nadano wspomnienia Leopolda Ungera, mieszankę wpadek dziennikarzy Sekcji Polskiej BBC, którą przygotował Grzegorz Adamczyk. Lekcja języka angielskiego z cyklu „The Blue Plaque” (o znanych osobach związanych z Londynem, prowadzona przez Davida Though i Elżbietę Greenfield) była pierwszą z planowanych dwóch poświęconych van Goghowi i nosiła kolejny numer 35. Symbolicznie pod koniec programu nadano piosenkę "Koniec" Elektrycznych Gitar.
Zgodnie z wcześniejszą zapowiedzią, witryna internetowa Polskiej Sekcji BBC została znacznie okrojona wieczorem 31 grudnia 2005 – ostatnia wiadomość umieszczona na stronie o godz. 17.22 czasu środkowoeuropejskiego miała tytuł „Finałowe odliczanie?” i dotyczyła trwającego sporu między Rosją a Ukrainą na temat cen gazu kupowanego od Rosji przez Ukrainę. Wieczorem zostały zdjęte wszystkie wiadomości, teksty publicystyczne i opisy programów. W zamian umieszczona została specjalna strona, którą przygotował Rafał Ignasiak – w ostatnich kilkunastu miesiącach działalności Sekcji Polskiej BBC nadający kształt jej witrynie internetowej (m.in. tworzył internetowe wersje kursów języka angielskiego). Na nowej stronie znalazły się teksty o historii Polskiej Sekcji BBC, historii Serwisu Światowego BBC, kursy języka angielskiego i archiwum dźwiękowe oraz archiwum zdjęć archiwalnych. Działa również wyszukiwarka pozwalająca na dostęp do archiwalnych materiałów.
W 2009 roku ukazała się książka jednego z dyrektorów Sekcji Polskiej, Krzysztofa Pszenickiego pt. "Tu mówi Londyn. Historia Sekcji Polskiej BBC" (Rosner &amp; Wspólnicy 2009, ).

</doc>
<doc id="329613" url="https://pl.wikipedia.org/wiki?curid=329613" title="Tuligłowy">
Tuligłowy

2 miejscowości w Polsce: 
3 miejscowości na Ukrainie: 

</doc>
<doc id="329615" url="https://pl.wikipedia.org/wiki?curid=329615" title="Janiszów">
Janiszów

4 miejscowości w Polsce: 
Zobacz też: Janiszew

</doc>
<doc id="329618" url="https://pl.wikipedia.org/wiki?curid=329618" title="Cirzpibog">
Cirzpibog

Cirzpibog – staropolskie imię męskie złożone z członów "Cirzpi-" („cierpieć”) i "-bog" („Bóg”, ale pierwotnie „los, dola, szczęście”). Być może oznaczało „tego, kto cierpliwie znosi los”.
Brzmienie wyrazu „cirzpieć” (później „rz” w tym wyrazie stwardniało i przeszło w „r”, wskutek czego obecnie brzmi on „cierpieć”) jest efektem rozwinięcia się pierwotnego prasłowiańskiego twardego zgłoskotwórczego „r” w języku polskim doby przedpiśmiennej w "iŕ", co następnie dało "irz". 
Cirzpibog imieniny obchodzi 29 lipca.

</doc>
<doc id="329621" url="https://pl.wikipedia.org/wiki?curid=329621" title="Witanowice">
Witanowice

2 miejscowości w Polsce: 

</doc>
<doc id="329624" url="https://pl.wikipedia.org/wiki?curid=329624" title="Kobylany">
Kobylany



</doc>
<doc id="329625" url="https://pl.wikipedia.org/wiki?curid=329625" title="Pełczybog">
Pełczybog

Pełczybog – staropolskie imię męskie, złożone z członów "Pełczy-" ("regimentu wojska, pułku") i "-bog" ("Bóg", ale pierwotnie "los, dola, szczęście"). Mogło oznaczać "ten, który szczęśliwie dowodzi pułkiem".

</doc>
<doc id="329626" url="https://pl.wikipedia.org/wiki?curid=329626" title="Imno">
Imno

2 miejscowości w Polsce: 

</doc>
<doc id="329627" url="https://pl.wikipedia.org/wiki?curid=329627" title="Blizborz">
Blizborz



</doc>
<doc id="329630" url="https://pl.wikipedia.org/wiki?curid=329630" title="Iwiny">
Iwiny

3 miejscowości w Polsce: 

</doc>
<doc id="329634" url="https://pl.wikipedia.org/wiki?curid=329634" title="Biecława">
Biecława



</doc>
<doc id="329635" url="https://pl.wikipedia.org/wiki?curid=329635" title="Biecsława">
Biecsława



</doc>
<doc id="329636" url="https://pl.wikipedia.org/wiki?curid=329636" title="Biecław">
Biecław



</doc>
<doc id="329639" url="https://pl.wikipedia.org/wiki?curid=329639" title="Iwno">
Iwno



</doc>
<doc id="329640" url="https://pl.wikipedia.org/wiki?curid=329640" title="Miejskie Przedsiębiorstwo Komunikacyjne w Częstochowie Sp. z o.o">
Miejskie Przedsiębiorstwo Komunikacyjne w Częstochowie Sp. z o.o



</doc>
<doc id="329643" url="https://pl.wikipedia.org/wiki?curid=329643" title="Biedziesława">
Biedziesława

Biedziesława(?), Biecsława, Biecława – staropolskie imię żeńskie, złożone z członów "Biedzie-" ("zmuszać, skłaniać, zwyciężać" lub "biedzić się") i "-sława" ("sława").
Biecsława imieniny obchodzi 19 lutego.
Forma męska: Biedziesław, Biecsław, Biecław

</doc>
<doc id="329644" url="https://pl.wikipedia.org/wiki?curid=329644" title="Daniel Dae Kim">
Daniel Dae Kim

Daniel Dae Kim (ur. 4 sierpnia 1968 w Pusan) – amerykański aktor pochodzenia koreańskiego. Występował m.in. w serialu telewizyjnym "Zagubieni".
Życiorys.
Ukończył aktorstwo na nowojorskim uniwersytecie.
Przez kilka lat grał w serialu "Zagubieni" Jina, mężczyznę, który mówi tylko po koreańsku, w związku z czym aktor musiał uczyć się ponownie swego rodzinnego języka.
Prócz gry w filmach i serialach podkładał też głos licznych grach, m.in. w serii "Saints Row", gdzie grał Johnny’ego Gata.
W 2017 r. Daniel Dae Kim ogłosił odejście z serialu "Hawaii Five-0" po 7 serii z powodu braku porozumienia ws. honorarium, które w jego wypadku i w wypadku Grace Park było o kilkanaście procent niższe niż białych aktorów.

</doc>
<doc id="329646" url="https://pl.wikipedia.org/wiki?curid=329646" title="Biecsław">
Biecsław

Biedziesław, Biecsław, Biecław – staropolskie imię męskie, złożone z członów "Biedzie-" ("zmuszać, skłaniać, zwyciężać" lub "biedzić się") od psł. "*běditi" i "-sław" ("sława").
Formy żeńskie: Biedziesława, Biecsława, Biecława

</doc>
<doc id="329649" url="https://pl.wikipedia.org/wiki?curid=329649" title="Izabelin">
Izabelin



</doc>
<doc id="329652" url="https://pl.wikipedia.org/wiki?curid=329652" title="Maciej Zegan">
Maciej Zegan

Maciej Adam Zegan (ur. 8 lutego 1975 we Wrocławiu) – polski bokser.
Kariera amatorska.
Treningi bokserskie rozpoczął w wieku 11 lat w Gwardii Wrocław. Jako junior był trenowany przez Ludwika Denderysa i Andrzeja Piotrowskiego. W seniorach jego trenerami byli Leszek Strasburger i Zygmunt Gosiewski. Jako zawodnik Gwardii Wrocław był dwukrotnym Mistrzem Polski Juniorów, pięciokrotnym Mistrzem Polski Seniorów i raz zdobył wicemistrzostwo. Wielokrotnie był uczestnikiem międzynarodowych zakładów bokserskich, gdzie zajmował miejsca medalowe. Jako amator stoczył około 350 walk z których tylko 15 przegrał.
Kariera zawodowa.
Na zawodowstwo przeszedł w 1998 po Mistrzostwach Europy w Mińsku. Miał wtedy 23 lata. Karierę zawodową rozpoczął podpisaniem w Londynie kontraktu z Panosem Eliadesem, ówczesnym promotorem Lennoxa Lewisa. Boksował dla niego trzy i pół roku. Po upływie tego czasu rozwiązał umowę z Eliadesem i podpisał kontrakt z grupą promotorska – Hammer KnockOut Promotions, gdzie trafił pod skrzydła Zbigniewa Raubo.
24 listopada 2001 Maciej Zegan, w swojej 18. walce, zdobył tytuł międzynarodowego Mistrza Polski w wadze super piórkowej, pokonując przez techniczny nokaut Francuza Yannick'a Pageta.
13 kwietnia 2002 obronił międzynarodowego Mistrza Polski w wadze super piórkowej, wygrywając pojedynek z Francuzem – Youssoufem Djibabą jednogłośnie na punkty po 10 rundach.
18 stycznia 2003 stoczył walkę o tytuł Mistrza Świata WBO z Arturem Grigorianem – walka zakończyła się kontrowersyjnym werdyktem sędziów, który to wywołał skandal na arenie międzynarodowej, w wyniku, czego Maciej nie został Mistrzem Świata. Była to pierwsza porażka Zegana, na zawodowym ringu.
12 lipca 2003 Zegan zdobył interkontynentalny, wakujący pas federacji WBO w kategorii lekkiej, zwyciężając po 12-rundowej walce, jednogłośnie na punkty Argentyńczyka Roverto Arrietę.
27 września 2003 wygrał przez TKO, w 6. rundzie, z Węgrem Laszlo Bognarem, zdobywając międzynarodowy pas Mistrza Polski w kategorii lekkiej.
24 kwietnia 2004 pokonując w 3. rundzie, przez nokaut Amerykanina Jimmy’ego Zeikle'a, zdobył wakujący pas federacji WBF w wadze lekkiej.
20 listopada 2004 obronił pas federacji WBF w wadze lekkiej, zwyciężając walkę przed czasem, w 6. rundzie z Argentyńczykiem Claudio Martinetem.
13 sierpnia 2005 Maciej Zegan po raz pierwszy boksował w Stanach Zjednoczonych. Jego rywalem był Kolumbijczyk Jesus Salvador Perez, którego pokonał w 7. rundzie przez techniczny nokaut.
7 października 2006 przegrał jednogłośnie na punkty, po 12 rundach, eliminator o prawo walki, o pas IBF w kategorii lekkiej, z Amerykaninem Nate'm Campbellem.
7 listopada 2008 w walce o wakujący pas BBU Champion kategorii lekkiej, pokonał po 8. rundach, Polaka Dariusza Snarskiego.
24 października 2009 na gali w Łodzi, gdzie walką wieczoru był pojedynek Gołota – Adamek, Zegan zmierzył się z Krzysztofem Cieślakiem. Po 10 rundach sędziowie orzekli zwycięstwo Cieślaka, dwa do remisu. Wynik wywołał wiele kontrowersji w polskim światku bokserskim.
4 grudnia 2009 Zegan wystąpił na gali grupy promotorskiej Universum, gdzie po 8-rundowym pojedynku pokonał na punkty Carlosa Velasqueza.
7 lutego 2010 po 6-rundowym pojedynku Zegan zremisował z Uzbekiem Jonny'm Ibramovem.
6 marca 2010 Zegan wygrał niejednogłośnie na punkty 12-rundową walkę z Francuzem Pierre'em Francois Bonicelem. Stawką pojedynku był wakujący pas Mistrza Europy federacji WBO.
4 grudnia 2010 Maciej Zegan stoczył swoją pierwszą walkę w obronie pasa Mistrza Europy federacji WBO. Rywal Polaka Eduard Trojanowskij wygrał pojedynek w 3. rundzie przez techniczny nokaut, odbierając tym samym pas Zeganowi. Po tej porażce ogłosił zakończenie kariery. W lutym 2011 Polski Związek Bokserski zdyskwalifikował Zegana na dwa lata za stosowanie niedozwolonych środków dopingujących, które wykryto w jego organizmie podczas walki z Trojanowskim.
16 listopada 2013, po blisko trzyletniej przerwie od boksowania, Maciej Zegan stoczył rewanżowy pojedynek z Dariuszem Snarskim. Po 8-rundowej walce, sędziowie orzekli zwycięstwo Zegana, stosunkiem dwa do remisu (76:76, 78:73 i 77:75).
Maciej Zegan na co dzień mieszka z żoną i córką we Wrocławiu, w latach 2014–2021 pracował we wrocławskiej straży miejskiej.
Działalność samorządowa.
W wyborach samorządowych w 2010 startował z ramienia KWW Rafała Dutkiewicza. Uzyskał mandat radnego Wrocławia (1472 głosy). W wyborach w 2014 bez powodzenia ubiegał się o reelekcję, zdobywając 671 głosów. W wyborach w 2018 również bezskutecznie startował do sejmiku dolnośląskiego z listy KWW Z Dutkiewiczem dla Dolnego Śląska, otrzymując 1910 głosów. W wyborach parlamentarnych w 2019 kandydował, również bez powodzenia, do Sejmu z listy PSL w ramach Koalicji Polskiej.

</doc>
<doc id="329653" url="https://pl.wikipedia.org/wiki?curid=329653" title="Chechło (powiat pabianicki)">
Chechło (powiat pabianicki)



</doc>
<doc id="329654" url="https://pl.wikipedia.org/wiki?curid=329654" title="Izdebnik">
Izdebnik



</doc>
<doc id="329660" url="https://pl.wikipedia.org/wiki?curid=329660" title="Kwas żółciowy">
Kwas żółciowy



</doc>
<doc id="329664" url="https://pl.wikipedia.org/wiki?curid=329664" title="Lloyd George">
Lloyd George



</doc>
<doc id="329665" url="https://pl.wikipedia.org/wiki?curid=329665" title="Kopiec a-arny">
Kopiec a-arny

Kopiec a-arny – uogólnienie pojęcia kopca binarnego, drzewo, w którym każdy ojciec posiada formula_1 synów. Każdy poziom kopca "i" zawiera "a""i" wierzchołków, z wyjątkiem poziomu ostatniego "n", który może mieć od 1 do a"n" wierzchołków. 
Kopiec taki można zaprezentować w formie tablicy, o rozmiarze 1 + "a" + "a""2" + "a""3" +...+ "a""n-1" + liczba liści. Każdy ze składników tej sumy jest reprezentacją jednego poziomu drzewa.

</doc>
<doc id="329666" url="https://pl.wikipedia.org/wiki?curid=329666" title="Falki (ujednoznacznienie)">
Falki (ujednoznacznienie)



</doc>
<doc id="329669" url="https://pl.wikipedia.org/wiki?curid=329669" title="Robert Cecil">
Robert Cecil



</doc>
<doc id="329670" url="https://pl.wikipedia.org/wiki?curid=329670" title="Józef Marian Chełmoński">
Józef Marian Chełmoński



</doc>
<doc id="329674" url="https://pl.wikipedia.org/wiki?curid=329674" title="Giovanni Baptista di Quadro z Lugano">
Giovanni Baptista di Quadro z Lugano



</doc>
<doc id="329677" url="https://pl.wikipedia.org/wiki?curid=329677" title="Ireneusz Bobrowski">
Ireneusz Bobrowski

Ireneusz Bobrowski (ur. 19 listopada 1954 w Warszawie) – polski językoznawca, profesor nauk humanistycznych.
Życiorys.
W 1978 roku ukończył studia na Katolickim Uniwersytecie Lubelskim. Studiował też w Nijmegen w Holandii. Rozprawę doktorską pt. "Cechy subkategoryzacji czasowników przechodnich we współczesnym języku polskim", której promotorem był Marian Kucała, obronił w 1982 roku w Instytucie Języka Polskiego PAN. Stopień naukowy doktora habilitowanego uzyskał tamże w 1990 w oparciu o rozprawę "Gramatyka generatywno-transformacyjna a uogólniona gramatyka struktur frazowych". Postanowieniem Prezydenta RP z 22 sierpnia 1995 roku otrzymał tytuł naukowy profesora nauk humanistycznych.
Po uzyskaniu magisterium, podjął w 1978 roku pracę w Instytucie Języka Polskiego PAN, gdzie w 1990 roku objął stanowisko docenta. Od 2002 do 2008 roku był dyrektorem IJP PAN. Nadto był kierownikiem Katedry Językoznawstwa Ogólnego i Indoeuropejskiego Wydziale Filologicznym Uniwersytetu Jagiellońskiego. W przeszłości związany był również z Wyższą Szkołą Pedagogiczną w Kielcach, przekształconą następnie w Akademię Świętokrzyską, gdzie w latach 90. sprawował funkcję dyrektora Instytutu Filologii Polskiej. Współpracował również z Wyższą Szkołą Zarządzania w Rzeszowie.
Zajmuje się językoznawstwem, metajęzykoznawstwem i filozofią językoznawstwa. Jest członkiem Komisji do Oceny Podręczników Szkolnych Polskiej Akademii Umiejętności i Komitetu Językoznawstwa Polskiej Akademii Nauk.

</doc>
<doc id="329702" url="https://pl.wikipedia.org/wiki?curid=329702" title="Pierre van Hooijdonk">
Pierre van Hooijdonk

Pierre van Hooijdonk (ur. 29 listopada 1969 w Steenbergen) – holenderski piłkarz, grający na pozycji napastnika.
Van Hooijdonk na początku grał w zespołach juniorskich takich jak: SC Welberg i VV Steenbergen. Profesjonalną karierę zaczynał w 2 lidze holenderskiej w RBC Roosendaal. W 1991 roku był już zawodnikiem NAC Breda. W sezonie 1992-1993 awansował z tym zespołem do Eredivisie, a sam został królem strzelców na drugim froncie z 26 golami. W 1 lidze również nie zawiódł i w kolejnym sezonie (1993-1994) zdobył 25 bramek. W następnym w rundzie jesiennej zdobył 10 bramek, po czym odszedł do Celtiku Glasgow. Tam również wykazywał swój kunszt strzelecki i w Scottish Premier League zdobył łącznie 44 bramki w 68 meczach. W styczniu 1997 roku opuścił Celtic i przeniósł się do angielskiego Nottingham Forest F.C. Udany miał tylko drugi sezon gry (1997-1998), kiedy to zdobył 29 bramek w 42 meczach w 2 lidze. W następnym sezonie odniósł kontuzję i zagrał tylko w 21 meczach i strzelił 6 bramek. Wrócił więc na jeden sezon do Eredivisie do zespołu SBV Vitesse, w barwach którego był wicekrólem strzelców ligi z 25 golami. Sezon 2000-2001 to już gra w barwach Benfiki Lizbona, do której przyszedł za 6,8 miliona euro i 19 bramek w 30 meczach. W 2001 roku następuje transfer do Feyenoordu, z którym osiągnął wielki sukces zdobywając w tymże sezonie 2001-2002 Puchar UEFA. Oba sezony w Feyenoordzie również obfitowały w bramki strzelone przez van Hooijdonka – 52 w 61 meczach. W lecie 2003 zostaje sprzedany za milion euro do tureckiego Fenerbahçe SK, gdzie przez dwa lata strzela 32 bramki w 52 meczach. Od sierpnia 2005 roku ten czarnoskóry napastnik był ponownie zawodnikiem NAC Breda, a w styczniu 2006 roku po raz drugi zatrudnił go Feyenoord, z którym zajął 3. miejsce w Eredivisie. Van Hooijdonk słynie nie tylko z bardzo dobrego wykończenia akcji, ale także ze świetnie wykonywanych stałych fragmentów gry, a przede wszystkim strzałów z rzutów wolnych. W roku 2007 podjął decyzję o zakończeniu kariery.
W reprezentacji Holandii zadebiutował 14 grudnia 1994 roku w wygranym 5-0 meczu z Luksemburgiem. W kadrze zagrał 46 razy i strzelił 14 bramek. Obecnie coraz starszy van Hooijdonk już nie gra w reprezentacji, z którą wystąpił MŚ w 1998(4. Miejsce) oraz Euro 2000 i Euro 2004(Półfinał).

</doc>
<doc id="329703" url="https://pl.wikipedia.org/wiki?curid=329703" title="Karol de Foucauld">
Karol de Foucauld

Karol de Foucauld, fr. "Charles de Foucauld" (ur. 15 września 1858 w Strasburgu, zm. 1 grudnia 1916 w Tamanrasset) – francuski trapista (OCSO) i prezbiter, misjonarz, eremita przebywający przez wiele lat wśród muzułmańskich Tuaregów na Saharze w Algierii, święty Kościoła katolickiego.
Owocem jego działalności było stworzenie słownika tuaresko-francuskiego oraz przełożenie Ewangelii na język tuareski i poezji tuareskiej. Na podstawie stworzonej przez niego reguły zakonnej po jego śmierci, w 1933, powstało Zgromadzenie Małych Braci Jezusa. Kilka lat później (1939) Magdalena Hutin założyła Zgromadzenie Małych Sióstr Jezusa, również opartą na regule spisanej przez Karola de Foucauld.
Życiorys.
Lata 1858–1885.
Karol de Foucauld pochodził z katolickiej rodziny arystokratycznej, w 1864 roku został sierotą i był wychowywany przez dziadków Morlet. W 1874 zdał maturę i trafił do szkoły jezuitów w Paryżu, gdzie przez dwa lata pobierał nauki. W tamtym okresie stracił wiarę. W roku 1876 wstąpił do szkoły oficerskiej Saint-Cyr. Dwa lata później, 3 lutego 1878, umarł jego dziadek i opiekun, pułkownik Morlet, zaś 15 września 1878 Karol osiągnął pełnoletniość i wszedł w posiadanie majątku.
Podczas powstania Bou Amama w Algierii, które wybuchło w 1881, Karol de Foucauld brał udział w kampanii w południowym Oranie; po walkach na froncie został odznaczony za swoją postawę. W styczniu 1882 roku opuścił wojsko i udał się w podróż do Maroka w roli eksploratora. Przemierzał ten kraj w latach 1883–1884; w tym także czasie pisał książkę „Reconnaissance au Maroc” (istnieją dwie równoległe możliwości przetłumaczenia tego tytułu: „Rozpoznanie Maroka” lub „Wdzięczność dla Maroka”), za którą w kwietniu 1885 roku otrzymał złoty medal od Francuskiego Towarzystwa Geograficznego.
Lata 1886–1901.
Rok 1886 Karol de Foucauld spędził w Paryżu, gdzie pod koniec października doświadczył nawrócenia. Jego kierownikiem duchowym i spowiednikiem został ksiądz Huvelin. W latach 1888-1890 Karol odbył pielgrzymkę do Ziemi Świętej, przez miesiąc przebywał w klasztorze trapistów w Fontgombault, uczestniczył także w rekolekcjach w zakonie benedyktynów w opactwie św. Piotra w Solesmes.
16 stycznia 1890 roku wstąpił do zakonu trapistów w klasztorze Matki Bożej Śnieżnej w Masywie Centralnym, gdzie rozpoczął nowicjat (1890-1892), przyjmując imię zakonne Maria-Alberyk. Śluby proste złożył 2 lutego 1892 i przyjął tonsurę. W lutym 1893 roku rozpoczął studia teologiczne, które kontynuował na Uniwersytecie Gregoriańskim w Rzymie (w roku 1896). W lipcu 1893 roku pojawiły się pierwszy idee założenia wspólnoty nazaretańskiej, których szkice Karol konsultował z kierownikiem duchowym. W 1896 roku uzyskał zezwolenie ks. Huvelina na opuszczenie zakonu trapistów, przełożeni uznali powołanie Karola w 1897 roku. 14 lutego 1897 roku został zwolniony ze ślubów prostych i złożył dwa śluby prywatne: czystości oraz nie posiadania niczego poza narzędziami potrzebnymi do pracy fizycznej. 
24 lutego 1897 roku przybył po raz drugi do Ziemi Świętej, gdzie podjął służbę służącego przy klasztorze Klarysek w Nazarecie. Dwa lata później podjął decyzję pozostania na zawsze w tym miejscu. Od 19 do 21 maja 1899 roku w czasie rekolekcji Karol skończył nową regułę Pustelników Najświętszego Serca i Regułę Konstytucji Małych Braci Jezusa. Rok później, za namową ks. Huvelin i sióstr klarysek, odbył serię rekolekcji przygotowujących do przyjęcia święceń kapłańskich, które otrzymał 9 czerwca 1901 roku we Francji.
Lata 1901–1916.
Już jako ksiądz, 28 października 1901 przybył do Beni-Abbes w Algierii, gdzie odprawił swoją pierwszą Mszę Świętą (miało to miejsce 30 października, w 15 rocznicę jego nawrócenia). Przebywał tam do 1904 roku zajmując się pracą charytatywną, opatrywaniem rannych, walką z niewolnictwem i redagowaniem Reguły Małych Sióstr Jezusa. W 1904 roku udał się do Tamanrasset, gdzie żył wśród Tuaregów. 31 stycznia 1908 dowiedział się o pozwoleniu Stolicy Apostolskiej na samotne odprawianie mszy (nie miał żadnego ministranta). Na początku 1909 roku oraz w 1911 roku odbył podróże do Francji, podczas których spotkał się z rodziną; w trakcie pierwszej podróży także z ks. Huvelin (kierownik duchowy zmarł w 1910 roku). Karol w latach 1910–1911 wybudował pustelnię Asekrem, położoną na wysokości 2700 m n.p.m. w górach Hoggaru. Żyjąc w krainie Tuaregów, zajmował się pracą fizyczną i pracami lingwistycznymi nad językiem tuareskim, które w 1915 roku zaowocowały powstaniem słownika francusko-tuareskiego oraz przetłumaczeniem Ewangelii na język tuareski i kopią poezji tuareskiej. W 1915 roku na południu trypolitańskim wybuchły zamieszki, które doprowadziły do ataków Senussów na region zamieszkiwany przez Tuaregów. Karol zbudował wówczas fort dla miejscowej ludności.
1 grudnia 1916 roku został zastrzelony przez Senussów.
Beatyfikacja i kanonizacja.
Proces beatyfikacyjny Karola de Foucauld na szczeblu diecezjalnym został zamknięty 4 marca 2003 roku w Mediolanie, a beatyfikacja odbyła się 13 listopada 2005 w Rzymie. 26 maja 2020 podpisano dekret przez papieża Franciszka uznający cud za wstawiennictwem błogosławionego, co otworzyło drogę do jego kanonizacji. Data uroczystości miała zostać ogłoszona na konsystorzu, który odbył się 3 maja 2021, lecz zostanie ogłoszona w innym terminie. 9 listopada 2021 Stolica Apostolska podała informacje o terminie uroczystości, podczas której nastąpi kanonizacja Karola de Foucauld i sześciu innych błogosławionych.
15 maja 2022, podczas uroczystej mszy św. na placu świętego Piotra, papież Franciszek dokonał pierwszej od czasu pandemii COVID-19 i pierwszej od października 2019 kanonizacji bł. Karola de Focualda i dziewięciu innych błogosławionych, wpisując go w poczet świętych Kościoła katolickiego.
Jego wspomnienie liturgiczne obchodzone jest 1 grudnia.
Dziedzictwo.
Karol de Foucauld stworzył pierwsze opracowanie słownika francusko-tuareskiego, założył zgromadzenie oparte na swojej regule, pozostawił po sobie także pisma – listy i medytacje, które pokazują jego drogę duchową i rozumienie Pisma Świętego.
Duchowość Karola de Foucauld jest nazywana duchowością o wymiarze nazaretańskim. Kierował się w niej czterema podstawami:

</doc>
<doc id="329704" url="https://pl.wikipedia.org/wiki?curid=329704" title="Harbutowice">
Harbutowice



</doc>
<doc id="329705" url="https://pl.wikipedia.org/wiki?curid=329705" title="Program II">
Program II



</doc>
<doc id="329706" url="https://pl.wikipedia.org/wiki?curid=329706" title="Dwójka">
Dwójka



</doc>
<doc id="329710" url="https://pl.wikipedia.org/wiki?curid=329710" title="Program 2">
Program 2



</doc>
<doc id="329713" url="https://pl.wikipedia.org/wiki?curid=329713" title="Chmielno">
Chmielno



</doc>
<doc id="329714" url="https://pl.wikipedia.org/wiki?curid=329714" title="Chmielnik (powiat kielecki)">
Chmielnik (powiat kielecki)



</doc>
<doc id="329715" url="https://pl.wikipedia.org/wiki?curid=329715" title="Chmielów">
Chmielów



</doc>
<doc id="329719" url="https://pl.wikipedia.org/wiki?curid=329719" title="Narty (województwo warmińsko-mazurskie)">
Narty (województwo warmińsko-mazurskie)

Narty (niem. "Narthen") – wieś w Polsce położona w województwie warmińsko-mazurskim, w powiecie szczycieńskim, w gminie Jedwabno. W latach 1975–1998 miejscowość położona była w województwie olsztyńskim.
Położona na wzgórzach morenowych, nad jeziorem Świętajno (zwanym też Narty). Znany ośrodek wypoczynkowy, pola namiotowe i kempingi, kąpieliska, bindugi, wypożyczalnie sprzętu wodnego. Miejsce często odwiedzane przez amatorów wypraw nurkowych.
Wieś założona w 1571 r. przez Stanisława Witkowskiego. Pod koniec lat 60. XX w. we wsi mieściło się leśnictwo.
Sprawa Agnes Trawny.
W 2005 Sąd Najwyższy zadecydował, że Agnes Trawny należy się zwrot ok. 59 hektarów gruntu, w tym gospodarstwo w Nartach zamieszkiwane przez rodziny Głowackich i Moskalików. Agnes Trawny wyznaczyła rodzinom opuszczenie majątku do 1 września 2009, jednak rodziny tego nie zrobiły. Pełnomocnik Agnes Trawny, mecenas Andrzej Jemielita, zapowiedział, że złoży pozew o eksmisję rodzin Moskalików i Głowackich. 

</doc>
<doc id="329723" url="https://pl.wikipedia.org/wiki?curid=329723" title="Funk metal">
Funk metal

Funk metal - specyficzny nurt muzyki metalowej łączący ciężkie brzmienie gitary elektrycznej, charakterystyczne dla heavy metalu, wyraźnie wybijanego rytmu charakterystycznego dla funka oraz czasami hip-hopowych rymów.
Przedstawicielami tego stylu są m.in.: Infectious Grooves, Jane’s Addiction, Rage Against the Machine, Skunk Anansie, Primus, Incubus, Red Hot Chili Peppers czy Faith No More.

</doc>
<doc id="329726" url="https://pl.wikipedia.org/wiki?curid=329726" title="Mihai Răzvan Ungureanu">
Mihai Răzvan Ungureanu

Mihai Răzvan Ungureanu (ur. 22 września 1968 w Jassach) – rumuński polityk, dyplomata, historyk, minister spraw zagranicznych w latach 2004–2007, szef Służby Wywiadu Zagranicznego w latach 2007–2012 i 2015–2016. Premier Rumunii od 9 lutego do 7 maja 2012.
Życiorys.
Mihai Răzvan Ungureanu urodził się w 1968. W latach 1988–1992 studiował historię i filozofię na Uniwersytecie Aleksandra Jana Cuzy w Jassach. W 1993 ukończył studia podyplomowe w centrum Centre for Jewish and Hebrew Studies na Uniwersytecie Oksfordzkim. W 2004 uzyskał doktorat z historii na macierzystej uczelni.
W latach 1992–2006 był wykładowcą na Wydziale Historii Uniwersytetu Aleksandra Jana Cuzy w Jassach. W 2007 został profesorem na Wydziale Historii Uniwersytetu Bukareszteńskiego.
W 1998 rozpoczął pracę w rumuńskich służbach dyplomatycznych. W latach 1998–2001 pełnił funkcję sekretarza stanu w Ministerstwie Spraw Zagranicznych. Od 2001 do 2003 był pełnomocnikiem ds. Paktu Stabilności dla Europy Południowo-Wschodniej. W latach 2003–2004 zajmował stanowisko zastępcy koordynatora Inicjatywy Współpracy dla Europy Południowo-Wschodniej z siedzibą w Wiedniu. Od 28 grudnia 2004 do 12 marca 2007 pełnił funkcję ministra spraw zagranicznych Rumunii w rządzie premiera Călina Popescu-Tăriceanu. Z urzędu został odwołany oficjalnie z powodu niepoinformowania rządu o zatrzymaniu przez irackich bojowników dwóch rumuńskich inżynierów. Od marca do grudnia 2007 ponownie był zastępcą koordynatora Inicjatywy Współpracy dla Europy Południowo-Wschodniej. W grudniu 2007 został mianowany na szefa Służb Wywiadu Zagranicznego.
6 lutego 2012, po złożeniu dymisji przez premiera Emila Boca z powodu protestów przeciwko oszczędnościowej polityce rządu, prezydent Traian Băsescu pełnienie obowiązków premiera powierzył ministrowi sprawiedliwości Cătălinowi Predoiu. W tym samym dniu Mihai Răzvan Ungureanu otrzymał od prezydenta misję sformowania nowego gabinetu. Wkrótce przedstawił skład swojego rządu, który tego 9 lutego 2012 uzyskał wotum zaufania ze strony parlamentu. W głosowaniu rząd poparło 237 spośród parlamentarzystów obu izb. Tegoż dnia gabinet został zaprzysiężony.
27 kwietnia 2012, niespełna trzy miesiące po zaprzysiężeniu, gabinet został odwołany w wyniku uchwalenia przez parlament wotum nieufności. Niezadowolenie opozycji wywoływały środki oszczędnościowe wprowadzone przez koalicję rządową, zakładające podwyżkę podatków i obniżenie płac, które jej zdaniem prowadzić miały do niesprawiedliwości społecznej. Tego samego dnia prezydent powierzył misję utworzenia kolejnego rządu Victorowi Poncie, liderowi opozycyjnej Partii Socjaldemokratycznej. Objął on urząd 7 maja 2012.
Kilka miesięcy później dołączył do marginalnej wówczas partii Siła Obywatelska, obejmując stanowisko jej przewodniczącego. Ugrupowanie stworzyło koalicję wyborczą m.in. z Partią Demokratyczno-Liberalną, która w wyborach parlamentarnych w 2012 otrzymała około 16% głosów. Mihai Răzvan Ungureanu został wybrany w skład Senatu. W 2014 wraz z Siłą Obywatelską dołączył do PDL.
W czerwcu 2015 prezydent Klaus Iohannis powierzył mu ponownie kierownictwo Służby Wywiadu Zagranicznego. Stanowisko to zajmował do września 2016.

</doc>
<doc id="329727" url="https://pl.wikipedia.org/wiki?curid=329727" title="Mihai Razvan Ungureanu">
Mihai Razvan Ungureanu



</doc>
<doc id="329728" url="https://pl.wikipedia.org/wiki?curid=329728" title="Mihai Ungureanu">
Mihai Ungureanu



</doc>
<doc id="329729" url="https://pl.wikipedia.org/wiki?curid=329729" title="Witnica (ujednoznacznienie)">
Witnica (ujednoznacznienie)



</doc>
<doc id="329731" url="https://pl.wikipedia.org/wiki?curid=329731" title="ITV1">
ITV1

ITV1 (Independent Television – "Niezależna Telewizja") – najpopularniejszy kanał telewizji komercyjnej w Wielkiej Brytanii, działający formalnie jako sieć dwunastu regionalnych kanałów z Anglii, Walii i Wysp Normandzkich, z których jedenaście należy do ITV plc, a dwunasty do blisko powiązanej z nią spółki Channel Television. W praktyce wszystkie nadają identyczny program (z wyjątkiem regionalnych serwisów informacyjnych) co sprawia, iż z perspektywy widza ITV jest jednym kanałem.
Historia.
W 1954 brytyjski parlament, chcąc przełamać monopol BBC na rynku telewizyjnym, przyjął ustawę o telewizji ("Television Act"), tworzącą sieć dwunastu (później liczba ta zwiększyła się do piętnastu) regionalnych nadawców telewizyjnych, wyłanianych w przetargach koncesyjnych i działających na zasadach komercyjnych. Sieć ta otrzymała nazwę ITV. Stacje sieci blisko ze sobą współpracowały, zwłaszcza na gruncie programowym, lecz stanowiły zupełnie odrębne podmioty, z własnymi markami i strukturą właścicielską. W 1989 rozpoczął się proces konsolidacji stacji, w ramach którego wprowadzono wspólne logo ITV oraz coraz bardziej ujednolicano ramówkę, tworząc" de facto" jeden kanał. 11 sierpnia 2001 kanał ten przyjął nazwę ITV1. W 2013 powrócono do historycznej nazwy ITV, by po 9 latach ponownie identyfikować stację jako ITV1.

</doc>
<doc id="329733" url="https://pl.wikipedia.org/wiki?curid=329733" title="Rauno Aaltonen">
Rauno Aaltonen

Rauno Aaltonen (ur. 7 stycznia 1938 w Turku) – fiński kierowca rajdowy.
Rajdowy Mistrz Europy w 1965, 2-krotny rajdowy Mistrz Finlandii (1961 i 1965). W latach 60. i 70. był zwycięzcą prestiżowych rajdów, m.in.: Monte Carlo (1967), Tysiąca Jezior (1961), Polski (1965), Tulipanów i Wełtawy. W latach 80., po zakończeniu kariery, prowadził szkołę jazdy sportowej.
Od jego nazwiska wzięło się określenie obrotu autem o 360 stopni bez zatrzymania.

</doc>
<doc id="329734" url="https://pl.wikipedia.org/wiki?curid=329734" title="Witosław">
Witosław



</doc>
<doc id="329735" url="https://pl.wikipedia.org/wiki?curid=329735" title="Dzierżysław">
Dzierżysław

2 miejscowości w Polsce: 

</doc>
<doc id="329737" url="https://pl.wikipedia.org/wiki?curid=329737" title="Helena Bławatska">
Helena Bławatska

Jelena Pietrowna Bławatska (; ur. 12 sierpnia 1831, zm. 8 maja 1891) – rosyjska pisarka i współzałożycielka Towarzystwa Teozoficznego, stworzyła podstawy teozofii, okultystka, medium spirytystyczne. Wydawczyni Magazynu Teozoficznego „Lucifer”.
Życiorys.
Dzieciństwo i młodość.
Helena Pietrowna Bławatska urodziła się w domu swoich dziadków w Jekaterynosławiu w carskiej Rosji (obecnie Dniepr na Ukrainie). Jej rodzicami byli płk Peter von Hahn –niemiecki oficer w armii rosyjskiej i Helena Andriejewna Fadiejewa – rosyjska szlachcianka. Matka Heleny umarła, gdy dziewczynka miała 11 lat.
Po śmierci żony, Peter wysłał córkę do dziadków, by nie narażać jej na trudy życia w bazie wojskowej. Dziadkowie należeli do rodziny szlacheckiej i mieli co najmniej 50 służących.
Pierwsze małżeństwo.
Helena wyszła za mąż przed siedemnastymi urodzinami, 7 lipca 1848, za czterdziestoletniego Nikifora Wasiliewicza Bławatskiego, wicegubernatora Erywania. Małżeństwo nie zostało skonsumowane; Bławatska zawsze potem twierdziła, że pozostaje dziewicą. Po trzech nieszczęśliwych miesiącach ukradła konia i pojechała na nim do Tbilisi, następnie wsiadła na niewłaściwy statek i choć chciała popłynąć do ojca do Petersburga, trafiła do Stambułu.
Podróże.
W latach 1848–1858 Bławatska podróżowała po świecie. Odwiedziła Egipt, Francję, Quebec, Anglię, Amerykę Południową, Niemcy, Meksyk, Indie, Grecję, jak również Tybet, gdzie przez dwa lata zgłębiała wiedzę tajemną. W 1858 wróciła do Rosji.
Agardi Metrowicz.
Mniej więcej w tym czasie poznała włoskiego śpiewaka operowego Agardiego Metrowicza.
Niektóre źródła podają, że miała kilka związków pozamałżeńskich, zaszła w ciążę i urodziła niepełnosprawne dziecko o imieniu Jurij, które bardzo kochała. Sama Bławatska zawsze mówiła, że Jurij to dziecko jej przyjaciół Metrowiczów. Jednak jej kuzyn Siergiej Witte pisał w swoich wspomnieniach, że jej ojciec czytał kiedyś na głos list, w którym Metrowicz podpisywał się jako „twój kochający wnuk”. Byłby to dowód, że Agardi Metrowicz uważał się za męża Heleny Bławatskiej. Jurij zmarł w wieku 5 lat i to wtedy Bławatska przestała wierzyć w chrześcijańskiego Boga.
Razem z Metrowiczem Bławatska wyjechała do Egiptu, gdzie Agardi zmarł. W Kairze założyła "Societe Spirite" dla zgłębiania wiedzy okultystycznej razem z Emmą Cutting.
Nowy Jork.
W 1873 Bławatska przeniosła się do Nowego Jorku, gdzie występowała jako medium. Demonstrowała także zdolności parapsychiczne takie jak lewitacja, materializacja przedmiotów, jasnowidzenie, jasnosłyszenie i telepatia. Mimo że była dość zdolna w wywoływaniu tych fenomenów, o wiele bardziej interesowało ją ich wyjaśnienie, niż popisywanie się nimi.
W 1874 Helena spotkała Henry’ego Steela Olcota, prawnika, eksperta od rolnictwa i dziennikarza zainteresowanego spirytualizmem. Razem stworzyli dzieło pod tytułem „Odsłonięta Izyda”.
3 kwietnia 1875 Helena wzięła w Nowym Jorku ślub z Michaelem C. Betanellym. Również to małżeństwo nie zostało skonsumowane. Po kilku miesiącach rozstali się, a 25 maja 1878 formalnie rozwiedli. 8 lipca 1878, Helenie Bławatskiej przyznano obywatelstwo USA.
Założenie Towarzystwa Teozoficznego.
We wrześniu 1875 razem z H.S. Olcottem, W.Q. Judgem’m Bławatska założyła istniejące do dziś Towarzystwo Teozoficzne. Podstawową doktryną towarzystwa jest poszukiwanie wewnętrznej prawdy we wszystkich religiach i jednoczesne odrzucenie ich egzoterycznych form i rytuałów. Towarzystwo głosi też, że zdolności parapsychiczne człowieka mogą zostać wyjaśnione naukowo i opanowane.
Wyjazd do Indii.
Przeprowadziła się do Indii, lądując w Bombaju 16 lutego 1879 roku, gdzie po raz pierwszy zaznajomiła się z A.P. Sinnettem. W jego książce "Occult World" opisuje on, jak zostawała w jego domu w Allahabadzie przez sześć tygodni tamtego roku i znowu następnego roku.
Uważa się, że około grudnia 1880, podczas podwieczorku z grupą znajomych (m.in. A.O. Hume i jego żoną), zmaterializowała zgubioną broszkę pani Hume.
Około 1882 Towarzystwo Teozoficzne rozwinęło się w międzynarodową organizację, i wówczas przeniosła się do jej siedziby w Adyarze koło Madrasu.
Po jakimś czasie pojechała do Niemiec, a potem do Anglii, gdzie w domu sprzedanym jej przez ucznia mieszkała do końca swych dni.
Ostatnie lata.
W sierpniu 1890 Bławatska stworzyła wewnętrzny krąg 12 uczniów. W jego skład wchodzili: Constance Wachtmeister, Isabel Cooper-Oakley, Emily Kislingbury, Laura Cooper, Annie Besant, Alice Cleather, Archibald Keightley, Herbert Coryn, Claude Wright, G.R.S. Mead, E.T. Sturdy i Walter Old.
Helena Pietrowna Bławatska zmarła w przekazanym jej domu w St John’s Wood w Anglii 8 maja 1891. Przed śmiercią cierpiała na chorobę serca, powikłania grypy i reumatyzm. Na stanowisku prezesa TT zastąpiła ją Annie Besant.
Jej ostatnimi słowami były: „Utrzymajcie ciągłość linii! Nie pozwólcie, by moje ostatnie wcielenie okazało się klęską”.
Jej ciało skremowano, a prochy podzielono na trzy części. Jedna część pozostała w Europie, drugą wysłano do Ameryki, a trzecią do Indii. Rocznica śmierci Bławatskiej jest obchodzona przez teozofów jako Dzień Białego Lotosu.

</doc>
<doc id="329738" url="https://pl.wikipedia.org/wiki?curid=329738" title="Władysławowo (ujednoznacznienie)">
Władysławowo (ujednoznacznienie)



</doc>
<doc id="329740" url="https://pl.wikipedia.org/wiki?curid=329740" title="Lee Scratch Perry">
Lee Scratch Perry



</doc>
<doc id="329741" url="https://pl.wikipedia.org/wiki?curid=329741" title="Adam Otręba">
Adam Otręba

Adam Andrzej Otręba (ur. 7 grudnia 1952 w Katowicach) – polski muzyk rockowy, gitarzysta i jeden z założycieli grupy Dżem, brat basisty Dżemu Benedykta Otręby.
Najczęściej posługuje się białą gitarą Gibson Les Paul Custom oraz Fenderem Stratocasterem. Jego muzyka inspirowana jest głównie przez The Allman Brothers Band.

</doc>
<doc id="329742" url="https://pl.wikipedia.org/wiki?curid=329742" title="Grobla (ujednoznacznienie)">
Grobla (ujednoznacznienie)



</doc>
<doc id="329743" url="https://pl.wikipedia.org/wiki?curid=329743" title="Grójec (ujednoznacznienie)">
Grójec (ujednoznacznienie)



</doc>
<doc id="329745" url="https://pl.wikipedia.org/wiki?curid=329745" title="Granice">
Granice



</doc>
<doc id="329749" url="https://pl.wikipedia.org/wiki?curid=329749" title="Włodzimierz (ujednoznacznienie)">
Włodzimierz (ujednoznacznienie)



</doc>
<doc id="329752" url="https://pl.wikipedia.org/wiki?curid=329752" title="Firlej">
Firlej



</doc>
<doc id="329754" url="https://pl.wikipedia.org/wiki?curid=329754" title="Witków">
Witków



</doc>
<doc id="329763" url="https://pl.wikipedia.org/wiki?curid=329763" title="Żarki (ujednoznacznienie)">
Żarki (ujednoznacznienie)



</doc>
<doc id="329767" url="https://pl.wikipedia.org/wiki?curid=329767" title="3 Liga Polska">
3 Liga Polska



</doc>
<doc id="329768" url="https://pl.wikipedia.org/wiki?curid=329768" title="Kotwica Kołobrzeg">
Kotwica Kołobrzeg

 

</doc>
<doc id="329772" url="https://pl.wikipedia.org/wiki?curid=329772" title="Florencja (ujednoznacznienie)">
Florencja (ujednoznacznienie)

Miejscowości w Polsce:

</doc>
<doc id="329773" url="https://pl.wikipedia.org/wiki?curid=329773" title="Folwark (ujednoznacznienie)">
Folwark (ujednoznacznienie)

Miejscowości i ich części w Polsce.
W Polsce nazwę Folwark nosi 175 miejscowości, jest to 8. wg liczby wystąpień nazwa miejscowości, w tym 8 to miejscowości podstawowe, wśród nich jest 5 wsi, 2 osady i jedna osada leśna oraz 167 integralnych części miejscowości są 2 części kolonii, 3 części miast, 149 części wsi, 1 kolonia wsi, 2 osady wsi, 10 przysiółków wsi*.

</doc>
<doc id="329774" url="https://pl.wikipedia.org/wiki?curid=329774" title="Zabawa (ujednoznacznienie)">
Zabawa (ujednoznacznienie)



</doc>
<doc id="329779" url="https://pl.wikipedia.org/wiki?curid=329779" title="Kadłub (ujednoznacznienie)">
Kadłub (ujednoznacznienie)



</doc>
<doc id="329782" url="https://pl.wikipedia.org/wiki?curid=329782" title="Komory (ujednoznacznienie)">
Komory (ujednoznacznienie)



</doc>
<doc id="329792" url="https://pl.wikipedia.org/wiki?curid=329792" title="Kaletnik (ujednoznacznienie)">
Kaletnik (ujednoznacznienie)

W Polsce: 
Zobacz też: Mały Kaletnik

</doc>
<doc id="329801" url="https://pl.wikipedia.org/wiki?curid=329801" title="Konin (ujednoznacznienie)">
Konin (ujednoznacznienie)



</doc>
<doc id="329802" url="https://pl.wikipedia.org/wiki?curid=329802" title="Rudna">
Rudna



</doc>
<doc id="329803" url="https://pl.wikipedia.org/wiki?curid=329803" title="Rudniki">
Rudniki



</doc>
<doc id="329815" url="https://pl.wikipedia.org/wiki?curid=329815" title="Jan Gadomski (astronom)">
Jan Gadomski (astronom)

Jan Gadomski (ur. 24 czerwca 1889 w Czatkowicach (obecnie osiedle Krzeszowic), zm. 2 stycznia 1966) – polski astronom, popularyzator astronomii i kosmonautyki. 
Życiorys.
Syn Kazimierza i Marii z Wieniawa-Długoszowskich. W 1908 r. ukończył gimnazjum w Krakowie, po czym podjął studia astronomiczne, które ukończył w 1914 r. Od 1919 roku pracował jako asystent Tadeusza Banachiewicza w Obserwatorium Krakowskim, a od 1927 roku był adiunktem w Obserwatorium Warszawskim. 
W 1922 roku założył Stację Obserwacyjną na Lubomirze, w której pracował przez dwa lata. Brał też aktywny udział w tworzeniu Obserwatorium Astronomiczno-Meteorologicznego na szczycie Pop Iwan. 
Jego badania naukowe obejmowały obserwacje gwiazd zmiennych zaćmieniowych, dokonał m.in. obserwacji 857 zaćmień Algola.
Zajmował się popularyzacją astronomii. Od 1930 roku zastąpił Tadeusza Banachiewicza w redagowaniu dodatku astronomicznego do "Kalendarza Ilustrowanego Kuriera Codziennego". Był autorem podręczników astronomii dla liceów ogólnokształcących, wydanego w 1938 roku we Lwowie, współautorem (wraz z Eugeniuszem Rybką) podręcznika kosmologii z roku 1931 oraz licznych monografii astronomicznych. 
Po wojnie wraz z Michałem Kamieńskim współtworzył obserwatorium przy Uniwersytecie Warszawskim, po rozpoczęciu działalności uczelni został jego kierownikiem . Założył filię obserwatorium w Ostrowiku, gdzie umieścił instrumenty uratowane z obserwatorium na Popie Iwanie. W 1948 r. został, pierwszym po wojnie, prezesem Towarzystwa Miłośników Astronomii, w latach 1946-1950 redagował czasopismo Urania - Postępy Astronomii.
W 1953 roku został członkiem Komisji Gwiazd Zmiennych, a w roku 1963 członkiem Komisji Badania Fizycznego Planet. W 1964 otrzymał Nagrodę „Problemów” za osiągnięcia w dziedzinie popularyzowania nauki.
Imię Jana Gadomskiego nosi krater Gadomski, położony na niewidocznej z Ziemi stronie Księżyca.

</doc>
<doc id="329817" url="https://pl.wikipedia.org/wiki?curid=329817" title="Żarowo">
Żarowo



</doc>
<doc id="329835" url="https://pl.wikipedia.org/wiki?curid=329835" title="Lawrenceville">
Lawrenceville

Miejscowości w USA:

</doc>
<doc id="329836" url="https://pl.wikipedia.org/wiki?curid=329836" title="Louisville (ujednoznacznienie)">
Louisville (ujednoznacznienie)

Miejscowości w USA:
Gminy w USA:

</doc>
<doc id="329841" url="https://pl.wikipedia.org/wiki?curid=329841" title="Roswell">
Roswell



</doc>
<doc id="329842" url="https://pl.wikipedia.org/wiki?curid=329842" title="Redmond">
Redmond

Miejscowości w USA:
Gminy w USA:

</doc>
<doc id="329860" url="https://pl.wikipedia.org/wiki?curid=329860" title="Olympia (ujednoznacznienie)">
Olympia (ujednoznacznienie)



</doc>
<doc id="329861" url="https://pl.wikipedia.org/wiki?curid=329861" title="Czaplinek (ujednoznacznienie)">
Czaplinek (ujednoznacznienie)



</doc>
<doc id="329864" url="https://pl.wikipedia.org/wiki?curid=329864" title="Robert I (książę Burgundii)">
Robert I (książę Burgundii)



</doc>
<doc id="329865" url="https://pl.wikipedia.org/wiki?curid=329865" title="Czarne (ujednoznacznienie)">
Czarne (ujednoznacznienie)

12 miejscowości w Polsce:
Dzielnica miasta:
Jeziora:
Inne:
Zobacz też: Czarne Błoto, Czarne Dolne, Czarne Górne, Czarne Małe, Czarne Piątkowo, Czarne Wielkie, Morze Czarne

</doc>
<doc id="329868" url="https://pl.wikipedia.org/wiki?curid=329868" title="Dolina (ujednoznacznienie)">
Dolina (ujednoznacznienie)



</doc>
<doc id="329869" url="https://pl.wikipedia.org/wiki?curid=329869" title="Czajki">
Czajki



</doc>
<doc id="329876" url="https://pl.wikipedia.org/wiki?curid=329876" title="Kopalina (ujednoznacznienie)">
Kopalina (ujednoznacznienie)



</doc>
<doc id="329879" url="https://pl.wikipedia.org/wiki?curid=329879" title="Cheyenne (ujednoznacznienie)">
Cheyenne (ujednoznacznienie)

Miejscowości w USA:
Gminy w USA:
Hrabstwa w USA:
Filmy i seriale

</doc>
<doc id="329883" url="https://pl.wikipedia.org/wiki?curid=329883" title="Czechy (ujednoznacznienie)">
Czechy (ujednoznacznienie)



</doc>
<doc id="329885" url="https://pl.wikipedia.org/wiki?curid=329885" title="Carson City (ujednoznacznienie)">
Carson City (ujednoznacznienie)

Miejscowości w USA:

</doc>
<doc id="329888" url="https://pl.wikipedia.org/wiki?curid=329888" title="Kobylin (ujednoznacznienie)">
Kobylin (ujednoznacznienie)



</doc>
<doc id="329891" url="https://pl.wikipedia.org/wiki?curid=329891" title="Grabiny">
Grabiny



</doc>
<doc id="329892" url="https://pl.wikipedia.org/wiki?curid=329892" title="Grodno (ujednoznacznienie)">
Grodno (ujednoznacznienie)



</doc>
<doc id="329895" url="https://pl.wikipedia.org/wiki?curid=329895" title="Dariusz Gęsior">
Dariusz Gęsior

Dariusz Jan Gęsior (ur. 9 października 1969 w Chorzowie) − polski piłkarz grający na pozycji pomocnika i obrońcy, reprezentant Polski, olimpijczyk. Srebrny medalista Igrzysk Olimpijskich w Barcelonie 1992.
Kariera klubowa.
Grał w I lidze od 1988, reprezentując kolejno: Ruch Chorzów (1987–1996), Widzew Łódź (1997–2000), Pogoń Szczecin (2000–2001), Amikę Wronki (2001–2003), Wisłę Płock (2003–2005) i Dyskobolię Grodzisk Wielkopolski (2005–2006). Dwukrotnie zdobył mistrzostwo Polski – w sezonie 1988/89 (z Ruchem) oraz 1996/97 (z Widzewem).
2 września 2007 uroczyście zakończył karierę piłkarską całodniowym benefisem zorganizowanym na stadionie Ruchu Chorzów, którego jest wychowankiem.
Kariera międzynarodowa.
W latach 1992–1999 wystąpił 22 razy w reprezentacji Polski, strzelając jedną bramkę.

</doc>
<doc id="329896" url="https://pl.wikipedia.org/wiki?curid=329896" title="Janikowo (ujednoznacznienie)">
Janikowo (ujednoznacznienie)



</doc>
<doc id="329898" url="https://pl.wikipedia.org/wiki?curid=329898" title="Ingria (Rosja)">
Ingria (Rosja)

Ingria (, albo , ) – kraina historyczna w północno-wschodniej Europie, na południe od Karelii, leżąca nad rzeką Newą, między Zatoką Fińską, rzeką Narwą, jeziorem Pejpus na południowym zachodzie oraz jeziorem Ładoga na północnym wschodzie. Tradycyjna granica z Karelią przebiega wzdłuż rzeki Siestra na północnym zachodzie. Na południowym zachodzie graniczy z historyczną Estonią.
Ludność.
Ingria nigdy nie stanowiła państwa, ale zamieszkujący ją Iżorowie (czasem używa się nieścisłej nazwy Ingrowie) – posługujący się własnym językiem iżorskim (nazywanym też iżoriańskim, inkerskim albo ingryjskim) spokrewnionym z językiem fińskim - mimo że nieliczni (kilkaset osób), zachowują narodową odrębność, próbując nie ulec rusyfikacji. Fińską ludność napływową tej krainy nazywa się Ingrianami; obie te grupy bywają często ze sobą mylone.
Historia.
W latach 1580–1595 i 1617–1721 posiadłość Szwecji. Stolicą administracyjną Ingrii szwedzkiej było Nyen, leżące na terenie dzisiejszego Petersburga. Ingria dzieliła się na cztery regiony administracyjne, których siedziby mieściły się w Jamburgu, Iwangorodzie, Nöteborgu i . Po zniszczeniu miasta Nyen przez Rosjan w 1656 przeniesiono stolicę do Narwy w Szwedzkiej Estonii. Ingria była regionem cywilizacyjnie zacofanym i bardzo słabo zaludnionym, w 1664 zamieszkiwanym przez ok. 15 tys. ludzi, w większości Ingrian (w 1695 stanowili 73,8% populacji). Od końca III wojny północnej, zakończonej w 1721 pokojem w Uusikaupunki (Nystad) w granicach Rosji, w większości zachodniej części obecnego obwodu leningradzkiego. W XVIII wieku region został poddany intensywnej rosyjskiej kolonizacji po założeniu tu nowej stolicy Rosji, Petersburga.
Po odłączeniu się od Rosji Sowieckiej od stycznia 1919 do grudnia 1920 na północnych krańcach regionu istniała Republika Ingrii Północnej, utworzona przez Ingrian, których celem było przyłączenie do Finlandii. Republikę włączono ponownie w skład Rosji Sowieckiej po podpisaniu traktatu w Tartu. Mimo prowadzenia polityki korienizacji Iżorom ani Ingrianom nigdy nie przyznano autonomii.
Miasta.
Lista najludniejszych miast na terenie Ingrii współcześnie:

</doc>
<doc id="329901" url="https://pl.wikipedia.org/wiki?curid=329901" title="Ingria">
Ingria



</doc>
<doc id="329904" url="https://pl.wikipedia.org/wiki?curid=329904" title="Peipus">
Peipus



</doc>
<doc id="329905" url="https://pl.wikipedia.org/wiki?curid=329905" title="Gajówka (ujednoznacznienie)">
Gajówka (ujednoznacznienie)



</doc>
<doc id="329910" url="https://pl.wikipedia.org/wiki?curid=329910" title="Annapolis (ujednoznacznienie)">
Annapolis (ujednoznacznienie)



</doc>
<doc id="329911" url="https://pl.wikipedia.org/wiki?curid=329911" title="Gogolin (ujednoznacznienie)">
Gogolin (ujednoznacznienie)



</doc>
<doc id="329913" url="https://pl.wikipedia.org/wiki?curid=329913" title="Gniazdowo">
Gniazdowo



</doc>
<doc id="329919" url="https://pl.wikipedia.org/wiki?curid=329919" title="Gniazdowo (powiat koszaliński)">
Gniazdowo (powiat koszaliński)

Gniazdowo (do 1945 niem. "Plümenhagen") – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. wieś miała 143 mieszkańców.

</doc>
<doc id="329926" url="https://pl.wikipedia.org/wiki?curid=329926" title="Albany (ujednoznacznienie)">
Albany (ujednoznacznienie)

Inne miejscowości w USA:
Gminy w USA:
Hrabstwa w USA:
Inne znaczenia

</doc>
<doc id="329944" url="https://pl.wikipedia.org/wiki?curid=329944" title="Atlantic City (ujednoznacznienie)">
Atlantic City (ujednoznacznienie)

Miejscowości w USA:

</doc>
<doc id="329945" url="https://pl.wikipedia.org/wiki?curid=329945" title="Królewiec (województwo mazowieckie)">
Królewiec (województwo mazowieckie)

Królewiec – wieś w Polsce położona w województwie mazowieckim, w powiecie mińskim, w gminie Mińsk Mazowiecki. W okresie okupacji niemieckiej nosił nazwę Karlshof. Leży na północ od Mińska Mazowieckiego, jego zabudowa jest przedłużeniem zabudowy miasta (np. domy z dwóch stron różnych ulic leżą w Mińsku i w Królewcu). Wraz ze Stojadłami, Arynowem, Wólką Mińską, Karoliną i Starą Niedziałką znalazł się w obrębie obwodnicy miasta.
Znajdują się tu m.in. kościół oraz kilka zakładów produkcyjnych. Swoją siedzibę ma tu Spółdzielnia Kółek Rolniczych w Mińsku Mazowieckim z/s w Królewcu, w której posiadaniu jest także hotel z 89 miejscami noclegowymi.
Szkoła Podstawowa.
Na terenie miejscowości istniała nieistniejąca już szkoła podstawowa. Powstała na początku XX wieku i istniała do utworzenia Szkoły Podstawowej nr 5 w Mińsku Mazowieckim przy ulicy Małopolskiej, do której została włączona. W okresie swojego istnienia oferowała naukę w klasach I-IV. Początkowo znajdowała się na placu, którego właścicielem był Stanisław Chmiel zaś nauczania dokonywał jeden nauczyciel. W okresie przed II wojną światową szkoła mieściła się w mieszkaniu Eugeniusza Flago, w okresie okupacji w domu Piotra Drożdża, zaś po wyzwoleniu w budynku poniemieckim. Młodzież uczyła się w tym ostatnim budynku w latach 1945 - 1972. Był to budynek z czerwonej cegły. na parterze posiadał cztery pomieszczenia, z czego jedno było wykorzystywane jako sala lekcyjna, dwa jako mieszkanie nauczyciela, jedno jako skład opału. Na górze dwa lokale zajmowała rodzina woźnego. Przed budynkiem od strony południowej znajdował się taras, a sam budynek otoczony był zielenią - od zachodu i południowego wschodu znajdował się sad owocowy, od strony północnej rosły brzozy i świerki. Poza ogrodzeniem znajdował się las sosnowo-brzozowy o powierzchni ok. 1 ha. Od 1985 roku w związku ze zmianami granic miasta Mińsk Mazowiecki znalazł się wraz z przylegającymi terenami na jego terytorium.
Liczba dzieci pobierających naukę w tej szkole wahała się w granicach od 35 do 48. Po ukończeniu czwartej klasy uczniowie uczęszczali do szkół podstawowych w Mińsku Mazowieckim lub Brzózem.
Cmentarz Ewangelicki.
Cmentarz znajduje się ok. 350 metrów na północ od asfaltowej drogi przebiegającej przez Królewiec, przy drodze polnej. Otoczony jest łąkami i terenami uprawnymi. Został założony przez kolonistów niemieckich w okresie ich obecności na tych ziemiach od 1845 roku. Służył do grzebania ciał mieszkańców Karlshofu (ówczesna nazwa Królewca), a z relacji mieszkańców wynika, że przywożono tu również ciała mieszkańców Tyborowa, Marianki i innych pobliskich miejscowości. Do dnia dzisiejszego zachowały się cztery nagrobki wykonane z piaskowca, granitu, metalu i betonu. Po większości zachowały się już tylko szczątki, z których ciężko odczytać jakiekolwiek dane dotyczące osób tu pochowanych. Wiadomo, że przed 1939 na cmentarzu było kilka rzędów mogił, część jedynie z drewnianymi krzyżami, jednak ich dokładna liczba nie jest znana. Obecnie (2019) cmentarz jest zadbany dzięki działaniom lokalnej społeczności.
W latach 1975–1998 miejscowość administracyjnie należała do województwa siedleckiego.

</doc>
<doc id="329952" url="https://pl.wikipedia.org/wiki?curid=329952" title="Michał Butkiewicz">
Michał Butkiewicz



</doc>
<doc id="329953" url="https://pl.wikipedia.org/wiki?curid=329953" title="Czechów">
Czechów

2 miejscowości w Polsce:
miejscowość na na Ukrainie
Zobacz też: Czechowo, Czechów Kąt

</doc>
<doc id="329966" url="https://pl.wikipedia.org/wiki?curid=329966" title="Lampung">
Lampung

Lampung – prowincja w Indonezji na południowym krańcu Sumatry. Powierzchnia 33 553,35 km²; 8,5 mln mieszkańców (2020); stolica Bandar Lampung.
Na rozwój prowincji duży wpływ ma jej położenie przy cieśninie Sundajskiej i bliskość Jawy (realizacja rządowego programu migracji w celu odciążenia najbardziej przeludnionych wysp Jawa i Bali). Gospodarka o charakterze rolniczym, (ryż, kawa, pieprz, orzeszki ziemne, palma kokosowa, kauczuk); rozwinięte usługi i administracja; turystyka, najważniejsze obiekty: "Way Kambas Nature Reserve", "Sebuku Island Marine Park", Krakatau, zabytki z okresu imperium Srivijaya (VII w.).
Główne miasta: Bandar Lampung, Metro.

</doc>
<doc id="329971" url="https://pl.wikipedia.org/wiki?curid=329971" title="13 posterunek 2">
13 posterunek 2

13 posterunek 2 – polski serial komediowy w reżyserii Macieja Ślesickiego stanowiący kontynuację serialu "13 posterunek".
Serial pierwotnie był emitowany od 2 stycznia do 31 grudnia 2000 na antenie Canal+.
Opis fabuły.
Dalsze losy policjantów z "13 posterunku". Kasia decyduje się wyjechać do Radomia, jednak po pewnym czasie wraca do Warszawy. Czarek zostaje zastępcą komendanta, jednak szybko traci stanowisko na rzecz Rysia, byłego sapera z żelazną ręką i aparatem słuchowym. Miejsce „drugiej Zofii” zajmuje za to posterunkowa Andżelika, policjantka z Płocka, która w pierwszej serii pojawiła się na posterunku jako jedna z finalistek konkursu Miss Policji.
Plan filmowy.
Budynek w czołówce to nieznacznie przerobiony fragment Muzeum Pożarnictwa w Warszawie. Wnętrza nie zostały wykorzystane przez filmowców.

</doc>
<doc id="329972" url="https://pl.wikipedia.org/wiki?curid=329972" title="Brudzeń Mały">
Brudzeń Mały

Brudzeń Mały – wieś w Polsce położona w województwie mazowieckim, w powiecie płockim, w gminie Brudzeń Duży. Najbliższe miejscowości to Gorzechowo i Brudzeń Duży.
W latach 1975–1998 miejscowość administracyjnie należała do województwa płockiego.

</doc>
<doc id="329977" url="https://pl.wikipedia.org/wiki?curid=329977" title="Orzesznik">
Orzesznik

Orzesznik zwany także przeorzechem, hikorą i karią ("Carya" Nutt.) – rodzaj roślin z rodziny orzechowatych ("Juglandaceae"). Obejmuje 18 gatunków, choć w niektórych ujęciach wykazywanych jest ich od 17 do 25.
Największe zróżnicowanie gatunkowe orzeszników jest w południowej części Stanów Zjednoczonych i w północnym Meksyku, cztery gatunki rosną także we wschodniej części Ameryki Północnej, kilka w Ameryce Środkowej, 6 gatunków rośnie w Azji Południowo-Wschodniej, z czego trzy są endemitami Chin. W Polsce uprawiane najczęściej są orzesznik gorzki "C. cordiformis" i pięciolistkowy "C. ovata", rzadziej orzesznik siedmiolistkowy "Carya laciniosa". Pierwsze dwa gatunki mają status już zadomowionych antropofitów.
Orzeszniki rosną w lasach na różnych siedliskach, często w dolinach rzek, największe rozmiary osiągając na glebach żyznych i głębokich. Orzesznik czarny "C. texana" rośnie jednak w miejscach suchych. Orzeszniki dostarczają tzw. drewna hikorowego – elastycznego, twardego i odpornego na uderzenia, cenionego do wyrobu m.in. narzędzi (trzonków do siekier) i sprzętu sportowego (nart, kijów do lacrosse). Kilka gatunków dostarcza jadalnych orzechów, z których najbardziej cenione są owoce orzesznika jadalnego "C. illinoinensis".
Biologia.
Kwiaty są wiatropylne. Drzewa przynajmniej niektórych gatunków są długowieczne, orzesznik jadalny osiąga tysiąc lat życia. Nasionami północnoamerykańskich gatunków żywi się m.in. ryjkowiec "Conotrachelus affinis".
Systematyka.
Rodzaj z rodziny orzechowate z rzędu bukowców. W obrębie rodziny należy do podrodziny "Juglandoideae". Jest blisko spokrewniony z rodzajem orzech "Juglans". W przeszłości znacznie bardziej zróżnicowany i rozpowszechniony – skamieniałości znajdowane są m.in. w Europie, Syberii Zachodniej, wschodniej Azji i północno-zachodniej Ameryki Północnej.

</doc>
<doc id="329981" url="https://pl.wikipedia.org/wiki?curid=329981" title="Spartak Nalczyk">
Spartak Nalczyk

Spartak Nalczyk (ros. Футбольный клуб «Спартак» Нальчик, "Futbolnyj Kłub "Spartak" Nalczik") – rosyjski klub piłkarski z siedzibą w Nalczyku, stolicy republiki Kabardo-Bałkarii, występujący w drugiej dywizji.
Historia.
Drużyna piłkarska Spartak została założona w mieście Nalczyk w 1959, chociaż już od 1935 w rozgrywkach lokalnych uczestniczył zespół Spartak Nalczyk. 
W 1959 klub debiutował w Klasie B, grupie 3 Mistrzostw ZSRR i występował w niej 4 sezony. W 1963 po reorganizacji systemu lig ZSRR okazał się w niższej lidze. W 1965 klub wygrał te rozgrywki i powrócił do Drugiej Grupy, podgrupy 1. Spartak występował tam w latach 1966–1970.
Po kolejnej reorganizacji ligowego futbolu w ZSRR Spartak grał w Drugiej Lidze, z wyjątkiem lat 1972–1976, 1979–1980, kiedy to reprezentował miasto w Pierwszej Lidze, spadając i awansując kilka razy. 
Klub z Nalczyka zdobył również dwa razy mistrzostwo Rosyjskiej FSRR, w 1965 i 1970 roku.
Spartak nosił w historii również nazwy: Automobilist (1969–1972) oraz Elbrus (1976).
W 1992 roku Spartak Nalczyk został wyznaczony do gry w Rosyjskiej Pierwszej Lidze (2. liga), z której jednak spadł w 1993 i powrócił do niej w 1995, po dwóch sezonach spędzonych w Drugiej Lidze. Od 1996 do 2005 klub regularnie występował w 2. lidze, w której zajął najwyższe (drugie) miejsce w 2005, co dało mu awans do Premier Ligi.

</doc>
<doc id="329984" url="https://pl.wikipedia.org/wiki?curid=329984" title="Priemjer-Liga">
Priemjer-Liga

Priemjer-Liga () – najwyższa w hierarchii klasa męskich ligowych rozgrywek piłkarskich w Rosji, będąca jednocześnie najwyższym szczeblem centralnym (I poziom ligowy), utworzona w 1992 roku i zarządzana przez RPL, a wcześniej przez Rosyjski Związek Piłki Nożnej (RFS). Zmagania w jej ramach toczą się cyklicznie (co sezon) i przeznaczone są dla 16 najlepszych krajowych klubów piłkarskich. Jej triumfator zostaje Mistrzem Rosji, zaś najsłabsze drużyny są relegowane do Pierwszej dywizji (II ligi rosyjskiej).
Historia.
Po rozpadzie Związku Radzieckiego, od sezonu 1992, każda z byłych republik rozpoczęła organizację własnych rozgrywek piłkarskich. W sezonie 1991 w radzieckiej Wyższej Lidze grało 6 klubów z Rosyjskiej FSRR: CSKA Moskwa, Spartak Moskwa, Torpedo Moskwa, Dinamo Moskwa, Spartak (Ałanija) Władykaukaz oraz Lokomotiw Moskwa. Te zespoły oraz 14 innych, z niższych lig, utworzyły 20-zespołową Rosyjską Top Dywizję, później podzieloną na dwie grupy. W 1993 liczbę zespołów zmniejszono do 18, zaś w 1994 do 16. Od tego czasu Rosyjska Premier Liga składa się z 16 drużyn, oprócz sezonów 1996 i 1997 (18 drużyn).
Od początku istnienia Top Dywizji zdominował ją stołeczny klub Spartak, który zdobył 9 z 10 pierwszych tytułów mistrzowskich w Rosji. Jedynie zespołowi Spartaka-Ałanii Władykaukaz w 1995 udało się przełamać hegemonię Spartaka Moskwa.
W latach 90. niepodzielnie rządził Spartak Moskwa, za jego plecami były stołeczne Dinamo, CSKA, Torpedo i Lokomotiw, a często wyżej od stołecznych zaraz po Spartaku stawiane były najlepsze na prowincji Ałanija Władykaukaz oraz Rotor Wołgograd. Po 2000 roku zmienił się nieco układ sił. Spartak Moskwa stracił rolę dominującą, na kilka lat przejęły ją CSKA i Lokomotiw. Czołowe zespoły prowincji - Rotor i Ałanija (Spartak) spadły z ekstraklasy. Do czołówki ligi dołączył Zenit Petersburg, który z roku na rok rósł w siłę. W końcu stał się najbogatszym klubem Rosji, dzięki Gazpromowi, i zdobył swój pierwszy tytuł mistrzowski w 2007 roku. Liczba klubów walczących o mistrzostwo zwiększyła się, gdyż dysponują już dużymi budżetami. Niewiele za Zenitem pozostają stołeczne Spartak, CSKA, Lokomotiw i Dinamo. Nadzieje dołączenia do tej piątki ma kazański Rubin.
System rozgrywek.
Obecny format ligi zakładający brak podziału na grupy obowiązuje od sezonu 1993. Do sezonu 2010 rozgrywana była systemem wiosna-jesień (1 rok - 1 sezon). W ostatnim sezonie rozgrywanym systemem wiosna-jesień (2010), mistrzem Rosji został Zenit Petersburg. Nie było krótkiego sezonu przejściowego, a więc mistrz roku 2011 nie został wyłoniony. Natomiast już 12 marca 2011 rozpoczął się pierwszy sezon w systemie jesień-wiosna (Priemjer-Liga (2011/12)), który zakończył się 12 maja 2012.
Rozgrywki składają się z 38 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 1998 w lidze występuje 16 zespołów. W przeszłości liczba ta wynosiła 18 oraz 20. Drużyna zwycięska za wygrany mecz otrzymuje 3 punkty (do sezonu 1994 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Rosji w piłce nożnej. Mistrz Rosji, podobnie jak drużyna z drugiego miejsca zdobywa prawo gry w Lidze Mistrzów UEFA. Trzecia drużyna zdobywa prawo uczestniczenia w fazie Play-off Ligi Mistrzów. Czwarta oraz piąta drużyna zdobywają możliwość gry w Lidze Europy UEFA. Również zwycięzca Pucharu Rosji startuje w fazie grupowej Lidze Europy lub, w przypadku, w którym zdobywca krajowego pucharu zajmie miejsce w czołowej trójce ligi – możliwość gry w eliminacjach do Ligi Europy otrzymuje również szósta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Pierwszej dywizji. Trzeci i czwarty zespół od końca, po zakończeniu rozgrywek rozgrywa mecze barażowe z trzecim i czwartym zespołem Pierwszej dywizji o pozostanie w lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Rosji zostało do tej pory zdobyte przez 6 różnych drużyn.
Stan po zakończeniu sezonu 2021/2022.
Transmisje TV i wpływy.
Mecze rosyjskiej ekstraklasy pokazywane są w niekodowanej rosyjskiej telewizji publicznej, gdyż taką prośbę miał Władimir Putin. Powoduje to, że pieniądze dla klubów z tytułu praw do transmisji nie są wielkie i wynoszą ok. 25 mln euro rocznie. Mecze są pokazywane przez kanały "MatchTV" i "Nasz Futboł".

</doc>
<doc id="329985" url="https://pl.wikipedia.org/wiki?curid=329985" title="Wąż morski">
Wąż morski



</doc>
<doc id="329987" url="https://pl.wikipedia.org/wiki?curid=329987" title="Noce Cabirii">
Noce Cabirii

Noce Cabirii (wł. "Le notti di Cabiria") – włoski komediodramat z 1957 roku w reżyserii Federico Felliniego.
Opowiada on historię prostytutki o imieniu Cabiria. W rolę tę wcieliła się Giulietta Masina, żona Felliniego. Na scenariuszu Felliniego został oparty amerykański musical "Słodka Charity" ("Sweet Charity") z Shirley MacLaine.

</doc>
<doc id="329992" url="https://pl.wikipedia.org/wiki?curid=329992" title="Łucz Władywostok">
Łucz Władywostok

Łucz Władywostok () – rosyjski klub piłkarski z Władywostoku na dalekim wschodzie kraju.
Historia.
Drużyna piłkarska "Łucz" została założona we Władywostoku w 1958 roku, na bazie rozformowanego klubu Dinamo Władywostok (). 
Łucz występował w rozgrywkach ZSRR od 2 maja 1958 roku (tę datę przyjmuje się za powstanie klubu). Na początku grał w rozgrywkach B-klasy na Dalekim Wschodzie, które wygrał w 1965 i uzyskał awans do A-klasy. Łucz grał jedynie w rozgrywkach regionalnych przed reorganizacją ligi w 1972 roku.
Od 1972 do 1991 roku zespół z Władywostoku występował we wschodniej strefie Drugiej Ligi ZSRR (3. poziom). Najlepszym rezultatem było wicemistrzostwo ligi w 1984 roku.
W 1992 roku, po rozpadzie ZSRR, Łucz został wyznaczony do gry we wschodniej strefie Rosyjskiej Pierwszej Ligi i wygrał te rozgrywki, awansując w 1993 do Top Dywizji, w której zajął 15. miejsce i spadł.
Od 1994 do 1997 roku zespół występował w Pierwszej Dywizji, w 1998 spadł.
W 2003 klub zmienił nazwę na Łucz-Eniergija () po pozyskaniu sponsora, kompanii energetycznej "Dalenergo"; wygrał rozgrywki wschodniej strefy Drugiej Dywizji i uzyskał awans do Pierwszej Dywizji.
W Pierwszej Dywizji drużyna z Władywostoku spędziła dwa sezony, wygrywając rozgrywki w 2005 i awansując do Priemjer-Ligi. W 2006 klub ukończył rozgrywki na 7 miejscu. W sezonie 2008 zajęli ostatnie (16.) miejsce i spadli do Pierwszej Dywizji.
Przed sezonem 2018/19 klub powrócił do historycznej nazwy Łucz.

</doc>
<doc id="329994" url="https://pl.wikipedia.org/wiki?curid=329994" title="John Langshaw Austin">
John Langshaw Austin

John Langshaw Austin (ur. 28 marca 1911 w Lancaster, zm. 8 lutego 1960 w Oksfordzie) – brytyjski filozof analityczny.
Austin skończył studia na Uniwersytecie Oksfordzkim, gdzie został później wykładowcą i profesorem (od 1952).
Myśl.
Reprezentował konkurencyjną dla filozofów z Cambridge filozofię języka ("vide" Ludwig Wittgenstein), która mimo wspólnego zainteresowania językiem codziennym, charakteryzowała się dążeniem do systematyzacji sposobów jego używania (Wittgenstein nie widział potrzeby taksonomii języka). Filozofowie pracujący na gruncie języka wychodzili często z przekonania, że zrozumienie jego struktury pomoże w zrozumieniu struktury świata; to przekonanie prowadziło ich do poszukiwania jakiejś fundamentalnej struktury języka, ukrytej wśród użyć codziennych. W przeciwieństwie do wspomnianego nurtu poszukiwań, Austin badał język w jego użyciach najbardziej codziennych, zakorzenionych w danym kontekście, zależnych od konkretnych okoliczności – osoba mówiąca tworzy bowiem, według filozofa, społeczne rzeczywistości osadzone w danym kontekście. I tak, słowo "real" ("rzeczywisty", "prawdziwy"), nie jest w swej naturze odzwierciedleniem jakiejś metafizycznej rzeczywistości i zwykle funkcjonuje zadowalająco w wyrażeniach takich jak "real cream" ("prawdziwa śmietana", w przeciwieństwie do śmietany odtłuszczonej).
Najbardziej znanym dzisiaj aspektem pracy Austina, obecnym zwłaszcza w dziele "Jak działać słowami", jest podział aktów mowy na lokucyjne (wypowiedzi posiadające znaczenie, ze zwróceniem uwagi na aspekt fonetyczny), illokucyjne (posiadające pewną konwencjonalną moc, np. informowanie, nakazywanie) i perlokucyjne (wywierające pewien określony skutek – przekonywanie kogoś, zaskakiwanie go lub oszukiwanie). Jako pierwsze jednak zwróciły jego uwagę wypowiedzi performatywne, które dokonują czegoś przez sam fakt bycia wypowiedzianym ("Biorę sobie ciebie za żonę", nadawanie imienia, etc).
Najbardziej znanym kontynuatorem pracy Austina jest dziś John Searle, ich poglądy różnią się jednak z punktu widzenia koncepcji intencjonalności. Austin uważa, że moc "aktów mowy" (np. obietnicy) ustanowiona jest przez konwencje społeczne, Searle twierdzi natomiast, że jest to raczej szczególny stan umysłu.

</doc>
<doc id="329995" url="https://pl.wikipedia.org/wiki?curid=329995" title="Juergen Klinsmann">
Juergen Klinsmann



</doc>
<doc id="329996" url="https://pl.wikipedia.org/wiki?curid=329996" title="Cierpice">
Cierpice



</doc>
<doc id="329998" url="https://pl.wikipedia.org/wiki?curid=329998" title="Lothar Matthaeus">
Lothar Matthaeus



</doc>
<doc id="329999" url="https://pl.wikipedia.org/wiki?curid=329999" title="Święci prawosławni">
Święci prawosławni

__BEZSPISU__
Święci Kościoła prawosławnego ogłaszani są przez Święty Sobór Biskupów lokalnego Kościoła (w Polsce – Święty Sobór Biskupów Polskiego Autokefalicznego Kościoła Prawosławnego) poprzez kanonizację, a następnie decyzją władz pozostałych Kościołów prawosławnych włączani są do grona świętych, czczonych w tychże Kościołach.
Zgodnie z postanowieniami VII Soboru Powszechnego w Nicei (rok 787) prawosławni oddają cześć ( – pokłon, w odróżnieniu od – czci przynależnej jedynie Bogu) świętym, przede wszystkim ich relikwiom, jako przebóstwionym ciałom świętych, oraz przedstawiającym ich ikonom.
Do ustanowienia Świętego Synodu, który przejął na wyłączność prawo do kanonizacji; synody lokalne w latach 1547–1721 wyniosły na ołtarze jako świętych 180 postaci.
Wspomnienia świętych przypisane są do każdego dnia roku liturgicznego (od kilku do kilkudziesięciu pozycji na dzień), funkcjonują w tekstach liturgicznych Jutrzni, Nieszporów oraz Boskiej Liturgii (poetyckie strofy tzw. stichery, tropariony czy kondakiony), w których opowiada się o rodzaju ich świętości i wydarzeniach z życia. Dniem szczególnego wspomnienia świętych jest sobota, co wiąże się z uwydatnieniem hymnografii świętych, przypadających na ten dzień. Prawosławni obchodzą również dzień Wszystkich Świętych, kiedy w sposób symboliczny wspominani są kanonizowani w historii Kościoła prawosławnego. Jest to święto ruchome, które wypada w pierwszą niedzielę po święcie Zstąpienia Ducha Świętego na apostołów (Pięćdziesiątnicy). Kult świętych prawosławnych jest rozpowszechniony na cały świat prawosławny (tych kanonizowanych w wieku XX ma charakter raczej lokalny).
Kategorie i tytuły świętych prawosławnych.
Cerkiew prawosławna wyróżnia następujące kategorie świętych (oraz tytuły odnoszące się tylko do jednej kategorii):
Niektórzy święci mogą być zaliczani do dwóch lub nawet trzech kategorii, np. prorok i król izraelski Dawid; mnich i męczennik Atanazy Brzeski, wielka księżna, mniszka i męczennica Elżbieta, mnich i wyznawca Izaakiusz Dalmatycki; mnich i błogosławiony Józef Zaonikijowski; biskup Kition i sprawiedliwy Łazarz, książę czernihowski; męczennik i wyznawca Michał, metropolita kijowski i męczennik Włodzimierz itd.
Poza tym w hagiografii prawosławnej występują uniwersalne tytuły, tj. nadawane świętym niezależnie od kategorii. Najczęściej występujące z nich to:
1. Równi apostołom/równe apostołom – tytuł nadawany świętym niebędącym bezpośrednimi, najbliższymi uczniami Jezusa Chrystusa, którzy na podobieństwo apostołów krzewili wśród pogan (i innowierców) wiarę Chrystusową i głosili Królestwo Boże na ziemi, osiągając w swej pracy wielkie rezultaty. Tytuł ten przysługuje świętym różnych kategorii, np.: władcom (np. cesarz Konstantyn, cesarzowa Helena, król bułgarski Borys, wielki książę Włodzimierz, wielka księżna Olga, książę wielkomorawski Rościsław), hierarchom (np. arcybiskup Moraw i Panonii Metody, arcybiskup japoński Mikołaj), mnichom (np. Cyryl, Nahum z Ochrydy), męczennikom (np. Tekla), świętym bez kategorii (np. Maria Magdalena, Nina).
2. Wielcy – tytuł nadawany bardzo zasłużonym świętym, stający się integralną częścią ich imienia (np. arcybiskup aleksandryjski Atanazy, arcybiskup Cezarei Kapadockiej Bazyli, cesarz Konstantyn, mnich Makary Egipski, mnich Onufry, mnich Pachomiusz).
3. Teolodzy – tytuł nadawany największym teologom, stający się integralną częścią ich imienia (posiadają go wyłącznie: apostoł i ewangelista Jan, Symeon Nowy, arcybiskup konstantynopolitański Grzegorz).
4. Wyznawcy – tytuł nadawany świętym, którzy za wiarę w Jezusa Chrystusa byli poddawani torturom, lecz zmarli w pokoju w wyniku doznanych cierpień, niekiedy stający się integralną częścią ich imienia (np. biskup paryjski Bazyli, metropolita Mytileny, mnich Maksym, arcybiskup suroski Stefan).
5. Miłościwi – tytuł nadawany świętym, którzy położyli największe zasługi na polu dobroczynności, często stający się integralna częścią ich imienia (np. biskup florencki Bonifacy, sprawiedliwy Filaret, patriarcha aleksandryjski Jan, biskup Noli Paulin).
6. Napiętnowani – tytuł nadawany Wyznawcom, którym podczas zadawanych tortur wypalano i rysowano na twarzy oraz ciele piętna (np. mnich Teofan Wyznawca Sigriański, mnich konstantynopolitański Teodor).
7. Uzdrowiciele – tytuł nadawany świętym, którzy położyli wielkie zasługi w (nieodpłatnym) leczeniu ludzi (np. Panteleon).
8. Cudotwórcy – tytuł świętych, którzy otrzymali od Boga dar czynienia cudów, polegający głównie na uzdrawianiu chorych, wyganianiu złych mocy itp.
9. Prawowierni – tytuł nadawany świętym, wyróżniającym się prawością niesienia swej posługi (np. cesarz Justynian).
10. Nauczyciele Słowian – tytuł przysługujący wyłączenie świętym Cyrylowi i Metodemu, jako prowadzącym apostolską pracę wśród Słowian.
11. Oświeciciele – tytuł nadawany świętym, którzy jako pierwsi głosili Słowo Boże w danym kraju lub narodzie (Grzegorz w Armenii, Nina w Gruzji, Innocenty na Syberii i w Ameryce, Mikołaj Kasatkin w Japonii).
Inne bardziej znane tytuły nadawane świętym związane są głównie z ich zawodem lub zajęciem, np.: Pisarz Ikon (Andrzej Rublow), Pieśniarz (Roman), Ogrodnik (Fokas, Konon), Logoteta (Szymon Metafrasta), Hymnograf (Józef), Kronikarz (Nestor) itp., lub wiekiem: Dzieciątko (Artemiusz Wierkolski, Gabriel Zabłudowski).
Święci Kościoła prawosławnego.
Indeks.
A – B – C – D – E – F – G – H – I – J – K – L – Ł – M – N – O – P – R – S – Ś – T – U – W – Z – Ż – Zobacz też

</doc>
<doc id="330000" url="https://pl.wikipedia.org/wiki?curid=330000" title="Choroba Heine-Medina">
Choroba Heine-Medina



</doc>
<doc id="330001" url="https://pl.wikipedia.org/wiki?curid=330001" title="Cabiria">
Cabiria

Cabiria – klasyczny film epoki kina niemego wyreżyserowany przez Włocha Giovanniego Pastronego w 1914 roku. Jest luźno oparty na powieści Gustawa Flauberta "Salambo".
Fabuła.
Akcja filmu ma miejsce w III w. p.n.e. Podczas wybuchu Etny piraci kartagińscy porywają kilkuletnią córkę rzymskiego patrycjusza – Cabirię, wraz z jej piastunką Croessą. Zostaje sprzedana w Kartaginie na targu niewolników kapłanowi ze świątyni Molocha, który chce ją poświęcić w ofierze bóstwu. Piastunka zawiadamia o tym przypadkowo spotkanego rzymskiego patrycjusza Fulwiusza Axilla, który wraz ze swoim niewolnikiem – olbrzymem Maciste przebywa w Kartaginie dla przeprowadzenia wywiadu. Maciste porywa Cabirię ze świątyni i oddaje ją na wychowanie kartagińskiej księżniczce Sofonisbie, zaręczonej z królem Numidii Massinnissą. W tym czasie Hannibal rozpoczyna wojnę z Rzymem i Fulwiusz wraca do kraju. Maciste zostaje pojmany przez Kartagińczyków i przykuty do wielkich żarn młyńskich. Podczas wojny, Axilla bierze udział w oblężeniu Syrakuz i przypadkowo spotkanym rodzicom Cabirii mówi o cudownym ocaleniu ich dziecka. Mija dziesięć lat. Axilla znowu przebywa jako rzymski zawiadowca w Kartaginie. Udaje mu się uwolnić Maciste, a potem Cabirię. Po wielu perypetiach Axilla i Cabiria, na skutek zwycięstwa Scypiona Afrykańskiego i klęski Kartaginy mogą wrócić do ojczyzny.
Produkcja.
Autorem scenariusza oraz projektów plakatów był włoski poeta, dramaturg i bohater wojenny Gabriele D’Annunzio. W filmie zostały zastosowane pomysłowe rozwiązania kinematograficzne dotyczące czasu. "Cabiria" wywarła duży wpływ na film "Narodziny narodu" wyreżyserowany przez Davida Warka Griffitha. W filmie tym pojawiła się także po raz pierwszy postać fikcyjnego włoskiego superbohatera Maciste, który do roku 1966 pojawił się na włoskich ekranach ponad czterdzieści razy.
W 1932 r. reżyser Gennaro Dini opracował dźwiękową wersję filmu, z muzyką Jules’a Mazelliera.
27 maja 2006 roku na Festiwalu Filmowym w Cannes wyświetlono wznowioną wersję filmu.

</doc>
<doc id="330002" url="https://pl.wikipedia.org/wiki?curid=330002" title="An-140">
An-140

An-140 (ros. Ан-140) – ukraiński dwusilnikowy turbośmigłowy samolot pasażerski krótkiego zasięgu, skonstruowany w biurze konstrukcyjnym Olega Antonowa. Jego pierwszy lot odbył się 17 września 1997.
Maszyna ta sprawdza się wyjątkowo dobrze na bardzo gorących (+45 °C) lub wysoko położonych (1700 m n.p.m.) lotniskach. Możliwe jest także lądowanie i start na nieutwardzonych pasach startowych. Mimo wielu podobieństw do An-24, samolot ten został skonstruowany od nowa i w efekcie powinien zastąpić swego wysłużonego poprzednika.
Pierwszy egzemplarz seryjny wystartował 11 października 1999. Irańskie zakłady HSESA w Isfahanie otrzymały licencję na wyprodukowanie 80 maszyn IR.AN-140 (pierwsza wzbiła się w niebo 7 lutego 2001, a została zbudowana z gotowych części). Montaż w Iranie zakończono po ukończeniu 14 sztuk. Samoloty zostały uziemione po katastrofie lotniczej Sepahan Air 5915 (linie należące do producenta) w 2014 roku spowodowanej awarią silnika Motor Sicz. Poza główną linią produkcyjną w Charkowie, An-140 był również budowany w Rosji, w wytwórni Aviakor, która jednak z powodu niestabilnej sytuacji na Ukrainie i spowodowaną tym nierytmicznością w dostawach potrzebnych do budowy samolotów elementów, zawiesiła produkcję An-140, ma się ona zakończyć do końca 2015 roku.
Jako pierwsze w swoich połączeniach liniowych wykorzystały go w marcu 2002 linie lotnicze Odessa Airlines.
An-140-100 jest modelem o powiększonej rozpiętości skrzydeł.

</doc>
<doc id="330005" url="https://pl.wikipedia.org/wiki?curid=330005" title="Spartak Władykaukaz">
Spartak Władykaukaz

Ałania Władykaukaz (, "Futbolnyj Kłub „Ałanija” Władykaukaz") – rosyjski klub piłkarski z Władykaukazu, stolicy republiki Osetii Północnej.
Historia.
Chronologia nazw:
Oficjalna data założenia klubu Spartak Dzaudżikau to 1946 rok, chociaż w 1921 już był zorganizowany klub Junitas, który był poprzednikiem Spartaka. W okresie Związku Radzieckiego występował pod nazwą Spartak Ordżonikidze (1931-1944 i 1954-1990) i w 1972 jako Awtomobilist Ordżonikidze. Największym sukcesem klubu było mistrzostwo Rosji w 1995 roku, swoiste przełamanie hegemonii Spartaka Moskwa. Ojcem sukcesów klubu był późniejszy trener reprezentacji Rosji i zdobywca Pucharu UEFA z CSKA Moskwa, Osetyjczyk Walerij Gazzajew. Po odejściu jego i kilku kluczowych zawodników klub tracił dawny blask i w sezonie 2005 spadł z Premier Ligi zajmując 15., przedostatnie, miejsce. Po spadku problemy licencyjne sprawiły, że PFL 14 lutego 2006 karnie relegowała klub do trzeciej ligi, grupy południowej. W III lidze Ałanija, grająca ponownie pod nazwą "Spartak", zajęła 1. miejsce i awansowała do II ligi. W sezonie 2010 klub na rok zagościł w najwyższej klasie rozgrywkowej i spadł z niej zajmując ponownie 15., przedostatnie, miejsce. W sezonie 2011 Ałanija będzie grała w Rosyjskiej Pierwszej Dywizji.

</doc>
<doc id="330006" url="https://pl.wikipedia.org/wiki?curid=330006" title="Konarzew">
Konarzew



</doc>
<doc id="330007" url="https://pl.wikipedia.org/wiki?curid=330007" title="Kobylanka">
Kobylanka



</doc>
<doc id="330008" url="https://pl.wikipedia.org/wiki?curid=330008" title="Gipsar Stal Ostrow Wielkopolski">
Gipsar Stal Ostrow Wielkopolski



</doc>
<doc id="330011" url="https://pl.wikipedia.org/wiki?curid=330011" title="Jurij Kalitwincew">
Jurij Kalitwincew

Jurij Mykołajowycz Kalitwincew, ukr. Юрій Миколайович Калітвінцев, ros. Юрий Николаевич Калитвинцев, "Jurij Nikołajewicz Kalitwincew" (ur. 5 maja 1968 w Wołgogradzie, Rosyjska FSRR) – ukraiński piłkarz pochodzenia rosyjskiego, grający na pozycji pomocnika, a wcześniej obrońcy, reprezentant Ukrainy, trener piłkarski.
Kariera piłkarska.
Kariera klubowa.
Karierę rozpoczynał w Rotorze Wołgograd w roku 1985. Po roku gry w drużynie z Wołgogradu został zawodnikiem drużyny SKA Rostów nad Donem, w którym odbywał służbę wojskową. Po dwóch latach „służby” w tym klubie wrócił do Rotoru, gdzie grał przez kolejne 3 lata. W 1992 roku został zawodnikiem Dynama Moskwa, w którym grał do 1994 roku. W tym czasie dwa razy zajmował 3. miejsce w lidze rosyjskiej (1992, 1993). Odszedł do Lokomotiwu Niżny Nowogród, gdzie grał przez rok. W 1994 roku został uznany najlepszym piłkarzem Rosji. W 1995 roku został zawodnikiem Dynama Kijów, z którym odnosił największe sukcesy. Był kapitanem drużyny, która w 1998 roku doszła do ćwierćfinału finału Ligi Mistrzów. W przerwie zimowej sezonu 1998-99 został sprzedany do tureckiego Trabzonsporu, w którego barwach zagrał 14 razy, strzelił 1 gola. Latem 1999 został zawodnikiem CSKA Kijów, gdzie w 2000 roku zakończył piłkarską karierę.
Kariera reprezentacyjna.
W reprezentacji Ukrainy rozegrał 22 mecze i zdobył 1 gola. Wielokrotnie był jej kapitanem.
Kariera trenerska.
W latach 2001-02 był trenerem ukraińskiego klubu Zakarpattia Użhorod, z którym zajął ostatnie miejsce w lidze. Przez trzy lata prowadził młodzieżowe reprezentacje Ukrainy (ostatnio rocznik 1990). Od grudnia funkcję tę będzie łączył z pracą w Dynamie Kijów, gdzie objął stanowisko trenera drużyny rezerw. 1 lutego 2010 był obrany wraz z Myronem Markewiczem na stanowisko głównego pomocnika trenera narodowej reprezentacji Ukrainy. 25 sierpnia 2010 Komitet Wykonawczy Związku Piłki Nożnej Ukrainy przyjął dymisję Myrona Markewicz i obrał Jurija Kalitwincewa na pełniącego obowiązki trenera. 21 kwietnia 2011 roku Ukraiński Związek Piłki Nożnej wybrał na stanowisko głównego trenera reprezentacji Ołeha Błochina, a Kalitwincew zgodził się pracować w jego sztabie szkoleniowym. 19 stycznia 2013 objął stanowisko głównego trenera rosyjskiej Wołgi Niżny Nowogród. 27 marca 2014 podał się do dymisji. 6 czerwca został mianowany na stanowisko głównego trenera Dynama Moskwa. 7 października 2017 został zwolniony z klubu.

</doc>
<doc id="330012" url="https://pl.wikipedia.org/wiki?curid=330012" title="Zawisak tawulec">
Zawisak tawulec

Zawisak tawulec ("Sphinx ligustri") – gatunek nocnego motyla z rodziny zawisakowatych.
Występowanie.
Gatunek palearktyczny. Występuje w lasach liściastych i mieszanych (z dużym udziałem jesionu), oraz w parkach i na łąkach, gdzie kwitnie ligustr.
Wygląd.
Imago: rozpiętość skrzydeł dochodzi do 10-11 cm. Przednie skrzydła ciemnobrązowe z cienkimi białymi paskami. Tylne skrzydła różowo-łososiowe z czarnymi pręgami. Odwłok fioletowy w czarne pasy. Czułki białe. Samiec mniejszy od samicy. 
Gąsienica: duża, zielona w białe i fioletowe pręgi. Gąsienice tawulca można spotkać od lipca do września.
Tryb życia.
Tawulca można spotkać od końca maja do lipca. Samica składa jaja tuż przy żyłce unerwienia, po spodniej stronie liścia. Zawisaki te pobierają pokarm, którym jest nektar kwiatowy, za pomocą długiej i cienkiej ssawki, zawisając przy tym nad kwiatem.
Pożywienie.
Roślinami żywicielskimi motyla są ligustr pospolity, tawuła japońska, lilak pospolity, śnieguliczka biała, budleja Davida, wiciokrzew pomorski i wiele innych krzewów.

</doc>
<doc id="330013" url="https://pl.wikipedia.org/wiki?curid=330013" title="Mistrzostwa Polski w koszykówce mężczyzn">
Mistrzostwa Polski w koszykówce mężczyzn

Mistrzostwa Polski w koszykówce mężczyzn (oficjalny skrót MP) – rozgrywki koszykarskie, prowadzone cyklicznie - corocznie lub co sezonowo (na przełomie dwóch lat kalendarzowych) - mające na celu wyłonienie najlepszej męskiej drużyny w Polsce.
W latach 1928-1939 oraz 1946 i 1947 mistrza Polski wyłaniano systemem nieligowym. W sezonie 2019/2020 mistrza Polski wyłoniono po 22 kolejkach sezonu regularnego z powodu panującej pandemii COVID-19 w Polsce.

</doc>
<doc id="330017" url="https://pl.wikipedia.org/wiki?curid=330017" title="Konotop (ujednoznacznienie)">
Konotop (ujednoznacznienie)



</doc>
<doc id="330018" url="https://pl.wikipedia.org/wiki?curid=330018" title="Tawulec">
Tawulec



</doc>
<doc id="330019" url="https://pl.wikipedia.org/wiki?curid=330019" title="Turów Zgorzelec">
Turów Zgorzelec

Koszykarski Klub Sportowy Turów Zgorzelec SA (PGE Turów Zgorzelec) – polski klub koszykarski z siedzibą w Zgorzelcu. W klubie istnieją męskie sekcje koszykówki w kategorii: młodzików, kadetów, juniorów oraz seniorów.
Historia.
Początki klubu sięgają 1948 roku, gdy kierownictwo Kopalni w Bogatyni założyło KS „Górnik” Turoszów z jedną wówczas sekcją piłki nożnej. Po trzech latach powstała sekcja tenisa. W 1961 roku zmienił on nazwę na Klub Sportowy „Turów”. 10 czerwca 1964 roku założona została sekcja „Żeglarska, Motorowodna i Płetwonurków”. W 1964 roku w klubie powstała sekcja koszykówki mężczyzn. Rok później klub przeniósł swoją siedzibę do Zgorzelca. Największe talenty zgorzeleckiej koszykówki – Mieczysława Młynarskiego i Jerzego Binkowskiego, odkrył legendarny trener Turowa Jan Gruca. W roku 1978 klub awansował do ekstraklasy, gdzie występował jedynie przez jeden sezon.
W przeszłości w „Klubie Sportowym Turów Zgorzelec” obok sekcji koszykówki męskiej istniały jeszcze dwie inne: bokserska i żeglarska. Klub odnosił sukcesy szczególnie w ramach sekcji koszykarskiej i bokserskiej. Jednak ta ostatnia została zlikwidowana w latach 90.
Przed sezonem 2003/2004 pojawiła się możliwość wykupienia tzw."dzikiej karty” uprawniającej do występów w ekstraklasie. Jednak klub, mimo że posiadał odpowiednie fundusze, nie przyjął takiej propozycji argumentując to, że chce wywalczyć awans na drodze sportowej. Dokonał tego właśnie w 2004 roku – wywalczył mistrzostwo I ligi i uzyskał awans do ekstraklasy.
14 lipca 2006 roku klub zmienił osobowość prawną – Nadzwyczajne Walne Zebrania Członków KS Turów Zgorzelec dokonało wyłączenia ze struktur stowarzyszenia sekcji koszykówki i utworzenia na jej bazie spółki akcyjnej. Sekcję koszykówki przejął „KKS Turów Zgorzelec S.A.”, natomiast sekcja żeglarska pozostała przy macierzystym klubie – stowarzyszeniu „Klub Sportowy Turów w Zgorzelcu”. Zarząd klubu jest jednoosobowy – prezesem KKS Turów Zgorzelec S.A. został Arkadiusz Krygier, który zastąpił na tym stanowisku wieloletniego prezesa Zbigniewa Kamińskiego. Przewodniczącym Rady Nadzorczej klubu został właśnie Zbigniew Kamiński, który jednak w marcu 2007 roku zrezygnował z tej funkcji, po 21 latach pracy w klubie.
W dniu 19 września 2007 roku została podpisana umowa pomiędzy „KKS Turów Zgorzelec S.A.”, a Polskimi Sieciami Elektroenergetycznymi S.A. Na jej mocy PSE stały się sponsorem strategicznym klubu, a zespół w rozgrywkach będzie występował jako „PGE Turów Zgorzelec”. Klub i cały Zgorzelec poniósł wielką stratę w dniu 18 stycznia 2008 – wówczas na zawał serca zmarł Zbigniew Kamiński, wieloletni prezes KS Turowa Zgorzelec.
Od sezonu 2006/2007 zgorzelecki klub wystąpił w sześciu finałach ekstraklasy oraz w latach 2007-2012 występował w rozgrywkach ULEB Cup/EuroCup. W latach 2012-2014 występował na parkietach Zjednoczonej Ligi VTB.
W sezonie 2013/2014 zespół Turowa ponownie zagrał w finale Tauron Basket Ligi i po walce pokonał drużynę Stelmetu Zielona Góra 4:2 zdobywając pierwsze w historii klubu Mistrzostwo Polski.
Osiągnięcia.
Międzynarodowe
Hala.
24 listopada 2014 r. otwarto nowy obiekt przy ul. Lubańskiej 9a w Zgorzelcu, który zastąpił starą halę na ul. Maratońskiej 2.
PGE Turów Arena.
Hala widowiskowo-sportowa
ul.Lubańska 9a
59-900 Zgorzelec
Centrum Sportowe (PLK do 2014 r.)
ul.Maratońska 2
59-900 Zgorzelec
Hala MOSiR w Zielonej Górze (Eurocup 2010-2014)
Sulechowska 41
65-022 Zielona Góra
Tipsport Arena (Eurocup 2007-2010)
Liberec, Czechy
Kadra.
Stan na 18 marca 2018, na podstawie.
W trakcie sezonu odeszli: Myles Mack (13.11.2017), Mathias Fischer (trener – 28.11.2017), Francis Han (30.11.2017)
W trakcie sezonu przyszli: Robert Skibniewski (26.02.2018)
Obcokrajowcy.
Stan na 13 października 2018.

</doc>
<doc id="330021" url="https://pl.wikipedia.org/wiki?curid=330021" title="KS Turów Zgorzelec">
KS Turów Zgorzelec



</doc>
<doc id="330023" url="https://pl.wikipedia.org/wiki?curid=330023" title="Klub Sportowy Turów Zgorzelec">
Klub Sportowy Turów Zgorzelec



</doc>
<doc id="330024" url="https://pl.wikipedia.org/wiki?curid=330024" title="KS Astoria Bydgoszcz">
KS Astoria Bydgoszcz



</doc>
<doc id="330025" url="https://pl.wikipedia.org/wiki?curid=330025" title="Klub Sportowy Astoria Bydgoszcz">
Klub Sportowy Astoria Bydgoszcz



</doc>
<doc id="330026" url="https://pl.wikipedia.org/wiki?curid=330026" title="Teatr Scena 6">
Teatr Scena 6

Teatr Scena 6 to autorski teatr działający od 1975 roku, początkowo przy Chatce Żaka w Lublinie.
Reżyserem wszystkich przedstawień "Sceny 6" jest Henryk Kowalczyk. Teatr był wielokrotnie nagradzany w kraju i za granicą (m.in. w roku 1977 otrzymał nagrodę Ministra Nauki, szkolnictwa Wyższego i Techniki za całokształt pracy artystycznej w ruchu kulturalnym).
Wybrane przedstawienia Teatr Scena 6:

</doc>
<doc id="330028" url="https://pl.wikipedia.org/wiki?curid=330028" title="Teatr Grupa Chwilowa">
Teatr Grupa Chwilowa

Teatr Grupa Chwilowa to autorski teatr działający od 1976 roku, początkowo przy Chatce Żaka w Lublinie.
Reżyserem wszystkich przedstawień Grupy chwilowej był Krzysztof Borowiec. Teatr prezentował własną twórczość na międzynarodowych festiwalach we Francji, Włoszech, Portugalii, Niemczech, Izraelu, Norwegii i dawnej Czechosłowacji. Był wielokrotnie nagradzany w kraju i za granicą (m.in. na Międzynarodowym Festiwalu Teatralnym w Edynburgu).
Przedstawienia Teatru Grupa Chwilowa (data oznacza datę premiery):

</doc>
<doc id="330030" url="https://pl.wikipedia.org/wiki?curid=330030" title="Grupa Chwilowa">
Grupa Chwilowa



</doc>
<doc id="330031" url="https://pl.wikipedia.org/wiki?curid=330031" title="Bronisławka">
Bronisławka



</doc>
<doc id="330033" url="https://pl.wikipedia.org/wiki?curid=330033" title="Groble">
Groble



</doc>
<doc id="330034" url="https://pl.wikipedia.org/wiki?curid=330034" title="Welwet">
Welwet

Welwet – tkanina z grupy tkanin z okrywą włókienną (runowych). Jest to rodzaj pluszu, w którym okrywa włókienna utworzona jest z rozciętych długich przeplotów dodatkowego wątku runowego. Welwet to nazwa handlowa pluszu wątkowego.
Tkanina wykonywana jest z osnowy i dwóch wątków. Jeden, podstawowy, splata się z osnową w splocie płóciennym lub skośnym, a drugi, runowy, splata się w splocie atłasowym wątkowym. Długie przeploty wątku runowego zostają rozcięte, tworząc w tkaninie pęczki w kształcie litery U lub W.
Wygląd, właściwości i zastosowanie welwetu są podobne jak w przypadku welurów czy aksamitów. Od tych ostatnich różnią się tylko nieco wyższą okrywą.

</doc>
<doc id="330037" url="https://pl.wikipedia.org/wiki?curid=330037" title="Mrozy (ujednoznacznienie)">
Mrozy (ujednoznacznienie)



</doc>
<doc id="330040" url="https://pl.wikipedia.org/wiki?curid=330040" title="Gać (województwo podkarpackie)">
Gać (województwo podkarpackie)

Gać – wieś w Polsce, położona w województwie podkarpackim, w powiecie przeworskim, w gminie Gać. Leży w południowo-wschodniej części Kotliny Sandomierskiej. Jest siedzibą gminy Gać.
Miejscowość jest siedzibą rzymskokatolickiej parafii Wniebowzięcia Najświętszej Maryi Panny.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Kańczuga Lubomirskich. W latach 1975–1998 miejscowość administracyjnie należała do województwa przemyskiego.
Historia.
Pochodzenie nazwy wsi.
Prof. Wincenty Styś, pochodzący z Husowa, klasyfikuje Gać jako starą nazwę topograficzną:
Starożytność i średniowiecze.
Wieś powstała na początku naszej ery. Istniała osada przy cmentarzysku kultury przeworskiej, a i później przy przeprawie przez bagnistą dolinę rzeczki Markówki, karawan kupieckich zdążających z Węgier do Krakowa, ale chcących ominąć rogatki Przeworska. Przypuszczalnie tzw." Stara droga", łącząca Gać z drogą Kańczuga – Sietesz, a w drugą stronę, Gać, Mała Kosina (Klin), Kosina, to nie tylko pierwsza droga wsi, ale i skrót traktu handlowego z Węgier i Kijowa. Droga ta schodząc z południowych pól do wsi przy dawnym folwarku przecinała bagnistą dolinę Markówki. Część tej drogi od folwarku do mostu w latach międzywojennych była utwardzana i podczas kopania głębokich rowów odwadniających natrafiono na zatopione w bagnistym terenie resztki olbrzymich dębowych kłód ułożonych w poprzek drogi. Wysnuto stąd przypuszczenie, że w tym miejscu istniał przejazd przez bagno do brodu na Markówce.
We wsi w latach 1904–1905 Karol Hadaczek badał cmentarzysko ciałopalne (180 grobów) z okresu rzymskiego (kultura epoki żelaza rozwijająca się między III wiekiem p.n.e. a V wiek n.e., na terenach obecnej Polski) – od niego otrzymała nazwę kultura przeworska. Badania tego cmentarzyska są kontynuowane od 2008 roku przez mgr Annę Lasotę z ramienia Instytutu Archeologii Uniwersytetu Jagiellońskiego.
Pomiędzy obecną plebanią a domem Józefa Bącala od gościńca w stronę Markówki biegnie ścieżka do kładki na tej rzeczce; jeszcze w roku 1968 w miejscu ścieżki istniała droga, którą swobodnie mógł przejechać konny wóz. W miejscu kładki istniał kiedyś bród, z którego jeszcze do około 1920 roku korzystali gaccy chłopi, podjeżdżając z beczkami na wozach do rzeczki, w celu nabrania wody dla gospodarstw. W tym czasie było jedynie kilka studni na całą wieś. W dalszym biegu trakt szedł od gościńca cmentarna drogą, obok drugiego cmentarza, założonego w 1875 r., północnymi polami wsi do Małej Kosiny, która niegdyś przynależała do wsi Gać, gdzie łączył się z głównym szlakiem handlowym Kraków – Kijów.
Franciszek Trojnar, pochodzący z Gaci, w swojej pracy „Z dalszej i bliższej przeszłości wsi Gać” umieścił fragmenty dokumentu opublikowanego w książce St. Karasia „Zbiór dokumentów małopolskich”, a napisanego przez pierwszego właściciela kluczy łańcuckiego i kańczudzkiego: Ottona Pileckiego. W dokumencie tym Otton z Pilczy – Pilecki w 1375 nadał rycerzowi Wierzbieńcie wieś Mikulicze (Mikulice), jednocześnie wymieniono w nim wsie sąsiednie takie jak: Sethescha (Sietesz), Nizaczyce (Niżatyce), Ostrówi, pisaną w pierwotnej nazwie Hawrilowagacz. Alfabet łaciński tamtego okresu nie posiadał miękkiego „ć” i dlatego w pisowni występuje twarde „cz”. Ten typ nazwy wywodzi się z czasów, kiedy to pan nagradzał swego rycerza nadaniem lub dzierżawą ziemi. Z reguły był to teren dziewiczy i nagrodzony rozpoczynał gospodarkę od budowy własnego domu – gniazda rodowego, które było związane z jego imieniem czy przydomkiem. Bojar Hawryła otrzymał od swojego pana teren, na którym była naturalna lub sztuczna "grobla – gać"' i stąd „"Hawrilowagacz"”. Przypuszczalnie to Otton Pilecki rozpoczął osiedlanie kolonistów, m.in. niemieckich i śląskich, na prawie magdeburskim.
W rejestrze poborowym dziesięcin biskupich rzymskokatolickiej diecezji przemyskiej pojawia się w 1424 nazwa Gabrlowa Gacz. Następna wzmianka to rok 1446, w którym wymienia się plebana Jakuba z Gaczi, kolejna wzmianka to 1450 i wymieniony jest Stanisław, zarządca kościoła parafialnego w Gaczi. Przy obu nazwach nie występuje już imię dzierżawcy, a wieś powróciła do starej pierwotnej nazwy Gać.
W dokumencie spadkowym spisanym w 1470 roku pomiędzy Janem Pileckim a Wacławem, księciem opolskim, wymienione są wsie z klucza łańcucko-kańczudzkiego, m.in. Gacz. W 1508 na terenie wsi znajdowała się jedna karczma. Gać w 1515 roku płaciła dziesięciny zwane „poborem” z dwudziestu trzech łanów kmiecych, czyli 1104 mórg ziemi uprawnej. W tym czasie we wsi były już dwie karczmy.
Czasy nowożytne.
Klucz kańczudzki pozostał w posiadaniu Pileckich do około 1530. Jan Tarnowski, właściciel Tarnowa, Jarosławia, Przeworska i Wielowsi oraz przyległych kluczy, podzielił swój majątek pomiędzy dwóch synów: Jana i Spytka. Spytko, przyjmując nazwisko Jarosławski herbu Leliwa, otrzymuje Jarosław oraz Bełżec, a jego syn Rafał Jarosławski z Przeworska przejmuje Przeworsk. Za Spytka Przeworsk wraca do rodu Tarnowskich. Spytek Jarosławski ma dwie córki: Annę i Magdalenę. Około 1507 Anna wyszła za mąż za Jana Odrowąża ze Sprowy herbu Odrowąż, który przejmuje połowę włości Jarosławskich. Ich syn Stanisław, przypuszczalnie około 1530 przejmuje klucz kańczudzki, a swoją jedyną córkę Zofię, żeni z Janem Krzysztofem Tarnowskim herbu „Leliwa”, która po śmierci Tarnowskiego w 1567 wychodzi za mąż za Jana Kostkę herbu „Dąbrowa”.
W 1594 ich córka Anna, właścicielka połowy dóbr jarosławsko-przeworskich wychodzi za mąż za Aleksandra Ostrogskiego, a w 1606 po wykupieniu siostry Katarzyny zostaje właścicielką Jarosławia.
W 1583 Gać jest własnością Jarosławskich i pobierany jest pobór z dwudziestu siedmiu łanów kmiecych i dwóch karczm. Wieś oprócz rodzin kmiecych zamieszkują cztery rodziny zagrodników najemnych, osadzonych na gruncie gminnym, i dwadzieścia dwie rodziny komornicze.
Wieś zwiększyła od 1515 obszar ziemi uprawnej o 192 morgi – cztery łany. Przypuszczalnie została zlikwidowana własność spadkobierców osadźcy Gabriela, znajdująca się na pograniczu Gaci i Białobok. Ponadczterołanowa niwa ciągnąca się od potoku Krzakówka do skotnika na Rogóżno, tzw. „Górki”, nazwana była od strony Białobok „Ziębówką”, a od strony skotnika „Cyranówką”. Wykupiona została przez Ziębę, Cyrana oraz Żyda – przodka Izaaka Riesenbacha, który został dziedzicznym właścicielem karczmy wybudowanej przez osadźcę.
Oryginalny wypis z księgi ławników wsi Gać (rok 1573):
Przetłumaczony z łaciny wypis z księgi ławników wsi Gać (rok 1579):
Wypis z księgi ławników wsi Gać (rok 1588):
Wypis z księgi ławników wsi Gać (rok 1601):
W 1603 roku księżna Anna Ostrogska z domu Kostka przejmuje od Jarosławskich klucz kańczudzki oraz Gać, a w 1612 roku pozbawia ją statutu parafii i uzależnia od parafii Kańczuga. W 1622 roku klucz kańczudzki przejmuje Stanisław Lubomirski, pan na Nowym Wiśniczu, poprzez ożenek z Zofią, córką Anny Ostrogskiej.
W 1624 roku był kolejny najazd czambułów tatarskich, tym razem pod wodzą chana Kantymira. W powiecie przeworskim nie było wsi, która by nie ucierpiała od tego najazdu, i tylko nielicznym mieszkańcom udało się uniknąć jasyru. Po najeździe tatarskim wieś liczyła trzydzieści osób. W 1629 roku we wsi było czterdzieści jeden chałup – kmiecych, zagrodników i chałupników, a w 1640 roku w użytkowaniu chłopskim było 3,25 łanu ziemi uprawnej. Wykaz tzw. pogłównego z 1662 podaje, że wieś zamieszkiwało 295 osób, w tym osiem osób czeladzi.
Według aktu z 1644 roku chłopi z Sieniawy (Krosno), własność Wojciecha Truskolawskiego, mają następujące obowiązki: 
Poddani kasztelana przemyskiego, St. Wapowskiego, Robota ujęta jest nie tylko miarą czasu, ale i wydajnością, i tak oranie ma objąć 
Po Zofii Ostrogskiej klucz kańczudzki przejęli kolejno jej dwaj synowie: Jerzy Sebastian i Aleksander Michał Lubomirscy. Następnie syn Aleksandra – Józef Karol Lubomirski, który poprzez ożenek z Teofilą Zasławską stał się współwłaścicielem największego na terenie Rzeczypospolitej latyfundium, tzw. ordynacji ostrogsko-zasławskiej. W jej skład wchodziło 51 miast, 973 wsie i 229 folwarków. Kolejny właściciel klucza to syn Józefa, Aleksander Dominik Lubomirski. Po nim Gać oraz ordynację przejęła jego siostra Marianna Lubomirska, którą w 1710 roku poślubił Paweł Karol Sanguszko. W 1712 roku urodził się im jedyny syn Janusz Aleksander Sanguszko, który po śmierci matki przejął klucz kańczudzki i ordynację ostrogsko-zasławską. Janusz Sanguszko w 1756 roku rozwiązał ordynację ostrogsko-zasławską.
Przez cały okres uzależnienia parafii Gać od parafii Kańczuga, jej plebański folwark był oddawany w dzierżawę. Jednak pewna jego część została „nadana” po kawałku pola chłopom, za który mieli obowiązek odrabiania pańszczyzny. W 1744 roku było ich czternaście.
W 1789 roku oprócz chłopów plebańskich we wsi mieszkało wraz z rodzinami trzydziestu dziewięciu kmieci, sześćdziesięciu dwóch zagrodników i czterech chałupników, jako poddanych dziedzica wsi.
W 1793 roku klucz kańczudzki kupił Karol Szydłowiecki, który poprzez sprzedaż kolejnych wsi tegoż klucza zlikwidował go. Gać w 1799 roku stała się dziedziczną własnością Adama Terleckiego. W 1800 roku Gać zamieszkiwało 627 osób.
Dokument 1: Dnia 1' Augusta 1801 ze wsi Gać:
Po śmierci Adama Terleckiego dziedzicem wsi Gać zostaje jego syn Jan Terlecki (1781-1831). W roku 1821 w parafialnej księdze wsi Gać istnieje wpis „Dwór Obodakowski”, potocznie „Chodakówka”, dziedziczna własność Walentego Kuźniarskiego (uszlachcony chłop – Kuźniar, 1780–1852), żonaty z Katarzyną z domu Kowalską. Z małżeństwa urodził się syn Robert i córki Karolina i Apolonia. „Chodakówka” to wydzielony kilkułanowy dział z własności Jana Terleckiego od strony Ostrowa. Folwark posiadał również swoich pańszczyźnianych chłopów.
Odpowiedź na powyższą prośbę:
Dokumenty są ujęte w rękopisie książki Tadeusza Brożbara (1901–1963) „Gackie Wczoraj”.
Wypis z księgi gackiego kościoła: listopad 1844:
Do końca roku powstała lista z dwudziestoma trzema osobami, na drugim miejscu po księdzu podpisany jest Walenty Kuźniarski, na trzecim Marcin Czechowicz – organista. Do 19 maja 1845 na liście znalazło się z całkowitej liczby 1014 parafian, 554 osoby, czyli każdy powyżej szesnastego roku życia.
Gać po śmierci Jana Terleckiego została kupiona przez Lubomirskich z Przeworska, a po uwłaszczeniu w roku 1848 już tylko folwark na terenie wsi był ich dziedziczną własnością. W roku 1850 Gać zamieszkuje 1039 osób. W 1856 majątek księcia Jerzego Lubomirskiego na terenie wsi Gać posiadał 425 mórg ziemi uprawnej, 41 mórg pastwisk i łąk. Natomiast wieś posiadała 1384 morgi ziemi uprawnej oraz 208 mórg pastwisk, łąk i ogrodów, w sumie wieś posiadała 1594 morgi.
Wieś Gać ze swoją zabudową i rozmieszczeniem zagród była typową wsią łanowo-leśną. Łańcuchowa zabudowa zagród leżała po obu brzegach rzeki Markówki, wzdłuż której biegnie główna wiejska droga. Prostopadle do drogi na północ i południe rozciągały się łany uprawnych pól. Każdy łan rozdzielała miedza, niegdyś szeroka, około trzech metrów, dziś zredukowana na rzecz uprawnych pól lub polnej drogi. Pośrodku każdego łanu znajdowała się polna droga, biegnąca od zagrody kmiecia aż do granic. Zabudowania kmiece stały na bazie prostokąta o konstrukcji wieńcowo–przysłupowej, miały dach czterospadowy kryty strzechą (słomą). Tzw. dworzyszcze to dom mieszkalny, a równolegle na całej długości do niego stała stajnia zwana oborą. Te dwa budynki łączył chlew. Pośrodku tej zabudowy mieściła się gnojownia, zamykana z czwartej strony drewnianą bramą. W pewnym oddaleniu od budynków gospodarczych w kierunku uprawnych pól stała stodoła zwana gumnem, a tuż za nią, równolegle do głównej drogi, wzdłuż całej wsi, biegła droga zwana "zagumniem," która łączyła się z tzw. "skotnikiem" – wypędzano nim inwentarz na ugory w granicach, na wypas. Taki sam układ zabudowań i dróg był na północnej i południowej stronie wsi. Na północy wieś zamykał skotnik na Rogóżno, a na południowej stronie skotnikiem przypuszczalnie była tzw. Stara droga.
Przed 1866 rokiem Gać tworzyła samodzielną jednostkę administracyjną, tzw. gminę w powiecie przeworskim, ale w roku 1866 powiat ten włączono do powiatu łańcuckiego. Podział ten utrzymał się do 1890 roku, kiedy to powiat przeworski odzyskał swój dawny status.
W 1903 właścicielem folwarku w Gaci był książę ordynat Andrzej Lubomirski, a jego majątek to: 247 ha ziemi ornej, 20 ha łąk, 3,27 ha pastwisk, 3 ha ogrodów i 1,77 ha parceli budowlanych. Płacił podatku gruntowego 582,91 kr. plus dodatek klasowy 34,20 kr., razem 617,11 koron.
„Księga sądowa Ławników wsi Gać” znajduje się w Państwowym Archiwum w Krakowie na Wawelu i obejmuje lata 1504–1700. Początek pisany jest po łacinie, a koniec po polsku.
14 lipca 1943 roku Niemcy otoczyli wioskę. Spędzono wszystkich mężczyzn na dziedziniec szkoły. Po przesłuchaniach gestapowcy zamordowali czterech mieszkańców a czterech innych wywieźli i osadzili w obozie w Pustkowie.
Zabytki.
Pierwszy spalony przez Tatarów kościół w Gaci znajdował się powyżej starej plebanii na wzgórzu. Do II wojny światowej stał w jego miejscu drewniany słup, jaki pozostał po krzyżu. Kościół umieszczono w ocalałej kaplicy cmentarnej na drugim parafialnym cmentarzu, a konsekrowany został w 1692 pod wezwaniem „"Wszystkich Świętych"”. Filią parafii Kańczuga gacki kościół był do 1875, kiedy to do Gaci przybył ksiądz Bronisław Markiewicz i za jego staraniem Gać w 1876 odzyskała statut parafii, a ks. Markiewicz został jej pierwszym proboszczem. Z inicjatywy księdza Marcina Sanakowskiego i wójta wsi Wojciecha Brożbara podjęto na zabraniu wiejskim uchwałę o budowie nowego, murowanego kościoła. Wieś na ten cel opodatkowała się i dała tzw. robociznę, a czwartą część kosztów dołożył jako kolator i tabularny właściciel wsi książę Lubomirski. Kościół postawiono na starym cmentarzu obok drewnianej kaplicy, ale bliżej drogi. Oddano go do użytku w 1894, konsekrował go biskup Jakub Glazer pod wezwaniem "„Matki Bożej Wniebowziętej"”. Kościół w Gaci był pierwszym wiejskim murowanym kościołem w tamtym okresie w powiecie przeworskim.

</doc>
<doc id="330041" url="https://pl.wikipedia.org/wiki?curid=330041" title="Książnice">
Książnice



</doc>
<doc id="330044" url="https://pl.wikipedia.org/wiki?curid=330044" title="Real Madrid">
Real Madrid



</doc>
<doc id="330046" url="https://pl.wikipedia.org/wiki?curid=330046" title="Kunice">
Kunice



</doc>
<doc id="330047" url="https://pl.wikipedia.org/wiki?curid=330047" title="Zagórzany">
Zagórzany



</doc>
<doc id="330049" url="https://pl.wikipedia.org/wiki?curid=330049" title="Zenit Petersburg">
Zenit Petersburg

Zenit Petersburg (, wym. //) – rosyjski klub piłkarski z Petersburga; siedmiokrotny mistrz Rosji.
Właścicielem klubu jest rosyjski gigant gazowy Gazprom.
Historia.
Początki.
Powstanie klubu datowane jest na rok 1925, kiedy to utworzono klub piłki nożnej przy zakładach metalurgicznych w Leningradzie.
Początkowo klub nosił nazwę "Staliniec" i należał do towarzystwa metalurgicznego, jednak w 1940 dołączył do federacji klubów związanych z przemysłem zbrojeniowym i zmienił nazwę na "Zenit". Staliniec połączył się z innym klubem o nazwie Zenit, grającym w 2. lidze i przejął jego nazwę. Właścicielem drużyny były do 1990 Zakłady Optyczne Łomo (ЛОМО). Po przemianach w ZSRR utworzono w 1990 profesjonalny klub miejski. Swoje pierwsze trofeum Zenit wywalczył w 1944 roku, zdobywając wojenny Puchar ZSRR, pokonując CSKA Moskwa w finale. Klub zawsze cieszył się dużą popularnością w Leningradzie, jednak nie mógł przełożyć tego na pozycję w lidze. W 1967 roku Zenit zajął ostatnie miejsce w 1. lidze, jednak nie spadł z powodu decyzji władz o tym, że Leningrad musi mieć swojego przedstawiciela w ekstraklasie aż do 50. rocznicy rewolucji październikowej.
Największe sukcesy święcił Zenit w latach 80. W 1980 zdobył brązowy medal mistrzostw Związku Radzieckiego, w 1984 dotarł do finału krajowego pucharu i zdobył mistrzostwo kraju. W 1985 zdobył Puchar Sezonu. Po spadku z ligi w pierwszym sezonie ligi rosyjskiej w 1992 Zenit powrócił do ekstraklasy w 1996 roku i występuje tam do dziś.
Nowa era.
Na przełomie wieków klub notował udane sezony. W 1999 roku zdobył Puchar Rosji, zaś w 2002 doszedł do finału. W lidze zajmował 3. miejsce w 2001 i 2. w 2003. W 2003 został także jedynym w historii zdobywcą Pucharu Ligi Rosyjskiej. W grudniu 2005 Zenit został przejęty przez gazową firmę Gazprom, która obiecała szybki rozwój klubu i wybudowanie nowego stadionu. Był to moment zwrotny we współczesnej historii klubu.
W czerwcu 2006 roku trenerem drużyny został Holender Dick Advocaat. Prowadzona przez niego drużyna w 2007 roku po raz pierwszy w historii zdobyła mistrzostwo Rosji.
Europejskie trofea.
14 maja 2008 Zenit zdobył po raz pierwszy w historii Puchar UEFA po pokonaniu Glasgow Rangers 2:0 w finałowym spotkaniu rozegranym na City of Manchester Stadium. Bramki dla Zenitu w tym spotkaniu strzelili Igor Denisow i Konstantin Zyrianow. Zenit na swojej drodze po puchar, wyeliminował też m.in. Bayer Leverkusen i Bayern Monachium. Nad tymi drugimi Zenit zanotował efektowne zwycięstwo (4:1), co nie umknęło uwadze ekspertów stawiających Petersburżan w roli faworytów finału rozgrywek.
Puchar UEFA 2007/08
29 sierpnia 2008, w spotkaniu rozgrywanym na Stadionie Ludwika II w Monako, Zenit zwyciężył 2:1 angielski Manchester United, zdobywając tym sposobem swoje drugie europejskie trofeum – Superpuchar Europy.
Superpuchar Europy 2008
Szukanie nowego.
W grudniu 2009 roku klub objął włoski trener Luciano Spalletti. W 2012, po zdobyciu drugiego mistrzostwa kraju, dyrekcja klubu zdecydowała się na rekordowe zakupy. Za rekordową kwotę, 50 mln euro do Zenitu dołączył Brazylijczyk Hulk oraz Belgijski pomocnik Axel Witsel. Wzmocnienia te, nie przełożyły się na poprawę wyników gry zespołu, co doprowadziło do zwolnienia w styczniu 2014 roku Luciano Spallettiego z funkcji pierwszego trenera. Na jego następcę, w marcu 2014 r. został Portugalczyk Andre Villas Boas, poprzedni trener min: FC Porto, Chelsea i Tottenham Hotspur. Portugalczyk miał zmienić filozofię gry zespołu i odzyskać tytuł mistrza kraju.
Zadanie udało się osiągnąć w maju 2015. Drużyna sięgnęła po piąty tytuł Mistrza Rosji, w 90 rocznice swojego istnienia. Do mistrzostwa Zenit dołożył Puchar Rosji, pokonując w finale Lokomotiw Moskwa po rzutach karnych. Świetne wyniki na rodzimym podwórku, nie przełożyły się na sukces w Lidze Europejskiej, z której w ćwierćfinale wyeliminowała ich hiszpańska Sevilla.
Przed rozpoczęciem sezonu 2015/16 Villas Boas poinformował, że po zakończeniu tego sezonu opuści rosyjski zespół. Rywalizację w Lidze Mistrzów ekipa z Petersburga zaczęła od fazy grupowej, gdzie osiągnęli najlepszy wynik w historii swoich startów w tych rozgrywkach. Wygrali 5 z 6 meczów i z pierwszego miejsca awansowali do 1/8 finału Ligi Mistrzów, gdzie zostali wyeliminowani przez portugalską Benficę. Krajowe rozgrywki Zenit zakończył na 3. miejscu za CSKA Moskwa i FK Rostów, co poskutkowało brakiem kwalifikacji do przyszłorocznych rozgrywek Ligi Mistrzów.
Zgodnie z zapowiedziami po sezonie z zespołem rozstał się Andre Villas Boas, a jego następcą ogłoszono byłego trenera Szachtara Donieck – Mirceę Lucescu. Już na początku pracy rumuński szkoleniowiec wywalczył swoje pierwsze trofeum. W lipcu 2016 roku w meczu o Superpuchar Rosji Zenit pokonał CSKA 1:0. W Lidze Europy, jesienią, wszystko przebiegało zgodnie z planem, Zenit wygrał rywalizację w swojej grupie. W październiku 2016 zespół został wyeliminowany z rozgrywek Pucharu Rosji po porażce 0:4 w meczu przeciwko Anży Machaczkała. Wiosna natomiast była serią rozczarowań dla rosyjskiej ekipy, bowiem w 1/16 finału Ligi Europy zostali wyeliminowani przez RSC Anderlecht, dodatkowo sezon ligowy ukończyli na 3. miejscu, co oznaczało, że po raz drugi z rzędu nie zagrają w rozgrywkach Ligi Mistrzów. Trener Lucescu został zwolniony, a jego następcą ogłoszono Włocha Roberto Manciniego.
Sukcesy.
Międzynarodowe.
W swojej historii Zenit wystąpił w 158 meczach europejskich pucharów (80 zwycięstw, 28 remisów, 46 porażek, różnica bramek 253:180; stan przed rozpoczęciem sezonu 2017/18)
Obecny skład.
"Aktualny na 25 lutego 2023"
Stadion.
W kwietniu 2017 Zenit przeniósł się na nowo wybudowany stadion Kriestowskij, projektu Kisho Kurokawy. Arena budowana była przez jedenaście lat od 2006 do 2017 roku. W trakcie budowy kilkukrotnie zmieniano plany projektów, co wydatnie przełożyło się na wydłużenie czasu i podniesie kosztów budowy z planowanych 6,7 mld rubli na 42,7 mld.
Arena powstałą w miejscu byłego stadionu im. Kirowa. Pojemność stadionu wynosi 62 315, choć może zostać zwiększona na czas spotkań hokejowych. Znakiem rozpoznawczym jest rozsuwany dach i wysuwane na zewnątrz boisko. Na stadionie rozgrywane były cztery mecze Pucharu Konfederacji 2017 (w tym finał) oraz siedem spotkań Mistrzostw Świata 2018.

</doc>
<doc id="330050" url="https://pl.wikipedia.org/wiki?curid=330050" title="Zatoka">
Zatoka



</doc>
<doc id="330053" url="https://pl.wikipedia.org/wiki?curid=330053" title="Kaczory (ujednoznacznienie)">
Kaczory (ujednoznacznienie)



</doc>
<doc id="330054" url="https://pl.wikipedia.org/wiki?curid=330054" title="Wojciechówka (Urzejowice)">
Wojciechówka (Urzejowice)

Wojciechówka - część wsi Urzejowice w Polsce, położona w województwie podkarpackim, w powiecie przeworskim, w gminie Przeworsk. 
W latach 1975–1998 Wojciechówka położona była w województwie przemyskim.
Wojciechówka jest położona około 3 km od centrum Przeworska, przy trasie Przeworsk-Dynów, a także wzdłuż odchodzącej od niej drogi lokalnej w kierunku Dębowa.

</doc>
<doc id="330056" url="https://pl.wikipedia.org/wiki?curid=330056" title="Jacqueline Kennedy Onasis">
Jacqueline Kennedy Onasis

Jacqueline Lee „Jackie” Bouvier Kennedy Onasis (ur. 28 lipca 1929 w Southampton, zm. 19 maja 1994 w Nowym Jorku) – małżonka 35. prezydenta Stanów Zjednoczonych Johna F. Kennedy’ego, pierwsza dama od 1961 do śmierci męża w 1963 roku.
Była ikoną mody. Jej sławny różowy kostium wykonany według wykroju stworzonego w domu mody Chanel a uszyty w salonie Chez Ninon i kapelusz stał się symbolem zabójstwa jej męża Johna oraz jednym z obrazów lat 60. XX wieku.
Życiorys.
Jacqueline Lee Bouvier urodziła się 28 lipca 1929 roku w Southampton, jako córka maklera giełdowego Johna Vernona Bouviera III i jego żony Janet Norton Lee. Od dzieciństwa była nazywana „Jackie”. Miała jedną siostrę, Caroline Lee, z którą żyły w bardzo dostatnich warunkach. W 1936 roku rodzice Jacqueline się rozwiedli, a sześć lat później matka, Janet Norton Lee wyszła po raz drugi za mąż, za Hugh Auchinclossa. Dzięki temu rodzina przyszłej pierwszej damy żyła w jeszcze większym luksusie i dostatku. Pomimo rozstania rodziców, Jacqueline pozostawała w ciepłych relacjach z ojcem, spędzając z nim coroczne wakacje w East Hampton, aż do jego śmierci w 1957 roku. Podstawową edukację odebrała w ekskluzywnej, prywatnej szkole Chapin School. Dalsze nauki pobierała w kolejnych szkołach prywatnych: waszyngtońskiej Holton-Amrs i Farmington w Connecticut. Dzięki talentowi lingwistycznemu posługiwała się językami obcymi: francuskim, hiszpańskim i łacińskim.
W 1947 roku podjęła studia w Vassar College. Dwa lata później wyjechała do Paryża, gdzie w Sorbonie studiowała sztukę i literaturę francuską. Gdy wróciła do Stanów Zjednoczonych, zapisała się na Uniwersytet George’a Washingtona. W 1951 roku, dzięki protekcji Arthura Krocka, otrzymała posadę w gazecie „Times Herald”, pracując jako fotoreporterka. Przeprowadziła wywiady m.in. z Richardem Nixonem i Johnem Kennedym. Dwa lata później odbyła służbową podróż, do Londynu, na koronację królowej Elżbiety, która okazała się jej dużym sukcesem zawodowym.
Swojego przyszłego męża, Johna F. Kennedy’ego, poznała w maju 1951 w domu Charlesa Bartletta. Wkrótce potem zaczęli spotykać się, a ich ślub odbył się 12 września 1953 roku. W podróż poślubną udali się do Acapulco, zaś po powrocie zamieszkali w Waszyngtonie. Pod naciskiem męża Jackie podjęła studia z zakresu historii USA w Georgetown School of Foreign Service.
Jej rodzina była związana z Partią Republikańską, jednak po ślubie z senatorem zaczęto wywierać na nią naciski, by zmieniła poglądy i otwarcie poparła Partię Demokratyczną. Brała ona czynny udział w konwencjach partyjnych i na wiecach wyborczych. Jej spotkania z wyborcami, organizacjami kobiecymi, a także konferencje prasowe miały walny wpływ na wynik wyborów prezydenckich w 1960 roku.
Po zwycięstwie oboje przeprowadzili się do Białego Domu. Nowa pierwsza dama została ciepło przyjęta i dzięki wydawanym przyjęciom, szybko zyskała poparcie waszyngtońskiej elity. Zapraszała nie tylko polityków i dyplomatów, ale także artystów i naukowców. Gośćmi w Białym Domu byli m.in. Ernest Hemingway, John Steinbeck, Isaac Stern, Pau Casals, Jereme Hines czy Robert Peters. Ponieważ zdaniem Jacqueline, Waszyngton miał mierną sytuację kulturalną, rozpoczęła zbiórkę pieniędzy na budowę John F. Kennedy Center for Performing Arts. Ponadto postanowiła odrestaurować Biały Dom, który, w jej opinii, wyglądał jak hotel. Dokonała odnowienia i wyeksponowania starych mebli, znajdujących się dotąd na strychu i w magazynie. Przekonała także Kongres, aby uznał siedzibę prezydencką za obiekt muzealny i ustanowiła stałego kuratora. Opracowała także przewodnik turystyczno-historyczny: Historic Guide of the White House.
Jako pierwsza dama odbyła także sporo podróży zagranicznych, spotykając się m.in. z Nikitą Chruszczowem w Wiedniu w 1961 roku, a także na prywatnej audiencji z papieżem Janem XXIII w Rzymie w 1962 roku. Jej wizyta w Indiach i Pakistanie okazała się tak dużym sukcesem, że Agencja Informacyjna nakręciła propagandowy film, zatytułowany „Jacqueline Kennedy’s Asian Tour”.
Z czasem Jackie coraz bardziej niechętnie uczestniczyła w imprezach i balach, uważając je za nudne. Nie lubiła eksponować swojej osoby. Nie wpływała także na polityczne decyzje męża.
22 listopada 1963 roku Kennedy został ofiarą zamachu. Jackie towarzyszyła mu wówczas podczas przejazdu przez Dallas. Po śmierci prezydenta, zarządziła by jego pogrzeb miał podobny przebieg do pogrzebu Abrahama Lincolna. Kilka dni później wysłała list do Chruszczowa, prosząc by utrzymano stosunki amerykańsko-radzieckie po kryzysie kubańskim. Po opuszczeniu Białego Domu zamieszkała w Georgetown, jednak z powodu tłumów gromadzących się pod domem, w 1964 roku, przeniosła się do Nowego Jorku. Jeszcze pod koniec 1963 roku, Kongres uchwalił dla niej uposażenie w wysokości 10 tysięcy dolarów rocznie. Z uwagi na jej wielką popularność, w latach 60. proponowano jej kandydowanie na wiceprezydenta, ambasadora lub senatora. Wszystkie propozycje jednak odrzuciła.
Skutecznie przekonała prezydenta Johnsona, by przemianować Cape Canaveral na Cape Kennedy. W 1973 przywrócono oryginalną nazwę, a w zamian imieniem Kennedy’ego nazwano ośrodek badań kosmicznych. Gdy w 1968 roku zamordowano Roberta Kennedy’ego, planowała wyjechać ze Stanów Zjednoczonych, w obawie o bezpieczeństwo swoich dzieci.
W 1968 roku Jackie poślubiła Aristotelisa Onasisa, z którym mieszkała w Grecji. Po jego śmierci w 1975 roku, powróciła do Stanów Zjednoczonych i zamieszkała w Nowym Jorku, pracując jako reporterka dla Viking Press. Nadal unikała rozgłosu i strzegła swojej prywatności. W 1993 roku udzieliła dużego wywiadu dotyczącego swojej pracy dziennikarskiej. Utrzymywała także bliskie kontakty z Billem i Hillary Clintonami. W 1994 roku rozpoznano u niej zaawansowanego chłoniaka nieziarniczego. Jacqueline Kennedy zmarła 19 maja 1994 roku o godzinie 22.15 w swoim nowojorskim apartamencie. Została pochowana obok pierwszego męża, Johna F. Kennedy’ego na cmentarzu narodowym w Arlington.
Życie prywatne.
Jacqueline Bouvier miała licznych adoratorów. W latach 50. spotykała się z maklerem z Nowego Jorku, Johnem Hustedem. Wbrew woli swojej matki, chciała przyjąć jego oświadczyny, jednak ostatecznie do tego nie doszło.
W 1951 roku zaczęła się spotykać z Johnem Kennedym. Dwa lata później, gdy senator był zdecydowany na małżeństwo Bouvier wahała się, mając na względzie jego skłonności do romansów. Ponieważ ojciec Jacqueline miał liczne związki pozamałżeńskie, uważała ona wszystkich mężczyzn za kobieciarzy. Ostatecznie zaręczyła się z Kennedym w czerwcu 1953 roku. Ślubu udzielił im arcybiskup Bostonu Richard Cushing, 12 września 1953. Pierwsza dama była świadoma licznych romansów swojego męża. Nie ma jednak dowodów, które wskazywałyby na chęć rozwodu. Jacqueline, podobnie jak John, była katoliczką.
W 1955 roku Jacqueline poroniła pierwszą ciążę, a rok później urodziła martwe dziecko. Córka, Caroline, urodziła się 27 lipca 1957 roku. 25 listopada 1960 roku urodził się syn, John Fitzgerald junior. Ostatnie dziecko, syn Patrick Bouvier urodził się 7 sierpnia 1963 i zmarł dwa dni później.
Pięć lat po śmierci pierwszego męża, wyszła za greckiego milionera Aristotelisa Onasisa. Ślub odbył się w obrządku greckoprawosławnym 20 października 1968 roku na prywatnej wyspie Skorpios na Morzu Jońskim. Po kilku latach pożycia, liczne konflikty sprawiły, że Onasis zaczął żałować swojej decyzji i zmienił swój testament, pomniejszając udział żony w spadku ze 100 mln dolarów na 200 tys. dolarów rocznie. Małżonkowie rozważali nawet rozwód, jednak 15 marca 1975 roku Onasis zmarł. Jacqueline procesowała się o majątek z córką zmarłego męża, Christiną. Ostatecznie sąd przyznał jej blisko 20 mln dolarów.
Ikona mody.
Od czasu wyborów prezydenckich styl Jacqueline był w centrum uwagi. Została okrzyknięta przez miliony kobiet ikoną mody lat 60. i 70. XX wieku. Kennedy korzystała z usług wielu projektantów. W gronie jej stylistów znajdowali się: Giorgio Armani, Carolina Herrera, Chanel, Lacoste, Pucci, Lilly Pulitzer, Valentino, Zoran, Bergdorf Goodman. Jackie Kennedy Onasis doczekała się torebki nazwanej swoim imieniem, zaprojektowanej przez włoski dom mody Gucci. Zapoczątkowała modę na sukienki o szerokich ramiączkach, ze specyficznym wycięciem w łódkę, dopasowane w talii. Często nosiła wełniany płaszcz ozdobiony paskiem i duże okulary przeciwsłoneczne.
Odniesienia w kulturze.
Krótko po zabójstwie Johna Kennedy'ego serię portretów Jacqueline wykonał Andy Warhol. Prace z tej serii znajdują się m.in. w zbiorach Metropolitan Museum of Art i Philadelphia Museum of Art.
W roku 2016 chilijski reżyser Pablo Larraín poświęcił jej długometrażowy film fabularny Jackie, ukazujący krótki okres jej życia po zamachu na Johna F. Kennedy’ego. Rolę Jacqueline Kennedy zagrała Natalie Portman.

</doc>
<doc id="330058" url="https://pl.wikipedia.org/wiki?curid=330058" title="Jacqueline Bouvier">
Jacqueline Bouvier



</doc>
<doc id="330064" url="https://pl.wikipedia.org/wiki?curid=330064" title="Sole">
Sole

Sole – związki chemiczne będące produktami reakcji kwasu z zasadą, w wyniku której labilne atomy wodoru kwasu (wszystkie lub ich część) zostają zastąpione innymi atomami lub grupami o ładunku dodatnim.
Sole składają się z ujemnego anionu (tak zwanej reszty kwasowej) i dodatniego kationu. Ich ogólny wzór to formula_1 gdzie:
Nazewnictwo soli nieorganicznych jest zgodne z ogólnymi zasadami nomenklatury chemii nieorganicznej.
Sole stosowane są jako nawozy mineralne, w budownictwie, komunikacji, przemyśle spożywczym i wielu innych. Występują w przyrodzie, na przykład jako minerały lub w organizmach żywych.
Podział.
Wyróżnia się:
Właściwości soli.
Sole mają zazwyczaj budowę jonową i tworzą często kryształy zawierające ułożone w sposób uporządkowany kationy i aniony, w których nie można wyróżnić pojedynczych cząsteczek soli. Znane są jednak sole o budowie kowalencyjnej, przykładowo chlorek tytanu(IV), TiCl4.
Roztwory wodne soli mocnych kwasów i mocnych zasad mają odczyn obojętny. Sole mocnych kwasów i słabych zasad mają odczyn kwaśny, zaś sole mocnych zasad i słabych kwasów odczyn zasadowy. Sole słabych kwasów i słabych zasad mogą dawać odczyn zasadowy lub kwaśny w zależności od stałych dysocjacji danego kwasu i zasady.
Ponadto dana sól może występować w formie bezwodnej lub jako hydraty (wodziany), gdy zawiera cząsteczki wody wbudowane w sieć krystaliczną. Znane są też sole, które mają wbudowane inne cząsteczki, na przykład amoniakaty zawierające amoniak (NH3).
Sposoby otrzymywania soli.
Legenda:
Nazwy potoczne niektórych soli.
Szereg popularnych związków chemicznych będących solami doczekało się nazw własnych: sól Bertholleta, sól czerwona, sól emska, sól glauberska, sól gorzka (sól angielska), sól kamienna, sól karlsbadzka, sól kuchenna, sól Mohra, sól Reineckego, sól Schlippego, sól Seignette’a, sól szczawikowa, sól warzona, sól żółta, saletra chilijska, sól Candlota, saletra indyjska.

</doc>
<doc id="330065" url="https://pl.wikipedia.org/wiki?curid=330065" title="Kwiatków">
Kwiatków



</doc>
<doc id="330067" url="https://pl.wikipedia.org/wiki?curid=330067" title="Metro (miasto)">
Metro (miasto)

Metro – miasto w Indonezji na wyspie Sumatra, w prowincji Lampung; powierzchnia 73,15 km²; prawie 170 tys. mieszkańców (2020); drugie co do wielkości miasto prowincji.
Ośrodek regionu rolniczego, uprawa ryżu, pieprzu, orzeszków ziemnych. W mieście znajduje się uniwersytet "Universitas Muhammadiyah Metro" (zał. 1991).

</doc>
<doc id="330070" url="https://pl.wikipedia.org/wiki?curid=330070" title="Egon Zill">
Egon Zill

Egon Gustav Adolf Zill (ur. 28 marca 1906, zm. 1974) – zbrodniarz hitlerowski, SS-Sturmbannführer z legitymacją numer 535 z 1927, KZ-Kommandant obozów koncentracyjnych: Hinzert, Flossenbürg i Natzweiler-Struthof.
Życiorys.
Urodził się w miejscowości Plauen (niedaleko Lipska) w Saksonii. Po ukończeniu szkoły podstawowej pracował jako piekarz. Do NSDAP i SA wstąpił jeszcze przed puczem w Monachium i uwięzieniem Hitlera. W 1925 Zill został także członkiem SS, otrzymując w niej bardzo niski numer 235. W 1927 został dozorcą w miejscowej fabryce i dopiero w 1934 rozpoczął służbę w SS na pełnym etacie. Służbę w niemieckich obozach koncentracyjnych (trwała ona aż do 1943) rozpoczął w małym obozie koncentracyjnym koło Chemnitz.
Zill stopniowo wspinał się w obozowej hierarchii, służąc kolejno w niemieckich obozach koncentracyjnych: Hohnstein, Sachsenburg, Dachau, Lichtenburg oraz Ravensbrück. Uwieńczeniem jego kariery obozowej były stanowiska komendanta obozów w Hinzert, Flossenbürg (KL) i Natzweiler-Struthof. Awanse te Zill zawdzięczał okrucieństwu i sadyzmowi, z jakim traktował więźniów. Jego zachowanie w każdym kolejnym obozie było coraz bardziej brutalne. Nie tylko rozkazywał dokonywanie wielu zbrodni, ale często osobiście ich dokonywał. Jako że był niewielkiego wzrostu, nadano mu przydomek „Mały Zill”.
Świadkowie zeznali, że osobiście torturował paradujących przed nim nago jeńców radzieckich. Niemiłosiernie katował ich biczem, a następnie wybierał spośród nich ofiary, które następnie osobiście rozstrzeliwał. Znany był też z tego, iż molestował seksualnie więźniarki (zachorował raz nawet na chorobę weneryczną). Jako "Lagerführer" (kierownik obozu) w Dachau Zill przywiązywał więźniów do drzew, a następnie szczuł psa na ich genitalia. Oprócz tego nieustannie na różne inne sposoby torturował więźniów, także wówczas gdy był już komendantem wspomnianych wyżej obozów. 10 maja 1943 przeniesiono go do służby w 7. Ochotniczej Dywizji SS „Prinz Eugen” (7. Freiwillige Division „Prinz Eugen”), a od 1 września 1944 służył w 23. Górskiej Dywizji Waffen-SS „Kama” (2. chorwacka) (23. Gebirgs-Division der Waffen-SS „Kama” (kroatische Nr. 2)). 9 stycznia 1945 został przeniesiony do punktu rekrutacji ochotników litewskich do Waffen-SS w Gdańsku.
Po zakończeniu wojny ukrył się, zmieniając nazwisko. Jednak zarejestrował dziecko pod swoim prawdziwym nazwiskiem, co spowodowało ujawnienie Zilla, jego aresztowanie i postawienie przed sądem RFN. W 1955 sąd w Monachium skazał go na dożywocie (najwyższy wymiar kary), lecz po rozprawie apelacyjnej wyrok zredukowano do jedynie 15 lat pozbawienia wolności. Wyszedł na wolność w 1970 roku. Zmarł w 1974 w mieście Dachau, niedaleko obozu, w którym kiedyś pełnił służbę.

</doc>
<doc id="330072" url="https://pl.wikipedia.org/wiki?curid=330072" title="Kurowice">
Kurowice

Na Ukrainie.
Zobacz też: Kolonia Kurowice, Kurowice Kościelne

</doc>
<doc id="330074" url="https://pl.wikipedia.org/wiki?curid=330074" title="Kuraszków">
Kuraszków

2 miejscowości w Polsce: 

</doc>
<doc id="330077" url="https://pl.wikipedia.org/wiki?curid=330077" title="Julian Tokarski (geolog)">
Julian Tokarski (geolog)

Julian Tokarski (ur. 29 marca 1883 w Stanisławowie, zm. 17 października 1961 w Krakowie) – polski geolog, petrograf i gleboznawca, doktor filozofii, profesor mineralogii i petrografii członek PAU oraz PAN.
Życiorys.
Do gimnazjum uczęszczał początkowo w Brodach, następnie w Stryju, gdzie też w 1901 złożył egzamin dojrzałości. W tym samym roku zapisał się na Wydział Filozoficzny Uniwersytetu Lwowskiego, mając zamiar studiować historię, ale ostatecznie wybrał nauki geologiczne. W 1905 otrzymał stopień doktora filozofii na podstawie pracy pt. „O diamentach marmaroskich”. Po habilitacji (w 1914) został profesorem tegoż uniwersytetu (od 1919) oraz Politechniki Lwowskiej (od 1920). Został wybrany dziekanem Wydziału Matematyczno-Przyrodniczego Uniwersytetu Jana Kazimierza we Lwowie na rok akademicki 1936/1937.
W okresie sowieckiej okupacji Lwowa nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie. Po II wojnie światowej był profesorem najpierw Uniwersytetu Jagiellońskiego, a następnie Wyższej Szkoły Rolniczej i równolegle Akademii Górniczo-Hutniczej.
Był członkiem korespondentem (1938) i członkiem czynnym (1945) Polskiej Akademii Umiejętności oraz członkiem tytularnym (1952) i rzeczywistym (1957) Polskiej Akademii Nauk.
Prowadził głównie badania fosforytów, lessów oraz skał krystalicznych Tatr i Wołynia. 
W latach 1927–32, 1939, 1945–46 był prezesem Polskiego Towarzystwa Przyrodników im. Kopernika. Za całokształt działalności został odznaczony Krzyżem Komandorskim Orderu Odrodzenia Polski oraz Medalem Dziesięciolecia Polski Ludowej. 
Pochowany został na Cmentarzu Rakowickim w Krakowie, w alei zasłużonych (kwatera LXVII-płn. 1-11).
Upamiętnienie.
Miasteczko Studenckie AGH zawiera ulicę Juliana Tokarskiego.

</doc>
<doc id="330086" url="https://pl.wikipedia.org/wiki?curid=330086" title="Piotr z Krutitsy">
Piotr z Krutitsy



</doc>
<doc id="330089" url="https://pl.wikipedia.org/wiki?curid=330089" title="Julian Tokarski">
Julian Tokarski



</doc>
<doc id="330097" url="https://pl.wikipedia.org/wiki?curid=330097" title="Niedźwiada">
Niedźwiada



</doc>
<doc id="330098" url="https://pl.wikipedia.org/wiki?curid=330098" title="Kalimantan">
Kalimantan

Kalimantan – indonezyjska część wyspy Borneo, zajmuje ponad 72% powierzchni wyspy (jej południową i środkową część). Powierzchnia 542 639 km²; 16,6 mln mieszkańców (2020).
Nazewnictwo.
W Indonezji nazwa „Kalimantan” oznacza całą wyspę Borneo, jednak w innych językach nazwa ta przyjęła się na określenie jedynie jej indonezyjskiej części, dla odróżnienia od części należących do Malezji i Brunei.
Administracja.
Dzieli się na pięć prowincji. Do 26 października 2012 było ich cztery; wtedy z Borneo Wschodniego zostało wydzielone Borneo Północne.
Religie.
Podział religijny wyspy:

</doc>
<doc id="330099" url="https://pl.wikipedia.org/wiki?curid=330099" title="Mstów">
Mstów



</doc>
<doc id="330103" url="https://pl.wikipedia.org/wiki?curid=330103" title="Gagauzi">
Gagauzi

Gagauzi ("Gagauzlar") – grupa etniczna pochodzenia tureckiego posługująca się językiem gagauskim z grupy języków turkijskich (a na obszarze Autonomii Gagauskiej ("Gagauz Yeri") także językiem rosyjskim jako językiem oficjalnym). Zamieszkują Gagauzję w południowej Mołdawii, tereny Ukrainy, mniej licznie północno-wschodnie tereny Bułgarii, w Rumunii i Kazachstanie. Podawane są bardzo rozbieżne dane co do ich liczebności – od 150 do 235 tysięcy. Na terenie Mołdawii Gagauzi identyfikują się jako oddzielny naród.
Rozmieszczenie Gagauzów:
Spośród ludów tureckich wyróżnia ich wyznawana religia – prawosławie – według tradycji gagauskiej warunkiem ich pozostania na terenie Rosji, postawionym przez carycę Katarzynę II, było ich ochrzczenie się. Gagauzi być może są potomkami dawnych plemion Oguzów, Pieczyngów lub też Kumanów, zamieszkujących w średniowieczu stepy nad Morzem Czarnym. Inne teorie widzą w nich potomków Turków seldżuckich, sturczonych Bułgarów, a nawet Greków. Najliczniejsza obecnie społeczność w Mołdawii to potomkowie emigrantów z przełomu XVIII i XIX wieku, którzy przesiedlili się z obszaru Bułgarii wraz z Bułgarami besarabskimi (zwłaszcza z Dobrudży, okolic Warny, Jambołu i Stambułu).
Ustawa o Specjalnym Statusie "Gagauz Yeri" umożliwiała początkowo uzyskanie przez Gagauzów suwerenności w przypadku zjednoczenia Republiki Mołdawii z Republiką Rumunii na drodze referendum. Jednakże w roku 2003 zmieniono lakoniczny zapis (111 artykuł) Konstytucji Mołdawii dotyczący Naddniestrza oraz Gagauzji na bardziej szczegółowy, w którym jednak prawo do secesji nie zostało wymienione. W efekcie Gagauzja nie posiada obecnie prawa wyjścia z Republiki Mołdawii. Ta sama procedura miałaby miejsce odnośnie do Naddniestrza (wschodni obszar Republiki Mołdawii, nieuznający władz w Kiszyniowie).
W Gagauzji znajdują się tylko trzy miasta: Komrat (rum. "Comrat"), Ceadîr-Lunga (gag. "Çadır Lunga" lub "Çadır") i Vulcănești (gag. "Valkaneş"), którym podlegają 23 wsie (komuny).

</doc>
<doc id="330104" url="https://pl.wikipedia.org/wiki?curid=330104" title="Grabaż i Strachy Na Lachy">
Grabaż i Strachy Na Lachy



</doc>
<doc id="330106" url="https://pl.wikipedia.org/wiki?curid=330106" title="Jamki">
Jamki



</doc>
<doc id="330107" url="https://pl.wikipedia.org/wiki?curid=330107" title="ß">
ß

ẞ ß (escet, lub „ostre S”) – litera występująca wyłącznie w alfabecie niemieckim, z wyjątkiem alfabetu w standardzie szwajcarskim używanym w Szwajcarii i Liechtensteinie. Reprezentuje ona spółgłoskę szczelinową dziąsłową bezdźwięczną (polskie s). Znak ten powstał jako ligatura małych liter S i Z, zapisywanych historycznie jako ſ i ʒ (ſʒ), co stanowi źródło nazwy "Es-Zett". Litera nazywana jest też "Scharfes-S", gdyż jest czytana zawsze tak jak polskie "s", zaś litera S w niemieckim może być wymawiana na trzy sposoby: jak polskie "s" (was), "z" (sein) lub "sz" (Stunde). Litera ß występuje zawsze w środku lub na końcu wyrazu.
Litera ß jest wymawiana w identyczny sposób jak dwuznak "ss" ("doppel S"). Po reformie ortograficznej z 1996 r. "ß" używa się wyłącznie po dyftongach i długich samogłoskach, a w pozostałych przypadkach zapisywane jest "ss". Nie dotyczy to wersji alfabetu stosowanej w Szwajcarii i Liechtensteinie, gdzie zawsze używa się "ss", a "ß" nie funkcjonuje w ogóle. Ponadto zastępowanie ß przez "ss" jest obowiązkowe, gdy czcionka nie zawiera tego znaku. Dwuznaku "ss" zamiast "ß" używa się też często, gdy słowo go zawierające zapisywane jest dużymi literami, ponieważ escet funkcjonuje zasadniczo jako minuskuła, gdyż nie znajduje się na początku żadnego słowa. Zastępowanie "ß" majuskułą "SS" powoduje problem, gdyż w m.in. nazwach własnych (szczególnie nazwiskach) przekształcając wielkie litery "SS" w małe nie wiadomo, czy w ich miejscu stoi "ß" czy "ss". Stąd pojawiły się postulaty stworzenia majuskuły escetu (ẞ), która ostatecznie została oficjalnie uznana przez Radę Ortografii Niemieckiej w 2017 r. Zatem, zamiast zastępować "ß" przez "SS" (wcześniej stosowano również formę "SZ") w zapisie słowa wielkimi literami, można też użyć "ẞ", chociaż jest niedostępna na niemieckim układzie klawiatury i została oficjalnie zatwierdzona dosyć niedawno. Niedozwolone jest także zastępowanie przez wielką literę B, podobnej do escetu kształtem.
W porządku alfabetycznym ß może występować na samym końcu alfabetu.
Reforma.
Dawniej stosowany częściej niż dziś, w odgórnie reformowanej pisowni języka niemieckiego znak "ß" zastąpiony został przez "ss" w położeniu po samogłosce krótkiej, a przed spółgłoską lub na końcu wyrazu, na przykład:
Obowiązujące przed reformą z 1996 r. reguły pisania ß pochodzą od ortografa Johanna Christopha Adelunga i zostały wprowadzone do szkół i urzędów reformą niemieckiej pisowni z 1901 r.
Zgodnie z nimi ß pisano:
„ss” natomiast tylko:
Zbitka "ss" pozostawała na końcu wyrazu, jeżeli po nim stał apostrof: "(ich) lass'", ale: "laß!" (tryb rozkazujący).
Pewne nazwy własne nie stosowały się do reguły pisania "ß" na końcu, np.: ciąg uliczny we Frankfurcie nad Menem "Freßgass" (z powodu gwary brakuje na końcu litery „e”), miejscowość "Neuss" i osoba Günter "Grass".
«"ß»" i «"ss»" a «"s»".
Litera "s" odpowiada głosce [] z wyjątkiem niektórych zapożyczeń (zwłaszcza z języka angielskiego), chyba że ulega ubezdźwięcznieniu. Jednak inaczej, niż w języku polskim, ubezdźwięcznienie następuje nie tylko przed spółgłoskami bezdźwięcznymi i w wygłosie wyrazu, ale często też w wygłosie morfemu. W tym ostatnim przypadku ubezdźwięcznienie nie następuje przed końcówkami fleksyjnymi rozpoczynającymi się od samogłoski. A więc na przykład: "das Haus" [] (ubezdźwięcznienie w wygłosie wyrazu), "häuslich" [] (ubezdźwięcznienie w wygłosie morfemu), ale: "die Häuser" [] (brak ubezdźwięcznienia przed samogłoską w nagłosie końcówki fleksyjnej), por. pol. "chodź" [] – "chodźmy" [], ale: "chodzimy" []. Z tego powodu łącznik "-(e)s-" czyta się jak [(ə)s] ("Todesangst" []).
Niekiedy "ß"/"ss" wymienia się z "s": "das Geheimnis – die Geheimnisse", "des – dessen" (ale "den – denen"), "aus – außer". Wynika to z wymowy.
Połączenia "st", "sp" na początku wyrazów i cząstek wyrazowych czyta się odpowiednio jak polskie "szt" [] i "szp" [] ("Stube" [], "verspäten" []). W innych pozycjach przed spółgłoskami bezdźwięcznymi "s" oznacza głoskę [], a "ß"/"ss" spotyka się rzadko ("Ski, Aster, ist" – 'jest', ale "isst" (nowe)/"ißt" (dawne) – 'je').
Język polski.
Była dawniej używana w języku średniopolskim, jako litera sugerowana przez Jana Kochanowskiego do oznaczenia dźwięku sz. Tę literę można też zobaczyć w przykładzie tekstu napisanego w Biblii Jakuba Wujka.

</doc>
<doc id="330108" url="https://pl.wikipedia.org/wiki?curid=330108" title="Łęki Górne">
Łęki Górne



</doc>
<doc id="330110" url="https://pl.wikipedia.org/wiki?curid=330110" title="SS">
SS



</doc>
<doc id="330114" url="https://pl.wikipedia.org/wiki?curid=330114" title="62. bydgoski pułk piechoty">
62. bydgoski pułk piechoty



</doc>
<doc id="330115" url="https://pl.wikipedia.org/wiki?curid=330115" title="Santok">
Santok

Santok () – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego, a wcześniej w latach 1950–1975 do województwa zielonogórskiego.
Miejscowość jest siedzibą gminy Santok. Znajduje się tutaj przystań wodna, przystanki PKP i PKS, sklepy różnych branż, ośrodek zdrowia i dom kultury. We wsi znajduje się Muzeum Grodu Santok – Oddział Muzeum Lubuskiego im. Jana Dekerta w Gorzowie Wielkopolskim. Przez Santok prowadzą turystyczne szlaki piesze, rowerowe i wodne.
Toponimia.
Miejscowość w zlatynizowanej formie "Zutok" odnotował Gall Anonim w swojej Kronice polskiej spisanej w latach 1112–1116 opisując miejscowość jako "strażnica i klucz do królestwa" ("Zutok regni custodiam et clavem)", co zostało uwidocznione w herbie miejscowości.
Nazwa wsi nawiązuje do położenia – staropolski "sątok" oznacza spływ rzek, w tym przypadku Noteci i Warty. W roku 1154 arabski geograf Al-Idrisi w swoim dziele pt. Księga Rogera zamieścił nazwę "S(i)tnu" (identyfikowaną przez historyków z Santokiem lub Szczecinem) pośród innych ważnych polskich miast: Krakowa, Gniezna, Sieradza, Wrocławia oraz Łęczycy.
Miejscowość pod nazwą "Sanctog" zanotowana była po łacinie w dokumencie Przemysła I z 1250 roku wydanym w Gnieźnie. W kolejnym dokumencie z 1256 roku sygnowanym przez tego księcia miejscowość zanotowana została pod obecnie stosowaną nazwą "Santok".
Słownik geograficzny Królestwa Polskiego wydany w XIX wieku podaje dwie nazwy polskie miejscowości Santok oraz Sątok, a także zgermanizowaną Zantoch. Oprócz tego podaje również historyczne nazwy wynotowane z dokumentów łacińskich jak "Santoc", "Szantoch", "Suthoc" i "Zutok". Stanisław Rospond podaje zaś historyczne zapisy nazwy w formach "Zutok" (1110), "Santhoc" (1181-1222), "Santoch" (1252).
Współczesna nazwa została administracyjnie zatwierdzona 7 maja 1946.
Położenie i warunki geograficzne.
Współczesny Santok to duża wieś ulicówka, o długości ponad 3 km. Miejscowość leży u ujścia Noteci do Warty, na wąskiej terasie Pradoliny Toruńsko-Eberswaldzkiej. Od południa ograniczona jest korytami Warty i Noteci, a od północy wysoką krawędzią Równiny Gorzowskiej.
Na lewym brzegu Warty zachowało się grodzisko, które jest obecnie niewielkim, zadrzewionym pagórkiem wśród podmokłych łąk. Pierwotnie leżało ono w widłach Warty i Noteci, lecz w czasie katastrofalnej powodzi w 1751 r. Warta zmieniła koryto, tworząc nowe na północ od grodziska. Badania archeologiczne potwierdziły istnienie w tym miejscu 12 warstw osadniczych (VIII – XIV w.).
Historia.
Miejscowość historycznie związana jest z Wielkopolską. Badania dendrochronologiczne wskazują, że około 970 roku powstał tu w czasach Mieszka I ważny gród piastowski o statusie kasztelanii i osada obronna na granicy Państwa Piastów i Pomorza Zachodniego. Pod datą 1097 wzmiankował o nim Gall Anonim. Według kroniki Galla Anonima Santok stanowił "klucz i strażnicę państwa polskiego", przedmiot walk z Pomorzanami, a później z Brandenburgią. Gród miał średnicę około 240 metrów i zabudowę drewnianą, a na jego terenie mieściła się siedziba archidiakonatu. Po śmierci Bolesława Krzywoustego w 1139 roku gród stracił na znaczeniu, w związku z czym w XIII wieku książę wielkopolski Przemysł I w części starego grodu Mieszka I zbudował mniejszy owalny gród o średnicy 80 m. W 1231 roku wzmiankowano, że kasztelanem grodu był Paweł. W 1234 roku gród wzmocnił Henryk I Brodaty. W latach 1238–1239 gród posiadał przejściowo książę pomorski Barnim I. W 1265 roku gród, będący w posiadaniu Bolesława Pobożnego, zajęli na skutek zdrady władcy Marchii Brandenburskiej z dynastii askańskiej. Po kolejnym zajęciu grodu przez Brandenburczyków w 1270 roku, w 1271 roku Bolesław Pobożny próbował bez powodzenia odzyskać Santok, jednak udało mu się to dopiero w 1278 roku. W 1296 roku zdobyty ponownie przez margrabiów brandenburskich, którzy oddali go w lenno kilku kolejnym rodom rycerskim. W 1365 roku dzierżący gród panowie von Osten (Dobrogost, Arnold, Holryk i Bartold) poddali zamek jako lenno królowi Kazimierzowi Wielkiemu. Po śmierci króla Kazimierza w 1370 roku opanował go Otto IV Hasso von Wedel. Gródek ten w 1397 dostali w zastaw joannici od Zygmunta Luksemburczyka. W 1419 zamek został zdobyty przez wojska polskie. W 1420 roku zamek zdobył i spalił elektor Fryderyk I Hohenzollern, a następnie przekazał go w dzierżawę ponownie joannitom, którzy zbudowali nową murowaną wieżę o boku 5x5 m. Gdy Nowa Marchia została sprzedana przez Krzyżaków Brandenburgii w 1454 roku, fortyfikacja na skutek zmiany granicy straciła na znaczeniu militarnym i stała się siedzibą szlachecką. Pomimo utraty Santoka Polska aż do rozbiorów zachowała tytuł kasztelanów santockich (w latach 1231–1793 było ich 61).
Po powodzi w XVIII wieku miejscowość przeniesiono na północny wyższy brzeg rzeki.
Zabytki.
Do wojewódzkiego rejestru zabytków wpisane są:
inne zabytki:
Sport.
Działa tu piłkarski Klub Sportowy „Kasztelania” Santok, który został założony w 1946 roku i występujący w gorzowskiej klasie okręgowej.

</doc>
<doc id="330117" url="https://pl.wikipedia.org/wiki?curid=330117" title="Łęgowo">
Łęgowo



</doc>
<doc id="330118" url="https://pl.wikipedia.org/wiki?curid=330118" title="Krążownik Titanic">
Krążownik Titanic

Krążownik Titanic (ang. "Starship Titanic") – humorystyczna gra komputerowa, do której scenariusz napisał Douglas Adams oraz powieść na jej podstawie, napisana przez Terry'ego Jonesa, jednego z Monty Pythonów.

</doc>
<doc id="330119" url="https://pl.wikipedia.org/wiki?curid=330119" title="Pokój gandawski">
Pokój gandawski



</doc>
<doc id="330122" url="https://pl.wikipedia.org/wiki?curid=330122" title="Scharfes S">
Scharfes S



</doc>
<doc id="330124" url="https://pl.wikipedia.org/wiki?curid=330124" title="Wrzosówka">
Wrzosówka

4 miejscowości w Polsce: 
Zobacz też: Wrzosowo

</doc>
<doc id="330125" url="https://pl.wikipedia.org/wiki?curid=330125" title="Eszett">
Eszett



</doc>
<doc id="330126" url="https://pl.wikipedia.org/wiki?curid=330126" title="Kamieniec Ząbkowicki">
Kamieniec Ząbkowicki

Kamieniec Ząbkowicki (niem. "Kamenz", "Camenz") – miasto w Polsce, położone w województwie dolnośląskim, w powiecie ząbkowickim, w miejsko-wiejskiej gminie Kamieniec Ząbkowicki.
Miejscowość posiadała prawa miejskie już w latach 1945–1946. Status miasta otrzymała ponownie 1 stycznia 2021.
Od 1946, po połączeniu z gminą Goleniów, aż do 1954 siedziba gminy Kamieniec Ząbkowicki. 1954–1957 siedziba gromady Kamieniec Ząbkowicki. 1958–1972 administracyjnie odrębne osiedle (dodatkowo 1968–1972 siedziba nowej gromady Kamieniec Ząbkowicki). Od 1973 siedziba współczesnej gminy Kamieniec Ząbkowicki. W latach 1975–1998 administracyjnie należała do województwa wałbrzyskiego.
Nazwa.
Według niemieckiego nauczyciela Heinricha Adamy’ego nazwa pochodzi od polskiej nazwy – "kamienia" i nawiązuje do skalistego posadowienia grodu. W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Kamieniec" podając jej znaczenie "Felsenburg", czyli po polsku "Skalne miasto".
Miejscowość w zlatynizowanej staropolskiej formie "Kamencz" notuje Gall Anonim w swojej "Kronice" spisanej w latach 1112–1116. W spisanym po łacinie dokumencie średniowiecznym wydanym we Wrocławiu 26 lutego 1253, który sygnował książę śląski Henryk III Biały miejscowość wymieniona jest pod nazwą "Cameniz". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Camencense monasterium".
Polską nazwę "Kamieniec" oraz niemiecką "Camenz" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Zabytki.
Do wojewódzkiego rejestru zabytków wpisane są:
inne:
Religia.
Miasto przynależy do dwóch parafii rzymskokatolickich, Kamieniec I należy do Parafii Wniebowzięcia Najświętszej Maryi Panny w Kamieńcu Ząbkowickim, parafia ta jest siedzibą dekanatu Kamieniec Ząbkowicki. Kamieniec II (dawniej Goleniów Śląski) należy do Parafii św. Jana Chrzciciela w Starczowie.
Na terenie miasta znajdują się następujące świątynie:
Na terenie miasta znajduje się cmentarz komunalny, cmentarz sióstr boromeuszek, a także nieużywany cmentarz ewangelicki.
Od XIX wieku w Kamieńcu Ząbkowickim przebywają siostry z Kongregacji Sióstr Miłosierdzia św. Karola Boromeusza.

</doc>
<doc id="330131" url="https://pl.wikipedia.org/wiki?curid=330131" title="Ryszard Bosek">
Ryszard Bosek

Ryszard Bosek (ur. 12 kwietnia 1950 w Kamiennej Górze) – polski siatkarz, manager siatkarski i działacz, mistrz świata z 1974 i mistrz olimpijski z Montrealu 1976.
359-krotny reprezentant Polski (1969–1986). Najlepszy siatkarz w klasyfikacji „PS” (1971). Uznawany w swoim czasie za najlepszego na świecie przyjmującego.
Życiorys.
Urodził się w Kamiennej Górze. Jest synem Anatola i Władysławy z domu Rasińskiej. Był zawodnikiem Błękitnych Wołomin, Mazowsza Zegrze, AZS-AWF Warszawa (1968–1972) i Płomienia Milowice (1973–1980) oraz klubów włoskich z Padwy – Petrarci i Termoroeca.
2-krotny mistrz Polski w barwach Płomienia Milowice (1977, 1979), 3-krotny wicemistrz: 1970 (AZS-AWF Warszawa), 1975, 1976 (Płomień Milowice) i 2-krotny brązowy medalista MP: 1972 (AZS-AWF Warszawa) i 1974 (Płomień Milowice). W 1978 roku zdobył z Płomieniem Milowice Puchar Europy Mistrzów Krajowych. W następnym sezonie zajął w tych rozgrywkach III miejsce.
Trzykrotny srebrny medalista ME: w Belgradzie (1975), Helsinkach (1977) i Paryżu (1979).
Uczestnik trzech igrzysk olimpijskich: w Monachium 1972 (9. miejsce), Montrealu 1976 (1. miejsce, złoty medal) i Moskwie 1980 (4. miejsce).
Był członkiem drużyny, która w Meksyku w 1974 zdobyła mistrzostwo świata. Był także finalistą MŚ w latach 1970 (Sofia) – 5 m. i 1978 (Rzym) – 8 m.
Po zakończeniu kariery zawodniczej został trenerem w Padwie, Milowicach, Częstochowie (u boku Stanisława Gościniaka), gdzie z AZS-em zdobył tytuł mistrza Polski (1990), wreszcie został trenerem kadry narodowej mężczyzn (2000–2001). W 2006 i na początku 2007 trenował KS Jastrzębski Węgiel. Obecnie pełni funkcję dyrektora sportowego w AZS-ie Częstochowa.
Odznaczony m.in. trzykrotnie złotym i dwukrotnie srebrnym Medalem za Wybitne Osiągnięcia Sportowe i Złotym Krzyżem Zasługi. W 2008 roku został uznany za Osobowość Roku w Plebiscycie Siatkarskie Plusy.
10 lipca 2021 wicepremier Jarosław Gowin podczas 18. Memoriał Huberta Jerzego Wagnera wręczył kadrowiczom drużyny Huberta Wagnera Medal 100-lecia Odzyskania Niepodległości

</doc>
<doc id="330141" url="https://pl.wikipedia.org/wiki?curid=330141" title="Warkały">
Warkały



</doc>
<doc id="330147" url="https://pl.wikipedia.org/wiki?curid=330147" title="Zimnowoda">
Zimnowoda

4 miejscowości w Polsce: 

</doc>
<doc id="330149" url="https://pl.wikipedia.org/wiki?curid=330149" title="Oposek mysi">
Oposek mysi

Oposek mysi ("Marmosa murina") – gatunek ssaka z podrodziny dydelfów (Didelphinae) w rodzinie dydelfowatych (Didelphidae).
Zasięg występowania.
Oposek mysi występuje w Wenezueli, regionie Gujana, na Trynidadzie i Tobago i środkowej oraz wschodniej Brazylii (włącznie ze wschodnią Amazonią).
Morfologia.
Długość ciała (bez ogona) 9,1–24 cm, długość ogona 13,9–28 cm; masa ciała 19–100 g. Ubarwienie szare na grzbiecie i kremowe na brzuchu. Na pysku czarna maska.
Ekologia.
Biotop: zamieszkuje tereny położone nad leśnymi strumieniami, często pobliża siedzib ludzkich.
Tryb życia: nocny. Szybko i zwinnie wspina się po drzewach. Dzień spędza w dziuplach, opuszczonych ptasich gniazdach lub wśród konarów.
Pożywienie: małe bezkręgowce - owady, pająki; małe kręgowce np. jaszczurki; jaja ptaków i pisklęta; owoce.
Rozmnażanie: ciąża trwa 13 dni, rodzi się 5-10 młodych, które samica odchowuje przez 60-80 dni.

</doc>
<doc id="330152" url="https://pl.wikipedia.org/wiki?curid=330152" title="Półwysep Gydański">
Półwysep Gydański

Półwysep Gydański () – nizinny półwysep położony w Rosji. Półwysep graniczy od zachodu z Zatoką Obską, od wschodu Niziną Północnosyberyjską, od południa z Niziną Zachodniosyberyjską oraz od północy styka się z Morzem Karskim. Porasta go roślinność tundrowa. 
Obszar ten jest bardzo słabo zaludniony (3 os./km²). Ludność trudni się łowiectwem, rybołówstwem i hodowlą reniferów. Na Półwyspie Gydańskim znajdują się złoża gazu ziemnego. 
Północną część półwyspu zajmuje Gydański Park Narodowy. 

</doc>
<doc id="330156" url="https://pl.wikipedia.org/wiki?curid=330156" title="Blood Sugar Sex Magic">
Blood Sugar Sex Magic



</doc>
<doc id="330161" url="https://pl.wikipedia.org/wiki?curid=330161" title="Rudka (województwo podkarpackie)">
Rudka (województwo podkarpackie)

Rudka – wieś w Polsce położona w województwie podkarpackim, w powiecie przeworskim, w gminie Sieniawa. Leży nad strugą Lubienią dopływem Sanu.
88
W latach 1975–1998 miejscowość położona była w województwie przemyskim.
Historia.
Wieś była wzmiankowana rejestrach podatkowych w 1674 roku jako "Rudtka", w której było 55 domów (w tym folwark z 9 domami, dzierżawiony przez Baranieckiego).
W 1894 roku wybrano zwierzchność gminną, której naczelnikiem został Wasyl Okruch, a w 216 domach było 1137 mieszkańców. W I połowie XX wieku w Rudce były 154 domy. W 1945 roku na Ukrainę wysiedlono 267 mieszkańców z 63 domów.
W czasie okupacji niemieckiej Michał Mazur i Helena Szelewa-Kurasiewicz udzielili pomocy Żydom, braciom Leisurowi i Rubenowi Braten. W 1986 roku Instytut Jad Waszem podjął decyzję o przyznaniu Michałowi Mazurowi i Helenie Szelewie-Kurasiewicz tytułu Sprawiedliwych wśród Narodów Świata.
Oświata.
22 listopada 1890 roku reskryptem Rady szkolnej krajowej została zorganizowana szkoła publiczna etatowa w Rudce (w latach 1890–1891 w rejestrach jako „niezreorganizowana”), która od 1891 roku była filialna, a następnie od 1892 roku 1-klasowa. Przydatnym źródłem archiwalnym do poznania historii szkolnictwa w Galicji są austriackie Szematyzmy Galicji i Lodomerii. Początkowo szkoła nie posiadała nauczyciela, a od 1891 roku pierwszym nauczycielem był Władysław Różycki. Od 1907 roku szkoła posiadała też nauczycieli pomocniczych, którymi byli: Maria Kowalczyk (1907–1908), Zofia Węgrzyn (1908–1912), Emilia Gąsiorowska (1912–1913), Domicella Fludzińska (1913–1914?).
Zabytki.
Cerkiew greckokatolicka pw. Zaśnięcia NMP – drewniana świątynia wzniesiona w 1693 lub 1695 (data na portalu wejściowym) roku przez przybyłą ze wschodu ludność Bojkowską. Pod koniec XVIII wieku przebudowano jej część zachodnią. Cerkiew była świątynią filialną parafii w Sieniawie. Gdy podjęto decyzję o budowie nowej cerkwi murowanej, to wówczas drewniana została przesunięta w 1921 roku, na obecne miejsce. Gdy w 1924 roku oddano do użytku nową cerkiew, była użytkowana tylko sporadycznie, aż do 1947 roku.
W 1958 roku cerkiew była remontowana po uszkodzeniach z czasu II wojny światowej. 8 lipca 1988 roku cerkiew została uszkodzona przez powalone drzewo podczas potężnego huraganu.
W latach 1990–1991 przeprowadzono wstępny remont, a w latach 2010–2013 przeprowadzono generalny remont.
Kościół pw. Narodzenia Najświętszej Marii Panny - dawna cerkiew greckokatolicka w stylu bizantyjskim, z 1921 roku. Obecnie kościół filialny parafii Cieplice-Rudka.
Przyroda.
W pobliżu zabytkowej cerkwi rośnie jeden z najgrubszych polskich dębów, to drzewo o obwodzie 890 cm i wysokości 23 m (w 2013). Stan zdrowotny jest zły, gdyż od podstawy ciągnie się spory ubytek kominowy, a korona dębu jest ścieśniona. Obok wiekowego okazu rósł jeszcze jeden dąb, lecz posiadający znacznie mniejszy obwód – 595 cm oraz 25 m wysokości, ten dąb miał także bardzo wąską koronę, został samowolnie ścięty przez mieszkańców podobnie jak inne dęby w obrębie kościoła. W 1945 roku założono Nadleśnictwo Rudka, które w 1973 roku zostało włączone w skład Nadleśnictwa Sieniawa.

</doc>
<doc id="330162" url="https://pl.wikipedia.org/wiki?curid=330162" title="Jean Michele Jarre">
Jean Michele Jarre



</doc>
<doc id="330163" url="https://pl.wikipedia.org/wiki?curid=330163" title="Knautia arvensis">
Knautia arvensis



</doc>
<doc id="330164" url="https://pl.wikipedia.org/wiki?curid=330164" title="Gyula Illyés">
Gyula Illyés

Gyula Illyés (ur. 2 listopada 1902 w Felső-Rácegrespuszta, zm. 15 kwietnia 1983 w Budapeszcie) – węgierski pisarz.
Życiorys.
Urodził się w rodzinie folwarcznej, należącej do klanu owczarzy. Był synem kowala dworskiego. Nauki pobierał w Budapeszcie i Paryżu. Popierał republikę Béli Kuna. Jeszcze przed złożeniem egzaminu dojrzałości związał się z lewicowym ruchem studenckim. W 1919 roku wziął udział w rewolucji węgierskiej. Od 1920 do 1926 przebywał na emigracji w Paryżu, gdzie studiował na Sorbonie, a jednocześnie zatrudniony był jako nauczyciel, introligator i górnik. W czasie II wojny światowej związany z gazetą „Nyugat”. Po wyzwoleniu Węgier został członkiem parlamentu z ramienia Narodowej Partii Chłopskiej. Z życia publicznego wycofał się po dojściu stalinistów do władzy. W swych utworach był rzecznikiem uciskanych chłopów.
Od 1969 roku Gyula Illyés pełnił funkcję wiceprezesa międzynarodowego Pen-Clubu.
W 1970 w serii Biblioteka Poetów Ludowej Spółdzielni Wydawniczej ukazał się wybór poezji Illyésa w tłumaczeniu Artura Międzyrzeckiego.
Był trzykrotnie laureatem nagrody państwowej im. Kossutha (1948, 1953, 1970), otrzymał także nagrodę poetycką VII Biennale Poezji w Knokke-le Zoute w 1965 r. oraz nagrodę im. Herdera (1970).

</doc>
<doc id="330165" url="https://pl.wikipedia.org/wiki?curid=330165" title="Borneo Południowe">
Borneo Południowe

Borneo Południowe () – prowincja w Indonezji w południowej części wyspy Borneo. Powierzchnia 38 744 km²; 4,2 mln mieszkańców (2018); stolica Banjarbaru. Najmniejsza i zarazem najgęściej zaludniona prowincja Kalimantanu.
Geografia.
Powierzchnia głównie nizinna, pokryta w większości terenami bagiennymi, liczne rzeki (prowincja nazywana jest "Krajem tysiąca rzek"), największe z nich: Barito, Negara, Martapura. We wschodniej części tereny wyżynne i górskie ("Gunung Besar" 1892 m n.p.m.), porośnięte lasem równikowym. Do prowincji należą także mniejsze wyspy na cieśninie Makasar u południowo-wschodniego wybrzeża Borneo (m.in. Laut i Sebuku).
Gospodarka.
Gospodarka opiera się na rolnictwie (najważniejsze produkty: orzechy kokosowe, kakao, goździki, kauczuk), eksploatacji lasów (rattan, drewno, (m.in. heban), żywica) i rybołówstwie (tuńczyki). Wydobywana jest ropa naftowa, węgiel, rudy żelaza, złoto, diamenty.
Demografia.
Największą grupą etniczną są "Banjarowie", którzy stanowią ok. 75% ludności, zamieszkują głównie wzdłuż wybrzeża. 98% ludności wyznaje islam.
Podział administracyjny.
Prowincja ta dzieli się na 11 kabupatenów i 2 kota:

</doc>
<doc id="330167" url="https://pl.wikipedia.org/wiki?curid=330167" title="Biskupi lubelscy">
Biskupi lubelscy

Biskupi lubelscy – biskupi diecezjalni i biskupi pomocniczy diecezji lubelskiej (od 1992 archidiecezji).
Diecezja lubelska utworzona została 22 września 1805. 25 marca 1992 diecezja została podniesiona do rangi archidiecezji, tworzącej razem z diecezją sandomierską oraz siedlecką metropolię lubelską.

</doc>
<doc id="330169" url="https://pl.wikipedia.org/wiki?curid=330169" title="Edytor kodu źródłowego">
Edytor kodu źródłowego

Edytor kodu źródłowego – program komputerowy wspomagający pisanie kodu źródłowego. Rozpoznaje i wyróżnia składnie (np. poprzez nadawanie koloru czy kroju czcionki) i zapisuje w odpowiednim formacie. Często ma dodatkowe funkcję jak: autouzupełnianie kodu, możliwość pisania makr itp. Może stanowić samodzielny program lub być częścią zintegrowanego środowiska programistycznego. 
Popularne edytory programistyczne:

</doc>
<doc id="330172" url="https://pl.wikipedia.org/wiki?curid=330172" title="Ludwinów (powiat węgrowski)">
Ludwinów (powiat węgrowski)

Ludwinów – wieś w Polsce położona w województwie mazowieckim, w powiecie węgrowskim, w gminie Liw. Leży nad rzeką Miedzanką (dopływem Liwca).
W latach 1975–1998 miejscowość należała administracyjnie do województwa siedleckiego.
Wieś położona ok. 3 km od Węgrowa i 30 km od Łochowa, przy drodze krajowej nr 62.
Wierni kościoła rzymskokatolickiego należą do parafii św. Michała Archanioła w Starejwsi.

</doc>
<doc id="330173" url="https://pl.wikipedia.org/wiki?curid=330173" title="Wojna o sukcesję głogowską">
Wojna o sukcesję głogowską

Wojna o sukcesję głogowską – toczona w latach 1476–1482 po bezpotomnej śmierci księcia Henryka XI ostatniego z Piastów głogowskich.
Początek batalii o sukcesję głogowską.
Walka o spuściznę po Henryku XI.
W XIV dokonano ścisłego podziału księstwa głogowskiego na część królewską i książęcą. Od 1384 r. w dziedziczne lenno książęta cieszyńscy otrzymali królewską część księstwa głogowskiego. Centrum administracyjnym części książęcej był Kożuchów, natomiast w zamku głogowskim siedzibę mieli książęta cieszyńscy.
22 lutego 1476 roku zmarł bezdzietnie w Kożuchowie książę głogowski Henryk XI, władający książęcą częścią księstwa głogowskiego. Henryk XI był żonaty z 12 letnią w chwili swojej śmierci, córką władcy brandenburskiego Albrechta Achillesa, Barbarą, na rzecz której dokonał dwóch zapisów. Według pierwszej umowy, podpisanej 9 lipca 1472 roku w nad Szprewą, Barbara w wypadku śmierci Henryka powinna otrzymać w zamian za wniesione 6 tysięcy guldenów posagu miasta Kożuchów razem z zamkiem oraz okolicznymi wsiami i Zieloną Górę (miasto i wsie). Druga umowa, zawarta 12 października 1472 roku w Berlinie, na żądanie elektora, gwarantowała Barbarze, że w przypadku śmierci Henryka XI bez męskiego potomka cała spuścizna jej przypadnie.
Kiedy zmarł Henryk, margrabia Jan zajął zbrojnie najważniejsze miasta księstwa. Namiestnikiem księstwa został Otton Schenk. W stosunku do przedstawicieli szlachty, miast i duchowieństwa głogowskiego realizowana była polityka faktów dokonanych. Prawa Barbary do spadku zostały wymuszone na szlachcie całego księstwa.
Działanie zbrojne elektora wywołały szybkie reperkusje. Ze swoimi prawami do dziedzictwa po Henryku XI wystąpili teraz Maciej Korwin, bratankowie Henryka XI Jan II żagański, Wacław (synowie Jana I, brata Henryka IX i X) oraz Władysław II Jagiellończyk, który zaślubił per procura wdowę po Henryku XI. Wacław szybko zrzekł się swoich praw do spadku po wuju za cenę 400 guldenów. Natomiast Jan II kategorycznie odmówił przyjęcia rekompensaty za zrzeczenie się swoich roszczeń do księstwa. Nieudana próba mediacji pomiędzy Janem a Brandenburgią prowadzona przez książąt saskich, a także odbyty bez efektu zjazd delegatów obu stron w Jutriboku (Jüterbog) w Saksonii 10 czerwca 1476, stanowią o bezwzględnym stanowisku Jana II wobec sukcesji głogowskiej. Nie przyniosły pozytywnych rezultatów również rokowania Brandenburgii z namiestnikami króla Macieja, Steinem i Zapolyą, celem odstąpienia księstwa Marchii. Jan II w tym samym czasie odbył bez powodzenia podróże do Saksonii, Polski i Czech, poszukując potencjalnych sojuszników.
Wojna z Brandenburgią.
Przypuszczalnie w końcu sierpnia Jan przybył na dwór węgierski, gdzie otrzymał od Macieja Korwina, z początku wprawdzie nieoficjalnie, przyrzeczenie nadania księstwa oraz wsparcie pieniężne, za pomocą których zaczął od września szykować się do ataku na Głogów.
Jan II żagański, który po sprzedaży Żagania dysponował sporą sumą, wykorzystując poparcie i dodatkową pomoc finansową króla Węgier, zagrożonego utratą wpływów na tym obszarze Śląska, Macieja Korwina, oraz przy poparciu kurii papieskiej, pod koniec listopada 1476 roku rozpoczął działania zbrojne przeciwko wojskom elektora przebywającym na terenie księstwa głogowskiego.
Jan siłą podporządkował sobie miasta księstwa, które nie chciały złożyć mu hołdu. 11 grudnia zdobyta została bez walki Szprotawa, a następnego dnia Kożuchów, lecz bez zamku, 13 grudnia opanował Zieloną Górę, Sulechów i Świebodzin (w tym samym czasie nie czekając na przyjazd księcia, uznały jego zwierzchnictwo), zaś mimo oblężenia w dniach 14–16 grudnia nie powiodło się Janowi zdobycie Krosna Odrzańskiego. Po początkowych sukcesach doszło bez żadnych rozstrzygnięć do rokowań z Brandenburgią, przeprowadzonych w Spremberg. W związku z przekroczeniem terminu rozejmu, który minął 23 kwietnia, zostały wznowione działania wojenne.
Nieskuteczna okazała się w związku ze zmianą polityczną na Śląsku (wzrost poparcia dla Władysława przez książąt śląskich) pomoc Czechów dla brandenburczyków. W sierpniu 1477 roku pojawiło się pod Krosnem ponad tysiąc Czechów, ich obecność jednak nie zmieniła stanu posiadania w księstwie. Jan II nie dał się zaskoczyć działaniom zmierzającym do przejęcia przez oddziały czeskie Sulechowa, Świebodzina oraz Zielonej Góry. Udaremnił jednocześnie odsiecz margrabiego dla załogi zamku kożuchowskiego, wprawdzie sam zamek cały czas pozostawał obszarem brandenburskim na zdobytym przez księcia terytorium.
Doszło do kolejnego zawieszenia broni z Brandenburgią, które miało trwać do 16 października 1477 roku. Zawieszenie broni zostało zerwane działaniami Jana, który pod koniec września skutecznie uderzył na Bytnicę oraz bez powodzenia na Krosno. 5 października natarł bez sukcesu na Frankfurt, jednak wziął do niewoli 400 żołnierzy niemieckich oraz wielu mieszczan, a także spustoszył ziemię torzymską. W drodze powrotnej ze szczęśliwie zakończonej wypraw na obszar Marchii Brandenburskiej, 27 października Jan II zdobył zamek w Kożuchowie, likwidując w ten sposób groźny sektor brandenburski w centrum księstwa. Pod koniec roku jeszcze raz została przeprowadzona wyprawa za Odrę, na tereny Brandenburgii, pustosząc miejscowości na północ od Chociebuża. Saksonia wykorzystując osłabienie Marchii zorganizowała również wyprawę pod Berlin i Frankfurt nad Odrą.
Jan II Szalony wykorzystując sytuację, że Maciej Korwin w tym okresie był uwikłany w konflikt z cesarzem, zadecydował zbliżyć się, do dworu polskiego. W liście napisanym w Szprotawie z 10 grudnia 1477 r. skierowanym do Kazimierza Jagiellończyka zaprezentował tok zdarzeń w walce o sukcesję głogowską. Żagański książę skarżył się na ekspansjonizm margrabiego, ofiarował swoje usługi Koronie i prosił o wsparcie. Odpowiedź króla polskiego na list Jana nie jest znana.
Po tych zmaganiach kolejny raz doszło do zawieszenia broni do 23 kwietnia 1478 r. Już 27 kwietnia oddziały Jana rozpoczęły nękanie Marchii i zdobyły miasto Belitz położone o 3 mile od Poczdamu. Po tej wyprawie, na zwołanym 15 maja zjeździe przez Steina w Gubinie przedłużono zawieszenie do 24 sierpnia oraz dokonano wymiany jeńców.
Prawdopodobnie Jan II, chcąc uprzedzić działania elektora Albrechta Achillesa, rozpoczął pod koniec lipca działania zbrojne w okolicach Krosna Odrzańskiego. Po zaatakowaniu Krosna rozpoczął pustoszyć obszary brandenburskie na północ od Chociebuża. Dnia 12 sierpnia osobiście Maciej wypowiedział wojnę Brandenburgii, usprawiedliwiając to działanie niewywiązywaniem się przez margrabiego Jana z warunków umowy gubińskiej z 15 maja.
9 października odbyło się pierwsze otwarte starcie Jana żagańskiego z siłami brandenburskimi, które miało miejsce w pobliżu Krosna pod Gęstowcem. Każda strona konfliktu dysponowała około 4 tysiącami wojska. Bitwa ta skończyła się niezbyt pomyślnie dla księcia. Tabor księcia został rozbity i kilkuset wojowników zginęło lub dostało się do niewoli. Elektor brandenburski oszacował straty przeciwników na około 2000 poległych, zaś sam określił swoje straty na 200 zabitych.
Zwycięstwo Marchii nad Janem zostało jednak przytłumione jej porażkami w walkach z oddziałami węgierskimi, ponieważ 9 grudnia 1478 roku dwutysięczna armia węgierska pod wodzą Jana Zelenaya rozbiła pod Mittenwalde wojska brandenburskie. Unicestwiony został wówczas doszczętnie oddział w liczbie 600 ludzi. Przed wspomnianą bitwą, armia Zelenaya wyrządziła sporo szkód na obszarze Marchii, pustosząc m.in. okolice Berlina.
Mimo klęski księcia Jana pod Gęstowcem kwestia sukcesji głogowskiej nadal pozostawała otwarta. Zagrożeniem dla Jana był bezpośredni udział w walce Macieja Korwina. Tajemnicą była odpowiedź na pytanie, jak wielce władca Węgier będzie się teraz liczył ze swoim obecnym sojusznikiem.
Rokowania pokojowe.
29 grudnia 1478 roku w Fürstenbergu w Dolnych Łużycach rozpoczęły się rokowania pokojowe. Jedną stronę reprezentował Maciej Korwin w osobie Jerzego Steina i wójta Łużyc Melchiora von Löbena i Jan II reprezentowany przez Apicjusza Kołę oraz licencjata Jana Furmana, a drugą stronę reprezentowała Brandenburgia w osobie księcia weimarskiego Wilhelma. W wyniku miesięcznych rokowań, 24 stycznia 1479 roku został podpisany przez Brandenburgię układ, w którym uwzględniono przede wszystkim jej roszczenia. Jan II, w którego rękach znajdował się gros księstwa, nie miał intencji zwracać tych terenów Marchii, a tym samym uznać praw Barbary. Nie zadowalała również księcia oferta potencjalnego odkupienia od wdowy części spadku. Dlatego też Jan II chętnie skorzystał z zapisu, że układ ma być zatwierdzony przez Macieja Korwina, i podjął działania w celu pozyskania korzystniejszych warunków. Prawdopodobnie pozyskał przychylność Macieja, ponieważ rokowania rozpoczęły się od nowa. Zostali zmienieni również rozjemcy. Z inspiracji Korwina w dalszych rozmowach w tej roli mieli brać udział biskup wrocławski oraz legat papieski. Maciej przedłużał równocześnie okres zawieszenia broni pomiędzy stronami, aby nie doszło do działań zbrojnych w czasie przeciągających się rozmów.
10 sierpnia sam Maciej Korwin zaangażował się w rokowania i zawarł z elektorem Albrechtem Achillesem w Ołomuńcu wstępny układ kończący wojnę o sukcesję głogowską. Król wyceniał księstwo głogowskie na 50 tysięcy florenów węgierskich, jak również potwierdził prawa Barbary do niego. Połowa wycenionej sumy miała być Barbarze wypłacona od razu, co się tyczy kolejnych 25 tysięcy, to później. W tym okresie margrabianka miała być władczynią Krosna, Bobrowic, Sulechowa i Świebodzina. Stein przedstawił Janowi postanowienia króla i 7 kwietnia 1481 roku uzyskał wstępną zgodę Jana II. Kiedy szczegółowo rok później rozwiązano problem zjednoczenia Głogowa, Jan urzędowo potwierdził swoją zgodę na przekazanie Brandenburgii wymienionych w układzie ołomunieckim miast, a sam przejął Głogów, Kożuchów, Szprotawę, Zieloną Górę, Bytom i Polkowice.
20 września 1482 roku w Kamieńcu Ząbkowickim został podpisany ostateczny traktat kończący wojnę z Brandenburgią. Roszczenia Barbary do spadku po Henryku XI zostały wycenione na 50 tysięcy florenów. Dodatkowo wdowa otrzymała Krosno Odrzańskie, Sulechów, Bobrowice i Lubsko wraz ze wszystkimi prawami, ze względu na brak wspomnianych pieniędzy przez Macieja. Jednakże Korwin pozostawiał sobie jednak prawo odkupienia od Barbary tych ziem za wymienioną sumę. Z tych terenów Barbara była zobowiązana złożyć hołd Maciejowi. Dodatkowo mieszkańcy Świebodzina sami wywalczyli sobie prawo pozostania w księstwie głogowskim. Przekazanie przyznanych terenów miało odbyć się na spotkaniu Jana II i Jana brandenburskiego w Gubinie, gdzie miała również nastąpić się wymiana jeńców. Obie strony sporu miały przyrzekać przestrzeganie zawartego pokoju i pod żadnym pretekstem nie rozpoczynać działań wojennych. Dodatkowo Jan II obiecał złożyć hołd Maciejowi z dostanych w dożywocie ziem i ze zjednoczonego Głogowa. Ziemie te miały powrócić do króla węgierskiego po śmierci Jana II.
Wojna Jana II z Maciejem Korwinem.
Zjednoczenia stolicy księstwa głogowskiego.
Jeszcze przed podpisaniem układu z Brandenburgią wystąpił pierwszy większy konflikt pomiędzy Maciejem i Janem II. Książę zadecydował doprowadzić do zjednoczenia Głogowa. W tym okresie władczynią połowy miasta była Małgorzata Cylejska, wdowa po księciu Władysławie (Włodku) głogowskim. Po śmierci Małgorzaty będąca w jej panowaniu część Głogowa miała stać się własnością Macieja Korwina.
10 października 1479 roku sukcesor Małgorzaty (jej bratanek, Kazimierz II cieszyński) zrzekł się swoich praw do miasta na rzecz Macieja. Za zrzeczenie się swych praw otrzymał część weichbildu kozielskiego oraz dodatkowo 2000 florenów węgierskich.
Pomimo że Jan II Szalony wiedział o tych układach, podjął kroki w celu zajęcia królewskiej połowy Głogowa. Wystąpił z żądaniami wobec Małgorzaty, prosząc ją, aby odstąpiła mu swoją połowę miasta. Księżna zgłosiła sprzeciw, informując, że jest tylko dożywotnią właścicielką miasta, a problem sukcesji po niej został już prawomocnie uregulowany. Wobec odmowy, Jan II pogroził rozpoczęciem działań wojennych. Małgorzata ufająca w pomoc bratanka w razie ewentualnego konfliktu, rozpoczęła przygotowania do obrony. Z końcem marca Jan rozpoczął działania zbrojne i szybko opanował miasto. Działania Jana zmierzające do zjednoczenia Głogowa zostały poparte przez większości mieszczan i to w dużej mierze zagwarantowało sukces księcia. Do 1 maja prowadził jeszcze zmagania z obroną zamku. W początkowym okresie konfliktu stany śląskie starały się nakłonić Jana II do zgody. W dniach 18–22 marca 1480 w Wysokiej Cerkwi został zwołany zjazd, na którym jako negocjatorzy wystąpili: Konrad Biały oleśnicki, legat papieski Rudolf, Fryderyk legnicki, oraz przedstawiciele Świdnicy, Wrocławia i inni przedstawiciele Śląska. Jan II odmówił przerwania walki, tłumacząc zgromadzonym, że przymuszony jest do przeciwdziałania, gdyż księżna Małgorzata zamierza oddać zamek głogowski Albrechtowi Achillesowi. Jan II również zwyciężył opodal Góry oddział dowodzony przez Kazimierza cieszyńskiego idący na pomoc Małgorzacie.
1 maja 1481 roku Małgorzata zdecydowała się na poddanie zamku. Jan II przyzwalał księżnej na pozostanie wraz z dworem na zamku, ona jednak nie skorzystała z oferty i wyjechała do Góry, gdzie próbowała jeszcze przez pewien czas prowadzić działania wojenne przeciwko Janowi II, które nie przyniosły jednak żadnych rezultatów.
Wskutek działań Jana doszło więc, po prawie 150 latach, do ponownego zjednoczenia stolicy księstwa głogowskiego. Jednakże książę znalazł się w dużych kłopotach. Wiedział, że jego działania nie były zgodne z wolą króla węgierskiego, wręcz naruszały jego interesy. Książę mógł się obawiać, że zostanie pozbawiony nie tylko zjednoczonego Głogowa, ale również wywalczonej w wojnie z Brandenburgią znacznej części księstwa głogowskiego. Niebawem Maciej podjął kroki w celu ukarania Jana II. Rozkazał stanom Śląska złapać księcia, przejąć jego ziemie i przyprowadzić go przed swoje oblicze. Ze względu na niechęć Ślązaków i Macieja do wojny, Jan uzyskał dodatkowy czas na poszukanie drogi pojednania z królem. Apicjusz Koło, poseł księcia, przekonał Korwina, że książę nie miał złych zamiarów, jednocząc Głogów. Król węgierski wyznaczył Steina do zakończenia sporu.
W sprawie schedy po Henryku XI końcowe rozwiązanie przedstawiał układ kamieniecki, natomiast problem Głogowa rozstrzygał układ z 7 czerwca 1481 roku. Była to umowa pomiędzy Janem II a Kazimierzem cieszyńskim. Kazimierz zrzekał się praw do Głogowa na rzecz Jana II, zaś po jego śmierci miasto miało całe przejść pod panowanie Macieja Korwina. Ponadplanowo Kazimierz miał dostać odszkodowanie pieniężne z dodatkowego podatku nałożonego na cały Śląsk. Kazimierz nigdy nie otrzymał żadnej kwoty odszkodowania.
Przepadek księstwa głogowskiego.
Konsekwencje zaręczyn Jana Korwina z Bianką Marią Sforzą.
W 1485 roku odbyły się zaręczyny Jana Korwina z księżniczką mediolańską Bianką Marią Sforzą, córką Galeazza Marii Sforzy, księcia Mediolanu. Zawarta umowa ślubna stanowiła, że król węgierski uposaży swojego syna w Opawę, Głubczyce, Wodzisław, Toszek, Bytom, Racibórz, Koźle, Oleśnicę i księstwo głogowskie. Spisana umowa nie podawała daty potencjalnego przekazania tych ziem Janowi Korwinowi, lecz kiedy pod koniec 1485 roku została odebrana Wiktorynowi Podiebradowiczowi Opawa i oddana synowi Macieja Korwina, dysponenci pozostałych ziem wymienionych w umowie uposażenia mogli czuć się zagrożeni. Każdy bowiem obszar przeznaczony Janowi Korwinowi posiadał swoich właścicieli. Gros ziem znajdował się w rękach następców Jerzego z Podiebradów, a księstwo głogowskie było w posiadaniu Jana II.
Poszukiwanie sojuszników.
Ze względu, że był to obszar najatrakcyjniejszy ze wszystkich wymienionych, Jan II Szalony mógł przewidywać, że Maciej Korwin nie będzie czekał na jego śmierć i pozbawi go dopiero co zdobytej sukcesji głogowskiej. Rozpoczął więc wyszukiwanie potencjalnych sojuszników w przyszłej walce z Maciejem. Mogli nimi być zagrożeni przez Macieja Podiebradowicze, książęta Jan i Mikołaj opolscy oraz książę oleśnicki Konrad Biały. W czerwcu 1487 roku wspomniani władcy utworzyli związek antykorwinowski, z początku mający charakter obronnym. Na zjeździe książęcym we Wrocławiu oficjalnie zawiadomili zgromadzonych o intencji wystąpienia przeciwko Korwinowi, Po zajęciu przez Macieja kolejnych terenów będących własnością Wiktoryna Podiebradowicza – otóż zamków w Sławonii, Jan II zadecydował poszukać mocniejszego poparcia. Wystąpił o pomoc do Władysława czeskiego. Jagiellończyk przedstawiał się jako ewentualny kandydat, gdyż plany sukcesyjne Macieja Korwina były niezgodne z zapisami traktatu ołomunieckiego. W przypadku gdyby Jan Korwin otrzymał od ojca koronę węgierską (a taka sposobność istniała), wtedy nadana mu część Śląska mogła całkiem odpaść od Korony Czeskiej i zapis mówiący o wykupie przestałby mieć znaczenie. Dlatego też Jan II zadecydował więc wydać swoje córki za synów Henryka Podiebrada, później zaś przekazać swoje prawa do księstwa głogowskiego zięciom. Podiebradowicze cieszyli się bowiem uznaniem u Władysława i Jan II wywnioskował, że te związki pozyskają pełną aprobatę Jagiellończyka. Książę wierzył, że kiedy dojdzie do konfliktu zbrojnego z Maciejem, Władysław udzieli mu pomocy, a on sam następnie uzna się lennikiem króla Czech.
Pod koniec 1487 roku książę zaczął realizować swój plan. Wtedy to ogłosił oficjalnie swaty swoich córek – Jadwigi i Anny, z synami Henryka Podiebrada – Jerzym i Karolem. Ceremonie ślubne odbyły się 6 stycznia 1488 roku. Uczestnictwo w nich wzięli reprezentanci książąt, szlachty i miast śląskich oraz goście zagraniczni. Po uroczystościach zaślubin Jan II zaprosił reprezentantów księstwa głogowskiego i powiedział im, że przekazuje swoje prawa do księstwa zięciom i dlatego domaga się od stanów złożenia hołdu lennego Podiebradowiczom. „Apelacja” Jana II została odrzucona, gdyż bardziej niż złości księcia głogowianie obawiali się zemsty ze strony Macieja Korwina. Książę kazał więc uwięzić niewygodnych i powołał nową, posłuszną sobie radę miasta. Jan II osadził ich w wieży, a potem, jak nadmieniono, zagłodził na śmierć, nie pozwalając się nawet nikomu wyspowiadać. Odwet spotkał także ławników, chociaż ci zachowali życie. Książę dokonał wyboru nowych ławników, których przymusił pod przysięgą, by dobrowolnie zrezygnowali ze wszystkich praw i wszystkich wsi oraz wszystkiego, co im zabierze, i przypieczętować to własnym dokumentem.
Działania zbrojne.
W związku z działaniami Jana II, Stein zwołał do Wrocławia sejm, na którym rozkazał wszystkim śląskim sprzymierzeńcom Macieja przystąpić do przygotowań wojennych. Ogłosił jednocześnie zwiększenie podatków. Na sejmie obecni byli też Henryk Podiebrad i Jan II Szalony, dlatego Stein starał się namówić ich, aby anulowali umowy ślubne. Przyobiecał, że we własnej osobie wstawi się u króla węgierskiego i wybłaga przebaczenie Macieja dla Podiebrada i Jana II. Książęta nie przyjęli jednakże przedstawionych propozycji, dlatego Stein, kontynuował przygotowania do wojny. Liderem śląskich zwolenników Macieja został Fryderyk legnicki. Po powrocie z Wrocławia Henryk zmobilizował drużynę 1800 Czechów i na ich czele podążył do Głogowa. 9 lutego pod Świerzawą starł się z oddziałami Fryderyka legnickiego. Z walki wydostał się tylko Jerzy Podiebradowicz z niedużym oddziałem. 8 marca, zjawił się w Głogowie tysięczny oddział Czechów. Książęta śląscy, mając ufność, że pierwsze niepowodzenie sprawi, że Jan II będzie bardziej skory do kompromisu, zwołali kolejny zjazd do Wrocławia, który został przeniesiony do Legnicy. Jan nie zrezygnował z działań wojennych przeciwko Maciejowi, uważając, że jest to jedyna droga utrzymania księstwa głogowskiego. Postawy księcia nie zmienił także przyjazd na Śląsk „czarnej roty” pod dowództwem Wilhelma von Tettaua. Jan II nasilił przygotowania Głogowa do obrony oraz odprawił żonę wraz z córkami do Świebodzina. 5 maja 1488 roku Fryderyk legnicki starał się ostatni raz nakłonić Jana do ugody. Wystąpił z propozycją spotkania w Wysokiej Cerkwi, którą wystosował do księcia, Steina, Tettaua oraz przedstawicieli Wrocławia, Świdnicy, Jawora i Ścinawy. Na spotkaniu Tettau przekonywał, że jeżeli Jan pojedzie na Węgry i osobiście przebłaga Macieja, to uzyska darowanie win, a być może „pomnożenie dziedzictwa”. Jan jednak, tak samo jak poprzednio, nie zdecydował się na pokazanie pokory przed Maciejem. Być może książę sądził, iż pozyska pomoc Władysława Jagiellończyka, jak również Sasów oraz miast łużyckich.
W związku z niepowodzeniami misji Fryderyka wojska węgierskie rozpoczęły w połowie maja działania zbrojne, od oblężenia Głogowa. Okazało się, że miasto zostało dobrze przygotowane do obrony przez Jana. Wojska węgierskie, pomimo posiadania machin oblężniczych oraz innego sprzętu wojskowego, jak również dodatkowych oddziałów wojska, przez ponad pół roku nie zdołały złamać oporu obrońców. Długotrwałe oblężenie powodowało jednak, że głogowianom zaczęło nie wystarczać żywności. Jan II starał się rozwiązać ten problem poprzez często urządzane udane wypady na obszary księstw należących do sojuszników Macieja, aby ściągnąć do miasta żywność. Aby zmniejszyć w Głogowie liczbę osób, które trzeba było wyżywić, zarządził opuszczenie miasta przez kobiety, dzieci i zakonników. 14 czerwca książę wyjechał z Głogowa i przybył do Szprotawy, gdzie oczekiwał przybycia Podiebradowiczów z wojskiem czeskim. Szprotawa stała się też punktem centralnym wszystkich zwolenników Jana II. Z niej też książę organizował wypady w celu nękania wrogów. W miarę sposobności posyłał posiłki, amunicję i żywność oblężonym w Głogowie. Kiedy jednakże Węgrzy zacieśnili oblężenie, przestało to być możliwe. Oczekiwana odsiecz armii czeskiej została mocno przetrzebiona w bitwie pod Tomaszowem Górnym – 27 lipca 1488 roku. Do Szprotawy przybyły tylko pozostałości z trzytysięcznej armii czeskiej. Podiebradowicze starli się pod Tomaszowem z „czarną rotą” von Tettaua oraz z nowymi przybyłymi na Śląsk posiłkami węgierskimi pod dowództwem barona Jana Haugwitza i Jana Trnka. Pomimo że Węgrzy również ponieśli straty, to jednak ocalałe w bitwie wojska udały się pod Głogów aby wzmocnić oblegających, a przede wszystkim zacieśnić oblężenie. Miało to olbrzymie znaczenie, ponieważ krytycznie pogorszyło zaopatrzenie miasta, a to spowodowało głód i zarazę. Obrońców podtrzymywała tylko wiara przybycia z pomocą ze strony Władysława Jagiellończyka.
Sam Jan II stracił wiarę, że przybędą następne czeskie wojska, po tym jak oddziały Trnka wspierane wojskami saskimi napadły na posiadłości Henryka Podiebrada – Ziębice i Ząbkowice. Czesi uczestniczyli w obronie tych terenów. Po przegranej z Węgrami ocalałe wojska czeskie powróciły do kraju, nie udzielając już pomocy Janowi II. Uczyniły tylko dodatkowe szkody w księstwie, ponieważ w drodze powrotnej złupiły okolice Szprotawy.
Pomimo że Jan dysponował jeszcze dosyć liczebnymi oddziałami, nie postanowił przebijać się do Głogowa. Zadecydował wierne sobie wojska porozsyłać po miastach księstwa, a samemu jednemu udać się na dwór polski 55. Kiedy od Kazimierza Jagiellończyka nie uzyskał żadnej określonej obietnic, od września do listopada rozpoczął podróżować po dworach śląskich, ufając, że znajdzie pomoc w walce przeciwko Maciejowi. Dodatkowo odwiedził też miasta łużyckie oraz Sasów, ale wszędzie bezowocnie.
16 listopada Głogowianie nie doczekawszy się pomocy zdecydowali się poddać miasto. Pod koniec października Głogów ukradkiem opuścili Apicjusz Koło i Jerzy Podiebrad. 18 listopada 1488 roku mieszkańcy Głogowa złożyli hołd Maciejowi, który w jego imieniu przyjął Wilhelm von Tettau. Najemnicy czescy uzyskali pozwolenie na swobodnie opuszczenie miasta. Mimo zdobycia Głogowa, to pozostałe miasta księstwa głogowskiego nadal zostawały w rękach Jana II. Dlatego też Wilhelm von Tettau wkrótce po zhołdowaniu Głogowa opuścił miasto i przystąpił do oblężenia Szprotawy.
Szprotawa poddała się dopiero 25 grudnia, a sam zamek 3 stycznia 1489 roku. 25 XI wojska Haugwitza rozpoczęła oblężenie Kożuchowa, które zdobyto już 29 listopada, ale bez zamku, który skapitulowała dopiero na początku stycznia 1489 roku. Po Kożuchowie, 14 grudnia, Haugwitz została zdobyta Zielona Góra, a 15 stycznia zdobyto miasto Świebodzin. 17 stycznia natomiast zdobyto zamek świebodziński.
W Świebodzinie gościła Katarzyna, żona Jana II wraz z córkami. Po zdobyciu miasta przez wojska węgierskie Maciej nie zezwolił jej pozostać w Świebodzinie, toteż udała się do swojej matki do Ścinawy.
Na początku stycznia 1489 roku Węgrzy opanowali wszystkie miasta księstwa głogowskiego. Wierni Janowi dowódcy wspierali swojego pana i działali przeciwko Maciejowi lub jego śląskim zwolennikom. Nickel Rechenberg najeżdżał tereny księstwa legnickiego, a Bernard Przymke pustoszył okolice Świdnicy, Jawora i Strzegomia. Uprzednio wymienione załogi zamków broniły się jeszcze nawet po ukaraniu Jana II przez Macieja.
Pozycja Jana II nie była jednak najlepsza. Kiedy okazało się, że Jan II nie może liczyć na żadne wsparcie, książę wystąpił do Macieja z prośbą o pokój. Wysłał do króla węgierskiego bardzo służalczy list, ale Maciej tym razem nie planował odpuścić Janowi II i postanowił go wzorowo ukarać.
Układ z Wiednia.
28 grudnia 1488 roku w Wiedniu Maciej narzucił Janowi II układ, który nakładał zrzeczenie się przez księcia, w imieniu własnym, jak i swoich spadkobierców, księstwa głogowskiego oraz dodatkowo przyrzec, że nie będzie uzurpował sobie żadnych praw w odniesieniu do utraconych terenów. Wszystkie zamki księstwa głogowskiego zostały przekazane pod administrację wyznaczonego przez Macieja Korwina pośrednika. Książę Jan nie miał w żaden sposób wspierać swoich poddanych, którzy nie będą woleli zakończyć wojny pomimo zawartego przez ich władcę pokoju. Obie strony przyobiecały uwolnić przetrzymywanych jeńców. Załogi broniące miast i zamków pozyskały prawo nieograniczonego opuszczenia ich z ewentualnością zabrania całego ekwipunku. Żona Jana II dostała przyzwolenie na zabranie osobistych rzeczy i klejnotów. Książę przyobiecał również nakłonić swoich dotychczasowych sprzymierzeńców, aby zostali dobrymi poddanymi króla Macieja. Jednocześnie towarzysz walki Jana II w wojnie z Maciejem, Henryk Podiebrad, utracił na rzecz Korwina Ziębice i Ząbkowice, jednak obaj władcy mieli dostać za utracone księstwa rekompensatę w wysokości 40 tysięcy złotych. Kwota miała być zapłacona w dwóch transzach po 20 tysięcy. Pokarani zostali też pozostali książęta ze związku antykorwinowskiego: Konrad Biały utracił księstwo oleśnickie, zaś książęta opolscy Jan i Mikołaj zachowali ziemie, ale zostali zobligowani do wypłacenia Janowi II 20 tysięcy złotych przyobiecanych przez króla węgierskiego. Traktat wiedeński kończy etap starć Jana II o utrzymanie sukcesji głogowskiej.

</doc>
<doc id="330175" url="https://pl.wikipedia.org/wiki?curid=330175" title="Dinamo Moskwa (piłka nożna)">
Dinamo Moskwa (piłka nożna)

Dinamo Moskwa (, ; , w polskojęzycznych mediach często Dynamo) – rosyjski klub piłkarski z siedzibą w Moskwie. Jeden z najstarszych klubów w Rosji, należy także do najbardziej utytułowanych zespołów piłkarskich tego kraju.
Historia.
Początki.
Dinamo zostało oficjalnie założone 18 kwietnia 1923 w Moskwie z inicjatywy grupy pracowników organów bezpieczeństwa (Pawieła Uralca, Michaiła Ławrientjewa, Dmitrija Iwanowa i Kiriłła Kuźmina), za zgodą Feliksa Dzierżyńskiego. Drużynę piłkarską sformował bramkarz Fiodor Czułkow, grający już wcześniej w piłkę w Klubie Futbolistów Sokolniki (KFS).
Swój pierwszy mecz "Dinamowcy" rozegrali 17 czerwca 1923, przegrywając na wyjeździe z drużyną Krasnaja Priesnia. Spotkanie to zakończyło się wynikiem 2:3, a pierwszą w historii bramkę dla Dinama zdobył Wasilij Żytariew, olimpijczyk z 1912 roku. Sędziował w tym meczu Konstantin Kwasznin – ówczesny piłkarz Presnii (sic), a późniejszy trener Dinama.
Początkowo Towarzystwo Dinamo nie było w stanie nawet wyposażyć piłkarzy w koszulki i buty, dlatego swój pierwszy mecz rozegrali oni w strojach KFS: białych koszulkach z czarnym kołnierzem.
Jeszcze zanim powstała ogólnokrajowa liga, "Biało-Niebiescy" odnosili lokalne sukcesy, takie jak mistrzostwo Moskwy (pierwsze w 1926) i Puchar Towarzystwa Sportowego Dinamo (1929). Swój pierwszy międzynarodowy mecz Dinamo rozegrało 6 września 1926, wygrywając 7:1 z drużyną robotników Łotwy.
W tym czasie tworzyły się także symbole klubu. W 1926 roku pojawił się klubowy emblemat, autorstwa jednego z zawodników, Aleksandra Borisowa. W 1928 zbudowany został Centralny Stadion Dinamo, na którym moskiewski klub rozgrywał swoje „domowe” mecze przez następne 80 lat.
Lata sławy.
Wiosną 1936 roku po raz pierwszy odbyły się Mistrzostwa ZSRR. "Biało-Niebiescy" wygrali wszystkie 6 meczów i z kompletem punktów wyprzedzili wicemistrza Dynamo Kijów. Jesienią wyprzedził ich tylko lokalny rywal Spartak. W 1937 "Dinamowcy" wrócili na ligowy szczyt, a do tego zdobyli puchar kraju wygrywając w finale z Dinamem Tbilisi (5:2). Po kolejne mistrzostwo Dinamo z Moskwy sięgnęło w 1940 roku. Tak więc do wybuchu Wielkiej wojny ojczyźnianej (1941) klub zgromadził 3 tytuły mistrzowskie i jeden puchar kraju.
Po trzyletniej przerwie w krajowych rozgrywkach, Dinamo pozostało w gronie najsilniejszych radzieckich klubów. W odnowionym składzie zdobyło mistrzostwo ZSRR w 1945, wysoko zwyciężając większość rywali, a jedynym zespołem który zdołał ich wtedy pokonać w bezpośrednim meczu był wicemistrz . W listopadzie tegoż roku, jako pierwsza radziecka drużyna klubowa, "Dinamowcy" wybrali się do Wielkiej Brytanii, gdzie zremisowali z Chelsea (3:3) i Rangers (2:2), zaś wygrali z Cardiff City (10:1) i z Arsenalem (4:3).
W latach 1954–1960 moskiewscy "Dinamowcy" rokrocznie stawali na ligowym podium, w tym pięciokrotnie zajmując pierwsze miejsce. W 1963 roku Lew Jaszyn, jako pierwszy i jedyny bramkarz, został nagrodzony Złotą Piłką – nagrodą dla najlepszego piłkarza.
Lata 70. i 80. XX wieku.
Po okresie dominacji schedę po moskiewskim Dinamie w radzieckiej lidze przejął Spartak, a następnie Dynamo Kijów. W 1972 roku miało miejsce jeszcze jedno ważne osiągnięcie Dinama z Moskwy, które dotarło do finału Pucharu Zdobywców Pucharów przegrywając w nim 2:3 ze szkockim Rangers.
W 1973 i 1975 roku klub zajmował trzecie miejsce w lidze. Wiosną 1976 roku "Dinamowcy" Moskwy zdobyli swój ostatni, jedenasty tytuł mistrza ZSRR. Rok później sięgnęli po puchar. W następnej dekadzie wyniki były mieszane, np. w 1984 "Dinamowcy" ukończyli ligę na odległym szesnastym miejscu, zato zdobyli krajowy puchar.
Dinamo Moskwa było jednym z dwóch klubów, obok Dynama Kijów, który uczestniczył we wszystkich 54 sezonach Mistrzostw ZSRR.
Lata 90..
Po rozpadzie ZSRR (1991) w każdym z krajów rozgrywki zaczęły się odbywać osobno. Nastąpiły również zmiany systemowe – zmienił się status prawny klubu. W pierwszym sezonie ligi rosyjskiej (1992) "Dinamowcy" zajęli trzecie miejsce, a rok później powtórzyli to osiągnięcie. Sezon 1994 Dinamo zakończyło na drugim miejscu, a rok później zdobyło Puchar Rosji wygrywając w finale po serii karnych z Rotorem Wołgograd. "Dinamowcy" występowali w Pucharze Zdobywców Pucharów 1996 i Pucharze Intertoto 1997, jednak nie odnieśli tam znaczących sukcesów. Niemniej półfinał tych drugich rozgrywek to najdalsza runda europejskich rozgrywek, do jakiej ten klub zdołał dobrnąć w czasach poradzieckich. W sezonie 1997 Dinamo ponownie stanęło na ligowym podium, wyprzedzone jedynie przez Spartak i Rotor. W finale rozgrywek pucharowych "Dinamowcy" przegrali wówczas 0:2 z Lokomotiwem.
2000–2010.
Na początku XXI wieku klub pozyskał nowych sponsorów, co umożliwiło rozwój i kupno wielu nowych zawodników. Wyniki odbiegały jednak od oczekiwań, szczególnie w latach 2004 i 2006, kiedy to zajmował odległe ligowe miejsca. W 2007 roku sytuacja się poprawiła, a "Dinamowcy" ukończyli sezon jako szósta drużyna kraju, dochodząc też do ćwierćfinału rozgrywek pucharowych. Z początkiem 2008 nowym sponsorem klubu został miliarder Aliszer Usmanow, właściciel holdingu Metalloinvest oraz kilku innych dużych podmiotów gospodarczych. Spowodowało to, że przed sezonem 2008 drużyna z Moskwy była wymieniana jako kandydat do mistrzostwa. "Biało-Niebiescy" zakończyli ten sezon na trzecim miejscu, co dało im możliwość gry w eliminacjach Ligi Mistrzów UEFA. "Dinamowcy" wygrali tam 1:0 z Celtic F.C. w Glasgow po bramce Aleksandra Kokorina, jednak porażka 0:2 w rewanżu oznaczała awans szkotów do następnej rundy. Sezon 2009 "Biało-Niebiescy" zakończyli na przeciętnym ósmym miejscu w Priemjer-Lidze.
W 2010 roku głównym sponsorem Dinama został drugi co do wielkości bank w Rosji – Bank VTB.
2011–2019.
Sezon 2011/12 był pierwszym w historii rosyjskiej piłki sezonem rozgrywanym w tzw. systemie jesień-wiosna. "Dinamowcy" ukończyli go na czwartym miejscu, a w Pucharze Rosji dotarli do finału, gdzie minimalnie lepszy okazał się Rubin Kazań.
Sezon 2012/13, mimo słabego początku, Dinamo skończyło na siódmej pozycji, a mogło nawet wyżej gdyby nie porażka z „outsiderem” ligi Ałaniją Władykaukaz (0:1) w przedostatniej kolejce. W następnym sezonie "Biało-Niebiescy" zajęli 4. miejsce, pokonując po drodze późniejszych mistrzów (2:0 na wyjeździe i 4:2 u siebie) i wicemistrzów Zenit Petersburg (4:2 na wyjeździe).
Po wygranych kwalifikacjach, w sezonie 2014/15, Dinamo zadebiutowało w rozgrywkach Ligi Europy UEFA, gdzie wygrali wszystkie mecze grupowe. "Biało-Niebiescy" odpadli dopiero w 1/8 finału, przegrywając z SSC Napoli. Do tego powtórzyli czwarte miejsce w krajowej lidze, które dawało możliwość występowania w Lidze Europy. Decyzją UEFA klub jednak nie został dopuszczony do rozgrywek europejskich następnego sezonu, z powodu problemów finansowych (tzw. "finansowe fair-play").
Z klubu odeszła część podstawowych zawodników np. Mathieu Valbuena, a niedoświadczeni młodzi gracze nie zdołali utrzymać drużyny na poziomie z poprzedniego roku. Po serii ligowych porażek wiosną 2016 roku "Dinamowcy" osunęli się w dół tabeli. 21 maja 2016 po przegranej z Zenitem Petersburg (0:3) Dinamo Moskwa po raz pierwszy w historii spadło z najwyższej ligi.
W Pierwszej Dywizji Dinamo spędziło jeden sezon, zapewniając sobie powrót do Priemjer-Ligi już 7 kolejek przed końcem rozgrywek. W dwóch kolejnych sezonach w Priemjer-Lidze celem drużyny było głównie bezpieczne utrzymanie. "Dinamowcy" finiszowali kolejno na ósmym i dwunastym miejscu.
Nowe otwarcie.
Latem 2019 klub znacząco wzmocnił swoją kadrę, sprowadzając aż dziesięciu nowych zawodników. Wśród nich Maximilian Philipp, sprowadzony z niemieckiego Dortmundu za 20 mln €, stał się najdroższym transferem w historii Dinama. Jesienią 2020 trenerem "biało-niebieskich" został Sandro Schwarz. Udało się przezwyciężyć problemy natury ekonomicznej; w lutym 2022 roku VTB przekazał akcje klubu Towarzystwu Dinamo.
W sezonie 2021/22 moskiewskie Dinamo było wymieniane wśród kandydatów do gry o mistrzostwo. Mocnymi stronami drużyny miały być odnowiony skład (do klubu powrócił np. napastnik Fiodor Smołow) i taktyka trenera Schwarza. Celem deklarowanym przez zarząd było wejście do pierwszej piątki. Dinamo ukończyło rozgrywki ligowe 2021/22 na trzecim miejscu.
Barwy i symbole.
Barwami Dinama są kolory biały i niebieski/błękitny (). Barwy te zostały zatwierdzone przez Towarzystwo Sportowe Dinamo w 1926 roku.
Autorem klubowego emblematu – stylizowanej litery „D” wpisanej w rąb – był w tymże 1926 roku Aleksandr Borisow, jeden z piłkarzy.
Zawodnicy.
Skład na sezon 2021/2022.
Skład aktualny na dzień 8 kwietnia 2022.
Stadion.
W pierwszych latach istnienia drużyna Dinama rozgrywała mecze na prowizorycznym boisku na nieużytku w Zaułku Orłowo-Dawydowskim nieopodal Dworca Ryskiego. W 1928 został zbudowany Centralny Stadion Dinamo, który służył kolenym pokoleniom "Biało-Niebieskim" przez kolejne 80 lat.
W ostatniej kolejce ligowej sezonu 2018/19 zainaugurowano nowy stadion – VTB Arena. Gospodarze zremisowali wówczas 3:3 z Arsenałem Tuła.
Kibice.
W Rosji kibice Dinama Moskwa są zaprzyjaźnieni głównie z CSKA. Organizacje kibicowskie przyjaźnią się też z fanami serbskiego OFK Beograd i cypryjskiego Anorthosis Famagusta. Istnieje zorganizowana grupa fanowska "Dynastia", która organizuje wyjazdy na mecze i zbiera fundusze na „oprawę”. Kibice Dinama założyli też nieformalną grupę charytatywną "Chcę Pomóc" ().
Wśród sympatyków Dinama byli wymieniani m.in.: przywódca ZSRR Jurij Andropow, minister spraw wewnętrznych Raszyd Nurgalijew, hokeista Aleksandr Owieczkin, szachista Michaił Tal, tenisista Dmitrij Tursunow, gimnastyczka Alina Kabajewa.

</doc>
<doc id="330176" url="https://pl.wikipedia.org/wiki?curid=330176" title="Lappeenranta">
Lappeenranta

Lappeenranta (szw. "Villmanstrand") – miasto, leżące w południowo-wschodniej Finlandii nad jeziorem Saimaa, ok. 30 km od granicy z Rosją. Lappeenranta liczy około 70 000 mieszkańców i jest 13. pod względem liczby ludności miastem w Finlandii.
Ludność.
Liczba mieszkańców w różnych latach:
Transport.
Lappenranta jest połączana z sąsiednimi miastami za pomocą sieci dróg i linii kolejowych (stacja Lappeenranta). Podczas sezonu letniego istnieje połączenie wodne po jeziorze Saimaa do rosyjskiego miasta Wyborg. W Lappeenrancie znajduje się także lotnisko, jednak aktualnie obsługuje jedynie loty czarterowe.
Przemysł.
20% mieszkańców Lappeenranty zatrudnionych jest w przemyśle. Największymi pracodawcami w tym sektorze są zakład papierniczy UPM-Kymmene, producent materiałów izolacyjnych Paroc, zakład przetwórstwa wapienia Nordkalk oraz producent słodyczy Fazer.
Edukacja.
W Lappeenrancie znajduje się szereg szkół różnego stopnia. Największą placówką edukacyjną jest uniwersytet techniczny (Lappeenrannan teknillinen yliopisto), na którym studiuje na różnych kierunkach (głównie technicznych i biznesowych) ponad 5000 studentów.
Uniwersytet Technologii w Lappeenrancie
Turystyka.
Lappeenranta jest jednym z najchętniej odwiedzanych fińskich miast. Główną atrakcją turystyczną są pozostałości fortyfikacji z końca XVIII wieku. W Lappeenrancie znajduje się także uzdrowisko z początku XIX wieku, liczne muzea oraz najstarsza w Finlandii cerkiew.
Lappeenranta jest ponadto centrum turystyki wodnej. Mieści się w niej największy w Finlandii port śródlądowy, z którego w sezonie letnim wypływają liczne rejsy turystyczne po jeziorze Saimaa oraz poprzez Kanał Saimaański do pobliskiego Wyborga i Petersburga.
Ze względu na bliskie sąsiedztwo z Rosją, Lappeenranta była modnym miejscem zaopatrywania się w towary luksusowe dla Rosjan.

</doc>
<doc id="330181" url="https://pl.wikipedia.org/wiki?curid=330181" title="Łaśmiady (jezioro)">
Łaśmiady (jezioro)

Łaśmiady (niem. "Laschmieden See") – jezioro w województwie warmińsko-mazurskim, w powiecie ełckim, na terenie Pojezierza Ełckiego.
Położenie i morfometria.
Jezioro położone w centralnym mikroregionie Pojezierza Ełckiego – na Pojezierzu Łaśmiadzkim. Leży na obszarze gminy Stare Juchy, przy czym wschodni brzeg jest granicą z gminą Ełk (a krótki odcinek z gminą Świętajno). Przepływowe, głównym ciekiem wpadającym jest Łaźna Struga, czyli górny odcinek rzeki Ełk, odpływem – Ełk. Na południu łączy się krótkim odcinkiem tej rzeki z Jeziorem Straduńskim, na zachodzie cieśniną z jeziorem Ułówki, w części środkowo-północnej wpada ciek z Jeziora Zawadzkiego, a w części północno-wschodniej z Jeziora Krzywego. Jezioro zasilane jest też wodami cieków wpadających do jeziora Ułówki.
Łączy w sobie cechy jeziora wytopiskowego i rynnowego – moreny dennej. Znajduje się na nim kilka wysp o łącznej powierzchni 3,2 ha. Powierzchnia zwierciadła wody według różnych źródeł wynosi od 882,1 ha przez 885 ha do 940,0 ha.
Zwierciadło wody położone jest – według różnych źródeł – na wysokości 124,0 m n.p.m., 124,8 m n.p.m. lub 125,2 m n.p.m. Średnia głębokość jeziora wynosi 9,6 m, natomiast głębokość maksymalna 43,7 m. Kolejne parametry to: długość linii brzegowej – 21 950 m, rozwinięcie linii brzegowej – 2,08 i wskaźnik odsłonięcia – 92,9. Powierzchnia zlewni bezpośredniej to 340,6 ha, a całkowitej 740,1 km². Składa się z części w przybliżeniu prostokątnej i odchodzącej ku północy dużej zatoki, co daje kształt przypominający podkowę o nierównych ramionach. Do zatoki tej wpada Ełk, a jej kształt odpowiada jego biegowi. Głęboczek znajduje się u nasady zatoki.
Podłoże jeziora jest w dużym stopniu mineralne.
Znaczną część zlewni stanowią lasy (40%), podczas gdy grunty orne zajmują ok. 16%, a ponad ¼ zajmują obszary określane jako nieużytki.
Hydronimia.
W przeszłości, w języku niemieckim, jezioro nosiło różne nazwy - "Lassemundt" (1474), "Lesemndt" (1474), "Lasameth" (1541), "Lazomet" (1595), "Laszmiaden See" (1921), w końcu "Laschmieden See" (1938). Obecnie, według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF), nazwa tego jeziora to "Łaśmiady". W różnych publikacjach jezioro to występuje pod nazwami "Zdręczno" lub "Łaźniady", natomiast na pierwszych polskich mapach po 1945 pojawia się też nazwa "Jezioro Laśmiadzkie".
Turystyka i wędkarstwo.
Znajduje się na szlaku kajakowym rzeką Ełk. Jezioro posiada dobre warunki do uprawiania sportów wodnych i wędkarstwa (np. w 2003 rozegrano tutaj III Otwarte Międzynarodowe Zawody Spinningowe Dziennikarzy). Przy brzegach znajdują się miejscowości wypoczynkowe – m.in. Malinówka Wielka, Piaski, Sajzy, Sikory Juskie. Bardziej znaczące ośrodki wypoczynkowe znajdują się w Sajzach i Malinówce. Łaśmiady są największym jeziorem ciągu rzeki Ełk i jednym z największych jezior mezoregionu. Podobnie jak inne jeziora powiatu ełckiego objęte są strefą ciszy.
Jezioro jest dzierżawione przez Gospodarstwo Jeziorowe w Ełku. W pierwszej dekadzie XXI w. zarybiało ono jezioro następującymi gatunkami ryb: jaź, karaś pospolity, płoć, sandacz, sieja pospolita, sielawa, szczupak pospolity, sum europejski i węgorz europejski.
Stan środowiska.
Jezioro leży na terenie Obszaru Chronionego Krajobrazu Pojezierza Ełckiego. Nie ma punktowych zrzutów ścieków, większość ścieków z okolicznych wsi trafia do oczyszczalni w Nowej Wsi Ełckiej (kilkanaście kilometrów w dół biegu rzeki), ale jezioro odbiera ścieki z oczyszczalni w Chojniaku.
Parametry morfometryczne (duża objętość, duża średnia głębokość) i hydrologiczne (niska intensywność wymiany wody) lokują Łaśmiady w II kategorii podatności na degradację.
W oparciu o badania przeprowadzone przez WIOŚ w Suwałkach w 1994 roku wody jeziora zaliczono do III klasy czystości. Kolejne badania przeprowadziła w 2007 roku delegatura olsztyńskiego WIOŚ w Giżycku. Wykazały one ostatecznie dobry II klasę czystości, mimo że niektóre parametry, zwłaszcza zawartość azotu, wskazywały niższą jakość, ale niektóre z pozostałych (np. zawartość fosforu, przejrzystość, stężenie tlenu) mieściły się w normach klasy II lub nawet I. Tak więc mimo stosunkowo dużej żyzności wynikającej z dostępności azotu, stan fitoplanktonu wskazywał na niezbyt dużą trofię. Jego biomasa była stosunkowo niska, a skład zmieniał się zgodnie z mechanizmami sezonowej sukcesji. Wiosną 2007 roku przeważały złotowiciowce, a latem bruzdnice.
W 2007 roku zarówno w jeziorze, jak i w przepływającym przez nie Ełku, nie stwierdzono oznak eutrofizacji.
Wśród roślinności fitolitoralu występują m.in. zbiorowiska szuwarów wąskopałkowego, oczeretowego czy jeżogłówki gałęzistej, dominuje zaś szuwar trzcinowy, natomiast nymfeidy reprezentują głównie grążel żółty, grzybienie białe i rdestnica pływająca, a elodeidy ramienice, rdestnica przeszyta, rdestnica połyskująca i moczarka kanadyjska z domieszką rogatków i wywłóczników.
Oprócz gatunków stosowanych w zarybianiu, w skład ichtiofauny jeziora wchodzą leszcz, lin i okoń europejski.
Porównanie zmian wieloletnich wykazuje stopniowe zmniejszanie się zawartości pierwiastków biogennych.

</doc>
<doc id="330182" url="https://pl.wikipedia.org/wiki?curid=330182" title="Węgrzce">
Węgrzce

2 miejscowości w Polsce: 
Zobacz też: Węgrzce Wielkie

</doc>
<doc id="330185" url="https://pl.wikipedia.org/wiki?curid=330185" title="Karol IX (król Francji)">
Karol IX (król Francji)



</doc>
<doc id="330186" url="https://pl.wikipedia.org/wiki?curid=330186" title="Franciszek II (król Francji)">
Franciszek II (król Francji)



</doc>
<doc id="330189" url="https://pl.wikipedia.org/wiki?curid=330189" title="Henryk II (król Francji)">
Henryk II (król Francji)



</doc>
<doc id="330190" url="https://pl.wikipedia.org/wiki?curid=330190" title="Franciszek I (król Francji)">
Franciszek I (król Francji)



</doc>
<doc id="330193" url="https://pl.wikipedia.org/wiki?curid=330193" title="Karol X (król Francji)">
Karol X (król Francji)



</doc>
<doc id="330205" url="https://pl.wikipedia.org/wiki?curid=330205" title="FK Moskwa">
FK Moskwa

FK Moskwa (ros. OOO Футбольный клуб «Москва», "Futbolnyj kłub Moskwa Sp. z o.o.") – rosyjski klub piłkarski z siedzibą w Moskwie. W sezonie 2009 występował w rozgrywkach Premier Ligi. W sezonie 2010 został wycofany z rozgrywek ze względu na kłopoty finansowe.
Historia.
Chronologia nazw:
Pierwszy klub, który był sponsorowany przez fabrykę samochodów ZiL (Zakład imienia Lichaczowa) aż do lat 90. został założony w 1924 roku jako Torpedo Moskwa. W połowie lat 90., po transformacjach ekonomicznych w Rosji ZIL nie był w stanie sponsorować klubu. Torpedo musiało więc sprzedać stadion Łużniki.
W 1997, po kilku latach, ZIL ponownie zajął się sponsoringiem klubu, który przyjął nazwę Torpedo-ZIL (ponieważ w Rosji istniał już klub Torpedo Moskwa, zwyczajowo nazywany Torpedo-Łużniki). W 2003 roku gigant samochodowy ponownie sprzedał klub, tym razem firmie metalurgicznej i zespół zmienił nazwę na Torpedo-Metałłurg. Od 2004 klub jest w posiadaniu miasta Moskwy i nosi nazwę FK Moskwa. Wydatną pomoc daje klubowi jego fan, mer Moskwy Jurji Łużkow. Zespół od niedawna wspiera też Oleg Deripaska, najbogatszy Rosjanin. Szacuje się, że na sezon 2008 w budżecie klubu zarezerwowano równowartość 35 mln USD. W sezonie 2006 występowało tutaj dwóch Polaków, byłych zawodników Wisły Kraków: Damian Gorawski (od wiosny 2005) oraz Mariusz Jop (od jesieni 2004). 14 i 28 sierpnia 2008 roku FK Moskwa wyeliminował w 2. rundzie kwalifikacji Pucharu UEFA z warszawską Legię (2:1 w Warszawie, 2:0 w Moskwie). W lutym 2010 roku FK Moskwa został wycofany z rozgrywek Premier Ligi z powodu niestabilnej sytuacji finansowej i wycofania się sponsora klubu – Norylskiego Niklu.

</doc>
<doc id="330208" url="https://pl.wikipedia.org/wiki?curid=330208" title="Miary greckie">
Miary greckie

Miary długości.
Grecy początkowo mierzyli przedmioty porównując je do długości rozmaitych części ciała. Przed VII wiekiem p.n.e. doszło do powiązania tych poprzednio niezależnych od siebie jednostek w jeden zwarty system. Podstawą jego była stopa (pous), której wielkość była różna: powszechnie używana w architekturze = 0,294 - 0,296 m i 0,326 m; olimpijska = 0,320 m; eginecka = 0,333 m. Stopę dzielono na cztery szerokości dłoni (palaistē lub palastē) i 16 szerokości palca (daktylos). Przy pospolicie używanej w Attyce stopie równej 0,296 m, dłoń = 0,074 m, a palec = 0,0185 m. 
Rzadziej spotykane są inne jednostki interesujące raczej metrologów i przez nich głównie wzmiankowane, ale mające mniejsze zastosowanie praktyczne: kondylos (członek palca) = 2 palcom, dichas = (pół stopy) = dwie szerokości dłoni; lichas (odległość między kciukiem a czubkiem palca wskazującego przy otwartej dłoni) = 10 palcom; spithamē (odległość od czubka małego palca do czubka kciuka przy rozpostartych palcach) = 12 palcom; pygmē (od łokcia do nasady palców) = 18 palcom; pygōn (od łokcia do pierwszych kostek przy dłoni zamkniętej) = 20 palcom.
Z Egiptu przejęty został łokieć (pechys). Liczono go od stawu łokciowego do czubków palców, a jego długość ustalono na 1,5 stopy. Rozmiary wahały się od 0,440 m do 0,525 m. Osobnym łokciem mierzono tkaniny – był to tak zwany łokieć tkacki = 0,385 m. 
W przypadkach, gdy stopa była jednostką zbyt małą pod względem przydatności, posługiwano się następującymi miarami długości: bēma (krok) = dwie i pół stopy; diploun bēma (krok podwójny) = 5 stóp; orgyia (sążeń, długość rozpostartych ramion liczonych od czubków palców) = 6 stóp; akaina (pręt), inaczej zwany kalamos (trzcina) = 10 stóp; plethron (długość bruzdy, po wyoraniu której należało dać odpocząć wołom) = 100 stóp; stadion (dystans, który można było przebiec maksymalną szybkością bez odpoczynku) = 600 stóp. W zależności od rozmiarów stóp otrzymujemy różne wielkości dla stadionu. Przy często używanej stopie attyckiej (0,296 m) stadion = 177,6 metra.
Od Persów Grecy przyjęli miarę odległości zwaną parasangą, zrównując ją z 30 stadiami.. W źródłach spotykane bywają ponadto jeszcze inne miary, używane jednak rzadziej: diaulos (podwójny stadion), hippikon (tor wyścigowy dla rydwanów) = 4 stadia. Schoinos, miara pochodzenia egipskiego przejęta przez Greków, liczyła 12 000 łokci (ok. 6 300 m) i mogła równać się 30-40 stadiom (zależnie od długości stadionu). Odległości między miejscowościami określano często liczbą dni marszu, na wodzie zaś dni żeglugi.
Miary powierzchni.
Powszechnie używany przez Greków plethron wywodził się z praktyki rolniczej, oznaczając obszar, który mogła zaorać para wołów w ciągu jednego dnia. Jego rozmiary to kwadrat o bokach równych jednemu plethron tj. 100 stopom. Przy stopie attyckiej (0,296 m), plethron = 876,16 m2 (= 10 000 stóp kwadratowych). W niektórych krainach (np. na Sycylii i w Cyrenajce) posługiwano się jednostką zwaną medimnos, określającą obszar, który można było obsiać jednym medimnosem zboża.
W Egipcie ptolemejskim, a później rzymskim, w powszechnym użyciu była arura (gr. ἄρουρα) – stara miara z czasów faraońskich, równa kwadratowi o boku 100 łokci. Przy łokciu równym 0,525 m, arura miała 2756,25 m2, przy łokciu 0,450 m – odpowiednio 2025 m2.
Miary pojemności.
Płyny.
Najczęściej używane miary dla płynów nosiły następujące nazwy (od największych): metrētēs (lub amphoreus czy kados), hēmiamphorion (pół kotylē), oxybaphon, kyathos. Ich bezwzględna wartość podlegała znacznym różnicom lokalnym. Podstawowa jednostka – kotylē, mogła liczyć ok. 0,21 do ponad 0,33 litra. Ponadto największa jednostka – metretes, była większa lub mniejsza w zależności od liczby chous, które się w nim mieściły: od 8 do 12. Poniższa tabela podaje wartości dla systemu ustalonego według tradycji przez Solona (początek VI wieku p.n.e.):
Miary attyckie będące w obiegu o okresie hellenistycznym i rzymskim przedstawiały się następująco:
Ciała sypkie.
Podstawową i ogólnie przyjętą jednostką dla ciał sypkich w Grecji był medimnos. Jego mniejsze jednostki przedstawiają się w sposób następujący:
Miary wagi.
Teksty linearne „B” zapoznają z systemem, w którym największa jednostka równa jest 30 mniejszym, te dzielą się na 4, a następnie na 30. Przypuszcza się, że największa jednostka mogła ważyć ok. 30 kg. Podstawowe jednostki używane w Grecji od czasów archaicznych:
W Atenach (i w kręgu metrologicznie od nich zależnym) używano tzw. miny ciężkiej równej dwóm minom. Określano ją zazwyczaj jako stater – z następującymi jednostkami mniejszymi:
W okresie rzymskim używano mniejszej od obola jednostki, która przypuszczalnie była potrzebna aptekarzom. Nazwano ją "chalkous" („miedziak”) na wzór monet, na które dzielił się obol. Obol = 8 chalków. Termin „stater” odnosił się do jednostki równej dwóm drachmom, rzadziej dwóm minom. System grecki został zapożyczony częściowo ze Wschodu. Słowo „mina” jest pochodzenia semickiego (hebrajskie manē). Innowacja grecka polegała na zerwaniu z konsekwentnym podziałem sześćdziesiątnym (w Mezopotamii największa jednostka dzieliła się na 60 min, a mina na 60 sykli). „Talenton” oznaczał pierwotnie „to co się waży”, „ciężar”, „talerz wagi, na który ciężar kładziono” a stąd i samą wagę. W poematach Homera występuje talent złota, który oznacza z pewnością niewielką miarę masy, na pewno różną od tej, jaka ustaliła się pod wpływem wschodnim i w późniejszych czasach. Nazwy "obolos" („rożen”) i "drachmē" („garść” oboli) powstały na gruncie ekonomiki archaicznej, w której żelazne rożny służyły za rodzaj protomonety. W wielu miejscowościach greckich (na Peloponezie, w italskim Paestum) znaleziono takie rożny złożone w świątyniach lub w pochówkach zmarłych. Nazwy jednostek wagowych i stosunki między nimi były jednolite na terenie całego świata greckiego, ale ich wartość bezwzględna różniła się znacznie. Nie tylko miny różnych polis greckich były różne, ale na terenie tego samego miasta posługiwano się równolegle rozmaitymi systemami. Dotyczyło to zwłaszcza dużych miast handlowych, np. w Atenach w czasach cesarstwa rzymskiego było w obiegu 5 różnych min o wadze od 436 do 709 gramów.
Wśród rozmaitych systemów miar greckich dwa odgrywały poważniejszą rolę: eginecki, którego wynalezienie przypisywali Grecy Fejdonowi, władcy Argos (Egina przejściowo podlegała zwierzchnictwu Argos), oraz eubejski przyjęty i powszechnie stosowany przez Ateny. W okresie klasycznym i hellenistycznym system attycki cieszył się największą popularnością. Okoliczności jego wprowadzenia w Atenach są przedmiotem kontrowersji. Wedle przekazu Arystotelesa ("Ustrój polityczny Aten", 10) system miar w Atenach został ustalony w sposób trwały przez Solona, który miał być również inicjatorem istotnej reformy monetarnej. Tekst Arystotelesa nie jest jasny i ostatecznie metrolodzy zgodzili się widzieć w tym świadectwie dowód na przejście od miar egineckich do lżejszych od nich miar eubejskich, właśnie w ramach zmian ustrojowych dokonanych przez Solona. Wersję zreformowaną przez Solona i uznaną przez historyków przedstawiono poniżej, a wartości wagowe, na które dzieliła się mina, przedstawiały się następująco:
Pod koniec II wieku p.n.e. zostały wprowadzone do obiegu w Atenach ciężarowe miny równe 138 drachmom monetarnym i 150 drachmom monetarnym. Poniższa tabela podaje wartości min będących w obiegu w Atenach, poczynając od tego okresu, przy określeniu średniej wartości wagowej drachmy na 4,36 g.
W systemie aleksandryjskim (popularnym nie tylko w Egipcie, ale i wielu miastach hellenistycznych) talent ważył 43,66 kg, a mina 582,2 g.

</doc>
<doc id="330209" url="https://pl.wikipedia.org/wiki?curid=330209" title="Pingwin królewski">
Pingwin królewski

Pingwin królewski ("Aptenodytes patagonicus") – gatunek dużego nielotnego ptaka wodnego z rodziny pingwinów (Spheniscidae), zamieszkujący chłodne oceany półkuli południowej. Gnieździ się na obrzeżach Antarktydy, Ziemi Ognistej, Falklandach i innych wyspach tej części świata. Jeden z najbardziej znanych gatunków pingwinów, zaraz po pingwinie cesarskim.
Systematyka i zasięg występowania.
Międzynarodowy Komitet Ornitologiczny (IOC) uznaje "A. patagonicus" za gatunek monotypowy; niektórzy autorzy proponują jednak wyróżnienie dwóch podgatunków, które zamieszkują:
Najliczniejsze kolonie lęgowe znajdują się na Georgii Południowej, Wyspach Crozeta, Wyspach Kerguelena, Macquarie, Heard i Wyspie Mariona.
Status.
Międzynarodowa Unia Ochrony Przyrody (IUCN) uznaje pingwina królewskiego za gatunek najmniejszej troski (LC – "Least Concern"). Liczebność światowej populacji, według danych z 2013 i 2018 roku, szacuje się na około 1,1 miliona par lęgowych.

</doc>
<doc id="330216" url="https://pl.wikipedia.org/wiki?curid=330216" title="Rezerwat przyrody Perkuć">
Rezerwat przyrody Perkuć

Rezerwat przyrody Perkuć – rezerwat przyrody położony na terenie gminy Płaska w powiecie augustowskim w województwie podlaskim.
Charakterystyka.
Rezerwat powołano Zarządzeniem Ministra Leśnictwa i Przemysłu Drzewnego z dnia 15 lipca 1970. Według aktu powołującego powierzchnia rezerwatu wynosiła 64,45 ha. W 1985 powierzchnia rezerwatu została powiększona do 209,82 ha. Według pomiarów nadleśnictwa z lat 2005–2014 powierzchnia ewidencyjna wynosi 208,44 ha i wymaga skorygowania w zarządzeniach.
W aktach prawnych nie określono rodzaju, typu i podtypu rezerwatu. W materiałach Nadleśnictwa Płaska określany jest jako rezerwat leśny, zaś typ jego ekosystemu jako leśny i borowy.
Celem ochrony w rezerwacie według aktu powołującego było zachowanie ze względów naukowych i dydaktycznych boru sosnowo-świerkowego typowego dla Puszczy Augustowskiej, o charakterze pierwotnym. Zarządzenie z 1985 określiło cel ochrony jako zachowanie naturalnych zbiorowisk roślinnych związanych z zanikającym zbiornikiem wodnym. Program ochrony przyrody nadleśnictwa Płaska uszczegóławia cel ochrony jako zachowanie naturalnych, dobrze wykształconych zbiorowisk borów mieszanych sosnowo-świerkowych, zbiorowisk bagiennych okalających zarastające jezioro Kruglak, ekosystemu wodnego jeziora, jak również całości procesów ekologicznych rezerwatu.
Rezerwat leży na obszarze Nadleśnictwa Płaska w obrębie Płaska w leśnictwie Mały Borek (oddziały 98, 99, 115, 116, 132, 133a-h, 150, 151a-h, 152a-f, 168a-f, 169a-h, 170a,b, 171a). Długość granic rezerwatu wynosi około 8,8 km, z czego około 3,7 km to granica z lasami gospodarczymi, 3,9 km
z wodami Kanału Augustowskiego i jeziorem Mikaszewo, a 1,2 km z drogą powiatową nr 1209B.
Flora i fauna.
Teren rezerwatu ma bogate ukształtowanie, dzięki czemu występuje w nim duża różnorodność zbiorowisk roślinnych charakterystycznych dla Puszczy
Augustowskiej.
W północnej i południowo-zachodniej części rezerwatu położone są wyniesienia morenowe, okalające zatorfione obniżenie z jeziorem Kruglak. Porasta je sosnowo-świerkowy bór mieszany z dość ubogim runem, ale dobrze rozwiniętą warstwą mchów. Dużą część jeziora zajmują zbiorowiska roślinności wodnej otoczone pierścieniem szuwaru.
W północno-wschodniej części rezerwatu, u podnóża wyniesienia morenowego, występują niewielkie obszary grądu i olsu.
Środkową i wschodnią część obniżenia w rezerwacie zajmują zbiorowiska torfowiskowe z brzozowo-świerkowym borem torfowcowym, na który składa się brzoza omszona i świerk pospolity z niewielką domieszką olszy czarnej i sosny. Dość duże powierzchnie zajmuje tu też bór świerkowy torfowcowy z dobrze rozwiniętą warstwą mchów (głównie torfowców) oraz zespoły turzyc.
Przeciętny wiek drzew w rezerwacie według danych z 2015 wynosił 117 lat, udział siedlisk borowych 52,5%, zaś gatunków iglastych – 72,3%.
Wybrane rośliny i grzyby na terenie rezerwatu objęte ochroną gatunkową:
Badania z 1985 wykazały obecność na terenie rezerwatu przynajmniej ośmiu gatunków mrówek, zakładających gniazda w zmurszałych pniakach, w ziemi pod kamieniami oraz przy pniach świerków. Najliczniej występowała hurtnica pospolita, mniej licznie wścieklica uszatka, gmachówka cieśla i "Myrmica laevinodis", zaś sporadycznie wścieklica Schencka, podziemnica cieniolubna, kartonówka zwyczajna i "Camponotus vagus".
Ochrona i zagrożenia.
Obszar rezerwatu objęty jest ochroną czynną. Nadzór nad rezerwatem sprawuje Regionalny Dyrektor Ochrony Środowiska w Białymstoku. Rezerwat leży też na terenie obszaru specjalnej ochrony ptaków „Puszcza Augustowska” (PLB200002) w sieci Natura 2000.
Od 2008 obowiązuje dla rezerwatu plan ochrony przyrody. Plan ten identyfikuje zagrożenia dla rezerwatu oraz sposoby ich eliminacji lub ograniczenia:
Drzewostany sosnowe starszych klas wieku są w większości przerzedzone i w znacznym stopniu porażone przez hubę. Naturalne odnawianie się sosny jest hamowane przez dynamicznie rozwijający się świerk, co utrudnia spełnienie głównego celu rezerwatu, czyli zachowania zbiorowisk boru świerkowo-sosnowego. Na drzewostany siedlisk wilgotnych i bagiennych położonych w środkowej części rezerwatu przy jeziorze Kruglak negatywny wpływ mają nagłe zmiany stosunków wodnych, zwłaszcza podtopienia, powodujące usychanie drzew i powstawanie płazowin.

</doc>
<doc id="330217" url="https://pl.wikipedia.org/wiki?curid=330217" title="Fiat Topolino">
Fiat Topolino

Fiat Topolino – samochód 2-osobowy, zaprezentowany po raz pierwszy w 1936 roku, produkowany do roku 1955.
Fiat Topolino I.
Historia modelu.
Fiat 500A miał dolnozaworowy silnik o pojemności 569 cm³ i mocy 13 KM przy 4000 obr./min. Ze względu na małe rozmiary i szary kolor zyskał przydomek topolino (myszka). Pojazd ważył poniżej 400 kilogramów i osiągał prędkość maksymalną około 85 km/h. Przed wojną licencję na "pięćsetkę" zakupiła francuska Simca jako Simca Fiat 5 oraz niemieckie NSU. Montowano je także w zakładach Austro-Fiat, krótką serię zmontowano w polskich zakładach PZInż. Poza standardowym nadwoziem coupé w drezdeńskiej firmie Glaeser powstawały dwie odmiany nadwozi kabriolet, zaś Weinsberg wyprodukował niewielką liczbę stylowych nadwozi spider.
W trakcie produkcji oferowano trzy podstawowe wersje modelu Topolino:
Pod koniec lat 40. wprowadzono do produkcji odmiany: Giardiniera i oklejone drewnianym ozdobami w stylu amerykańskich woody wagon – Belvedere. Były to pierwsze kombi w ofercie Fiata. W 1948 roku, wraz z wprowadzeniem modelu 500B, zastosowano ulepszony, górnozaworowy silnik o tej samej pojemności i zwiększonej mocy 16,5 KM.
Jego następcą są dwa modele: bezpośrednim Fiat 600 oraz nieco późniejszy lecz bardziej zbliżony parametrami technicznymi i nazwą Fiat 500.
Samochód wystąpił w filmie Auta 2 jako wuj Topolino.
Dane techniczne.
Dane techniczne wersji 500 B Giardiniera kombi z 1949 roku.
Samochód w odmianie kombi był dłuższy o 15 cm, wyższy o 5,5 cm, szerokość oraz rozstaw osi pozostał ten sam.

</doc>
<doc id="330218" url="https://pl.wikipedia.org/wiki?curid=330218" title="Rezerwat przyrody Podcerkwa">
Rezerwat przyrody Podcerkwa

Rezerwat przyrody Podcerkwa – rezerwat przyrody położony na terenie gminy Białowieża w województwie podlaskim.

</doc>
<doc id="330219" url="https://pl.wikipedia.org/wiki?curid=330219" title="Pasquale Paoli">
Pasquale Paoli

Filippo Antonio Pasquale di Paoli (ur. 6 kwietnia 1725 w Stretcie, zm. 5 lutego 1807 w Londynie) – bohater narodowy Korsyki, przywódca pierwszego i jedynego niepodległego państwa korsykańskiego, przeciwnik Napoleona Bonaparte.
Życiorys.
Urodził się w Stretta w parafii Rostino. Jego ojciec Giacinto Paoli, był przywódcą powstania rozpoczętego w 1729, które wybuchło, gdy Genua władająca wyspą od XIII wieku nałożyła nowe podatki. W 1737 na pomoc Genui swoje wojska na wyspę przysłała Francja. W 1739 opuścił wyspę wraz z ojcem skazanym na wygnanie.
Rozpoczął służbę jako oficer w armii Neapolu. Powrócił na Korsykę 29 kwietnia 1755 i został przywódcą powstania narodowego. W listopadzie tego samego roku Korsyka proklamowała niepodległość (Republika Korsykańska) i uchwaliła pierwszą na świecie konstytucję (Konstytucja Korsyki). Wskutek tego Korsyka została pierwszą nowożytną republiką demokratyczną przed Stanami Zjednoczonymi i Francją.
W 1759 odpierał ataki komisarza nadzwyczajnego Giovanniego Giacomo Grimaldiego (1682–1777), który przybył na wyspę z zamiarem odbicia miasta Furiani.

</doc>
<doc id="330221" url="https://pl.wikipedia.org/wiki?curid=330221" title="Rezerwat przyrody Podolany">
Rezerwat przyrody Podolany

Rezerwat przyrody Podolany – rezerwat przyrody położony na terenie gminy Białowieża w województwie podlaskim, od północy graniczący z linią kolejową z Hajnówki do Białowieży na odcinku Grudki – Białowieża Towarowa. Został utworzony w 1995 roku i zajmuje powierzchnię 15,10 ha.
Przedmiotem ochrony jest grąd – typowe dla Puszczy Białowieskiej zbiorowisko leśne. W tym miejscu występują warianty czyśćcowy i turzycowy grądu z dużym udziałem dorodnych, pomnikowych, ponad 300-letnich dębów szypułkowych. Znajdują się tu też stanowiska żagwicy listkowatej i storczyka plamistego.
Obszar rezerwatu jest objęty ochroną czynną.

</doc>
<doc id="330223" url="https://pl.wikipedia.org/wiki?curid=330223" title="Torpedo Moskwa">
Torpedo Moskwa

Futbolnyj Kłub „Torpedo” Moskwa (), właśc. Zakrytoje akcyoniernoje obszczestwo Futbolnyj kłub „Torpedo” Moskwa () – rosyjski klub piłkarski z Moskwy.
Historia.
Założony w 1924 roku jako "Proletarskaja Kuznica" (). Do 1930 roku drużyna pod tą nazwą występowała w Mistrzostwach Moskwy, potem kontynuowała grę w tych rozgrywkach jako A.M.O. (, czyli Moskiewskie Towarzystwo Samochodowe). Klub należał do fabryki samochodów ZiŁ (wcześniej ZiS, czyli Zawod Imienia Stalina - ).
Podczas industrializacji zespół stopniowo rósł w jedną z największych sił sportowych w Rosji. Promocję do Wyższej Ligi klub wywalczył w 1938 i od tej pory pierwszy raz występował już oficjalnie jako "Torpedo". Klub potrafił przerwać hegemonię innych moskiewskich drużyn - CSKA, Spartaka i Dinamo. W 1945 i 1953 roku finiszował jako trzeci zespół Związku Radzieckiego. 4 lata później Torpedo zostało wicemistrzem kraju. Pierwszym ogromnym sukcesem było wywalczenie mistrzostwa ZSRR w 1960 roku. W tym okresie Eduard Strielcow został skazany na dwa lata gułagu za odmówienie przejścia z Torpedo do wojskowego klubu CSKA, bądź Dinamo, za którym stało KGB. Strielcow po odbyciu kary wrócił do Torpedo w 1965 i pomógł zespołowi w wywalczeniu drugiego mistrzostwa kraju. Utalentowany gracz uzyskał status jednej z legend, lecz nie pomógł rok później w obronie tytułu, który trafił w ręce Dynama Kijów, gdzie błyszczał 22-letni skrzydłowy Walery Łobanowski.
Jesienią 1976 Torpedo zdobyło swój trzeci i ostatni tytuł mistrzowski, wyprzedzając o dwa punkty Dynamo Kijów. Tym samym "czarno-biali" zapisali się w historii radzieckiej piłki, jako jeden z pięciu zespołów, który wygrał więcej niż dwa mistrzostwa.
W 1993 roku klub sięgnął po Puchar Rosji, choć bronił się przed spadkiem. Kłopoty nadeszły w 1996 roku, kiedy ZiŁ postanowił sprzedać klub Władimirowi Alojszaninowi, który przeniósł go z dotychczasowej areny FK Moskwa na Łużniki. W 2000 roku Dimitrij Włazmikin z 18 golami został królem strzelców, a Torpedo było pierwszym z zespołów ponad spadkowiczami. Kilka lat później, 25 listopada 2006 zespół żegnał się z ligą po remisie 1:1 z Szynnikiem Jarosławl. Torpedo uplasowało się na 15. miejscu w lidze, wygrywając zaledwie 3 z 30 meczów w sezonie.
Spadek nie oznaczał poprawy sytuacji klubu, który miał problemy finansowe, które wiązały się m.in. z przelotami na mecze do Kaliningradu czy Chabarowska. Ostatecznie forma piłkarska pozostawiała nadzieje w związku z zajęciem szóstego miejsca na finiszu rozgrywek. Początek kolejnego sezonu i porażka 0:1 z Nostą Nowotroick była początkiem walki o zajęcie miejsca gwarantującego pozostanie w Pierwszej Dywizji. Reformy ligi sprawiły, że z zaplecza najwyższej klasy rozgrywkowej w Rosji miało spaść siedem, a nie pięć zespołów, jak pierwotnie ustalano. Torpedo po wygraniu zaledwie trzech meczów z pierwszych osiemnastu było poważnie zagrożone spadkiem, którego ostatecznie nie uniknęło. 6 listopada 2008 roku "Torpedowcy" ulegli Witiaziowi Podolsk 2:4 i po raz pierwszy zostali zdegradowani do rosyjskiej Drugiej Dywizji. Zespół zgromadził 49 punktów i zajął 18 miejsce po 42 seriach spotkań. Do bezpiecznej strefy i piętnastego miejsca zabrakło mu ośmiu punktów.
W 2009 roku zespół miał nie występować w żadnej profesjonalnej klasie rozgrywkowej. Nowi właściciele Torpedo podjęli jednak decyzję o apelacji i ta miała miejsce 3 kwietnia. Ostatecznie została ona odrzucona z racji zbyt późnej próby rejestracji drużyny i klub został zmuszony do występów w strefie moskiewskiej Ligi Amatorskiej (4. liga).
W sezonie 2012/13 zespół ponownie grał w Pierwszej Dywizji, bezpośrednim zapleczu rosyjskiej Priemjer-Ligi.
W sezonie 2013/14 "czarno-biali" zajęli 3 miejsce w Pierwszej Dywizji i po wygranym barażu z Kryliami Sowietow awansowali do Premier-Ligi. Tam po w 24. kolejce (0:1 z ) drużyna Torpedo osunęła się do strefy spadkowej, z której już się nie wydostała.
Z powodu kłopotów finansowych i rosnącego zadłużenia klub nie został dopuszczony do rozgrywek Pierwszej Dywizji w sezonie 2015/16. Dlatego Torpedo wystąpiło w rozgrywkach Drugiej Dywizji (PFL), gdzie zajęło 12. miejsce w grupie "Centrum".
Barwy i symbole.
Tradycyjnymi barwami Torpedo są kolory czarny i biały. W czasach radzieckich piłkarze występowali również w niebieskich strojach. Autorstwo klubowego herbu przypisuje się Wiaczesławowi Orłowowi.
Stadion.
Po objęciu władzy w klubie przez Władimira Alojszanina zespół zmienił obiekt, na którym podejmował rywali w lidze. Z kameralnego Stadion im. Eduarda Strielcowa przeniósł się na największy obiekt sportowy w Rosji, Łużniki. Frekwencja na meczach "czarno-białych" była bardzo mizerna. W dniu degradacji do Pierwszej Dywizji, kiedy klub zremisował 1:1 z Szynnikiem Jarosławl, spotkanie oglądało zaledwie 1500 widzów.
Po powrocie do Priemjer-Ligi w sezonie 2014/15 klub występował głównie na stadionie Saturn w Ramienskoje.
W Drugiej Dywizji gra natomiast na boisku akademii Spartaka Moskwa.
Sukcesy.
Międzynarodowe.
W swojej historii Torpedo Moskwa wystąpiło w 77 meczach europejskich pucharów.
Zawodnicy.
Skład.
"Aktualny na dzień 8 lutego 2021."

</doc>
<doc id="330225" url="https://pl.wikipedia.org/wiki?curid=330225" title="Rezerwat przyrody Pogorzelce">
Rezerwat przyrody Pogorzelce

Rezerwat przyrody Pogorzelce – rezerwat przyrody położony na terenie gminy Białowieża w województwie podlaskim.

</doc>
<doc id="330230" url="https://pl.wikipedia.org/wiki?curid=330230" title="Sytuacja prawna i społeczna osób LGBT w Rosji">
Sytuacja prawna i społeczna osób LGBT w Rosji

Prawo wobec kontaktów homoseksualnych.
Kontakty homoseksualne zostały zalegalizowane w Rosji w 1993 roku. W tym samym roku wszystkie republiki wchodzące w skład Federacji Rosyjskiej (z wyjątkiem Czeczenii) zniosły karalność aktów homoseksualnych. Jednak wiek osób legalnie dopuszczających się kontaktów homo- i heteroseksualnych zrównano ze sobą dopiero w 1997 roku, wynosi on 16 lat. Geje są wykluczeni ze służby wojskowej z powodu swojej orientacji seksualnej.
Niektóre partie polityczne, takie jak: liberałowie, oraz inne, popierają prawa gejów i lesbijek. Partie prawicowe, a w szczególności Narodowo-Patriotyczny Sojusz – „Rodina”, są im zdecydowanie przeciwne.
Partia „Rodina” już kilkakrotnie próbowała przywrócić karalność kontaktów homoseksualnych w kraju. Wszystkie projekty ustaw (2002, 2003 – również w armii, oraz w 2004 roku) zostały już na początku procesu legislacyjnego odrzucone, uznano je bowiem za niezgodne z konstytucją. Jednym z argumentów, podawanych przez pomysłodawców projektu, była troska o niski przyrost naturalny w kraju. Dlatego zakładał on wprowadzenie karalności homoseksualizmu, w szczególności kobiet i w mniejszym stopniu mężczyzn. Inny projekt, tym razem ograniczający prawo osób homoseksualnych do manifestowania, został odrzucony w 2005 roku. Za jego uchwaleniem głosowało jedynie 94 spośród 450 rosyjskich deputowanych.
Czeczenia.
Czeczenia pozostaje jedyną republiką w Federacji Rosyjskiej, w której według własnego prawa, akty homoseksualne są zabronione i grozi za nie kara śmierci. Czeczeński kodeks karny z 1996 roku jest oparty na prawie islamskim – szariacie. Zgodnie z art. 148 kodeksu karnego za homoseksualizm grozi chłosta, a nawet śmierć. Formalnie jednak czeczeński kodeks karny z 1996 roku nie ma mocy prawnej, ponieważ obowiązuje tu prawo rosyjskie. Praktycznie jednak powszechne są wspierane przez władze prześladowania osób LGBT polegające na porwaniach, torturach i zabójstwach.
Ochrona prawna przed dyskryminacją.
Ogólnokrajowa.
Rosyjskie prawo nie gwarantuje żadnego zakazu dyskryminacji przez wzgląd na orientację seksualną.
W 2005 roku sąd orzekł, że homoseksualizm nie jest chorobą, więc nie można odmawiać osobie podjęcia pracy z powodu orientacji seksualnej.
Azyl.
Rosyjskie przepisy prawne nie przyznają prawa do ubiegania się o azyl polityczny z powodu prześladowań przez wzgląd na orientację seksualną we własnym kraju. Były jednak przypadki, kiedy osoby homoseksualne pochodzenia rosyjskiego uzyskiwały azyl za granicą.
Uznanie związków osób tej samej płci.
Ogólnokrajowe.
W rosyjskim ustawodawstwie nie istnieje żadna prawna forma uznania związków jednopłciowych.
Lokalne organizacje homoseksualne postulowały uchwalenie ustawy wprowadzającej związki par homoseksualnych. Komisja rodziny poprosiła o przygotowanie odpowiedniego projektu ustawy, kopii podobnego prawodawstwa innych państw.
W 2005 roku dwaj rosyjscy aktywiści ruchu gejowskiego – deputowany i dziennikarz – próbowali zawrzeć związek małżeński w urzędzie stanu cywilnego w Moskwie, gdzie ich prośbę odrzucono. Szefowa urzędu, Irina Murawjowa, wyjaśniła, że zgodnie z Kodeksem Rodzinnym Federacji Rosyjskiej, „w związek małżeński za obopólną zgodą mogą wstąpić mężczyzna i kobieta”. Sprawa ta trafiła do sądu, a niedoszli małżonkowie przegrali.
W 2003 roku pierwsza para homoseksualna w Rosji wzięła ślub kościelny w obrządku prawosławnym. Został on pobłogosławiony przez jednego z prawosławnych duchownych, po czym duchowny ten został ekskomunikowany, a ślub został uznany za nieważny.
Życie osób LGBT w kraju.
Rosjanie należą do społeczeństw nietolerancyjnych wobec osób homoseksualnych. Zdarzają się przypadki prześladowań osób homoseksualnych przez policję (okazyjnie nawet tortury), a także przez skrajnie prawicowe gangi młodzieży. Każdego roku w Rosji ofiarami rasistowskich zbrodni nienawiści pada ok. 50 osób, głównie geje, lesbijki i cudzoziemcy. Każdego roku gwałtownie wzrasta również liczba pobić czy napadów na wyżej wymienioną grupę. Pomimo to, nastawienie zwykłych Rosjan do mniejszości seksualnych zdecydowanie zmienia się na pozytywne.
Małżeństwa homoseksualne popiera 14% Rosjan, a przeciw nim jest 59% obywateli kraju.
W Rosji istnieje średniej wielkości scena gejowska. Jej centrum są Moskwa i Petersburg. Miasta te dysponują kilkoma lokalami (puby, bary, dyskoteki, sauny, hotele, restauracje itp.) gejowskimi czy też przyjaznymi gejom, tzw. "gay-friendly". Poza tymi dwoma miastami osoby homoseksualne żyją w podziemiu i są niewidoczni.
Wydawane są tam publikacje, działa kilka organizacji zajmujących się walką o prawa społeczności LGBT. Do tej pory w Rosji nie odbywały się żadne manifestacje środowisk homoseksualnych. Pierwszą publiczną manifestacją (której uczestnikami byli przedstawiciele LGBT), zorganizowaną w Moskwie, był hołd złożony zmarłemu papieżowi Janowi Pawłowi II. Ulicami Moskwy przeszło wtedy 1000 manifestantów. Pochód był pozbawiony jakichkolwiek symboli homoseksualnych (transparenty czy tęczowe flagi). Ponownie w grudniu 2005 roku kilkadziesiąt osób (głównie aktywistów homoseksualnych) wzięło udział w manifestacji wraz z partiami i organizacjami prodemokratycznymi – tym razem po raz pierwszy w pochodzie niesiono tęczowe flagi. Marsz został zorganizowany przeciwko rosnącej popularności skrajnej prawicy. Prawdziwa parada mniejszości seksualnych ("gay pride parade") zapowiedziana została na marzec 2006 roku, jednak mer Moskwy powiedział, że nie dopuści do jej przemarszu. Podczas próby jej organizacji, aresztowano 70 osób – 50 gejów i lesbijek oraz 20 przedstawicieli skrajnych organizacji religijnych i nacjonalistów.
W styczniu 2007 roku mer Moskwy Jurij Łużkow określił parady równości jako „sataniczne” i zapowiedział, że tak jak w 2006 roku, zakaże przeprowadzenia takiej parady w stolicy kraju w 2007. Do parady i tak doszło – około 100 gejów i lesbijek wyszło na ulicę Moskwy. Chcieli oni wręczyć list z protestem wobec zakazu parady merowi Moskwy. Policja usiłowała doprowadzić do rozejścia się marszu i z celowym opóźnieniem reagowała na ataki wobec manifestantów. Manifestacja została zaatakowana przez przedstawicieli młodzieżowych narodowych prawosławnych organizacji i kozaków. Manifestantów wspierała grupa deputowanych do Parlamentu Europejskiego i do parlamentów Włoch, Niemiec i Austrii, która wysłała do mera Moskwy list otwarty z apelem o wydanie zgody na manifestację. Na manifestacji pojawił się także rosyjski zespół muzyczny – t.A.T.u. – który, jak reszta uczestników parady, został zaatakowany i obrzucony jajkami.
W 2007 roku władze Sankt Petersburga również odmówiły zgody na przeprowadzenie w nim parady gejowskiej, tłumacząc, że w tym samym czasie i miejscu mają się odbyć imprezy związane z "Dniem Miasta".
W lutym 2007 roku niezależny deputowany rosyjskiej Dumy Nikołaj Kurianowicz skierował pod obrady ustawę, która miałaby wprowadzać karę co najmniej pięciu lat więzienia za kontakty homoseksualne. Swój dyskryminujący projekt poseł motywował obawami o przyrost naturalny Rosji.
Stanowisko Cerkwi prawosławnej wobec homoseksualizmu jest zdecydowanie krytyczne. Powołując się na ojców Kościoła uważa ona homoseksualizm za grzech sodomski – przejaw upadku grzesznej natury człowieka, natomiast osoby homoseksualne uważają za ludzi chorych na wstydliwą chorobę. Rosyjski Kościół Prawosławny uważa, że homoseksualizm jest zagrożeniem dla cywilizacji. W 2006 roku patriarcha Moskwy i całej Rusi, Aleksy II, skrytykował niektóre Kościoły protestanckie za dopuszczanie do wyświęcania kobiet i homoseksualnych mężczyzn oraz błogosławienie par jednopłciowych.
W Rosji od 2004 roku powstaje pierwsza gejowsko-lesbijska farma, zlokalizowana na terenie nieczynnego sowchozu. Organizator pomysłu tłumaczy, że w ten sposób homoseksualni Rosjanie chcą zwrócić uwagę świata na dyskryminację mniejszości seksualnych w Rosji.

</doc>
<doc id="330234" url="https://pl.wikipedia.org/wiki?curid=330234" title="Richard Rogers">
Richard Rogers

Richard Rogers, właśc. Richard George Rogers, baron Rogers of Riverside (ur. 23 lipca 1933 we Florencji, zm. 18 grudnia 2021 w Londynie) – brytyjski architekt późnego modernizmu i high-tech, czwarty brytyjski laureat Nagrody Pritzkera.
Życiorys.
Studiował na Architectural Association School w Londynie, a następnie aż do uzyskania dyplomu w 1962 na Uniwersytecie Yale (w New Haven) u Serge’a Chermayeffa. W 1963, wraz z ówczesną żoną Su oraz małżeństwem Wendy i Normanem Fosterami (kolegami ze studiów w New Haven) założył biuro Team 4, które zrealizowało Reliance Control Factory w Swindon (1967). W tym samym roku był przedstawicielem brytyjskich architektów na Biennale w Paryżu.
W 1967 biuro Team 4 zakończyło działalność, w 1969 Rogers rozpoczął współpracę z włoskim architektem Renzo Piano. Największym osiągnięciem ich wspólnej pracowni była wygrana w konkursie (1971), a następnie realizacja Centre Pompidou. W 1976 Rogers zrezygnował z dalszej współpracy z Piano, a rok później założył własną pracownię Richard Rogers Partnership, istniejącą obecnie (2007) pod nazwą Rogers Stirk Harbour + Partners, posiadającą oddziały w Londynie, Barcelonie, Madrycie i Tokio.
Styl architektury Rogersa charakteryzuje się demonstracyjnym używaniem elementów high-tech, niejednokrotnie przejętych z innych dziedzin techniki, na przykład okrętownictwa, przemysłu samochodowego lub komputerowego. Jednocześnie duże znaczenie dla Rogersa ma ekologiczny aspekt architektury.

</doc>
<doc id="330236" url="https://pl.wikipedia.org/wiki?curid=330236" title="Saturn Ramienskoje">
Saturn Ramienskoje

Saturn Ramienskoje (ros. Футбольный клуб «Сатурн» Московская область, "Futbolnyj Kłub "Saturn" Moskowskaja obłast") – rosyjski klub piłkarski z siedzibą na przedmieściach Moskwy, w miejscowości Ramienskoje, znany również pod nazwą Saturn Moskowskaja Obłast', grający obecnie w rosyjskiej drugiej dywizji.
Historia.
Drużyna piłkarska została założona w podmoskiewskiej miejscowości Ramienskoje w 1946 roku pod nazwą Komanda zawoda Paniel i reprezentowała miejscowy zakład "Panel". W 1951 klub zmienił nazwę na Krylja Sowietow (Skrzydła Rad), od 1957 nazywał się Trud, zaś od 1960 "Saturn".
W 1968 klub debiutował w Klasie B, grupie 1 Mistrzostw ZSRR i występował w niej dwa sezony. W 1970 po reorganizacji systemu lig ZSRR klub stracił miejsce w rozgrywkach profesjonalnych.
Dopiero w 1988 klub ponownie startował w Drugiej Lidze, grupie 1. W latach 1990–1991 występował w Drugiej Niższej Lidze.
W Mistrzostwach Rosji klub startował w Drugiej Lidze, grupie 3 i występował w niej do 1995, z wyjątkiem 1994, kiedy to zmagał się w Trzeciej Lidze, grupie 3. Od 1996 występował w Pierwszej Lidze.
W 1998 zwyciężył w Pierwszej Dywizji i awansował do Rosyjskiej Premier Ligi, w której występował do końca sezonu 2010.
W latach 2002–2004 nazywał się Saturn-REN TV (od nazwy sponsora).
W styczniu 2011 roku klub został oficjalnie rozwiązany i jego działalność zakończyła się w związku z długami sięgającymi około 800 mln rubli rosyjskich. W 2014 zespół został reaktywowany, a obecnie występuje w rosyjskiej drugiej dywizji.

</doc>
<doc id="330237" url="https://pl.wikipedia.org/wiki?curid=330237" title="Sander Westerveld">
Sander Westerveld

Sander Westerveld (ur. 23 października 1974 w Enschede) – holenderski piłkarz, grający na pozycji bramkarza. Obecnie występuje we włoskim klubie AC Monza Brianza.
W wieku 6 lat Westerveld trafił do małej szkółki piłkarskiej w Enschede, De Tubanters. Profesjonalną karierę zaczynał w FC Twente, do którego trafił w 1988 roku. Pierwszy oficjalny mecz zagrał w 1994 roku. Po 2 sezonach spędzonych w Eredivisie odszedł do SBV Vitesse, gdzie stał się jednym z lepszych bramkarzy w lidze.
Przed sezonem 1998-1999 trafił do angielskiego zespołu , gdzie zastąpił odchodzącego Davida Jamesa. Jednak w Premiership nie szło mu za dobrze i przez 2 sezony był ciągle krytykowany przez media. Na początku sezonu 2001-2002 Westerveld popełnił kardynalny błąd w meczu z Boltonem i wściekły Gerard Houllier posadził go na trybunach, a jego miejsce zajął nowy nabytek, Jerzy Dudek, a na ławce usiadł Chris Kirkland. Westerveld musiał szukać sobie nowego klubu i wybór padł na Real Sociedad. Po 3 sezonach odszedł do innego klubu Primera División, RCD Mallorca. Natomiast od lipca 2005 roku do stycznia 2006 był zawodnikiem Portsmouth FC, do którego sprowadził go już nie pracujący tam menedżer Alain Perrin. Westerveld nie był jednak pierwszym bramkarzem i wypożyczono go do Evertonu, gdzie zagrał przez całą rundę wiosenną tylko 2 mecze. Jedyne sukcesy w klubie jakie zdobył Westerveld miały miejsce z em, z którym zdobył Puchar UEFA, Puchar Ligi Angielskiej, Puchar Anglii, Superpuchar Anglii i Superpuchar Europy a wszystko to w jednym roku – roku 2001.
W sezonie 2006/2007 Westerveld ponownie bronił w Hiszpanii, tym razem w drużynie UD Almería, w której był pierwszym bramkarzem, a w 2007 roku powrócił do Holandii i został bramkarzem Sparty Rotterdam.
W reprezentacji Holandii Westerveld zadebiutował 8 czerwca 1999 roku w przegranym 3-1 meczu z reprezentacją Brazylii. W drużynie narodowej nigdy jednak ten bramkarz nie zaistniał na dłużej, toteż rozegrał w niej tylko 6 meczów.

</doc>
<doc id="330244" url="https://pl.wikipedia.org/wiki?curid=330244" title="Isfahan">
Isfahan

Isfahan (pers. اصفهان, translit. "Eşfahān", transkryp. "Esfahan"); historycznie także jako "Ispahan", starop. "Aspadāna", średniop. "Spahān" – trzecie co do wielkości miasto Iranu, położone ok. 340 km na południe od Teheranu. Stolica prowincji o tej samej nazwie. Populacja: ok. 2 mln.
Miasto leży w oazie na Wyżynie Irańskiej, u stóp łańcucha górskiego Zagros na wysokości 1590 m n.p.m. Isfahan położony jest na przecięciu szlaków północ-południe oraz wschód-zachód. Temperatury wahają się między 2 a 28 °C.
Historia.
Odkrycia archeologiczne świadczą, że Isfahan był osadą zamieszkaną już w okresie paleolitu. Miasto odgrywało istotną rolę w okresie państwa Medów, a także w późniejszych okresach imperium perskiego.
Po podboju arabskim miasto przestało odgrywać istotną rolę, aż do czasu rządów Abbasydów w ramach Kalifatu Bagdadu, kiedy odzyskało status stolicy regionu. W XIII w. i XIV w. miasto zostało splądrowane przez Mongołów. W początku XVII wieku osiedliło się tu dwóch pierwszych polskich misjonarzy, augustianów (wcześniej działali tu zakonnicy hiszpańscy i portugalscy). Wkrótce utworzono również biskupstwo. Od 1638 do XVIII wieku w mieście pracowało jedenastu polskich misjonarzy. W latach 40. XVII wieku cały kościół katolicki w ówczesnej stolicy Persji oddano pod opiekę polskiego króla, Władysława IV. Aktywni byli tu m.in. Tomasz Młodzianowski i Tadeusz Krusiński.
Czasy świetności nadeszły dla Isfahanu w XVI w., gdy szach Abbas I Wielki z dynastii Safawidów ustanowił w tym mieście stolicę imperium perskiego. W ówczesnych czasach było to jedno z największych miast świata, zamieszkane przez ponad milion osób. Funkcjonowały w nim: 163 meczety, 48 szkół religijnych, 1801 sklepów i 263 łaźnie publiczne.
Zabytki.
Isfahan nosi tytuł miasta polskich dzieci. To w tym mieście znajdowało się około 20 tys. polskich dzieci, które wraz z Armią Andersa opuściły ZSRR. Na tej kwaterze znajdują się ich groby z okresu 1942 – 1945. Znajduje się tutaj także grób z XVI wieku. Pochowany jest tam poseł Rzeczypospolitej Obojga Narodów – Teodor Miranowicz.
Miasto dzisiaj.
Dzisiaj Isfahan, poza bezcennymi zabytkami: bulwarami, mostami, pałacami i minaretami, znany jest z produkcji pięknych dywanów, tekstyli, stali i rękodzieła. Znajdują się tu eksperymentalne reaktory nuklearne oraz zakłady do produkcji paliwa atomowego i największa w regionie huta stali. Funkcjonuje międzynarodowy port lotniczy, a miasto kończy budowę pierwszej linii metra. Isfahan ma wielką rafinerię naftową i wojskową bazę lotniczą. W pobliżu znajduje się siedziba HESA, najbardziej zaawansowanych zakładów lotniczych w Iranie, gdzie produkuje się samoloty IR.AN-140.
Metropolia Isfahan obejmuje miasta: Nadżaf-abad, Khaneh Isfahan, Chomeini-szahr, Szahin-szahr, Zarrin-szahr i Fulad-e Mobarakeh.
Miasta partnerskie.
Miasta partnerskie Isfahanu:

</doc>
<doc id="330247" url="https://pl.wikipedia.org/wiki?curid=330247" title="Khalid Boulahrouz">
Khalid Boulahrouz

Khalid Boulahrouz (wym. []; ur. 28 grudnia 1981 w Maassluis) – holenderski piłkarz pochodzenia marokańskiego grający na pozycji obrońcy.
Kariera.
Rodzice Boulahrouza pochodzą z Maroka, jednak on sam urodził się już w Holandii. W czasach juniorskich trenował w szkółkach Ajaksu Amsterdam, FC Haarlem i AZ Alkmaar. Profesjonalną karierę rozpoczął w RKC Waalwijk. W barwach tego klubu 9 marca 2002 zadebiutował w Eredivisie, grając przez 4 minuty przeciwko sc Heerenveen. Był to jego jedyny mecz w tamtym sezonie. W latach 2002–2004 rozegrał łącznie 63 mecze ligowe, strzelając 4 gole. W 2004 roku odszedł do niemieckiego Hamburger SV za 1,5 miliona euro. Był jedną z najjaśniejszych postaci w defensywie tego zespołu. W sierpniu 2006 roku został sprzedany za 13 milionów euro do Chelsea FC. Z Chelsea wywalczył wicemistrzostwo Anglii oraz dotarł do półfinału Ligi Mistrzów. Menedżer zespołu José Mourinho nie był jednak zadowolony z postawy Holendra i ten latem 2007 został wypożyczony do hiszpańskiej Sevilli, jednak Holender wystąpił zaledwie w 6 spotkaniach Primera Division. 21 lipca 2008 roku został sprzedany za 5 milionów euro do niemieckiego VfB Stuttgart.
Dobrą grą Boulahrouza w Bundeslidze zainteresował się selekcjoner Marco van Basten i od czasu debiutu w reprezentacji Holandii (3 września 2004 roku przeciwko Liechtensteinowi) Boulahrouz jest podstawowym zawodnikiem drużyny narodowej. Wystąpił z reprezentacją Holandii na mundialu w Niemczech w 2006 roku. W meczu 1/8 finału z Portugalią otrzymał czerwoną kartkę, a "Oranje" odpadli z turnieju po przegranej 0:1.
Ma żonę Sabię, która 18 czerwca 2008 roku urodziła córkę, Anissę. Dziewczynka zmarła dzień później, gdyż urodziła się w 22 tygodniu (6 miesiącu) ciąży i nie było szans na jej uratowanie. Mimo tego tragicznego zdarzenia zagrał w ćwierćfinałowym meczu Euro 2008 z Rosją. Zespół Holandii na znak żałoby wystąpił z czarnymi opaskami na koszulkach. Mecz zakończył się porażką Holendrów 1:3 i pożegnaniem z mistrzostwami.
30-letni piłkarz przez ostatnie cztery lata był zawodnikiem niemieckiego VfB Stuttgart, który po zakończeniu ubiegłego sezonu nie przedłużył z nim umowy. 19 lipca 2012 roku podpisał kontrakt ze Sportingiem. Grał też w Brøndby IF i Feyenoordzie, w którym w 2015 roku zakończył karierę.

</doc>
<doc id="330250" url="https://pl.wikipedia.org/wiki?curid=330250" title="Grandle">
Grandle

Grandle - niekiedy nazywane "hakami", są to szczątkowe kły ze szczęki jeleniowatych (byka lub łani). Wypreparowywane służą do wyrobu biżuterii. Brązowa inkrustacja solami mineralnymi narasta z wiekiem zwierzęcia.

</doc>
<doc id="330251" url="https://pl.wikipedia.org/wiki?curid=330251" title="Orde Wingate">
Orde Wingate

Orde Charles Wingate (ur. 26 lutego 1903 w Nainital, zm. 24 marca 1944 pod Bishnupur) – brytyjski generał major zginął w katastrofie lotniczej w czasie II wojny światowej.
Życiorys.
Pochodził z rodziny o wojskowych tradycjach, jego ojcem był George Wingate, pułkownik armii brytyjskiej.
W 1921 Wingate wstąpił do Akademii Wojskowej w Woolwich w Anglii. Po jej ukończeniu w 1936 został mianowany na stopień kapitana i objął stanowisko szefa sztabu 16 Brygady Piechoty. Był syjonistą i wierzył, że dopóki Żydzi nie odbudują świątyni króla Salomona, nie będzie możliwe ponowne pojawienie się Chrystusa na Ziemi.
W 1937 wybuchło w Palestynie antybrytyjskie powstanie arabskie. Oddziały arabskie stosowały na szeroką skalę metody terrorystyczne (ataki bombowe, zamachy na przedstawicieli administracji brytyjskiej). Ponieważ większość ataków była dokonywana nocą, trudne było ustalenie sprawców zamachów.
Orde Wingate zaproponował utworzenie ochotniczych oddziałów składających się z zamieszkujących Palestynę Żydów. W 1938 roku zorganizowano kurs dla ochotników chcących wstąpić do nowej formacji o nazwie Special Night Squads. Kierowane przez Wingate’a SNS skutecznie ograniczyło liczbę nocnych zamachów (SNS zostały rozwiązane na początku 1939 roku).
W chwili wybuchu II wojny światowej Orde Wingate znajdował się na terenie Anglii. W 1940 po przystąpieniu do wojny Włoch został skierowany do Chartumu w Sudanie. Organizował tam ochotnicze oddziały złożone z Etiopczyków nazywane Siłami Gideona. 20 stycznia 1941 Siły Gideona zdobyły stolicę Etiopii Addis Abebę.
W 1943 awansowany do stopnia brygadiera Wingate utworzył 77 Brygadę piechoty. Jednostka ta była przeznaczona do działań na tyłach wojsk japońskich okupujących Birmę. W lutym 1943 żołnierze 77 Brygady (nazywani Czinditami) dowodzeni przez Wingate’a wykonali uderzenie na tyły wojsk japońskich niszcząc w kilku miejscach linie kolejowe. Na terytorium kontrolowane przez wojska brytyjskie Czindici wrócili w marcu 1943.
Rajd uznano za duży sukces. Wingate został awansowany do stopnia generała majora i otrzymał rozkaz przeprowadzenia podobnej operacji pod kryptonimem "Operation Thursday" siłami sześciu brygad. Operacja zaczęła się w nocy z 5 na 6 marca 1944.
24 marca 1944 Orde Charles Wingate zginął w katastrofie lotniczej samolotu B-25 Mitchell podczas powrotu z odprawy w Indiach do baz Czinditów.

</doc>
<doc id="330254" url="https://pl.wikipedia.org/wiki?curid=330254" title="Orde Charles Wingate">
Orde Charles Wingate



</doc>
<doc id="330265" url="https://pl.wikipedia.org/wiki?curid=330265" title="Nigel de Jong">
Nigel de Jong

Nigel de Jong (wym. ; ur. 30 listopada 1984 w Amsterdamie) – holenderski piłkarz surinamskiego pochodzenia występujący na pozycji pomocnika w katarskim klubie Al-Shahania SC.
Jest wychowankiem akademii piłkarskiej Ajaxu Amsterdam, w którym przeszedł przez wszystkie szczeble kariery. W wieku siedemnastu lat zadebiutował w pierwszym zespole Ajaxu. W 2006 De Jong przeszedł do niemieckiego Hamburger SV, a następnie przeniósł się do Manchesteru City. Z którego trafił do Milanu za 4 miliony euro.
W wieku dziewiętnastu lat zadebiutował w seniorskiej reprezentacji swojego kraju. Wystąpił między innymi na Mistrzostwach Europy 2008, Mistrzostwach Świata 2010 na których zdobył srebrny medal oraz na Mistrzostwach Świata 2014, gdzie zdobył brązowy medal.
Jego ojcem jest były reprezentant Holandii Jerry de Jong.
Kariera.
De Jong wychował się w szkółce piłkarskiej Ajaksu Amsterdam. Defensywny pomocnik był w kadrze pierwszego zespołu od 2002 roku, w Eredivisie zadebiutował 19 października 2002 roku w wygranym 6-2 meczu z AZ Alkmaar. W pierwszym sezonie de Jong stał piłkarzem pierwszej jedenastki swojego klubu. Przez pierwsze trzy lata gry de Jong zagrał w Eredivisie 80 razy i zdobył 6 bramek. 26 stycznia 2006 roku, Nigel de Jong podpisał kontrakt z niemieckim klubem Hamburger SV, w którym już grał jego były kolega z Ajaksu, Rafael van der Vaart. W styczniu 2009 de Jong przeszedł do Manchesteru City za 19 milionów funtów. Jest to trzeci najwyższy transfer z Bundesligi do innej ligi. W nowym zespole zadebiutował 28 stycznia w spotkaniu z Newcastle United. 31 sierpnia 2012 roku został piłkarzem AC Milan.
Piłkarzem zainteresował się również ówczesny selekcjoner reprezentacji Holandii Marco van Basten na skutek czego de Jong zadebiutował w kadrze 31 marca 2004 roku w zremisowanym 0-0 meczu z reprezentacji Francji zmieniając w 69 minucie Rafaela van der Vaarta. W maju 2008 roku został powołany do kadry na Mistrzostwa Europy w Piłce Nożnej 2008. Na MŚ 2014 w Brazylii był podstawowym graczem Holandii, z którą sięgnął po brązowy medal.
3 lutego 2016 rozwiązał kontrakt z Milanem i podpisał umowę z amerykańskim Los Angeles Galaxy. W sierpniu 2016 roku został zawodnikiem tureckiego Galatasaray SK.
Styl gry.
De Jong słynie z agresywnej gry i brutalnych fauli. 3 marca 2010 podczas meczu towarzyskiego z reprezentacją USA złamał nogę Stuartowi Holdenowi. Holender otrzymał za to zagranie żółtą kartkę. 11 lipca 2010 w finale Mistrzostw Świata brutalnie zaatakował zawodnika reprezentacji Hiszpanii – Xabiego Alonso, kopiąc go w klatkę piersiową. De Jong nie został ukarany za to zagranie. 3 października 2010 w meczu Premier League przeciw Newcastle United, wślizgiem w nogi Hatema Ben Arfy złamał mu dwie kości. Za to przewinienie de Jong również nie obejrzał kartki, został jednak tymczasowo zawieszony w prawach reprezentanta przez ówczesnego selekcjonera holenderskiej kadry Berta van Marwijka.
Życie osobiste.
De Jong ma żonę Winonah, z którą ma dwoje dzieci: córkę Isaura-Siënna i syna Kyan. Jego ojcem jest były reprezentant Holandii Jerry de Jong.

</doc>
<doc id="330266" url="https://pl.wikipedia.org/wiki?curid=330266" title="Raisa Gorbaczow">
Raisa Gorbaczow



</doc>
<doc id="330273" url="https://pl.wikipedia.org/wiki?curid=330273" title="Leszno (ujednoznacznienie)">
Leszno (ujednoznacznienie)



</doc>
<doc id="330276" url="https://pl.wikipedia.org/wiki?curid=330276" title="Pruszków (ujednoznacznienie)">
Pruszków (ujednoznacznienie)

Miejscowości w Polsce: 
Administracja
Inne:
Zobacz też: Pruszkowo, Prószków

</doc>
<doc id="330278" url="https://pl.wikipedia.org/wiki?curid=330278" title="Słubice (ujednoznacznienie)">
Słubice (ujednoznacznienie)



</doc>
<doc id="330279" url="https://pl.wikipedia.org/wiki?curid=330279" title="Dotacja">
Dotacja

Dotacja – nieodpłatna i bezzwrotna pomoc finansowa udzielana najczęściej przez państwo podmiotom na realizację ich zadań.
Dotacja ma charakter uznaniowy. Jednostka ubiegająca się o nią musi najczęściej spełnić warunki wstępne, określone przez podmiot dysponujący środkami finansowymi. Stosowanie dotacji jest jednak sprzeczne z zasadą konkurencji (uprzywilejowaną pozycję uzyskuje przedsiębiorstwo dotowane przez państwo), może również nadmiernie obciążać budżet (dotacje są przyznawane kosztem innych wydatków budżetowych).

</doc>
<doc id="330282" url="https://pl.wikipedia.org/wiki?curid=330282" title="Giovanni Battista Quadro">
Giovanni Battista Quadro



</doc>
<doc id="330284" url="https://pl.wikipedia.org/wiki?curid=330284" title="Morze (ujednoznacznienie)">
Morze (ujednoznacznienie)



</doc>
<doc id="330286" url="https://pl.wikipedia.org/wiki?curid=330286" title="Francisco Roxo">
Francisco Roxo

Francisco Daniel "Danny" Roxo (ur. 1933 - zm. 1976) - portugalski dowódca ochotniczego oddziału walczącego z oddziałami FRELIMO w Mozambiku.
Francisko Roxo urodził się w północnej części Portugalii. Na początku lat 50. przeniósł się do Mozambiku, będącego w tym czasie portugalską kolonią.
W Mozambiku początkowo pracował przy budowie linii kolejowych, ale szybko stał się myśliwym i przewodnikiem, organizatorem polowań. Swoją działalność prowadził w północnym Mozambiku, w prowincji Niassa.
Na początku lat 60. uaktywniły się siły dążące do uniezależnienia Mozambiku od Portugalii i ogłoszenia niepodległości. Najczęściej były one związane z komunistycznym Frontem Wyzwolenia Mozambiku - FRELIMO. Kiedy działania oddziałów FRELIMO w Niasa nasiliły się Francisco Roxo zaproponował współpracę stacjonującym w tej prowincji oddziałom armii portugalskiej.
W drugiej połowie lat 60. Francisco Roxo dowodził 90-osobowym oddziałem antypartyzanckim. Oddział składał się z rdzennych mieszkańców Mozambiku (Roxo był w nim jedynym białym). Oddział Francisco Roxo zorganizował szereg zasadzek na oddziały FRELIMO.
Po rewolucji w Portugalii w roku 1974 Roxo wyjechał do Republiki Południowej Afryki i walczył tam w armii RPA przeciwko Kubańczykom i Angolijczykom. Otrzymał od rządu RPA medal HONORIS CRUX za odwagę i umiejętności. Zginął jesienią 1976 roku w zasadzce.
In Memory of three Special Forces and 32 Battalion Soldiers

</doc>
<doc id="330295" url="https://pl.wikipedia.org/wiki?curid=330295" title="Artralgia">
Artralgia

Artralgia (łac. "arthralgia") – ból stawów występujący przy braku jawnego zapalenia stawów. Występuje w wielu chorobach reumatologicznych, w tym szczególnie w toczniu rumieniowatym.
Przyczyny.
Ostra białaczka limfoblastyczna, atypowe zapalenie płuc, zespół chronicznego zmęczenia, niedoczynność tarczycy, choroba Kawasakiego, toczeń układowy, borelioza, malaria, zapalenie gardła, zespół Sjögrena, trychinoza, zespół wstrząsu toksycznego, leczenie izotretynoiną, hemochromatoza.

</doc>
<doc id="330302" url="https://pl.wikipedia.org/wiki?curid=330302" title="Zastawie">
Zastawie



</doc>
<doc id="330307" url="https://pl.wikipedia.org/wiki?curid=330307" title="Cupola">
Cupola

Kopuła (ang. Cupola, niem. Kuppel – kopuła) – moduł obserwacyjny Międzynarodowej Stacji Kosmicznej, zaprojektowany i zbudowany przez firmę Alenia Spazio (obecnie Thales Alenia Space) w imieniu Europejskiej Agencji Kosmicznej. Alenia Spazio był głównym wykonawcą i koordynował pracę sześciu innych firm: APCO (Szwajcaria), CASA (Hiszpania), EADS (Niemcy), SAAB Ericsson and Lindholmen Development (Szwecja) i Verhaert (Belgia). 
Wnętrze Cupoli zostało specjalnie zaprojektowane tak, by zamontować w nim jedno z dwóch identycznych stanowisk roboczych RWS (ang. "Robotic Work Station") – sterujących pracą automatycznego ramienia Canadarm2.
Cupola pozwala, z wnętrza stacji, na bezpośredni, panoramiczny podgląd: operacji wykonywanych automatycznym manipulatorem, spacerów kosmicznych astronautów, manewrów dokowania wahadłowców, przegląd i ocenę stanu technicznego urządzeń zewnętrznych, a także stanowi doskonały punkt obserwacyjny Ziemi i innych ciał niebieskich.
Cupola ma w przybliżeniu 2 metry średnicy i 1,5 metra wysokości, sześć trapezoidalnych okien bocznych i jedno okrągłe okno górne, o średnicy 80 cm (wszystkie wykonane są ze szkła pancernego), z których każde jest dodatkowo wyposażone w okiennicę chroniącą przeciw uderzeniom mikrometeorytów i kosmicznych śmieci. 

</doc>
<doc id="330309" url="https://pl.wikipedia.org/wiki?curid=330309" title="Farmakokinetyka">
Farmakokinetyka

Farmakokinetyka – dziedzina farmakologii opisująca zmiany stężenia leku lub jego metabolitów w ustroju w czasie. Procesy, którymi zajmuje się farmakokinetyka, dotyczą losów leku w ustroju i są opisywane w systemie LADME. Farmakokinetyka rozpatruje te procesy względem czasu.
Płaszczyzną interpretacji procesów farmakokinetycznych (ADME) są badania "in situ", "in vivo", "in vitro" oraz "in silico". Na pełny opis farmakokinetyczny leku składa się zbiór parametrów, uwzględniających procesy fizjologiczne i fizykochemiczne, jakim ulega lek w biofazie na przestrzeni czasu, charakteryzujący go w sposób matematyczny i statystyczny.
Podstawowymi parametrami farmakokinetycznymi są:
Znajomość farmakokinetyki pozwala na indywidualną farmakoterapię chorego (monitorowanie stężenia leku we krwi) połączoną z obserwacją stanu klinicznego chorego. Jest to istotne zwłaszcza w stosunku do leków o wąskim indeksie terapeutycznym, kiedy różnica między dawka leczniczą a toksyczną jest niewielka. W takich przypadkach narzędzia farmakokinetyczne pozwalają, na podstawie dwóch lub kilku pomiarów, obliczenie dawki, która będzie lecznicza, a jednocześnie nietoksyczna dla danego pacjenta.
Narzędziami pozyskiwania danych do obliczeń farmakokinetycznych "in vivo", "in vitro" oraz "in situ" są metody chemii analitycznej. Ponieważ materiał biologiczny (osocze, surowica, krew, mocz), w którym oznaczane jest stężenie leków (czy też metabolitów), jest matrycą złożoną, konieczne jest zastosowanie różnych metod przygotowania próbki. Do najpopularniejszych należą: denaturacja białek, ekstrakcja ciecz–ciecz, ekstrakcja do fazy stałej i różne kombinacje tych metod. Mimo wstępnego oczyszczenia próbki wyżej wymienionymi metodami detekcja leku (metabolitu) musi być poprzedzona jego dalszym rozdzieleniem od substancji endogennych. Obecnie najczęściej stosowaną w tym celu techniką jest chromatografia cieczowa (HPLC, UPLC) z zastosowaniem różnego typu detektorów. Są to głównie detektory typu MS/MS (spektrometria mas), FL (detektor fluorescencyjny), EC (detektor elektrochemiczny), DAD (detektor światła UV do widzialnego). Stosowane są również metody rozdziału opierające się na chromatografii gazowej.
Narzędziem analitycznym są również techniki immunochemiczne, w tym ELISA. Nie są jednak zalecanym narzędziem w analizie DMPK, z uwagi na niską selektywność i specyficzność (przewodniki i dyrektywy FDA, EMEA).
Narzędziami pozyskiwania danych do obliczeń farmakokinetycznych "in silico" są metody obliczeniowe z zastosowaniem odpowiedniego oprogramowania, na przykład QSAR.

</doc>
<doc id="330313" url="https://pl.wikipedia.org/wiki?curid=330313" title="Ruth Neudeck">
Ruth Neudeck

Ruth Neudeck, z domu Hartmann, po mężu Closius (ur. 5 lipca 1920 we Wrocławiu, zm. 29 lipca 1948 w Hameln) - nadzorczyni SS w hitlerowskim obozie koncentracyjnym Ravensbrück i zbrodniarka wojenna.
Życiorys.
Urodziła się w Breslau (obecnie Wrocław w Polsce). Przed skierowaniem do obozu koncentracyjnego pracowała jako księgowa płac. W czerwcu 1944, zobowiązana do służby, przybyła do obozu kobiecego w Ravensbrück, gdzie rozpoczęła szkolenie na SS-Aufseherin (nadzorczynię SS). Dzięki okrucieństwu, z jakim traktowała kobiety i dzieci w Ravensbrück, Neudeck szybko zdobywała uznanie obozowego kierownictwa. Już pod koniec lipca 1944 promowano ją na "Blockführerin" (kierowniczkę bloku). Zyskała sobie sławę jednej z najbardziej sadystycznych nadzorczyń: biła więźniarki posiadające wszy, kazała rozbierać im się do naga, następnie polewała je zimną wodą, po czym polecała stać na mrozie; jedna z ocalałych więźniarek opisała po wojnie jak Neudeck podcięła gardło innej więźniarce ostrzem łopaty. 
W grudniu 1944 uzyskała kolejny awans, zostając "Oberaufseherin" (starsza nadzorczyni) w podobozie Ravensbrück Uckermark (formalnie pierwsza nadzorczyni w Uckermark), który w styczniu 1945 stał się obozem zagłady. Neudeck brała udział w selekcjach i osobiście nadzorowała oraz kierowała procesem eksterminacji ponad 5 tys. kobiet i dzieci w komorach gazowych tego obozu. Niezależnie od tego Neudeck i pozostałe nadzorczynie SS w Uckermark zyskały sobie sławę najokrutniejszych strażniczek w całym systemie obozów Ravensbrück. W marcu 1945 została kierowniczką podobozu Barth. Pod koniec kwietnia 1945 Neudeck zbiegła przed nadciągającymi oddziałami radzieckimi.
Po zakończeniu wojny została schwytana przez Brytyjczyków i następnie zasiadła na ławie oskarżonych w trzecim procesie załogi Ravensbrück wraz z innymi nadzorczyniami SS, które pełniły służbę w Uckermark. Proces odbywał się od 14 do 28 kwietnia 1948. Podczas składania wyjaśnień na rozprawie, Neudeck przyznała się do mordowania i maltretowania więźniów. Jak stwierdziła: "Gdy przejmowałam obóz Uckermark, było w nim ok. 4 tysiące więźniów różnych narodowości. Po sześciu tygodniach pozostało jedynie tysiąc z nich, reszta została zlikwidowana w komorze gazowej". Neudeck skazana została na karę śmierci przez powieszenie. Wyrok wykonał angielski kat, Albert Pierrepoint, 29 lipca 1948 o godz. 9:00 w więzieniu w Hameln.

</doc>
<doc id="330317" url="https://pl.wikipedia.org/wiki?curid=330317" title="Zwoleń">
Zwoleń

W Polsce:

</doc>
<doc id="330318" url="https://pl.wikipedia.org/wiki?curid=330318" title="Wronki (ujednoznacznienie)">
Wronki (ujednoznacznienie)



</doc>
<doc id="330319" url="https://pl.wikipedia.org/wiki?curid=330319" title="Zdob si Zdub">
Zdob si Zdub



</doc>
<doc id="330321" url="https://pl.wikipedia.org/wiki?curid=330321" title="Września (ujednoznacznienie)">
Września (ujednoznacznienie)



</doc>
<doc id="330326" url="https://pl.wikipedia.org/wiki?curid=330326" title="Elisabeth Lupka">
Elisabeth Lupka

Elisabeth Lupka (ur. 27 października 1902, zm. 8 stycznia 1949) – niemiecka nadzorczyni SS (SS-Aufseherin) w nazistowskich obozach koncentracyjnych Ravensbrück (KL) i Auschwitz-Birkenau oraz zbrodniarka wojenna. Była ostatnią kobietą skazaną na karę śmierci w Polsce.
Życiorys.
Urodziła się w niemieckiej miejscowości Klein-Dammer. Wyszła za mąż w 1934, nie miała dzieci i wkrótce się rozwiodła. W 1937 przeprowadziła się do Berlina, gdzie rozpoczęła pracę jako robotnica w fabryce samolotów. W 1942 Lupka porzuciła tę pracę i przeszła w obozie Ravensbrück szkolenie na nadzorczynię SS. Następnie została SS-Aufseherin i kierowała kilkoma grupami roboczymi więźniarek w tym obozie.
1 marca 1943 Lupka została przeniesiona do Auschwitz-Birkenau, gdzie pełniła służbę jako SS-Aufseherin na odcinku kobiecym w Brzezince. Miała związek bezpośrednio z zabijaniem w tzw. łaźni i komorze dezynfekcyjnej. Była jedną z tych nadzorczyń, które najczęściej dokonywały selekcji do komór gazowych. W obozie znana była z okrucieństwa, zwłaszcza uwielbiała katować więźniarki biczem. Lupka pozostała w Birkenau do likwidacji obozu w styczniu 1945 i pełniła funkcję strażniczki podczas marszu śmierci z Auschwitz do Wodzisławia Śląskiego (niem. Loslau). Następnie powróciła do Ravensbrück, gdzie ponownie wykazywała się sadyzmem jako nadzorczyni SS.
6 czerwca 1945 Lupka została aresztowana przez aliantów i następnie przekazana władzom polskim. Jej proces przed Sądem Okręgowym w Krakowie rozpoczął się 6 lipca 1948 po długim śledztwie. Za udział w selekcjach i maltretowanie więźniarek Lupka została skazana na karę śmierci. Wyrok wykonano przez powieszenie 8 stycznia 1949 o godzinie 7:05 w więzieniu Montelupich w Krakowie. Zwłoki jej przekazano do celów edukacyjnych Uniwersytetowi Jagiellońskiemu.

</doc>
<doc id="330330" url="https://pl.wikipedia.org/wiki?curid=330330" title="Akron">
Akron

Inne miejscowości w USA:
Gminy w USA:
Zoologia:
Inne:

</doc>
<doc id="330331" url="https://pl.wikipedia.org/wiki?curid=330331" title="Alamogordo">
Alamogordo



</doc>
<doc id="330333" url="https://pl.wikipedia.org/wiki?curid=330333" title="Serbistyka">
Serbistyka

Serbistyka – dyscyplina zajmująca się badaniem literatury, języka i kultury serbskiej. Stanowi część slawistyki.
Termin "srbistika" pojawił się w początkowym okresie rozwoju filologii słowiańskiej. Posłużył się nim Josef Dobrovský w antologii "Slovanka" (1814).

</doc>
<doc id="330334" url="https://pl.wikipedia.org/wiki?curid=330334" title="Słowenistyka">
Słowenistyka

Słowenistyka – dyscyplina zajmująca się badaniem literatury, języka i kultury słoweńskiej. Stanowi część slawistyki.
Najstarszą jednostką prowadzącą studia na tym kierunku na terytorium słoweńskim jest Uniwersytet Lublański, której początki datuje się na 1919 rok.
W Polsce studia na tym kierunku oferuje Uniwersytet Warszawski (od 1993), Uniwersytet Śląski (od 1991; wcześniej od 1974 jako lektorat) i Uniwersytet Łódzki (od 1997).

</doc>
<doc id="330336" url="https://pl.wikipedia.org/wiki?curid=330336" title="Ukrainistyka">
Ukrainistyka

Ukrainistyka – dział slawistyki zajmujący się badaniem literatury, języka i kultury ukraińskiej. Jest to też potoczna nazwa kierunku studiów związanego z tymi badaniami.
Ukrainistyka w Polsce.
Samodzielne kierunki ukrainistyczne prowadzono w sześciu polskich szkołach wyższych:
Oprócz tego języka ukraińskiego w ramach innych kierunków studiów nauczano w takich ośrodkach jak:

</doc>
<doc id="330338" url="https://pl.wikipedia.org/wiki?curid=330338" title="Jordi Cruijff">
Jordi Cruijff

Jordi Cruijff (ur. 9 lutego 1974 w Amsterdamie) – holenderski trener i piłkarz, grający na pozycji pomocnika, a wcześniej napastnika. Jordi Cruijff jest synem Johana Cruijffa.
Kariera klubowa.
Jest wychowankiem szkółki piłkarskiej Ajaxu Amsterdam. Następnie trafił do zespołu FC Barcelona, ponieważ ojciec był wówczas trenerem drużyny. Po dobrych występach w zespole „B”, 4 września 1994 Jordi zadebiutował w Primera División w pierwszej drużynie, w przegranym 1-2 meczu ze Sportingiem Gijon. W barwach Barcelony zdobył superpuchar Hiszpanii w 1996 roku.
Johan odszedł ze stanowiska trenera katalońskiego klubu, a Jordi wyjechał do Premiership, aby zasilić szeregi Manchesteru United. Młody Cruijff chciał wyjść z cienia ojca i udowodnić, że umie grać w piłkę nie tylko dzięki nazwisku. W Manchesterze prześladowały go kontuzje i nie grał zbyt wiele, ale zdołał w sezonie 1998/1999 uzyskać "potrójną koronę", przyczyniając się w mniejszym stopniu do zdobycia mistrzostwa Anglii, pucharu Anglii oraz zwycięstwa w Lidze Mistrzów.
W styczniu 1999 roku Cruijff został wypożyczony do hiszpańskiej Celty Vigo, gdzie rozegrał zaledwie osiem spotkań, strzelając jedną bramkę. Po sezonie wrócił do Manchesteru i pomógł klubowi w sezonie 1999/2000 wygrać kolejny krajowy tytuł mistrzowski.
W lecie 2000 roku kupiło go Deportivo Alavés. Z zespołem zaszedł aż do finału Pucharu UEFA, co było wówczas wielką sensacją. Alavés przegrało z Liverpoolem 4-5, w którym Cruyff zdobył jedną z bramek, a następnie spadło z ligi. Po trzyletnim pobycie w drużynie z Vitorii, holender przyjął ofertę RCD Espanyol. Jako gracz "pericos" nie sprawdził się, stąd też szybko został bez klubu.
Od 2004 roku znów występował w FC Barcelonie, tyle że w zespole „B”. Przez dwa lata zagrał w 31 meczach, trafiając do siatki rywala 9 razy.
W 2006 roku podpisał kontrakt z ukraińskim Metałurhiem Donieck, jednak nie osiągnął z klubem nic znaczącego.
Po dwóch latach spędzonych na Ukrainie przeniósł się do maltańskiego zespołu Valletta FC, gdzie został również asystentem trenera Paula Zammita.
Sukcesy.
 FC Barcelona
 Manchester United
 Deportivo Alaves

</doc>
<doc id="330339" url="https://pl.wikipedia.org/wiki?curid=330339" title="Bułgarystyka">
Bułgarystyka

Bułgarystyka – dział slawistyki zajmujący się badaniem literatury, języka i kultury bułgarskiej. Z uwagi na bliskie pokrewieństwo obu języków badacze bułgarskiego zajmują się najczęściej również macedońskim.
Bułgarystyką w Polsce zajmowali się bądź zajmują się nadal między innymi Jerzy Rusek, Teresa Dąbek-Wirgowa, Aleksander Naumow, Wanda Stępniak-Minczewa, Elżbieta Solak, Celina Juda, Wojciech Gałązka, Marcin Rzepka, Jan Stradomski, Grażyna Szwat-Gyłybowa, Magdalena Pytlak, Ilija Paczew, Ivan Petrov i Robert Sendek.

</doc>
<doc id="330340" url="https://pl.wikipedia.org/wiki?curid=330340" title="Wołyńce">
Wołyńce



</doc>
<doc id="330343" url="https://pl.wikipedia.org/wiki?curid=330343" title="Anchorage (ujednoznacznienie)">
Anchorage (ujednoznacznienie)



</doc>
<doc id="330344" url="https://pl.wikipedia.org/wiki?curid=330344" title="Zabiele">
Zabiele



</doc>
<doc id="330346" url="https://pl.wikipedia.org/wiki?curid=330346" title="ClanLib">
ClanLib



</doc>
<doc id="330355" url="https://pl.wikipedia.org/wiki?curid=330355" title="Hamtramck">
Hamtramck



</doc>
<doc id="330359" url="https://pl.wikipedia.org/wiki?curid=330359" title="Piotr (Polański)">
Piotr (Polański)

Piotr, imię świeckie Piotr Fiodorowicz Polański, ros. "Пётр Фёдорович Полянский" (ur. we wsi Strożewoje (ujeźd korotojakski, gubernia woroneska), zm. 10 października 1937 w Magnitogorsku) – biskup i męczennik Rosyjskiego Kościoła Prawosławnego. Zwierzchnik Rosyjskiego Kościoła Prawosławnego od 12 kwietnia do 9 grudnia 1925 jako patriarszy locum tenens. Po jego aresztowaniu przez władze komunistyczne na stanowisku tym zastępował go metropolita Sergiusz (Stragorodski).
Życiorys.
Urodził się we wsi Storożewoje, w ujeździe korotajakskim, guberni woroneskiej. W 1885 ukończył Woroneskie Seminarium Teologiczne, a w 1892 – Moskiewską Akademię Teologiczną. W 1897 uzyskał tytuł magistra nauk teologicznych. Od 1906 pracownik Komitetu Edukacyjnego przy Świętym Synodzie Rosyjskiego Kościoła Prawosławnego, zdobył wysokie stopnie cywilne. W latach 1917–1918 uczestniczył w pracach Soboru Lokalnego Rosyjskiego Kościoła Prawosławnego. Nawiązał również bliską współpracę z przyszłym patriarchą Tichonem i metropolitą Sergiuszem. W 1920, kiedy zaczęły nasilać się prześladowania Cerkwi ze strony władzy komunistycznej, patriarcha Tichon starał się pozyskać go dla służby cerkiewnej. Zaproponował mu wstąpienie w stan zakonny i przyjęcie święceń biskupich. Polański przyjął postrzyżyny mnisze z rąk metropolity Sergiusza. 8 października 1920 patriarcha Tichon powołał go na stanowisko biskupa podolskiego. Wkrótce biskup Piotr został aresztowany i lata 1920–1923 spędził na zesłaniu w Wielikim Ustiugu. Po powrocie z zesłania w 1923 stał się jedną z najbardziej prominentnych osobistości w hierarchii cerkiewnej, pozostając w bliskich kontaktach z patriarchą Tichonem. Został podniesiony do godności arcybiskupa, a w 1924 otrzymał tytuł metropolity krutickiego.
25 grudnia 1924 patriarcha Tichon wydał akt, w którym naznaczył trzech ewentualnych następców na stanowisku zwierzchnika Rosyjskiego Kościoła Prawosławnego na wypadek swojej śmierci. Akt ten nie znajdował oparcia w prawosławnym prawie kościelnym, ale był podyktowany trudną sytuacją, w jakiej znalazł się Rosyjski Kościół Prawosławny. Tichon zdawał sobie sprawę, że władze komunistyczne nie zezwolą na wybór nowego patriarchy, toteż pragnął zabezpieczyć Kościół przed chaosem administracyjnym. Trzema potencjalnymi kandydatami z listy Tichona byli metropolita kazański Cyryl (Smirnow), metropolita jarosławski Agatangel (Prieobrażenski) oraz metropolita kruticki Piotr. W chwili śmierci Tichona, metropolita Piotr był jedynym z wymienionych w liście dostojników nie przebywającym w więzieniu ani na zesłaniu. 12 kwietnia 1925, w dzień pogrzebu patriarchy Tichona, objął on stanowisko patriarszego locum tenens.
Po wyborze na stanowisko locum tenens metropolita Piotr poddawany był ostrym naciskom ze strony władzy radzieckiej, która żądała od niego wyrażenia lojalności w stosunku do państwa oraz zbliżenia z proradzieckim ruchem Żywej Cerkwi. Podczas gdy Piotr generalnie zgadzał się uznać konieczność politycznej lojalności prawosławnych w stosunku do radzieckich władz, to Żywą Cerkiew uważał on za ruch schizmatycki. Oskarżony przez działaczy Żywej Cerkwi o kontakty z rosyjskimi emigrantami na Zachodzie, Piotr został ponownie aresztowany. Wiedziony przykładem swojego poprzednika, również i on sporządził listę potencjalnych następców. Jedynym biskupem z listy, będącym w stanie pełnić tę funkcję był metropolita Sergiusz, który przyjął tytuł zastępcy locum tenens, na znak, że zwierzchnikiem Kościoła pozostaje nadal metropolita Piotr. Nigdy nie powrócił on jednak do pełnienia swoich obowiązków, resztę życia spędzając na zesłaniu i w więzieniach, dręczony przez władze sowieckie.
W listopadzie 1926 metropolita Piotr został skazany na trzy lata zesłania w region Uralu. Karę w maju 1928 przedłużono o kolejne dwa lata. W 1930 ponownie aresztowany. Po odmowie zrzeczenia się swej nominalnej funkcji i rozpoczęcia współpracy z tajnymi służbami, został skazany na pięć lat ciężkich robót. Ciężkie warunki więzienne odbiły się niekorzystnie na jego zdrowiu, metropolita Piotr został częściowo sparaliżowany. W latach 1931–1937 przebywał w odosobnieniu w więzieniu w Wierchnieuralsku. W 1936 zdecydowano o przedłużeniu jego odosobnienia o trzy lata. W tym samym roku metropolita Sergiusz otrzymał fałszywą informację o śmierci metropolity Piotra i objął pełne zwierzchnictwo nad Rosyjskim Kościołem Prawosławnym, jako patriarszy locum tenens.
2 października 1937 metropolita Piotr został skazany na śmierć. Egzekucja przez rozstrzelanie odbyła się 10 października 1937, o godzinie 16:00. Ciało pogrzebano w Magnitogorsku.
Kanonizacja i upamiętnienie.
Metropolita kruticki Piotr został 23 lutego 1997 kanonizowany jako wielki męczennik i wyznawca przez Rosyjski Kościół Prawosławny. Jego święto obchodzone jest 10 października, w rocznicę śmierci metropolity. Jest patronem eparchii magnitogorskiej.

</doc>
<doc id="330361" url="https://pl.wikipedia.org/wiki?curid=330361" title="Detroit (ujednoznacznienie)">
Detroit (ujednoznacznienie)

Rzeki:
Miejscowości w USA:
Gminy w USA:

</doc>
<doc id="330375" url="https://pl.wikipedia.org/wiki?curid=330375" title="Powstanie Pontiaka">
Powstanie Pontiaka

Powstanie Pontiaka 1763–1766 – rewolta plemion indiańskich przeciwko brytyjskiemu panowaniu w Ameryce Północnej. Swoją nazwę wywodzi od jej głównego przywódcy Pontiaka, wodza plemienia Ottawa z rejonu Wielkich Jezior.
Przed powstaniem.
Powstanie Pontiaka było jednym z następstw wojny o kolonie (1754–1763), kończącej francuskie panowanie w Ameryce Północnej. Jednym z powodów tego konfliktu była ekspansja brytyjskich osadników na tereny znajdujące się pod panowaniem francuskim od Appalachów po dolinę Ohio. Podczas gdy Francuzi wybudowali na tych terenach niewielką liczbę fortów obsadzonych głównie przez handlarzy i traperów, Brytyjczycy rozpoczęli systematyczne zakładanie osad i twierdz na ziemiach zajętych dotychczas przez plemiona indiańskie. Brytyjczycy uważali Indian za barbarzyńców i przypisywali im liczne okrucieństwa na osadnikach, m.in. wyolbrzymili masakrę w Forcie William Henry. Innym powodem wojny był fakt, iż Brytyjczycy w przeciwieństwie do Francuzów nie zaopatrywali Indian bezpłatnie w amunicję. Dodatkową zachętą do wypowiedzenia posłuszeństwa Brytyjczykom były obietnice pomocy francuskiej składane Indianom przez handlarzy francuskich. W roku 1762 indiański szaman Neolin zapowiedział sojusz Indian i Francuzów przeciwko Brytyjczykom. Obie strony opracowały plany uderzenia na garnizony brytyjskie w fortach Detroit, Niagara, Pitt (dzisiejszy Pittsburgh).
Sylwetka Pontiaka.
Pontiak (indiański Obwandiyag) urodził się między rokiem 1712 a 1720 w rejonie dzisiejszego Detroit w pobliżu rzeki Maumee. Jego ojciec pochodził z plemienia Ottawa, matka zaś z plemienia Anishinabe (zwanych też Odżibuejami lub Czipewejami). Od roku 1755 Pontiak sprawował funkcję wodza Ottawów oraz przywódcy zjednoczonych plemion Ottawów, Potawatomi oraz Odżibwejów. W wojnie z Francuzami i Indianami Pontiak był sojusznikiem Francuzów, walcząc po ich stronie przeciwko Brytyjczykom w roku 1755 w bitwie nad Monongahelą. Bitwa unaoczniła Brytyjczykom słabość oddziałów europejskich walczących w szyku liniowym przeciwko partyzanckiej taktyce Indian. Podobnie jak inni wodzowie Pontiak odczuwał wyraźną wrogość do Brytyjczyków, których obwiniał o grabież ziem należących do Indian i ograniczenie handlu z osadnikami. Nie zmieniło tego nawet jedno z porozumień zawartych przez Pontiaka z brytyjskim majorem Robertem Rogersem w roku 1760. Pontiak był bez wątpienia jedną z najwybitniejszych postaci indiańskich. Gotowy był poświęcić życie za zachowanie sposobu życia i kultury Indian, walcząc z przeważającymi siłami wroga. W walkach okazał się wybitnym wodzem, potrafiącym pokonać zdyscyplinowane i dobrze uzbrojone oddziały brytyjskie.
Powstanie.
Zimą 1762/1763 Pontiak wykorzystał ogólne niezadowolenie wśród Indian, organizując ataki na brytyjskie forty. 27 kwietnia 1763 swoje plany przedstawił m.in. członkom plemienia Algonkinów. 7 maja na czele 60 wojowników przeprowadził nieudany atak na Fort Detroit zajęty przez 160 żołnierzy brytyjskich pod dowództwem majora Henry Gladwina. Prawdopodobnie Brytyjczyków ostrzegła w porę miejscowa Indianka. Po tym ataku Pontiak rozpoczął oblężenie fortu. 28 maja angielskie posiłki dla fortu dostały się w pułapkę indiańską w okolicach rzeki Detroit i zmuszone zostały do wycofania się. W czerwcu z oblężenia wycofały się plemiona Wyandot i Potawatomi, mimo to 29 lipca komando pod dowództwem samego Pontiaka zaatakowało oddział 280 żołnierzy brytyjskich pod dowództwem Jamesa Dalyella. Brytyjczykom udało się przedrzeć do fortu. 31 lipca lekceważąc rady Gladwina, Dalyell na czele 60 żołnierzy przeprowadził atak na obóz Pontiaka. Oddział brytyjski dostał się w pułapkę, po czym został rozgromiony przez Indian. W walce miał zginąć lub zostać ranny sam Dalyell i wszyscy jego żołnierze. 12 października plemiona Potawatomi, Anishinabe i Wyandot zawiązały z Brytyjczykami sojusz. Pontiak sam prowadził oblężenie fortu Detroit do 30 października, po czym po otrzymaniu informacji, że nie może liczyć na pomoc francuską, wycofał się w rejon rzeki Maumee.
Fort Pitt z garnizonem w sile 330 ludzi pod dowództwem Simeona Ecuyera Indianie zaatakowali 22 czerwca, oblężenie rozpoczęto 27 lipca. W forcie oprócz żołnierzy znajdowało się około 600 osadników, zbiegłych z terenów objętych powstaniem. Brytyjczykom w sukurs nadeszła ekspedycja ratunkowa składająca się z 500 szkockich górali pod dowództwem Henry Bouqueta. Szkoci zajęli oblegany fort Ligonier. Na płd.-wsch. od fortu Pitt, pod Bushy Run, doszło w dniach 5–6 sierpnia do walki w której Brytyjczycy, pozorując odwrót, wywabili Indian poza fort, po czym rozbili ich siły. Boquet zdobył fort ostatecznie 20 sierpnia.
W trwających dotąd walkach Indianie odnieśli szereg sukcesów zajmując m.in. forty: Sandusky w Ohio – 16 maja, St. Joseph w Michigan – 25 maja, Wayne w Indianie – 27 maja, Michilimackinac w Michigan – 4 czerwca, Ouiatanon w Indianie – 1 lipca, Presque Isle w Pensylwanii – 16 czerwca, oraz Le Boeuf w Pensylwania – 19 czerwca. Indianie z plemienia Seneka (jedyne plemię z rodu Irokezów biorące udział w powstaniu) zdobyli i spalili fort Venango w Pensylwanii, załogę garnizonu wymordowali, a dowódcę spalili żywcem. 14 września około 500 Indian Seneka uderzyło na broniony przez 24 żołnierzy fort Schlosser. Po wymordowaniu załogi fortu Indianie rozbili przybyły z pomocą oddział angielski z fortu Niagara.
Pod koniec roku 1763 Indianom udało się zdobyć kilka mniejszych fortów, w których oprócz znacznej liczby żołnierzy zginęło około 200 osadników. Szkody wyrządzone tymi atakami szacowano na 100 tysięcy funtów, z czego największe szkody Indianie uczynili w Pensylwanii.
Upadek powstania.
W czerwcu 1764 oddział brytyjski w sile 1200 żołnierzy pod dowództwem Johna Bradstreeta wyruszył z Albany do Fortu Niagara, gdzie podpisano z Indianami szereg porozumień. Kolejne porozumienia Bradstreet podpisał w sierpniu z plemionami Lenni Lenape oraz Shawnee, a miesiąc później z plemionami Wyandott i Ottawa w fortach Sandusky i Detroit. Jeden z oficerów Brandstreeta, Morris pomaszerował wzdłuż rzeki Maumee, po czym nawiązał kontakt z Pontiakiem. Na mocy zawartego porozumienia Morris zajął Fort Miami, gdzie tylko o włos uniknął śmierci w przeprowadzonym na niego zamachu. Po podpisaniu szeregu porozumień z Indianami Bradstreet wrócił do Nowego Jorku. Do ostatecznego końca powstania przyczyniła się druga ekspedycja pod dowództwem Bouqueta. Na czele 1500 ludzi wtargnął do Ohio, gdzie zmusił plemiona biorące udział w powstaniu do zaprzestania walki i wydania brytyjskich jeńców. Pontiak do 25 lipca 1766 prowadził jeszcze walki, po czym poddał się sir Williamowi Johnsonowi. Los wodza dopełnił się w kwietniu 1769 roku. Podczas jednej z kłótni Pontiaka z Indianami z plemienia Kaskaskia o pieniądze, wódz został zamordowany. Pontiak został pochowany w Saint Louis.
Ocena powstania.
W historii Indian powstanie Pontiaka było punktem zwrotnym. Był to jeden z najważniejszych konfliktów, który spowodował ograniczenie brytyjskiej ekspansji kolonialnej w Ameryce Płn. Rząd brytyjski w proklamacji wydanej w roku 1763 zabronił kolonistom zajmowania na zachodzie ziem należących do Indian. Zakaz został jednak zignorowany, przez co zaostrzyły się stosunki pomiędzy rządem a kolonistami. Powstanie stało się przyczyną wzrostu i tak już znacznych kosztów państwa, spowodowanych wojną siedmioletnią. Podniesienie podatków i próby pozyskiwania funduszy od obywateli, już wkrótce miały stać się jedną z przyczyn wybuchu amerykańskiej wojny o niepodległość.

</doc>
<doc id="330377" url="https://pl.wikipedia.org/wiki?curid=330377" title="Choszczówka stojecka">
Choszczówka stojecka



</doc>
<doc id="330379" url="https://pl.wikipedia.org/wiki?curid=330379" title="Oʻahu">
Oʻahu

Oʻahu ("Oahu") – wyspa pochodzenia wulkanicznego na Oceanie Spokojnym, w archipelagu Hawajów (USA).
Jest to trzecia co do wielkości wyspa w archipelagu i najbardziej zaludniona wyspa stanu Hawaje. Jest jednocześnie dwudziestą co do powierzchni wyspą Stanów Zjednoczonych.
Na południowym wybrzeżu Oʻahu znajduje się główne miasto i jednocześnie stolica stanu – Honolulu.
Ukształtowanie.
Wyspa ma kształt nieforemnego czworoboku, którego dłuższa przekątna liczy ok. 71 km, zaś krótsza – ok. 48 km. Najbardziej na wschód wysuniętym punktem wyspy jest Mōkapu Point, na zachód – Kaena Point, na północ – Kahuku Poit, na południowy zachód – Barbes Point. Brzegi są w większości strome, z wyjątkiem wymienionych niżej zatok i półwyspów słabo rozwinięte, towarzyszą im w większości rafy koralowe. Długość linii brzegowej wynosi 365 km. Najmniej rozbudowane jest wybrzeże południowo-zachodnie, między Kaena Point i Barbes Point. Wybrzeże północno-zachodnie, pomiędzy Kaena Point i Kahuku Point, równomiernie zapada się z obu krańców ku wnętrzu wyspy, tworząc zatokę Waialua. Wybrzeże północno-wschodnie, pomiędzy Kahuku Point i Makapuu Head, charakteryzuje się rozległą i dość głęboką zatoką Kaneohe mniej więcej w jego środkowej części. Jest ona częścią dawnej kaldery wulkanicznej, której większość znajduje się pod wodami oceanu. Od południa i południowego wschodu zatokę ogranicza półwysep Mokapu o rozbudowanym kształcie, u którego północno-wschodniego cypla leżą wysepki Moku Manu. Wybrzeże południowe, między Barbes Point i Makapu Head w części zachodniej, zupełnie niskiej, posiada rozległą zatokę Mamala, z której znajduje się wejście do głębokiej zatoki Pearl Harbour. W części wschodniej tego wybrzeża wyróżnia się zatoka Maunalua.
Wnętrze wyspy jest górzyste, jednak wyraźnie mniej, niż innych wysp archipelagu hawajskiego. W odróżnieniu od nich nie ma tu centralnego masywu górskiego (wulkanicznego), lecz dwa oddzielne, dobrze wykształcone pasma górskie, będące fragmentami dwóch starych tarcz wulkanicznych, rozdzielone dość równą niziną. Wzdłuż północno-wschodniego wybrzeża wyspy biegnie grzbiet Gór Koolau, długości ponad 50 km, z najwyższym szczytem Konahuanui (960 m n.p.m.). Wzdłuż południowo-zachodniego brzegu ciągnie się znacznie krótsze, liczące ok. 26 km pasmo Gór Waianae. Jego najwyższy szczyt, Ka'ala (1227 m), wznoszący się w północnej części pasma, jest jednocześnie najwyższym punktem wyspy.
W wielu miejscach wyspy, zwłaszcza u południowego końca pasma Gór Koolau, można zobaczyć dobrze zachowane kaldery małych, bocznych kraterów wulkanicznych, jak Koko Crater (w którym znajduje się ogród botaniczny - "Koko Crater Botanical Garden"), Hanauma Bay (częściowo zerodowany przez ocean – dziś zatoka morska, chroniona jako "Hanauma Bay Nature Preserve") czy Diamond Head (ulubiony cel wycieczek, chroniony jako "Diamond Head State Monument").
Pomiędzy obydwoma wymienionymi wyżej pasmami górskimi ciągnie się pas niziny, nie przekraczającej 300 m n.p.m. Mniej więcej w połowie długości Gór Waianae przedziela ją niski dział wodny, łączący obydwa pasma górskie. Usytuowane na nim jest miasto Wahiawa. Niedługie, sięgające maksymalnie 15-20 km rzeki, spływają z niego i sąsiednich stoków obu pasm górskich w dwóch kierunkach: na północ, do zatoki Waialua (rzeki Kaukonahua, Helemano, Anahulu) lub na południe, do zatoki Pearl Harbor (Waikele wraz z Kipapu, North Halawa).
Historia.
18 stycznia 1778 roku członkowie trzeciej wyprawy Jamesa Cooka na pokładzie slupa "HMS Resolution" jako pierwsi Europejczycy zobaczyli wyspę Oʻahu. Okręt Cooka płynął pod eskortą "HMS Discovery", którego kapitanem był Charles Clerke.
14 lutego następnego roku, po śmierci Cooka w zatoce Kealakekua, kapitan Charles Clerke przejął dowodzenie nad wyprawą i 28 lutego na pokładzie "HMS Resolution" wpłynął do zatoki Waimea. Brytyjczycy nazwali odkrytą wyspę "Sandwich".
W roku 1845 król Kamehameha III przeniósł stolicę z Lāhainā na wyspie Maui do Honolulu leżącego na Oʻahu. Pałac ʻIolani zbudowany przez potomków rodziny królewskiej do dziś znajduje się na przedmieściach stolicy i jest jedynym pałacem królewskim znajdującym się na terytorium Stanów Zjednoczonych.
Rankiem 7 grudnia 1941 roku nastąpił japoński atak na bazę Pearl Harbor. Wymierzony był głównie w okręty Floty Pacyfiku, której zniszczenie miało zapewnić Japonii zwycięstwo w wojnie. Atak spowodował zatopienie lub uszkodzenie dwunastu okrętów amerykańskich, zniszczenie 188 samolotów oraz śmierć 2403 żołnierzy i 68 cywilów.
4 sierpnia 1961 roku w Honolulu o godzinie 19:24 urodził się Barack Obama – 44. prezydent Stanów Zjednoczonych.
15 października 2006 Oʻahu i sąsiednie wyspy nawiedziło trzęsienie ziemi, które zniszczyło linie energetyczne i uniemożliwiło nadawanie programów telewizyjnych. Wstępne komunikaty mówiły o trzęsieniu o sile 6,7 stopnia w skali Richtera.

</doc>
<doc id="330384" url="https://pl.wikipedia.org/wiki?curid=330384" title="Spadek napięcia (elektroenergetyka)">
Spadek napięcia (elektroenergetyka)

Spadek napięcia – pojęcie, które w energetyce może oznaczać:
Względny spadek napięcia to stosunek spadku napięcia do napięcia znamionowego. Dopuszczalny spadek napięcia przy obciążeniu znamionowym na linii przesyłowej od transformatora do odbiorcy energii elektrycznej musi być mniejszy niż 5% napięcia znamionowego.
Względne spadki napięcia w linii przesyłowej w procentach:
gdzie:
Spadki napięcia w sieci.
Rozporządzenie Ministra Gospodarki z dnia 4 maja 2007 w sprawie szczegółowych warunków funkcjonowania systemu elektroenergetyczne ( z późn. zm.) w rozdziale 10 określa warunki jakim powinno odpowiadać napięcie w punkcie odbioru energii przez odbiorcę następująco:

</doc>
<doc id="330396" url="https://pl.wikipedia.org/wiki?curid=330396" title="Krańcowa stopa substytucji">
Krańcowa stopa substytucji

Krańcowa stopa substytucji (ang. "Marginal Rate of Substitution" – MRS) – stosunek wymiany, przy którym konsument skłonny jest dokonać wymiany dobra X na dobro Y i na odwrót. Zależy od krzywych użyteczności osiąganych z konsumpcji danych dóbr i stanu posiadania.
Innymi słowy krańcowa stopa substytucji jest to stosunek przyrostu konsumpcji jednego dobra do ubytku konsumpcji innego (innych) – taki, że konsument nie zmienia osiąganej użyteczności i przy założeniu, że jego krzywa obojętności pozostaje niezmieniona.
Ponieważ zakładamy, że użyteczność osiągana z konsumpcji kolejnych porcji danego dobra jest malejąca, krańcowa stopa substytucji jest zawsze malejąca.
Bogusław Czarny i Ryszard Rapacki w swojej książce "Podstawy ekonomii", KSS (MRS) dobra Y dobrem X określają jako „stosunek porcji dobra Y, z której konsument musi zrezygnować, aby niewielka dodatkowa porcja dobra X nie zmieniła oceny (użyteczności) jego koszyka, do tej właśnie porcji dobra X”.
Posługując się krzywą obojętności, zauważa się, że KSS (MRS) rośnie w miarę wzrostu wartości na osi odciętych X.
Formalna definicja.
Dla ustalonego poziomu użyteczności formula_1 i funkcji użyteczności formula_2 krzywa obojętności zdefiniowana jest jako zbiór tych punktów formula_3 które spełniają warunek formula_4 Zakładając, że funkcja użyteczności formula_2 jest różniczkowalna, otrzymujemy:
skąd:
Wyrażenie po prawej stronie definiuje krańcową stopę substytucji. Z powyższego wzoru wynika, że jest ona równa nachyleniu stycznej do krzywej obojętności.
Przykładowa KSS (MRS).
Dla funkcji Cobba-Douglasa

</doc>
<doc id="330398" url="https://pl.wikipedia.org/wiki?curid=330398" title="Tuchola (ujednoznacznienie)">
Tuchola (ujednoznacznienie)



</doc>
<doc id="330399" url="https://pl.wikipedia.org/wiki?curid=330399" title="Kanał Dychowski">
Kanał Dychowski

Kanał Dychowski – tzw. kanał derywacyjny zbudowany w latach 1933–1936. Zaopatruje w wodę Dychowski Zbiornik Wodny przy elektrowni wodnej w Dychowie. Kanał zasilany jest wodą z rzeki Bóbr. Łączy miejscowości Krzywaniec i Dychów w województwie lubuskim. Ma znaczenie głównie energetyczne, ale także w pewnym stopniu turystyczne. Nad kanałem przerzucony jest dawny most kolejowy nieistniejącej linii Lubsko – Krosno Odrzańskie.

</doc>
<doc id="330405" url="https://pl.wikipedia.org/wiki?curid=330405" title="Świecie (ujednoznacznienie)">
Świecie (ujednoznacznienie)



</doc>
<doc id="330411" url="https://pl.wikipedia.org/wiki?curid=330411" title="Gryżyński Park Krajobrazowy">
Gryżyński Park Krajobrazowy

Gryżyński Park Krajobrazowy – jeden z najmniejszych parków krajobrazowych w Polsce (powierzchnia 3064,8 ha), położony w województwie lubuskim na terenie czterech gmin: Bytnica, Krosno Odrzańskie, Skąpe, Czerwieńsk.
Park został ustanowiony rozporządzeniem Wojewody Zielonogórskiego Nr 4 z dnia 15 kwietnia 1996 r. w sprawie utworzenia Gryżyńskiego Parku Krajobrazowego (Dz. Urz. woj. zielonogórskiego Nr 6 z 30 kwietnia 1996 r., poz. 61).
Położenie.
Park położony jest na terenie:
Opis obiektu poddanego pod ochronę.
Gryżyński Park Krajobrazowy ma na celu ochronę i zachowanie walorów krajobrazowych i przyrodniczych rynny polodowcowej oraz znajdujących się w niej stawów, jezior i doliny Gryżyńskiego Potoku (Gryżynki). 86,6% powierzchni Parku zajmują lasy. Atrakcyjność tego obszaru wynika przede wszystkim z niezwykłości krajobrazu. Zróżnicowana rzeźba terenu, duże nachylenie zboczy rynny, liczne jeziora polodowcowe, stawy, 94 źródła zboczowe, 17 torfowisk i pstrągowy potok Gryżynka. Teren pokrywa bardzo zróżnicowana szata roślinna oraz występuje tu wiele interesujących gatunków zwierząt.
Park chroni krajobraz polodowcowy rynny potoku Gryżynki o długości około 15 km, wały ozowe i obszary wytopiskowe. Najciekawsza część parku znajduje się pomiędzy wsiami Gryżyna i Grabin. Powierzchnia parku jest w większości lesista. Liczne strome wąwozy, jeziora polodowcowe (11, w tym największe jezioro Jelito), stawy hodowlane (12), źródła, ruiny starych młynów. Osadnictwo ludzkie bardzo rzadkie. Występuje tu około 150 gatunków ptaków oraz 10 stanowisk bobrów. Jedną z największych atrakcji parku jest jezioro Kałek.

</doc>
<doc id="330414" url="https://pl.wikipedia.org/wiki?curid=330414" title="Upiór w operze">
Upiór w operze

Upiór Opery (fr. "Le Fantôme de l’Opéra") – powieść gotycka Gastona Leroux, publikowana w odcinkach w latach 1909–1910. Jest to historia Eryka, zdeformowanego fizycznie genialnego kompozytora, żyjącego w piwnicach Opery Paryskiej, którego łączy dziwny i tajemniczy związek z młodą solistką opery, Christine.
Utwór był wielokrotnie ekranizowany i inscenizowany. Jedną z najsłynniejszych adaptacji scenicznych jest musical "Upiór w operze" Andrew Lloyda Webbera z 1986. Polska premiera musicalu odbyła się 15 marca 2008 w Teatrze Muzycznym „Roma” w Warszawie. Najnowszą ekranizacją jest film "Upiór w operze" w reżyserii Joela Schumachera z 2004.
Bohaterowie.
Upiór Opery/Eryk – nazywany z początku przez Christine „Aniołem Muzyki”, kompozytor, iluzjonista i architekt posiadający nieprawdopodobnie bystry umysł i głos. Oszpecony przypominał żywego trupa – jego oczy wyglądały jak czarne punkciki w oczodołach, nie miał nosa ani części górnej wargi. Wątła sylwetka przypominająca szkielet z naciągniętą nań skórą dopełniła wizerunku. Według Persa Eryk urodził się w środkowo-wschodniej Europie. Przez jakiś czas przebywał w Indiach, gdzie nauczył się posługiwać lassem z kocich jelit, którego niejednokrotnie używał do zaduszania ludzi. Z Indii przybył do Persji. Spędzony tam czas Pers nazywa „różowymi godzinami w Mazenderanie”. Przebywał tam na usługach sułtanki, którą uczył posługiwać się lassem. Wybudował dla niej specjalną komnatę tortur, którą odtworzył w podziemiach opery. Specjalnie dla szacha przebudował pałac zmieniając go w istny labirynt (najeżony pułapkami) znany tylko władcy. Szach był tak zachwycony, że kazał zabić Eryka, aby nigdy nie stworzył nic piękniejszego i groźniejszego. Persowi zrobiło się szkoda Eryka i dzięki podstępowi pomógł mu uciec, a szachowi pokazał ciało znalezione na plaży. W ten sposób Eryk trafił do Paryża, gdzie został architektem opery, którą później zamieszkiwał. Tam zakochał się w Christine i co noc uczył ją śpiewu, popadając w coraz większe szaleństwo. Podczas jednej z arii „Fausta” porwał śpiewaczkę i zmusił, aby została jego narzeczoną (w zamian darował życie Raulowi i Persowi). Widząc, jak bardzo Christine kocha wicehrabiego, uwolnił ich oboje. Sam zmarł w kilka tygodni później. Jego największym dziełem miał być „Don Juan Triumfujący”.
Christine Daaé – córka szwedzkiego skrzypka. Wraz z ojcem wyjechała ze Szwecji w towarzystwie państwa Valerius, którzy zaopiekowali się nimi we Francji. Kiedy ojciec dziewczyny żył, podróżowali razem po kraju i występowali na targach i festynach. Na jednym z takich wyjazdów poznała Raula który opowiadał jej legendy i baśnie. Młodzi zaczęli się w sobie zakochiwać. Z tamtego okresu pochodzi przydomek Christine – Lotte. Po śmierci ojca Christine nie chciała śpiewać, wręcz „beczała jak koza”. Pani Valerius zapisała ją na nauki do opery, gdzie przez długi czas była niewyróżniającą się chórzystką. Dopiero lekcje z Upiorem Opery przywróciły jej dawny głos. Sława Christine rozpoczęła się, gdy zastępowała chorą divę – Carlottę. Po śmierci Eryka (o której dowiedziała się z nekrologu w paryskiej gazecie), zgodnie z obietnicą wróciła i pochowała go w podziemiach opery. Podczas wydarzeń opisanych w książce ma niespełna dwadzieścia lat.
Wicehrabia Raul de Chagny – bez pamięci zakochany w Christine. Ma 21 lat. Przypomniał sobie o niej dopiero podczas arii, którą zaśpiewała w zastępstwie La Carlotty. Kiedy Christine zostaje porwana, błaga wszystkich o pomoc, ale nikt nie chce go słuchać. W końcu pomaga mu Pers i prowadzi go przez podziemia opery, prosto w pułapkę Eryka.
Pers – do Paryża przybył ze względu na Eryka, któremu ocalił życie. Nieraz przeklinał się, że „pomógł przeżyć temu potworowi”. Z drugiej strony uważał, że gdyby Eryk wyglądał jak wszyscy, byłby najłagodniejszym z ludzi. W Persji pełnił funkcję darogi (komendanta głównego policji rządowej). Operę znał prawie tak dobrze jak Upiór. Poprzysiągł, że nie pozwoli Erykowi zabić więcej ludzi niż dotychczas i żeby nie wydało się, że Upiór żyje (inaczej Pers straciłby rentę wypłacaną mu przez rząd Persji jako że był spokrewniony z rodziną szacha). Poprowadził Raula wprost do Eryka i Christine, gdzie wpadli w pułapkę. Tylko dzięki poświęceniu dziewczyny zostali uwolnieni. Pers był ostatnią osobą, jaką Eryk odwiedził przed śmiercią.
La Carlotta – kapryśna diva opery. Nienawidziła Christine, którą uważała za małą intrygującą przeciwko niej nowicjuszkę. Podczas arii „Fausta” dzięki podstępowi Eryka została skompromitowana, a jej kariera w Paryżu dobiegła końca.
Firmin Richard i Armand Moncharmin – nowi właściciele opery. Starają się poznać tajemnicę listów podpisywanych U.O, w których żąda się od nich znacznej sumy pieniędzy wypłacanej co miesiąc.
Madame Giry – bileterka Opery, w dzień zamiatająca kamienice. Wykonywała polecenia Upiora i ślepo mu wierzyła. Eryk zmanipulował ją za pomocą obietnicy złożonej w liście pozostawionym w loży numer pięć.
Meg Giry – młodziutka, początkująca baletnica.
Hrabia Filip de Chagny – starszy brat Raula, który nie mógł się ustatkować. Nie dawał wiary w opowieści o Upiorze Opery i zaczarowanych skrzypcach. Dopiero po dziwnym zniknięciu Christine uwierzył bratu. Zginął podczas próby przepłynięcia podziemnego jeziora, wpadając w pułapkę zwaną „Syreną”.
La Sorelli – primabalerina opery. Przesądna kobieta twierdząca, że upiór nie istnieje, choć obawiająca się go. Kochanka hrabiego de Chagny.

</doc>
<doc id="330419" url="https://pl.wikipedia.org/wiki?curid=330419" title="Korzeń (ujednoznacznienie)">
Korzeń (ujednoznacznienie)

Miejscowości w Polsce: 
Miejscowość na Białorusiː

</doc>
<doc id="330427" url="https://pl.wikipedia.org/wiki?curid=330427" title="Miechów (ujednoznacznienie)">
Miechów (ujednoznacznienie)



</doc>
<doc id="330430" url="https://pl.wikipedia.org/wiki?curid=330430" title="Henryk Jackowski-Nostitz">
Henryk Jackowski-Nostitz

Henryk Nostitz-Jackowski (ur. 2 stycznia 1885 w Jabłowie, zm. 14 marca 1948 w Poznaniu) – polski malarz i witrażysta, założyciel i główny projektant pracowni artystycznej "Polichromia".
Życiorys.
Syn Teodora Nostitz-Jackowskiego h. Ryś (1831–1885) i Heleny Julii Guttry (ur. 1851). Gimnazjum ukończył w Poznaniu. W latach 1905–1908 studiował na Akademii Sztuk Pięknych w Monachium, później do 1912 studiował malarstwo w Paryżu.
W 1912 założył w Poznaniu, wraz z W. Gosienickim i A. Rejmanem, pracownię malarstwa kościelnego i witrażownictwa Polichromia. Członek założyciel grupy artystów wielkopolskich Plastyka. Członek Rady Artystycznej Miasta Poznania oraz Zarządu Towarzystwa Przyjaciół Sztuk Pięknych.
Podczas I wojny światowej służył w wojski niemieckim. Uczestnik powstania wielkopolskiego i walk na froncie zachodnim. Służył w wojsku polskim do 1922. W 1925 współzałożył grupę artystów wielkopolskich „Plastyka” i przez 7 lat był jej prezesem.
W 1939 uczestniczył w obronie Warszawy.
Zmarł 14 marca 1948 w Poznaniu. Pochowany na cmentarzu parafialnym Lutycka w Poznaniu (kwatera św. Barbary-13-22).
Dzieła.
Autor ok. 200 witraży, w tym m.in. witraż ze scenami z powstania wielkopolskiego (z 1924) oraz spotkania królowej Jadwigi z delegacją krzyżacką (z 1927) z kościoła św. Mikołaja w Inowrocławiu, witraży na klatce schodowej w dawnej Kasie Chorych przy ul. Uniwersyteckiej w Toruniu. Wykonał polichromie m.in. w kościele św. Wojciecha w Poznaniu, kościele św. Stanisława BM (ob. konkatedra) w Ostrowie Wlkp., kościele św. Mikołaja i św. Marcina (ob. katedra) w Bydgoszczy.
Życie prywatne.
Spokrewniony z Henrykiem Jackowskim SJ.

</doc>
<doc id="330432" url="https://pl.wikipedia.org/wiki?curid=330432" title="Henryk Nostitz-Jackowski">
Henryk Nostitz-Jackowski



</doc>
<doc id="330440" url="https://pl.wikipedia.org/wiki?curid=330440" title="Pliszka (rzeka)">
Pliszka (rzeka)

Pliszka (niem. "Pleiske") – rzeka w województwie lubuskim (dł. 56 km), prawy dopływ Odry.
Przebieg.
Wypływa z jeziora Malcz na południowy zachód od wsi Jemiołów w gminie Łagów i płynie w całości przez Pojezierze Lubuskie, przepływając przez liczne jeziora, w górnym biegu przez jezioro Linie i Jezioro Bobrze. Brzegi zalesione – Puszcza Rzepińska. Nad Pliszką leżą wsie: Poźrzadło, Zamęt, Kosobudki, Drzewce Kijewo, Pliszka, Sądów, Koziczyn, Urad. Uchodzi do Odry w pobliżu miejscowości Urad w gminie Cybinka, w środkowym biegu stanowi granicę między powiatami krośnieńskim i sulęcińskim.
Średni roczny przepływ wody w rzece wynosi 2,08 m³/s. Maksymalna rozpiętość wahań stanów wód to około jeden metr.
Przyroda.
Pliszka jest jedną z najrybniejszych rzek województwa lubuskiego i jednym z największych naturalnych tarlisk pstrągowych w Polsce. Dominują w niej okoń i pstrąg potokowy. Dużo jest szczupaka, węgorza, jazia, płoci, miętusa i pstrąga tęczowego. Nieco mniej jest lipienia. W okolicy Kijewa znajduje się hodowla pstrąga tęczowego.
Szlak kajakowy.
W środkowym i dolnym biegu spławna, mniej więcej od okolic Zamętu. Szlak kajakowy trudny, charakteryzuje go duża liczba przenosek, głęboka warstwa mułu przy brzegach, wybujałe zarośla pokrzywowe i liczne sterczące przeszkody podwodne. Uciążliwość bywa oceniana na U 4-3. Malowniczość bardzo wysoka.

</doc>
<doc id="330443" url="https://pl.wikipedia.org/wiki?curid=330443" title="Cieszyn (ujednoznacznienie)">
Cieszyn (ujednoznacznienie)

4 miejscowości w Polsce:
Miasto w Czechach:
Inne: 

</doc>
<doc id="330445" url="https://pl.wikipedia.org/wiki?curid=330445" title="Chrzanów (ujednoznacznienie)">
Chrzanów (ujednoznacznienie)



</doc>
<doc id="330451" url="https://pl.wikipedia.org/wiki?curid=330451" title="Ilanka (rzeka)">
Ilanka (rzeka)

Ilanka (niem. ) – rzeka, prawy dopływ Odry o długości 57,91 km i powierzchni zlewiska 437,4 km².
Przebieg i dorzecze.
Rzeka płynie w województwie lubuskim. Wypływa z terenów położonych na południe od Torzymia, płynie przez Pojezierze Lubuskie, mniej więcej równolegle do sąsiedniej Pliszki. Przepływa przez Torzym, Rzepin, Starościn, Nowy Młyn, Maczków, Rybocice i Świecko. Uchodzi do Odry w jej 578,7 km, na zachód od Świecka. 
Dzięki zjawisku bifurkacji część wody z Ilanki płynie poprzez dorzecze rzeki Postomia do Warty. Nieco powyżej Rzepina rzeka wpływa do szerokiej doliny i dalej płynie przez tereny częściowo zabagnione. W dolnym biegu, w rejonie Rybocic wpływa w Dolinę Środkowej Odry. Jej lewobrzeżnym dopływem jest Rzepia, a prawobrzeżnym Cierniczka.
Turystyka i wędkarstwo.
 Dla wędkarzy rzeka staje się atrakcyjna począwszy od jeziora Pniów. Bytują tam m.in. okonie. Od młyna Rojek Ilanka przekształca się w rzekę pstrągową. Pstrągi potokowe dorastają tu do długości 45 cm.

</doc>
<doc id="330452" url="https://pl.wikipedia.org/wiki?curid=330452" title="Ciepielów">
Ciepielów



</doc>
<doc id="330454" url="https://pl.wikipedia.org/wiki?curid=330454" title="Chojna (ujednoznacznienie)">
Chojna (ujednoznacznienie)



</doc>
<doc id="330457" url="https://pl.wikipedia.org/wiki?curid=330457" title="Czajków">
Czajków



</doc>
<doc id="330458" url="https://pl.wikipedia.org/wiki?curid=330458" title="Ciosny">
Ciosny



</doc>
<doc id="330460" url="https://pl.wikipedia.org/wiki?curid=330460" title="Eduard Strielcow">
Eduard Strielcow

Eduard Anatoljewicz Strielcow (, ur. 21 lipca 1937, zm. 22 lipca 1990) – rosyjski piłkarz grający na pozycji napastnika, reprezentant Związku Radzieckiego, zwany rosyjskim Pelé, mistrz olimpijski z Melbourne 1956.
Strielcow występował w zespole Torpedo Moskwa. W 1958 roku, kiedy reprezentacja ZSRR po raz pierwszy zakwalifikowała się do Mistrzostw Świata, nakazano mu wybrać nowy klub: albo należący do armii CSKA Moskwa, albo należący do KGB Dinamo Moskwa. Strielcow odmówił, co było powodem wyrzucenia go z reprezentacji.
Wkrótce potem został oskarżony o gwałt, którego miał się dopuścić 25 maja 1958 w towarzystwie dwóch innych reprezentacyjnych piłkarzy: Borysa Tatuszyna i Michaiła Ogońkowa. Po budzącym kontrowersje procesie został skazany na 12 lat łagru. Przedterminowo zwolniony w 1963 roku powrócił do sportu.
W 1965 poprowadził Torpedo Moskwa do mistrzostwa ZSRR. W reprezentacji Związku Radzieckiego rozegrał 38 meczów i zdobył 25 goli. Zmarł na raka, którego przyczyną – według żony – był pobyt w łagrze.

</doc>
<doc id="330465" url="https://pl.wikipedia.org/wiki?curid=330465" title="Jarosławiec">
Jarosławiec



</doc>
<doc id="330466" url="https://pl.wikipedia.org/wiki?curid=330466" title="Aage Niels Bohr">
Aage Niels Bohr

Aage Niels Bohr (ur. 19 czerwca 1922 w Kopenhadze, zm. 8 września 2009 tamże) – duński fizyk teoretyk, noblista. Od 1956 roku był profesorem Instytutu Fizyki Teoretycznej im. N. Bohra Uniwersytetu w Kopenhadze, a w latach 1963–1970 jego dyrektorem. Był czwartym synem fizyka Nielsa Henrika Bohra i .
Zajmował się fizyką jądrową, badał zjawiska dotyczące absorpcji cząstek, teorii reakcji jądrowych oraz był współtwórcą modelu jądra atomowego. W roku 1975 otrzymał, wspólnie z Benjaminem Mottelsonem i Leo Reinwaterem, Nagrodę Nobla za „odkrycie związku między ruchem kolektywnym i ruchem jednocząstkowym i rozwinięcie teorii budowy jąder atomowych oparte na tym związku”.
Był członkiem Duńskiej Królewskiej Akademii Nauk i Literatury, American Academy of Arts and Sciences (od 1965 roku honorowy członek zagraniczny), Papieskiej Akademii Nauk, a od roku 1980 – członkiem zagranicznym PAN.

</doc>
<doc id="330474" url="https://pl.wikipedia.org/wiki?curid=330474" title="Martapura">
Martapura

Martapura - miasto w Indonezji w południowej części wyspy Borneo, w prowincji Borneo Południowe; 131 tys. mieszkańców (2005); ośrodek administracyjny dystryktu Banjar.
Ośrodek wydobycia i obróbki diamentów, zwane "Diamentowym miastem". Największym znalezionym tu był 160-karatowy różowy diament "Trisakti".

</doc>
<doc id="330476" url="https://pl.wikipedia.org/wiki?curid=330476" title="Aage Bohr">
Aage Bohr



</doc>
<doc id="330477" url="https://pl.wikipedia.org/wiki?curid=330477" title="Gąbin (ujednoznacznienie)">
Gąbin (ujednoznacznienie)

Historyczna (przed 1946) nazwa miasta Gusiew (niem. "Gumbinen") w obwodzie kaliningradzkim w Rosji

</doc>
<doc id="330479" url="https://pl.wikipedia.org/wiki?curid=330479" title="Jędrzejów (ujednoznacznienie)">
Jędrzejów (ujednoznacznienie)



</doc>
<doc id="330482" url="https://pl.wikipedia.org/wiki?curid=330482" title="Opowieść wigilijna">
Opowieść wigilijna

Opowieść wigilijna (tyt. oryg. "A Christmas Carol") – opowiadanie Charlesa Dickensa nawiązujące do Wigilii Bożego Narodzenia. Książka ukazała się po raz pierwszy 19 grudnia 1843 roku z ilustracjami Johna Leecha. Tłumaczona wielokrotnie i wydawana jako (częściej) lub zgodnie z oryginalnym tytułem jako "Kolęda prozą".
Opowiadanie Charlesa Dickensa jest napisane w stylu wiktoriańskim. Pokazuje głębokie doświadczenie i przemianę skąpca Ebenezera Scrooge’a, zachodzącą w czasie nocy wigilijnej. Jest on samotnikiem, nielubiącym ludzi, a dbającym jedynie o pomnażanie swojego majątku. W noc wigilijną ukazuje mu się duch Jakuba Marleya – jego zmarłego partnera w interesach, cierpiącego pod ciężarem łańcucha win, który wykuł sobie za życia. Ta wizyta ma uchronić Scrooge’a przed podobnym losem. Początkowo nieufny, Ebenezer zmienia zdanie pod wpływem wizyt kolejnych duchów: Ducha Dawnych Świąt Bożego Narodzenia, Ducha Obecnych Świąt i Ducha Świąt przyszłych. Pokazują one bohaterowi sceny z jego życia przeszłego, teraźniejszego i przyszłego. Przerażony wizją samotnej śmierci, Scrooge pojmuje beznadziejność takiego trybu życia i nastawienia do innych ludzi, staje się z powrotem szczodrym, serdecznym człowiekiem, jakim był za młodu, przed śmiercią siostry, jedynej jak się zdawało osoby, która kiedykolwiek troszczyła się o niego.
"Opowieść wigilijna" była niespodziewanym sukcesem Charlesa Dickensa. Pierwszy nakład wyniósł 6 tysięcy egzemplarzy i został wyprzedany w ciągu zaledwie trzech dni. Dickens napisał książkę przede wszystkim z zamiarem spłacenia swoich długów karcianych.

</doc>
<doc id="330484" url="https://pl.wikipedia.org/wiki?curid=330484" title="Gardno (ujednoznacznienie)">
Gardno (ujednoznacznienie)

3 jeziora w Polsce:
2 miejscowości w Polsce: 

</doc>
<doc id="330486" url="https://pl.wikipedia.org/wiki?curid=330486" title="Chromatografia cienkowarstwowa">
Chromatografia cienkowarstwowa



</doc>
<doc id="330490" url="https://pl.wikipedia.org/wiki?curid=330490" title="Dębiny">
Dębiny



</doc>
<doc id="330492" url="https://pl.wikipedia.org/wiki?curid=330492" title="Kota Baru">
Kota Baru

Kota Baru – miasto w Indonezji na wyspie Laut w prowincji Borneo Południowe; 55 tys. mieszkańców (2005).
Ośrodek administracyjny dystryktu Kota Baru; ważny port nad cieśniną Laut w pobliżu jej połączenia z cieśniną Makasarską.

</doc>
<doc id="330495" url="https://pl.wikipedia.org/wiki?curid=330495" title="Jeziory">
Jeziory



</doc>
<doc id="330500" url="https://pl.wikipedia.org/wiki?curid=330500" title="Jancarz">
Jancarz



</doc>
<doc id="330502" url="https://pl.wikipedia.org/wiki?curid=330502" title="Jaworze">
Jaworze



</doc>
<doc id="330504" url="https://pl.wikipedia.org/wiki?curid=330504" title="Władysław Smrokowski">
Władysław Smrokowski

Władysław Smrokowski (ur. 25 października 1909 w Krakowie, zm. 2 stycznia 1965 w Chicago) – major piechoty Wojska Polskiego, pośmiertnie awansowany na podpułkownika, podczas II wojny światowej dowódca 1 samodzielnej kompanii komandosów i 2 batalionu komandosów zmotoryzowanych.
Początki służby.
Władysław Smrokowski maturę zdał w 1928 w krakowskim IV Gimnazjum Państwowym im. Henryka Sienkiewicza. W tym samym roku rozpoczął studia na Uniwersytecie Jagiellońskim. Rok później przerwał studia i wstąpił do Szkoły Podchorążych Piechoty w Ostrowi Mazowieckiej-Komorowie.
Po ukończeniu szkoły w 1932 r. awansował do stopnia podporucznika i został przydzielony do 3 pułku Strzelców Podhalańskich. W 1935 r. wyróżniono go za służbę i przeniesiono na stanowisko instruktora Szkoły Podchorążych Rezerwy w Cieszynie istniejącej przy 4 pułku Strzelców Podhalańskich, gdzie szkolił przyszłych oficerów 21 Dywizji Piechoty Górskiej jako instruktor, a następnie został zastępcą komendanta Szkoły.
Kampania wrześniowa.
We wrześniu 1939, w stopniu porucznika, dowodził 8 kompanią strzelecką III batalionu 4 pspodh. (według innych źródeł 3 kompanią ckm tego pułku). Dowodząc swoim pododdziałem uczestniczył w walkach wojny obronnej 1939 r. prowadzonych przez pułk. Wyróżnił się m.in. podczas zdobywania mostów i brodów na rzece Dunajec w pobliżu miejscowości Biskupice Radłowskie.
Stojąc na czele dwóch kompanii brał udział 25 września w bitwie pod Koziejówką, w której zginął gen. Józef Kustroń. Po tej bitwie, żołnierze pułku rozdzielili się na mniejsze grupy. Prowadząc jedną z tych grup, por. W. Smrokowski przekroczył 26 września granicę polsko-węgierską. Dowódca 4 pspodh. za dzielność i wspaniałe zachowanie się podał go do odznaczenia orderem Virtuti Militari, ale wniosek nie dotarł do odpowiednich władz.
Z obozu internowanych na Węgrzech por. W. Smrokowski przedostał się przez Jugosławię i Włochy do Francji.
Kampania francuska.
3 maja 1940 roku został awansowany do stopnia kapitana. W czasie kampanii francuskiej służył w dowództwie 3 pułku Grenadierów Śląskich. Przeszedł cały jej szlak bojowy.
Po kapitulacji armii francuskiej przedarł się wraz grupą żołnierzy 1 DGren. do południowej, nie okupowanej, strefy Francji. Podczas przekraczania granicy pomiędzy strefami został postrzelony w nogę. Z pomocą żołnierzy dotarł do Lyonu, gdzie został wyleczony. Następnie przez Hiszpanię i Portugalię dotarł do Wielkiej Brytanii.
Za udział w kampanii francuskiej został na wniosek generała Bronisława Ducha odznaczony Krzyżem Srebrnym Orderu Virtuti Militari. Otrzymał także francuski Croix de Guerre.
16 marca 1941 roku ubył z 19 batalionu kadrowego strzelców do dyspozycji II generała do zleceń Naczelnego Wodza.
Następnie wyjechał wraz z Polską Misją Werbunkową gen. B. Ducha do USA, gdzie był dowódcą Stacji Zbiorczej. Wrócił do Szkocji w poł. czerwca 1942 r. i objął dowództwo 4 kompanii w 2 batalionie strzelców „Kratkowane Lwiątka”, stacjonującym w Cupar w hrabstwie Fife.
Kampania włoska 1943-1945.
W tym czasie Najwyższe Dowództwo Alianckie podjęło decyzję sformowania batalionów komandosów. W sierpniu 1942 r. kpt. W. Smrokowski został dowódcą polskiej 1 samodzielnej kompanii komandosów. Po szkoleniu odbytym w październiku i listopadzie 1943 r. w Algierii, Kompania 1 grudnia została przerzucona do Tarentu w południowych Włoszech. Po przybyciu do Włoch Kompanię przydzielono do brytyjskich oddziałów Commando, operujących w tym kraju. 13 grudnia 1943 r. kpt. W. Smrokowski osobiście dowodził pierwszym patrolem we Włoszech.
1 marca 1944 r. został awansowany do stopnia majora. Po przydzieleniu Kompanii do 2 Korpusu Polskiego objął dowodzenie zgrupowania Commando (składającego się z 1 Samodzielnej Kompanii Komandosów i szwadronu szturmowego 15 pułku Ułanów Poznańskich), z którym walczył podczas bitwy o Monte Cassino. 31 lipca 1944 r. został w Ankonie udekorowany przez Naczelnego Wodza gen. Kazimierza Sosnkowskiego Krzyżem Złotym Orderu Virtuti Militari. Następnie został dowódcą 2 batalionu komandosów zmotoryzowanych, który powstał z przeorganizowania 1 samodzielnej kompanii komandosów i stanowił batalion zmotoryzowany 2 Brygady Pancernej. Na jego czele uczestniczył w kwietniu 1945 r. w bitwie o Bolonię.
Demobilizacja i powrót do cywila.
Po zakończeniu wojny i demobilizacji mjr W. Smrokowski pracował w fabryce tekstylnej w Bradford. Na emigracji ożenił się. W Wielkiej Brytanii urodził się jego syn Adam. W 1951 r. wyjechał do USA. Osiedlił się w Chicago, gdzie pracował w hucie żelaza. W USA urodziły się jego dwie córki Anna i Ewa.
Zmarł 2 stycznia 1965 r. na zawał serca. Został pochowany na cmentarzu Maryhill w Chicago. Pośmiertnie awansowano go do stopnia podpułkownika.

</doc>
<doc id="330506" url="https://pl.wikipedia.org/wiki?curid=330506" title="Dąbie (ujednoznacznienie)">
Dąbie (ujednoznacznienie)



</doc>
<doc id="330507" url="https://pl.wikipedia.org/wiki?curid=330507" title="Jordanów (ujednoznacznienie)">
Jordanów (ujednoznacznienie)

3 miejscowości w Polsce: 
Zobacz też: Jordanowo, Jordanów Śląski

</doc>
<doc id="330514" url="https://pl.wikipedia.org/wiki?curid=330514" title="Nicholas Grimshaw">
Nicholas Grimshaw

Sir Nicholas Grimshaw (ur. 9 października 1939 w Hove w hrabstwie West Sussex) – brytyjski architekt współczesny, tworzący w tzw. stylu high-tech.
Życiorys.
Grimshaw był wieloletnim współpracownikiem Terry’ego Farrella, a w 1980 założył własne biuro, Nicholas Grimshaw &amp; Partners.
Odznaczony Komandorią Orderu Imperium Brytyjskiego (CBE).

</doc>
<doc id="330528" url="https://pl.wikipedia.org/wiki?curid=330528" title="Kamienica (miejscowość)">
Kamienica (miejscowość)



</doc>
<doc id="330529" url="https://pl.wikipedia.org/wiki?curid=330529" title="Endorfiny">
Endorfiny

Endorfiny (skrótowiec od „endogenne morfiny”) – grupa hormonów peptydowych, wywołują dobre samopoczucie i zadowolenie z siebie oraz generalnie wywołują wszelkie inne stany euforyczne (tzw. hormony szczęścia). Tłumią odczuwanie drętwienia i bólu. Są endogennymi opioidami. 
Obecnie potwierdza się istnienie co najmniej 20 typów endorfin, lecz za najważniejsze uznaje się alfa, beta i gamma-endorfiny. Badania wykazały, że wspomniane rodzaje hormonów szczęścia mają działanie zbliżone do opioidów, takich jak morfina. Główna różnica pomiędzy nimi wynika z tego, że endorfiny w przeciwieństwie do morfiny są produkowane wewnątrz organizmu.
Są silnymi agonistami receptorów opioidowych μ, których pobudzanie wywołuje stany euforyczne. Na te same receptory działają opioidy egzogenne, co wywołuje zniesienie bólu, uczucie przyjemności i dobrego nastroju. Wywołuje to też silne uzależnienie psychiczne i fizyczne.
Strukturę chemiczną substancji nazwanej później endorfiną (czyli wewnętrzną morfiną) podali John Hughes i Hans Kosterlitz. Wytwarzana przez mózg, działa podobnie jak morfina, zmniejsza ból i wprawia w błogostan. 
Wkrótce odkryto kilkanaście różnych endorfin produkowanych w mózgu i rdzeniu kręgowym, wpływających na odczuwanie bólu, stan uczuć i świadomości. Nazwano je molekułami emocji. Najwięcej receptorów emocji znaleziono w mózgu, w obszarach uważanych za siedzibę uczuć i ośrodki odczuwania przyjemności. W latach 60. w eksperymentach na szczurach pokazano, że elektryczna stymulacja tych miejsc budzi w zwierzętach doznania tak intensywnej ekstazy, że wolą paść z wyczerpania niż przerwać doświadczenia.
Niektóre bodźce, powodujące wydzielanie endorfin, to:

</doc>
<doc id="330531" url="https://pl.wikipedia.org/wiki?curid=330531" title="Kalinowa">
Kalinowa



</doc>
<doc id="330535" url="https://pl.wikipedia.org/wiki?curid=330535" title="Koszanowo">
Koszanowo

4 miejscowości w Polsce: 

</doc>
<doc id="330536" url="https://pl.wikipedia.org/wiki?curid=330536" title="Przerąb">
Przerąb

Przerąb – wieś (dawniej miasto) w Polsce, położona w województwie łódzkim, w powiecie radomszczańskim, w gminie Masłowice.
Przerąb uzyskał lokację miejską przed 1791 rokiem, zdegradowany przed 1830 rokiem. Do 1954 roku istniała gmina Przerąb. W latach 1975–1998 miejscowość gminna, administracyjnie należała do województwa piotrkowskiego.
Geografia.
Przerąb w stosunku do sąsiednich wsi jest położona w dolinie. Wieś graniczy z następującymi miejscowościami:
Historia i zabytki.
Około 1000 roku powstała mała osada, która po około 200 latach otrzymała prawa miejskie, by w późniejszym czasie je utracić. Wieś i dobra przerębskie (majątek) były własnością od XVI wieku szlacheckiej rodziny Przerębskich herbu Nowina. Około roku 1700 w Przerębie był rozwinięty handel kupiecki, a miejscowość posiadała targ okresowy raz do roku. Targ odbył się rzekomo tylko 2 razy ze względu na to, że miejscowość była położona niezbyt korzystnie. W latach 1780-1794 Przerąb posiadał prawa miejskie. Miasto miało w tym czasie zaledwie 170 mieszkańców.
We wsi znajduje się zabytkowy kościół parafialny pod wezwaniem św. Rozalii z Palermo. Kościół ten był wcześniej magazynem zbożowym. Dopiero po II wojnie światowej został wyświęcony i ksiądz ze wsi Rzejowice przyjeżdżał raz na dwa tygodnie odprawiać mszę. Potem, gdy jeszcze nie wybudowano przykościelnej plebanii, ksiądz wynajmował mieszkanie u swoich parafian. Obok kościoła wznosi się dzwonnica z zabytkowym dzwonem. Do kościoła należy również cmentarz leżący na obrzeżach wsi Wola Przerębska.
W Przerąbie znajduje się zabytkowy posąg Świętego Jana Nepomucena z 1777 roku.
26 września 1944 roku grupa wypadowa 3 Brygady Armii Ludowej im. gen. Bema pod dowództwem Stanisława Koseli ps. "Zimny" zniszczyła w miejscowości okupacyjny urząd gminny paląc listy podatkowe i kontyngentowe.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Edukacja.
W Przerębie znajduje się szkoła podstawowa z nowo wybudowaną salą gimnastyczną.
Komunikacja i transport.
We wsi znajduje się końcowa i początkowa stacja autobusów PKS z Radomska.
Ciekawostki.
Co roku, 11 sierpnia przez tę wieś i okolice przechodzi pielgrzymka Warszawska i tu też nocuje.
Strój ludowy.
Strój ludowy kobiety to przepaska pięciokolorowa (ciemnozielony, fioletowy, żółty, czerwony, jasnozielony), fioletowa spódnica, biała koszula. Mężczyzny - biała koszula, brązowe spodnie.

</doc>
<doc id="330537" url="https://pl.wikipedia.org/wiki?curid=330537" title="Kokoszka">
Kokoszka



</doc>
<doc id="330539" url="https://pl.wikipedia.org/wiki?curid=330539" title="ITV2">
ITV2

ITV2 – brytyjska stacja telewizyjna należąca do ITV plc, największego komercyjnego nadawcy telewizyjnego w tym kraju. Jest dostępna w naziemnym i satelitarnym przekazie cyfrowym. Pierwszym dniem nadawania był 7 grudnia 1998. Programowo stacja ma charakter wybitnie rozrywkowy – nadaje seriale, reality shows, a także powtórki z głównego kanału grupy, ITV.
Wybrane programy:

</doc>
<doc id="330540" url="https://pl.wikipedia.org/wiki?curid=330540" title="Bez przebaczenia">
Bez przebaczenia

Bez przebaczenia ("Unforgiven") – amerykański film fabularny z 1992 roku opowiadający historię rewolwerowca, który dla zarobku przyjmuje zlecenie. Główne role zagrali Clint Eastwood, Gene Hackman, Morgan Freeman i Richard Harris. Film został wyreżyserowany przez Clinta Eastwooda, scenariusz zaś napisał David Webb Peoples.
"Bez przebaczenia" zdobyło 4 Oscary w kategoriach:
Film nominowano w kategoriach:
Eastwood zadedykował swój film dawnym mistrzom: Sergio Leone i Donowi Siegelowi.
Fabuła.
Po oszpeceniu prostytutki przez dwóch napastników jej koleżanki oferują 1000 $ nagrody temu, kto zabije sprawców tego czynu. William Munny (Clint Eastwood) – były rewolwerowiec, a teraz owdowiały ojciec dwójki dzieci i rolnik werbuje swego dawnego kolegę Neda Logana (Morgan Freeman), po czym obaj wyruszają na poszukiwanie dwóch mężczyzn odpowiedzialnych za atak na kobietę.
W drodze zabierają ze sobą Schofield Kida (Jaimz Woolvett), który wcześniej powiadomił Munny'ego o nagrodzie i proponując współpracę. W czasie podróży trójki bohaterów, do miasta przyjeżdża Anglik Bob (Richard Harris), który także chce zabić oprawców i odebrać nagrodę. Nie wie jednak, że szeryf – Mały Bill Daggett (Gene Hackman) – wprowadził zakaz noszenia broni w obrębie miasteczka i nie toleruje ludzi chcących się jego woli sprzeciwiać. Mały Bill rozprawia się z upartym Anglikiem i wsadza go do aresztu. Następnego dnia wypędza go z miasta.
Kilka godzin później, deszczową nocą, do Big Whiskey przybywają trzej rewolwerowcy. Kierują się do saloonu, gdzie Munny zostaje przy stole, a dwóch kompanów idzie na górę wypytać o nagrodę. Do saloonu wchodzi też szeryf ze swoimi zastępcami i odkrywa, że Munny nosi broń. Pobity Munny ledwo wydostaje się z baru, a jego towarzysze przenoszą go za miasto, aby wyzdrowiał. Kiedy Munny dochodzi do siebie, trzej bohaterowie organizują zasadzkę w kanionie i zabijają jednego z bandytów. Po tym zdarzeniu Ned decyduje się na powrót do domu, bo nie może znieść ponownego zabijania. Munny i Kid eliminują również drugiego bandytę.
W tym czasie Logan zostaje złapany i przywieziony z powrotem do miasta. Mały Bill chłoszcze go na śmierć, próbując wydobyć jakiekolwiek informacje o dwóch pozostałych rewolwerowcach. Dowiaduje się, że ten, z którym Logan przyjechał, to dawny morderca zabijający kobiety i dzieci, a także napadający na pociągi i rabujący sklepy. Gdy Munny dowiaduje się o śmierci Neda od jednej z prostytutek, odsyła Kida do domu, natomiast sam wyrusza do miasta, gdzie zabija w saloonie pięciu ludzi i rani Małego Billa. Przeładowując strzelbę, słyszy jak ranny szeryf próbuje dobyć broni. Ostatnia scena pokazuje Munny'ego stojącego nad Daggettem, który wypowiada słowa „Do zobaczenia w piekle Munny”, na co pada krótkie „Tak...” oraz strzał w kierunku szeryfa.
Obsada.
i inni
Analiza.
"Bez przebaczenia" to film bardzo obfity tematycznie. Głównym wątkiem wydaje się natura przemocy i rozbieżności pomiędzy przemocą fikcyjną a prawdziwą. Gdy większość westernów gloryfikuje przemoc i uznaje ją za uświęcający cel środek, "Bez przebaczenia" świadomie pokazuje przemoc z bardziej realistycznej strony. Sprzeczne z tym jest jednak zakończenie, w którym William Munny zabija swoich wrogów w scenie do złudzenia przypominającej klasyczne westerny. Mimo to wielu krytyków i widzów uznało film Eastwooda za potępiający przemoc – zaprzeczył temu w wywiadach scenarzysta David Peoples, który twierdził, że chciał ukazać przemoc jako moralny kompleks, a nie jako coś po prostu „złego”.
Inny aspekt filmu to związki między przemocą a męskością. Aż dwa razy w filmie przemoc łączy się z męskim organem: na samym początku, kiedy prostytutka wyzwala agresję w swoim kliencie, śmiejąc się z jego przyrodzenia i gdy Mały Bill Daggett wyjaśniając przydomek „Dwa Colty”, porównuje rewolwer do penisa. Ponadto związki te można zauważyć, obserwując zachowania Schofield Kida, który usilnie próbuje udowodnić, że sam kiedyś zabił pięciu ludzi, pomimo bardzo słabego wzroku – pod koniec filmu Kid wyznaje, że jedyną jego ofiarą był jeden z oprawców prostytutki, a poza nim nikogo wcześniej nie zabił. Kobiety występują w filmie albo jako czynnik pozytywnie wpływający na naturę mężczyzny (np. zmarła żona Munny'ego, która za życia pomogła mu skończyć z brutalnym trybem życia i nałogiem alkoholizmu), albo jako osoby mające związek z przemocą tylko pośredni, np. prostytutki, które „jedynie” wyznaczają nagrodę za zabicie dwóch osób, i które są poszkodowane.
Przemoc w "Bez przebaczenia" szkodzi nie tylko ofiarom, ale i oprawcom. Najlepszym przykładem jest zasadzka w kanionie, gdy Ned, William i Kid strzelają do poszukiwanego bandyty. Na początku strzela Ned, jednak nie mogąc trafić i najprawdopodobniej nie chcąc kolejnych ofiar na swym koncie, oddaje broń Williamowi – ten trafia bandytę w brzuch, lecz kiedy woła on swoich kolegów, by dali mu wody, Munny zezwala na to i mówi, że nie będzie już strzelał. Kiedy w innych westernach przemoc nie wywołuje żadnych uczuć u bohaterów, w "Bez przebaczenia" jest odwrotnie – William Munny, który dawniej zabijał, jak sam mówi, „wszystko, co się rusza i na drzewo nie ucieka”, teraz jest prześladowany przez swoje ofiary pojawiające się w snach.
Antywestern.
"Bez przebaczenia" niebezpodstawnie jest uznawane za antywestern, a także za swoiste zwieńczenie gatunku. Już w latach 70. ważne westerny stopniowo zanikały: kręcono wtedy więcej parodii tego gatunku, co potwierdza m.in. sukces „Płonących siodeł” Mela Brooksa. Tradycję starał się kontynuować Clint Eastwood takimi produkcjami jak „Niesamowity jeździec” czy „Wyjęty spod prawa Josey Wales”, w których występował w latach 80. i 70. Odrodzenie gatunku nastąpiło dzięki „Tańczącemu z wilkami” Kevina Costnera, ale dopiero "Bez przebaczenia" uznane zostało za naprawdę ważny dla gatunku film oraz zakwalifikowane jako antywestern.
Wcześniejsze filmy z tego podgatunku westernu to m.in. „Pat Garrett i Billy Kid” Sama Peckinpaha czy „Mały Wielki Człowiek” i „Przełomy Missouri” Arthura Penna. Te przykładowe antywesterny zaprzeczały odpowiednio wyidealizowanemu przedstawianiu demokracji amerykańskiej w westernach i określonemu, stereotypowemu wizerunku Indian, którzy w westernach występowali zwykle jako prymitywni dzikusi. "Bez przebaczenia" uznawane jest za najbardziej znany antywestern z tego względu, że nie obala wizerunku któregoś z aspektów życia na Dzikim Zachodzie, lecz właściwie zaprzecza całemu dotychczasowemu widzeniu Dzikiego Zachodu, zarówno przez western z literatury, jak i z filmu.
Postacie.
Bardzo łatwo da się zauważyć symboliczne sceny i postacie, które obalają różne stereotypy związane z westernami. Te najbardziej ogólne to np. sama budowa filmu, a w tym brak jednoznacznego podziału na bohaterów dobrych i złych: każdy kieruje się tutaj własnymi zasadami i pobudkami, nie zważając na obiektywne kategorie dobra czy zła. William Munny na przykład – nie można go nazwać „dobrym” tylko dlatego, że w ciągu kilku lat przeszedł przemianę duchową, bo przecież nadal może bez skrupułów zabijać ludzi, co potwierdza finał. Małego Billa Daggetta nie interesuje sprawiedliwość, która dogodziłaby wszystkim. Jest szeryfem i ma własne, wypracowane przez lata zasady, którymi się kieruje. Schofield Kid nie chce, żeby kojarzono go z sympatycznym młodzieńcem – sam przypina sobie etykietę twardziela i mordercy, choć w głębi duszy nie ma z takim stylem życia wiele wspólnego... Eastwood skończył więc ostatecznie ze stereotypami, jednocześnie pogłębiając postacie występujące w "Bez przebaczenia".
Ważna jest też postać pisarza W. W. Beauchampa, który przyjeżdża do Big Whiskey wraz z Anglikiem Bobem. Beauchamp zajmuje się tworzeniem książki o Bobie i jego przygodach. Dopiero w Big Whiskey jego opowieści okazują się nieprawdziwe, co udowadnia Mały Bill, wyjaśniając, jak naprawdę przebiegały historie opowiedziane przez Anglika Boba, które Beauchamp bezkrytycznie spisywał. Eastwood pokazuje w ten sposób, że nie należy wierzyć artystom, którzy upraszczali lub idealizowali Dziki Zachód – czy to pisarzom, czy reżyserom filmowym.
Budowa.
Ważne jest też, w jaki sposób rozgrywa się akcja filmu: dawne westerny obfitowały w krwawe strzelaniny, w "Bez przebaczenia" zaś akcja posuwa się do przodu bardzo powoli, praktycznie bez żadnych strzelanin i rozlewu krwi. Od początku przeplatają się wzajemnie dwa wątki: ten o rewolwerowcach zmierzających w stronę miasteczka Big Whiskey oraz ten, który obrazuje samo życie w miasteczku, gdzie rządzi szeryf mający bardzo subiektywne podejście do sprawiedliwości i prawa. Przez całą historię westernu widzowie nie byli przyzwyczajani do filmu, w którym właściwie nic się nie dzieje. Są to jednak tylko pozory: dzięki podróży i wzajemnym rozmowom bohaterowie eksponują wnętrze swojej duszy. Pod koniec da się zauważyć, że William Munny w głębi duszy pozostał taki sam, nic się nie zmienił - nadal może zabijać bez żadnych skrupułów. To Ned, który w pewnym momencie rezygnuje z podróży, przeszedł prawdziwą przemianę i nie jest w stanie powrócić do wcześniejszego trybu życia.
Ciągłe opisywanie Williama Munny'ego jako brutalnego mordercy i gwałciciela także służy budowaniu akcji. Przez 90% filmu zachowuje się on spokojnie: chce rozstać się ze wspomnieniami, które prześladują go w snach, nie udaje typowego twardziela tak jak robi to Schofield Kid, jest małomówny. Kiedy jednak dociera do niego wieść o śmierci przyjaciela Neda Logana, Munny znów zaczyna pić, bierze strzelbę i idzie pomścić Neda: dopiero wtedy wiadomo, czemu m.in. służyć miało takie powolne rozgrywanie akcji - aby wszystko wybuchło w emocjonującym finale. Podobny sposób konstruowania akcji pojawia się np. w "Lśnieniu" Stanleya Kubricka lub "W samo południe" Freda Zinnemanna.
Reakcja krytyków.
Film spotkał się z bardzo pozytywną reakcją krytyków, a także widzów. "Bez przebaczenia" stale utrzymuje się na liście IMDb Top 250 i liście Amerykańskiego Instytutu Filmowego 100 years, 100 movies. Magazyn Time nazwał dzieło Eastwooda jednym ze 100 najlepszych filmów ostatnich 80 lat. Atuty "Bez przebaczenia" to nie tylko demityzacja Dzikiego Zachodu, ale także ukazanie przemocy z innej strony niż dotychczas w westernach. Ponadto Eastwood nakręcił film w czasach gdy western jako gatunek filmowy został już dostatecznie wyeksploatowany, "Bez przebaczenia" wraz z „Tańczącym z wilkami” Kevina Costnera uznaje się za filmy, które odrodziły western jako gatunek filmowy.
Remake.
W 2013 powstał japoński remake filmu zatytułowany Yurusarezaru Mono.

</doc>
<doc id="330541" url="https://pl.wikipedia.org/wiki?curid=330541" title="Bombardier Flexity Classic">
Bombardier Flexity Classic

Bombardier Flexity Classic – rodzina tramwajów produkowanych przez kanadyjski koncern Bombardier Transportation od 1999 roku.
W Polsce należy do niej NGT6 i NGT8, które są trójczłonowymi, jednokierunkowymi, jednostronnymi, częściowo lub całkowicie niskopodłogowymi tramwajami. NGT6 został zaprojektowany dla Miejskiego Przedsiębiorstwa Komunikacyjnego S.A. w Krakowie, w związku z powstającą w Krakowie trasą szybkiego tramwaju. NGT6 to skrót od niemieckiego wyrazu Niederflurgelenktriebwagen (niskopodłogowy wagon przegubowy), cyfra sześć oznacza, że wagon jest sześcioosiowy.
Konstrukcja.
Wyróżnikiem konstrukcji typu Classic jest stosowanie w tramwajach, klasycznych, skrętnych, napędowych wózków jezdnych w części o podwyższonej podłodze. Rodzina ta składa się z 4 grup o odmiennej konstrukcji wynikającej z rozmieszczenia wózków.
Odpowiednikami rodziny Classic są np. rodziny: Citadis X01, Citadis 100 (śląski 116Nd, gdański NGd99), Citadis 200 (NGT8-Magdeburg) koncernu Alstom oraz polskie tramwaje: typu 118N Puma produkcji HCP-FPS w Poznaniu i warszawskie 116N-Na produkcji Konstalu.
Bombardier Transportation dostarczała z Budziszyna w Niemczech zespawane i polakierowane nadwozia do MPK S.A. w Krakowie, gdzie wagony były montowane. Nadwozie jest samonośne, stalowe o konstrukcji spawanej. Połączenia międzyczłonowe są wykonane z zastosowaniem mechanicznego przegubu pod podłogą.
Wyposażenie elektryczne wykonało przedsiębiorstwo Kiepe Elektrik. Większość urządzeń elektrycznych (w tym również urządzenia wentylacyjno-grzewcze) została zainstalowana na dachu wagonu, co pozwoliło na obniżenie poziomu podłogi wagonu oraz ułatwiło dostęp serwisowy do tych urządzeń.
Wagon wyposażony jest w dwa zewnętrzne lusterka wsteczne, ustawiane elektrycznie i podgrzewane.
Podłoga jest wykonana z kauczuku, co zapewnia izolację termiczną i akustyczną. Sufit wykonany jest z płyt laminowanych. Wagony są wyposażone w urządzenia ogrzewcze i wentylacyjne wnętrza. W suficie zamontowane są otwory nawiewowe, przez które powietrze jest wdmuchiwane z dachowych urządzeń wentylacyjno-grzewczych. Dodatkowe ogrzewacze nawiewowe zainstalowane są pod siedzeniami. Ogrzewaniem steruje komputer pokładowy.
Oświetlenie części pasażerskiej może być załączane samoczynnie za pośrednictwem czujnika światła, który zamontowany jest nad stanowiskiem motorniczego. Zainstalowane są okna z pojedynczymi szybami przyciemnionymi, klejonymi elastycznie do ramy wagonu. Wagon wyposażony jest w urządzenia głośnomówiące zewnętrzne i wewnętrzne, do przekazywania komunikatów przez motorniczego.
Wagony są wyposażone w automatyczne drzwi odskoczno – przesuwne, z elektrycznymi napędami.
W tylnej szafie aparaturowej wagonu zainstalowany jest pulpit manewrowy, który umożliwia jazdę tramwajem bez konieczności przebywania motorniczego w kabinie (na przykład manewrowanie w zajezdni). Tramwaj kierowany z pulpitu manewrowego może rozwinąć prędkość maksymalną 20 km/h.
W ścianach czołowych (poniżej reflektorów) zamontowane są odbojniki, które służą do pochłaniania energii występującej przy zderzeniach i chronią wagon przed uszkodzeniami.
Wersje.
NGT6.
Tramwaje „Classic-Kraków” (nazwa od pierwszego zamówienia podtypu konstrukcji) obejmuje tramwaje przeznaczone na rynek polski. Ich budowa wynika z kompromisu między dopuszczalną skrajnią taboru i maksymalnie możliwą liczbą drzwi. Są to jednokierunkowe, trójczłonowe tramwaje z ok. 65% niskiej podłogi umieszczonej w środkowej części tramwaju (pomiędzy skrajnymi wózkami). W tej podgrupie tramwajów Classic, skrajne człony funkcjonują jako naczepowe, z jednej strony podparte na klasycznym wózku skrętnym, a z drugiej podparte na wewnętrznym członie podporowym. Człon środkowy osadzony jest na tocznym wózku nieskrętnym z osiami wykorbionymi. Układ osi Bo'+2+Bo'. Podobnie jak w alstomowskiej rodzinie citadis X01, istnieje możliwość stosowania członów wiszących, jednak dotychczas nie zbudowano takiej wersji. W Polsce przyjęło się oznaczanie tych tramwajów według bardzo nieprecyzyjnych i ogólnych zasad niemieckich, tj. NGT6 (czyli niskopodłogowy przegubowy silnikowy tramwaj 6-osiowy).
Eksploatacja.
Kraków.
We wrześniu 1997 MPK Kraków podpisało z budziszyńskim oddziałem Bombardiera umowę na dostawę 14 tramwajów NGT6. 16 grudnia 1999 pierwszy tramwaj został zaprezentowany. Od października 2000 obsługiwały głównie nowo wybudowaną linię do Kurdwanowa.
30 listopada 2001 podpisano umowę na dostawę kolejnych 12 tramwajów (NGT6-2), różniących się od poprzednich dodatkowymi drzwiami oraz sposobem otwierania okien. 8 kwietnia 2003 w zajezdni Podgórze uroczyście zaprezentowano pierwszy egzemplarz drugiej serii. Całość dostaw zrealizowano w 2003 roku.
22 marca 2006 MPK podpisało umowę na dostawę kolejnych 24 tramwajów różniących się od drugiej serii przede wszystkim zmienionym wyglądem czoła.
22 lipca 2011 podpisano umowę z Bombardierem na dostawę 24 tramwajów NGT8. 4 października 2012 odbyła się oficjalna prezentacja pierwszego egzemplarza w Muzeum Inżynierii Miejskiej. Dostawy zakończono 8 maja 2013, a tramwaje skierowano do obsługi linii 14 Mistrzejowice – Bronowice i 13 Nowy Bieżanów – Bronowice Małe.
Gdańsk.
Miasto Gdańsk, w ramach drugiej edycji GPKM, postanowiło w 2006 o zakupie trzech nowych składów niskopodłogowych. Wynikiem przeprowadzonego przetargu był wybór produktu kanadyjskiego konsorcjum. Wszystkie pojazdy NGT6/2 pochodzą z drugiej serii i zostały zmontowane w Krakowie. Tramwaj zabiera 76 pasażerów siedzących i 102 stojących, łącznie 178 pasażerów. Za 3 wagony Gdańsk zapłacił 21,5 mln zł. Był to pierwszy zakup fabrycznie nowych wagonów przez miasto Gdańsk w XXI wieku.
Tramwaj jest wyposażony w bezpieczne hamulce, które włączają samoczynnie wspomaganie hamulców w przypadku poślizgu.
Pierwszy z trzech zamówionych tramwajów pojawił się na gdańskich torach w nocy, z 2 na 3 grudnia 2007, a udostępniony do ruchu 19 grudnia 2007.

</doc>
<doc id="330543" url="https://pl.wikipedia.org/wiki?curid=330543" title="Jawornica">
Jawornica



</doc>
<doc id="330545" url="https://pl.wikipedia.org/wiki?curid=330545" title="Jackowo">
Jackowo



</doc>
<doc id="330548" url="https://pl.wikipedia.org/wiki?curid=330548" title="Jadowniki">
Jadowniki



</doc>
<doc id="330551" url="https://pl.wikipedia.org/wiki?curid=330551" title="Janikowice">
Janikowice

3 miejscowości w Polsce: 

</doc>
<doc id="330553" url="https://pl.wikipedia.org/wiki?curid=330553" title="Walk of Life">
Walk of Life

Walk of Life – utwór zespołu Dire Straits, napisany przez Marka Knopflera, został zamieszczony na albumie "Brothers in Arms" i był czwartym singlem z tego albumu.
Według informacji umieszczonej w specjalnym jubileuszowym wydaniu albumu "Brothers in Arms", utwór nie miał znaleźć się na tym albumie, ponieważ producent Neil Dorfsman sądził, że nie pasuje on do reszty albumu. Jako singel dotarł do 2. miejsca na angielskiej liście przebojów i 7. miejsca w Stanach Zjednoczonych.
W późniejszym czasie cover utworu został nagrany przez The Shadows i Grant &amp; Forsyth.

</doc>
<doc id="330554" url="https://pl.wikipedia.org/wiki?curid=330554" title="Sathya Sai Baba">
Sathya Sai Baba

Sathya Sai Baba (telugu సత్య సాయిబాబా, właśc. "Sathyanarayana Raju Ratnakaram", ur. 23 listopada 1926 w Puttaparthi, zm. 24 kwietnia 2011, tamże) – hinduski mistrz duchowy, guru, przywódca religijny. Sathya Sai Baba uważał się za reinkarnację indyjskiego guru Shirdi Sai Baby.
Liczba wyznawców Sathya Sai Baby nie jest dokładnie znana. Organizacja Sathya Sai posiada 1200 ośrodków w 126 krajach świata.
Nauki.
Nauki moralne Sai Baby spisane są w licznych książkach i dyskursach, a także dwóch polskich czasopismach – „Świetle Miłości” i „Sai Ram”. Codziennie w Prashanti Nilajam wypisywane są na tablicy myśli dnia Sai Baby. Głosił on jedność wszystkich religii, pogodzenie się z samym sobą, pomoc innym, a także honor i godność.
Cuda.
Sathya Sai Baba, zdaniem swoich zwolenników, potrafił tworzyć wibhuti i małe przedmioty, takie jak pierścienie, statuetki, naszyjniki, zdjęcia, krzyżyki, słodycze, zegarki, amrytę, lingamy (święte złote jaja związane z kultem boga Śiwy), owoce oraz żywe zwierzęta. Twierdził, że materializuje je ze swoich myśli. Według jego wielbicieli pojawiały się nie tylko przy nim, lecz również bardzo daleko od niego, czasami tysiące kilometrów dalej.
Jego zwolennicy opowiadają też o spektakularnych cudach, takich jak uleczenia chorych, wskrzeszenia zmarłych, bilokacja, czytanie w myślach, pomaganie im w chwilach potrzeby czy jasnowidzenie. Narayana Kasturi w książce "Sathyam Shivam Sundaram part I" pisze o tym, jak Sai Baba zamienił wodę w benzynę poprzez włożenie ręki do wody.
Powyższe zjawiska nigdy nie zostały naukowo potwierdzone. Sathya Sai Baba odmówił poddania się naukowej weryfikacji.
Działalność charytatywna.
Sai Baba prowadził działalność charytatywną.
Założył trzy wysokiej klasy szpitale (dwa w Puttaparthi, jeden w Bengaluru). Z jego inicjatywy powstało w Indiach kilka uniwersytetów oraz setki szkół (do roku 2000 także poza Indiami założył 22 szkoły). Jeden z tych uniwersytetów - Sri Sathya Sai Institute of Higher Learning otrzymał status "A++" (najwyższy możliwy w rankingu indyjskim).
Sai Baba ufundował również w 1994 i 2004 roku dwa projekty polegająca na dostarczeniu wody pitnej setkom wiosek indyjskich, które były jej
pozbawione.
Większość projektów charytatywnych Sai Baby wspieranych było przez rząd, polityków indyjskich.
Na inaugurację jednego z założonych przez Sai Babę szpitali przybył prezydent Indii - Abdul Kalam.
Kontrowersje.
Przez swoich przeciwników Sai Baba oskarżany był między innymi o fałszowanie cudów, molestowanie seksualne młodych mężczyzn.
Niewyjaśnione pozostają okoliczności morderstwa, do którego doszło w 1993 na terenie aśramu w Puttaparthi, kiedy czterech uzbrojonych w noże napastników zabiło dwóch swoich współmieszkańców, następnie zaś zostało zastrzelonych przez policję. Krytycy spekulują o możliwym powiązaniu samego Sai Baby z tą zbrodnią, jak również z innymi przypadkami śmierci, do których doszło w Puttaparthi..
Zwolennicy.
Do zwolenników Sai Baby należą Atal Bihari Vajpayee (były premier Indii), Abdul Kalam (poprzedni prezydent Indii) oraz Manmohan Singh (były premier Indii), były premier Nepalu Girija Prasad Koirala, Fiann Paul (jako Paweł Pietrzak był koordynatorem młodych polskiego stowarzyszenia Sathya Sai Baba).
Ponadto, nauki Sathya Sai Baby były i są źródłem inspiracji dla: Alice Coltrane, Maynarda Fergusona i Dany Gillespie.
Program edukacyjny.
Sathya Sai Baba jest autorem programu edukacyjnego "Wychowanie w Wartościach Ludzkich" (ang. Sathya Sai Education in Human Values SSEHV). Wersje tego programu istnieją od przeznaczonych dla uczniów na poziomie podstawowym po studentów. Głównym elementem tego systemu jest podział programu nauczania na trzy części: społeczny (zawiera w sobie pracę na rzecz społeczeństwa i na kształceniu moralnym), druga (kształcenie moralne), trzecia (nauczaniu wyłącznie umiejętności praktycznych, bez zbędnej wiedzy teoretycznej). Wychowanie w Wartościach Ludzkich dużo mówi o dialogu międzyreligijnym oraz tolerancji dla innych wyznań. Uczniowie szkół i studenci uniwersytetów z Wychowaniem w Wartościach Ludzkich uczą się technik medytacji.
Program na świecie.
Program realizowany jest głównie w Indiach, gdzie został zaakceptowany przez większość rządów stanowych. Powstało w Indiach kilkaset szkół oraz siedem uniwersytetów nauczających w tym programie. Szkoła Sathya Sai Schools realizujące program nauczania w ośrodkach znajdujących się w Tajlandii, Zambii, Australii, Indonezji i Republiki Południowej Afryki.
W Polsce "Wychowanie w Wartościach Ludzkich" propagowane jest głównie przez Organizację Sathya Sai. Jej członkowie prowadzą kursy, warsztaty i rozmowy na temat dla nauczycieli oraz rodziców.

</doc>
<doc id="330557" url="https://pl.wikipedia.org/wiki?curid=330557" title="Szosa Stu Zakrętów">
Szosa Stu Zakrętów



</doc>
<doc id="330558" url="https://pl.wikipedia.org/wiki?curid=330558" title="Shi Jiuyong">
Shi Jiuyong

Shi Jiuyong (史久镛, ur. 9 października 1926 w Ningbo, zm. 18 stycznia 2022 w Pekinie) – chiński prawnik, sędzia, prezes Międzynarodowego Trybunału Sprawiedliwości, organu Organizacji Narodów Zjednoczonych w Hadze w Holandii. Został wybrany w skład sędziowski 6 lutego 1994, w został prezesem dziewięć lat później 6 lutego 2003. 
Urodził się w mieście Ningbo w Chinach w prowincji Zhejiang. Dorastał w dobrze sytuowanej rodzinie, zdobył wykształcenie w języku angielskim w brytyjskim Lester Institute, a po jego ukończeniu zdał na prawo na nieistniejącym już St. John’s University w Szanghaju oraz na Columbia University. Od 1956 do 1958 sprawował różne stanowiska związane z edukacją, zanim został mianowany profesorem prawa międzynarodowego w Instytucie Spraw Zagranicznych ("Waijiao Xueyuan", 外交学院) w Pekinie w 1984. 
Od lat 1980. pełnił funkcję eksperta prawa międzynarodowego Chińskiej Republiki Ludowej w czasie różnych konwencji międzynarodowych, traktatów, negocjacji (między innymi negocjacje chińsko-brytyjskie nad statusem dla Hongkongu). Shi Jiuyong był również członkiem i przewodniczącym Komisji Prawa Międzynarodowego. Jest autorem licznych publikacji na temat prawa międzynarodowego.
Funkcję prezesa Międzynarodowego Trybunału Sprawiedliwości sprawował w latach 2003–2006. W 2003 zaprzysiężony był na 9-letnią kadencję sędziowską, zrezygnował jednak już w maju 2010.

</doc>
<doc id="330559" url="https://pl.wikipedia.org/wiki?curid=330559" title="Lupus">
Lupus

Lupus z łac. – wilk

</doc>
<doc id="330560" url="https://pl.wikipedia.org/wiki?curid=330560" title="Per Unckel">
Per Unckel

Per Unckel (ur. 24 lutego 1948 w Finspång, zm. 20 września 2011 w Sztokholmie) – szwedzki polityk, działacz Umiarkowanej Partii Koalicyjnej, parlamentarzysta, w latach 1991–1994 minister edukacji, sekretarz generalny Rady Nordyckiej.
Życiorys.
Urodził się w Östergötland, był przewodniczącym młodzieżówki Umiarkowanej Partii Koalicyjnej w tym regionie. W latach 1971–1976 przewodniczył tej organizacji na szczeblu krajowym. Od 1968 do 1971 studiował prawo na Uniwersytecie w Uppsali. W latach 1976–1986 sprawował mandat posła do Riksdagu z regionu Östergötland. Był w międzyczasie rzecznikiem partii do spraw polityki energetycznej oraz oświatowej.
W 1986 został sekretarzem swojej partii, pełnił tę funkcję do 1991. Od października 1991 do października 1994 sprawował urząd ministra edukacji w rządzie Carla Bildta. Przeprowadził wówczas reformę systemu oświaty, wprowadzając m.in. możliwość wyboru szkoły.
W latach 1994–2002 ponownie zasiadał w szwedzkim parlamencie. Pełnił funkcję rzecznika ugrupowania do spraw polityki zatrudnienia oraz do spraw konstytucyjnych. Przewodniczył parlamentarnej komisji konstytucyjnej (1998–2002) i klubowi poselskiemu Umiarkowanej Partii Koalicyjnej (1999–2002). Po porażce ugrupowania w 2002 odszedł ze stanowisk partyjnych oraz z parlamentu.
W latach 2003–2006 był sekretarzem generalnym Rady Nordyckiej. W 2007 powołany na gubernatora regionu Sztokholm. Zajmował to stanowisko do czasu swojej śmierci w 2011.

</doc>
<doc id="330562" url="https://pl.wikipedia.org/wiki?curid=330562" title="Collegium Civitas w Warszawie">
Collegium Civitas w Warszawie

Collegium Civitas w Warszawie (CC) – niepubliczna uczelnia w Warszawie.
Rozpoczęła działalność w 1997 roku. Jest zarejestrowana w rejestrze uczelni niepublicznych Ministerstwa Nauki i Szkolnictwa Wyższego pod numerem 129, ma pełne uprawnienia do nadawania tytułu magistra i licencjata. W 2005 otrzymała uprawnienia do nadawania stopnia doktora socjologii.
Uczelnia ma siedzibę w Pałacu Kultury i Nauki.
Historia.
Uczelnia powstała z inicjatywy naukowców z Instytutu Studiów Politycznych PAN i działa pod patronatem pięciu instytutów nauk społecznych Polskiej Akademii Nauk:
Wykładowcy.
Z uczelnią jest obecnie lub w przeszłości było związanych wielu wykładowców akademickich, m.in. Maria Krzysztof Byrski, Władysław Czapliński, Jacek Czaputowicz, Henryk Domański, Waldemar J. Dziak, Andrzej Friszke, Tadeusz Gadacz, Hubert Izdebski, Lena Kolarska-Bobińska, Jadwiga Koralewicz, Eugeniusz Król, Zdzisław Kuksewicz, Bogdan Mach, Aleksander Manterys, Ewa Nalewajko, Józef Niżnik, Andrzej Paczkowski, Hanna Palska, Rafał Pankowski, Adam Daniel Rotfeld, Barbara Stępniewska-Holzer, Dariusz Stola, Andrzej Szpociński, Włodzimierz Wesołowski, Wojciech Włodarczyk i Edmund Wnuk-Lipiński, a także prof. dr Michał Komar, prof. Krzysztof Zanussi, doktorzy Juliusz Braun i Paweł Ukielski, sędzia Wiesław Johann, ambasadorowie Grzegorz Dziemidowicz i Henryk Lipszyc, mjr Michał Fiszer i redaktorzy Janina Paradowska, Jacek Żakowski, Grzegorz Miecugow i Edwin Bendyk.
Siedziba.
Przez pierwszy rok siedziba uczelni mieściła się przy ul. Smoluchowskiego. W kolejnych latach uczelnia mieściła się w kameralnym budynku przy ulicy Marii Kazimiery 31 na Marymoncie (z powodu warunków lokalowych część wykładów odbywała się wtedy w Domu Literatury na Krakowskim Przedmieściu 87/89). Później (2000-2003) szkoła znalazła swoje miejsce w większym budynku przy ulicy Naukowej 5/7 na Włochach. Od roku 2003 mieści się na XII piętrze Pałacu Kultury i Nauki.
Kierunki.
W roku ak. 2022/2023 uczelnia daje możliwość podjęcia nauki na kierunkach I oraz II stopnia:
Studia prowadzone są w trybie dziennym (stacjonarnym) oraz zaocznym (niestacjonarnym).
W ramach tych kierunków uczelnia oferuje różne specjalności licencjackie i magisterskie, również po angielsku lub dwujęzyczne (polsko-angielskie), a także różnego rodzaju studia podyplomowe, kursy specjalistyczne i doktorat.
Obszary tematyczne studiów w Collegium Civitas:

</doc>
<doc id="330563" url="https://pl.wikipedia.org/wiki?curid=330563" title="Ingvar Carlsson">
Ingvar Carlsson

Gösta Ingvar Carlsson (ur. 9 listopada 1934 w Borås) – szwedzki polityk, działacz Szwedzkiej Socjaldemokratycznej Partii Robotniczej i jej przewodniczący w latach 1986–1996, parlamentarzysta, wicepremier i minister, premier Szwecji w latach 1986–1991 oraz 1994–1996.
Życiorys.
Urodził się jako syn magazyniera Olofa Karlssona i Idy z domu Johansson. Ukończył nauki polityczne na Uniwersytecie w Lund. Kształcił się później w Stanach Zjednoczonych na Northwestern University. Zaangażował się w działalność polityczną w ramach szwedzkich socjaldemokratów. Pod koniec lat 50. wraz z Olofem Palme należał do grupy młodych współpracowników premiera Tage Erlandera. W 1961 objął funkcję przewodniczącego socjaldemokratycznej młodzieżówki SSU, którą kierował do 1967.
W 1965 po raz pierwszy uzyskał mandat posła do Riksdagu. Z powodzeniem ubiegał się o poselską reelekcję w każdych kolejnych wyborach do 1994 włącznie. W latach 1967–1969 był sekretarzem stanu w urzędzie premiera. Był następnie członkiem rządów, którymi kierował Olof Palme. Sprawował w nich urzędy ministra edukacji (1969–1973) oraz ministra mieszkalnictwa (1973–1976), a po powrocie socjaldemokratów do władzy zajmował stanowisko wicepremiera (1982–1986). Od 1985 do 1986 był jednocześnie ministrem środowiska.
28 lutego 1986 Olof Palme został postrzelony, na skutek czego zmarł. 1 marca 1986 Ingvar Carlsson został nowym premierem, w tym samym miesiącu przejął również przywództwo w Szwedzkiej Socjaldemokratycznej Partii Robotniczej. Rządem kierował do 4 października 1991, gdy po przegranych przez socjaldemokratów wyborach nowy gabinet sformowała centroprawicowa koalicja Carla Bildta.
W wyniku kolejnych wyborów z 1994 socjaldemokraci powrócili do władzy. 7 października 1994 Ingvar Carlsson ponownie objął urząd premiera. W sierpniu 1995 ogłosił zamiar rezygnacji z działalności politycznej. 22 marca 1996 na czele nowego rządu stanął Göran Persson. Ingvar Carlsson ustąpił również z kierowania partią i członkostwa w parlamencie. Został później m.in. prezesem fundacji Bergmancenter na Fårö.

</doc>
<doc id="330564" url="https://pl.wikipedia.org/wiki?curid=330564" title="Eliel Saarinen">
Eliel Saarinen

Gottlieb Eliel Saarinen (ur. 20 sierpnia 1873 w Rantasalmi, zm. 1 lipca 1950 w Bloomfield Hills w stanie Michigan) – fiński architekt secesji i modernizmu.
W 1922 Saarinen zaprojektował banknoty marki fińskiej.
W 1923 po uzyskaniu drugiego miejsca w międzynarodowym konkursie na siedzibę Chicago Herald Tribune Eliel Saarinen wraz z synem Eero przeniósł się do Stanów Zjednoczonych. Mimo że jego projekt nie został zrealizowany, bardzo zbliżony budynek powstał w 1929 jako Gulf Building w Houston. Saarinen działał w Michigan. Jego projektu jest budynek Cranbrook Academy of Art, szkoły, której został pierwszym rektorem. Wśród studentów Eliela Saarinena byli m.in. Charles Eames jr. i Ray Kaiser.

</doc>
<doc id="330565" url="https://pl.wikipedia.org/wiki?curid=330565" title="Rydwany ognia">
Rydwany ognia

Rydwany ognia (ang. "Chariots of Fire") – brytyjski film z 1981, wyreżyserowany przez Hugh Hudsona. Oparty na prawdziwej historii dwóch brytyjskich biegaczy przygotowujących się do letnich igrzysk olimpijskich 1924.
W 1995, w stulecie narodzin kina, obraz Hudsona znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Bohaterami filmu są dwaj brytyjscy biegacze z lat 20. XX wieku, złoci medaliści olimpijscy z Paryża: Eric Liddell i Harold Abrahams, pochodzący z różnych warstw społecznych Zjednoczonego Królestwa. Różnią się nie tylko pochodzeniem, ale i motywacją ciężkich treningów. Abrahams, angielski Żyd, sukcesami sportowymi chce zyskać akceptację w ówczesnym hierarchicznym społeczeństwie, a Liddel, wywodzący się z rodziny szkockich misjonarzy prezbiteriańskich, jest rozdarty między posługą Bogu a "zbytkownym" sportem.
"Rydwany ognia" to opowieść o sportowej rywalizacji, o jej blaskach i cieniach. To także hołd złożony „czasom niewinności” w sporcie, nawet jeśli ukazuje hipokryzję ówczesnych zasad olimpijskich – zawodnik ma obowiązek startować i wygrywać dla swego kraju, nie może jednak zatrudnić trenera.
Obsada.
i inni
Tytuł.
Tytuł filmu zaczerpnięto z wiersza Williama Blake’a, "Jeruzalem":
Nagrody.
Film zdobył siedem nominacji do Oscara i zdobył cztery statuetki, w następujących kategoriach:
Ograniczenia wiekowe.
W większości krajów nie ma specjalnych ograniczeń wiekowych. Film nie zawiera scen z nagością, przemocą, wulgarnością. Jedyne zastrzeżenia może budzić używanie przez sportowców alkoholu i papierosów, a także potencjalnie drastyczne sceny upadków oraz przemęczenia sportowców podczas treningów i zawodów.

</doc>
<doc id="330566" url="https://pl.wikipedia.org/wiki?curid=330566" title="Grus">
Grus

Grus – z łac. "żuraw";
Zobacz też: Żuraw

</doc>
<doc id="330567" url="https://pl.wikipedia.org/wiki?curid=330567" title="Rzędkowice">
Rzędkowice

Rzędkowice – wieś łańcuchowa licząca ponad sto gospodarstw w województwie śląskim, w powiecie zawierciańskim, w gminie Włodowice.
Położenie.
Wieś znajduje się na Wyżynie Częstochowskiej będącej częścią Wyżyny Krakowsko-Częstochowskiej. Znana jest z górującego nad nią wybitnego muru wapiennych ostańców o wysokości do 30 metrów, zwanych Rzędkowickimi Skałami. Na ich ścianach wytyczono wiele dróg wspinaczkowych. Oprócz tego wybitnego skalnego pasma w obrębie wsi znajdują się jeszcze pojedyncze skałki i grupy skałek: Polne Turniczki, Pyrek, Sarnie Skałki, Grzybówka.
Opis miejscowości.
W latach 1975–1998 miejscowość administracyjnie należała do województwa częstochowskiego. W samej wsi znajdują się siedziby kilku szkół wspinania.

</doc>
<doc id="330569" url="https://pl.wikipedia.org/wiki?curid=330569" title="Chariots of Fire">
Chariots of Fire



</doc>
<doc id="330575" url="https://pl.wikipedia.org/wiki?curid=330575" title="Algorytm in-place">
Algorytm in-place



</doc>
<doc id="330576" url="https://pl.wikipedia.org/wiki?curid=330576" title="Podlesice (województwo śląskie)">
Podlesice (województwo śląskie)

Podlesice – wieś w województwie śląskim, powiecie zawierciańskim, w gminie Kroczyce. Pod względem geograficznym znajduje się na Wyżynie Mirowsko-Olsztyńskiej będącej częścią Wyżyny Częstochowskiej. 
Wieś królewska "Podleszyce" położona była w powiecie lelowskim, wchodziła w skład klucza wsi, stanowiącego uposażenie wojewodów krakowskich. W latach 1975–1998 miejscowość położona była w województwie częstochowskim.
Turystyka i wspinaczka.
Podlesice znajdują się na obszarze Parku Krajobrazowego Orlich Gniazd. W obrębie miejscowości znajduje się rezerwat przyrody Góra Zborów, ponadto najcenniejsze przyrodniczo rejony objęto ochroną specjalną (tzw. Ostoja Kroczycka). Przez miejscowość przebiegają najważniejsze szlaki turystyczne Wyżyny Krakowsko-Częstochowskiej: Szlak Orlich Gniazd, Szlak Warowni Jurajskich, Rzędkowicki Szlak i Jurajski Rowerowy Szlak Orlich Gniazd.
Ze względu na dużą liczbę skałek wapiennych w bezpośrednim sąsiedztwie wsi, a także z uwagi na rozbudowaną bazę noclegową, Podlesice są jedną z kilku wspinaczkowych stolic Polski. Największe rejony wspinaczkowe rozciągają się na północ i północny zachód od wsi. Są to pokryte gęstą siecią dróg wspinaczkowych ostańce i mury skalne Skał Podlesickich, Skał Kroczyckich i Skał Morskich. Ogródki skalne znajdują się w rezerwacie przyrody Góra Zborów (na Górze Zborów), na Kołaczyku, w Kruczych Skałach. Dalej na północ to: Góra Pośrednia, Góra Popielowa, Łysak, Jastrzębnik i Słupsko, zaś po południowej stronie drogi wojewódzkiej nr 792 Kroczyce – Żarki znajdują się: Dudnik, Ruskie Skały, Wilczy Kamień, Apteka oraz Biblioteka. 
Opis miejscowości.
Podlesice posiadają rozbudowaną bazę turystyczną: hotele, pensjonaty, agroturystyka, placówki gastronomiczne. We wsi znajdują się siedziby kilku szkół wspinania, siedziba Grupy Jurajskiej GOPR, Centrum Dziedzictwa Kulturowego Jury, sklep ze sprzętem alpinistycznym i turystycznym oraz pole namiotowe.
W Podlesicach, nieopodal parkingu w rezerwacie Góra Zborów, przy Kruczych Skałach i Jaskini Głębokiej kręcono sceny do filmu "Dwa światy (oryg. Spellbinder", reż. Noel Price).

</doc>
<doc id="330584" url="https://pl.wikipedia.org/wiki?curid=330584" title="Sortowanie in situ">
Sortowanie in situ



</doc>
<doc id="330587" url="https://pl.wikipedia.org/wiki?curid=330587" title="Carlsson">
Carlsson

Inne:

</doc>
<doc id="330588" url="https://pl.wikipedia.org/wiki?curid=330588" title="Pokój (polityka)">
Pokój (polityka)

Pokój (łac. "pax", gr. "εἰρήνη", staropolskie "mir", ang. "peace") – pojęcie opisujące stosunki między państwami, lub wewnątrz nich, oznaczające brak wojny, wykluczające konflikt zbrojny i używanie przemocy. 
W węższym znaczeniu pokój oznacza przerwanie lub zakończenie wojny potwierdzone stosowną umową na warunkach wynegocjowanych przez walczące strony. W historiografii zazwyczaj zwany jest od miejsca zawarcia pokoju, np. „pokój toruński” bądź od nazwisk sygnatariuszy np. pokój Kalliasa.
Od XX wieku do zachowania albo przywrócenia pokoju wykorzystuje się siły pokojowe ONZ, mające mandat prawnomiędzynarodowy. Za szczególny wkład w promowanie pokoju i praw człowieka na świecie przyznawana jest Pokojowa Nagroda Nobla. Ruchem który dąży do pokoju i jego utrzymania jest pacyfizm.

</doc>
<doc id="330589" url="https://pl.wikipedia.org/wiki?curid=330589" title="Factorial">
Factorial



</doc>
<doc id="330591" url="https://pl.wikipedia.org/wiki?curid=330591" title="Jokamiehenoikeus">
Jokamiehenoikeus



</doc>
<doc id="330592" url="https://pl.wikipedia.org/wiki?curid=330592" title="Allemannsretten">
Allemannsretten



</doc>
<doc id="330595" url="https://pl.wikipedia.org/wiki?curid=330595" title="Rezerwat przyrody Góra Zborów">
Rezerwat przyrody Góra Zborów

Rezerwat przyrody Góra Zborów – rezerwat przyrody nieożywionej na terenie Jury Częstochowskiej, utworzony na podstawie Zarządzenia Ministra Leśnictwa i Przemysłu Drzewnego z dnia 30 sierpnia 1957 r. w sprawie uznania za rezerwat przyrody (M.P. 1957 nr 75, poz. 461). W granicach rezerwatu, o powierzchni 45,00 ha, leżą dwa wzgórza: Góra Zborów i Kołoczek, oba gęsto pokryte wapiennymi ostańcami o wysokości do 30 metrów, na ścianach, których znajdują się liczne drogi wspinaczkowe. Zjawiska krasowe ukształtowały jaskinie (m.in. Jaskinia Głęboka – udostępniona dla ruchu turystycznego) i leje krasowe. Administracyjnie znajduje się w obrębie wsi Kroczyce w województwie śląskim, w powiecie zawierciańskim, w gminie Kroczyce.
Sama Góra Zborów – najwyższe wzniesienie byłego województwa częstochowskiego (462 m) – jest punktem widokowym (wieńczy go wieżyczka triangulacyjna wmurowana przez Niemców podczas okupacji).
Na terenie rezerwatu występuje około 210 gatunków roślin naczyniowych. Szata roślinna ma tu charakter strefowo-pasmowy. Licząc od podnóża, Górę Zborów porasta kolejno: las sosnowy, miejscami płaty lasów grądowych, buczyna sudecka z żywcem dziewięciolistnym w runie, buczyna kwaśna i murawy kserotermiczne. Najwyżej znajdują się zbiorowiska naskalne.
Rezerwat leży na terenie specjalnego obszaru ochrony siedlisk Natura 2000 „Ostoja Kroczycka” oraz na terenie Parku Krajobrazowego Orlich Gniazd.
Obszar objęty projektem to liczne ostańce skał wapiennych, nierzadko kilkudziesięciometrowej wysokości z jaskiniami oraz wydmy śródlądowe.
Rosną tu: szakłak, dereń, głóg, tarnina i leszczyna oraz murawy kserotermiczne i roślinność naskalna. W wielu miejscach dużą powierzchnię porastają priorytetowe płaty jałowca pospolitego na podłożu wapiennym. Na skałach rozwinęły się kesrotermiczne murawy naskalne i zbiorowiska paproci szczelinowych, z rzadkimi gatunkami roślin, m.in.: goździk siny, skalnica gronkowa (relikt glacjalny). Znajdziemy tu też system źródliskowy Białki Zdowskiej i Grzybówki.
Jest to środowisko życia ptactwa – gniazduje tu m.in. puchacz, drozd skalny, krzyżodziób sosnowy oraz krzyżodziób świerkowy, kopciuszek i dzierzba rudogłowa.
Rezerwat znajduje się w zasięgu terytorialnym Nadleśnictwa Koniecpol, ale tylko niewielki oddział leśny o powierzchni 0,15 ha leży na gruntach zarządzanych przez nadleśnictwo – pozostała część jest bowiem administrowana przez Towarzystwo Miłośników Ziemi Zawierciańskiej. Rezerwat nie posiada planu ochrony; na mocy ustanowionych w czerwcu 2019 roku na okres 5 lat zadań ochronnych jego obszar podlega ochronie czynnej i krajobrazowej.

</doc>
<doc id="330602" url="https://pl.wikipedia.org/wiki?curid=330602" title="Góra Zborów">
Góra Zborów

Góra Zborów lub Góra Berkowa – skaliste wzgórze w obrębie wsi Kroczyce w województwie śląskim, w powiecie zawierciańskim, w gminie Kroczyce. Pod względem geograficznym znajduje się na Wyżynie Mirowsko-Olsztyńskiej, będącej częścią Wyżyny Częstochowskiej w obrębie Wyżyny Krakowsko-Częstochowskiej. Znajduje się na nim rezerwat przyrody Góra Zborów. Z drogi wojewódzkiej nr 792 doskonale widoczne są szczytowe partie skał na wzgórzu. Góra Zborów sąsiaduje z położonym bardziej na północ Kołoczkiem. Obydwa te wzgórza wchodzą w skład długiego na ponad 3 km pasma Skał Kroczyckich i należą do specjalnego obszaru ochrony siedlisk Ostoja Kroczycka.
Nazwa Góra Zborów pochodzi od tego, że według legendy zbierały się na niej okoliczne czarownice przed odleceniem na miotłach na sabat czarownic, na Łysą Górę w Górach Świętokrzyskich. Na jej szczycie znajduje się Skała ze Słupem, na której podczas okupacji hitlerowskiej zamontowano betonowy słup będący punktem triangulacyjnym.
Bezleśny wierzchołek wzgórza jest znakomitym punktem widokowym – najwyższym wzniesieniem w byłym województwie częstochowskim – 467,5 m n.p.m. Procesy krasowe ukształtowały liczne wapienne ostańce, jaskinie i leje krasowe. Na terenie rezerwatu znajduje się także zamknięty obecnie kamieniołom, w którym pracowali przymusowi robotnicy III Rzeszy. Teren rezerwatu był miejscem potyczek pomiędzy niemiecką żandarmerią a oddziałami Armii Ludowej oraz Batalionów Chłopskich.
Skały i jaskinie.
Góra Zborów jest jednym z ważniejszych rejonów wspinaczkowych. W jej partiach wierzchołkowych (w większości) i na zboczach znajdują się skałki o wysokości do 30 metrów, ściany, których pokryte są gęstą siatką dróg wspinaczkowych. Wspinacze nadali im własne nazwy: Są to skały: Biała Baszta, Turnia Blocheńska, Chomicza Skała, Dolna Baszta, Dolny Wielbłąd, Dwoista Baszta, Dziurawy Blok, Dziurki, Długa Grań, Koguty, Krucze Skały, Kruk, Minogi, Młynarze (Młynarz, Czujnik, Świnka, Zajączek, Wielki Młynarz i Złomiska), Rygiel, Sadek, Sfinks, Skała Gąsieckiego, Skała z Sosną, Skała z Blokiem, Skała z Mysim Trawersem, Skrzat, Sówka, Turnia nad Kaskadami, Ukryta Turnia, Wielbłąd. Po utworzeniu rezerwatu przyrody wspinaczka dozwolona jest na określonych zasadach. m.in. nie wolno wchodzić na szczyty skał i chodzić po nich, odbywa się bowiem na nich rekultywacja muraw kserotermicznych.
W zachodniej części rezerwatu, u podnóży Góry Zborów znajduje się Jaskinia Głęboka – jedyna w północnej części Wyżyny Krakowsko-Częstochowskiej jaskinia udostępniona do turystycznego zwiedzania. Oprócz niej w skałach Góry Zborów jest jeszcze wiele innych jaskiń i schronisk: Fazowa Dziura, Kozi Dół, Lej Szpatowców, Schronisko Kazamar w Cyrku, Schronisko pod Białą Basztą, Schroniska pod Ryglem, Schronisko Podszczytowe, Schronisko Sadek, Schronisko Skośne, Schronisko w Lewych Kaskadach, Schronisko w Skale Gąsieckiego, Schronisko za Kciukiem, Szczelina w Ryglu, Wielki Kanion.
Turystyka.
Przy drodze nr 792 znajduje się parking, budynki Centrum Dziedzictwa Przyrodniczego i Kulturowego Jury i kasa biletowa, w której kupuje się bilety wstępu do rezerwatu i do Jaskini Głębokiej. Wejście do rezerwatu i Góra Zborów znajduje się po drugiej stronie szosy. Zaraz za wejściem jest lapidarium z kolekcją różnych rodzajów wapieni występujących na Wyżynie Krakowsko-Częstochowskiej. Przez rezerwat przebiegają dwa szlaki turystyczne i ścieżka przyrodnicza „Rezerwat Góra Zborów”.

</doc>
<doc id="330604" url="https://pl.wikipedia.org/wiki?curid=330604" title="Kołoczek (wzgórze)">
Kołoczek (wzgórze)

Kołoczek, Góra Kołoczek – wzniesienie w obrębie rezerwatu przyrody nieożywionej Góra Zborów na terenie wsi Kroczyce w województwie śląskim, powiecie zawierciańskim, w gminie Kroczyce. Na niektórych mapach opisywane jako Kołaczyk, na mapie Geoportalu jako Góra Popielowa.
Jest to jedno z dwóch wzniesień w obrębie rezerwatu przyrody Zborów. Drugim jest położona nieco na południowy wschód Góra Zborów. Obydwa należą do pasma Skał Kroczyckich. Pod względem geograficznym znajdują się na Wyżynie Ryczowskiej będącej częścią Wyżyny Częstochowskiej.
Spośród lasu porastającego Kołaczyka wystają liczne wierzchołki wapiennych skałek, z których najwyżej położony jest Wielki Dziad. Wszystkie skałki od wielu lat są terenem intensywnej działalności wspinaczy skalnych. Wyróżnili oni na wzgórzu Kołoczek następujące skały i grupy skał:
Po południowo-wschodniej stronie Wielkiego Dziada znajdują się skały Kazerma, Ptak, Z Damskimi Ryskami i Brzuszki Buddy, tuż po południowo-zachodniej Lalka. W kierunku północno-zachodnim od Wielkiego Dziada stromo opadają ściany pozostałych skał. Ostatnią skałą w tym murze skalnym jest Leśna Kulista.
Wspinacze skalni poprowadzili wśród skał Kołoczka ponad 250 dróg wspinaczkowych o zróżnicowanym stopniu trudności od II do VI.7 w skali Kurtyki. Ściany mają zróżnicowaną wystawę; zachodnią, północną, wschodnią i południową. Niektóre ze skał to niewielkie skałki, na których uprawiany jest bouldering. Wszystko to sprawia, że wspinać się tutaj mogą zarówno początkujący, jak i zaawansowani wspinacze i każdy znajdzie coś dla siebie. Kołoczek jest drugim najpopularniejszym (zaraz po Górze Zborów) rejonem wspinaczkowym w tej części Wyżyny Częstochowskiej.

</doc>
<doc id="330607" url="https://pl.wikipedia.org/wiki?curid=330607" title="Warszewice">
Warszewice

2 miejscowości w Polsce: 
Zobacz też: Warszawice.

</doc>
<doc id="330613" url="https://pl.wikipedia.org/wiki?curid=330613" title="Radków (ujednoznacznienie)">
Radków (ujednoznacznienie)



</doc>
<doc id="330616" url="https://pl.wikipedia.org/wiki?curid=330616" title="IMDB">
IMDB



</doc>
<doc id="330621" url="https://pl.wikipedia.org/wiki?curid=330621" title="Ugoda (ujednoznacznienie)">
Ugoda (ujednoznacznienie)



</doc>
<doc id="330623" url="https://pl.wikipedia.org/wiki?curid=330623" title="Kobylniki">
Kobylniki



</doc>
<doc id="330624" url="https://pl.wikipedia.org/wiki?curid=330624" title="Kopce">
Kopce



</doc>
<doc id="330628" url="https://pl.wikipedia.org/wiki?curid=330628" title="Klepacze">
Klepacze



</doc>
<doc id="330639" url="https://pl.wikipedia.org/wiki?curid=330639" title="DJ 600V">
DJ 600V

DJ 600V, właściwie Sebastian Imbierowicz (ur. 1972), znany również jako 600V, Volt, DJ Volt, V.O.L.T. – polski DJ, producent muzyczny, inżynier dźwięku i raper. Sebastian Imbierowicz znany jest przede wszystkim jako producent, na którego kompilacjach zadebiutowały zespoły takie jak Molesta, ZIP Skład, Mor W.A. jak również raper Pih. Wyprodukował m.in. albumy "Skandal" Molesty, "Chleb powszedni" Zip Składu oraz muzykę na kilkadziesiąt albumów pierwszej fali polskiego hip-hopu.
Życiorys.
Sebastian Imbierowicz był w Warszawie studentem fizyki i w latach wczesnego rozwoju kultury hip-hopu w Polsce jednocześnie imprezowym DJ-em, promotorem hip-hopu (współpracownikiem od 1993 audycji radiowej „Kolorszok” Bogny Świątkowskiej), raperem i producentem muzyki hip-hopowej. Jako DJ grał na licznych imprezach, m.in. na cyklicznych hip-hopowych piątkach w warszawskich „Hybrydach”. Działalność radiowo-promocyjna ułatwiała mu nawiązywanie kontaktów w nowo powstającej branży, a znajomość technicznej aparatury sprawiły, że wkrótce stał się czołowym, czy z początku w ogóle jedynym twórcą tej nietradycyjnej dla polskiego rynku muzyki na profesjonalnym poziomie. Natomiast nieusatysfakcjonowany swoim stylem rapowania wkrótce odszedł od pisania i wykonywania tekstów. Jako centralny punkt kontaktowy i źródło oryginalnych bitów był kluczowym elementem rozwoju hip-hopowej kultury muzycznej – ze związanego z nim środowiska wyszło wielu sławnych dzisiaj raperów i producentów. Volt jest również od lat aktywny w różnych aspektach hip-hopowego biznesu, włączając działalność fonograficzną. Przez szereg lat 600V wypowiadał się na tematy związane z hip-hopem w swojej rubryce na łamach magazynu „Ślizg”.
Jego własny dorobek płytowy rozpoczyna się od zespołu 1 Killa Hertz (1kHz) założonego w 1994 z Janem Marianem. Wkrótce dołączył do nich Tede i w tym składzie nagrali swój utwór na składankę SP Records. Muzyka na pozostałych płytach w poniższym zestawieniu jest całkowicie lub w głównej mierze autorstwa DJ 600V.
Pierwsze podkłady Volta powstawały na PC 386 z kartą Gravis Ultrasound. Potem zakupił sampler Akai S 900, a następnie ośmioślad analogowy Tascam 238 Syncased i konsoletę Alesis 1604. Na tym sprzęcie powstały wszystkie kawałki 1 kHz. W późniejszym okresie dokupił cyfrowy ośmioślad Roland 800. Na tym zestawie nagrał składankę "Smak B.E.A.T. Records".
W 1995 roku wyprodukował ścieżkę dźwiękową do filmu "Graffiti" dla TVP2.

</doc>
<doc id="330640" url="https://pl.wikipedia.org/wiki?curid=330640" title="Ratusz w Głogowie">
Ratusz w Głogowie

Początki głogowskiego ratusza sięgają końca XIII wieku, czyli czasów lokacji miasta przez Konrada I głogowskiego, kiedy wybudowano wieżę-strażnicę. Z czasem obiekt rozbudowano i w 1349 w Głogowie powstał dwuskrzydłowy, murowany ratusz. Budynek zniszczyły jednak pożary w latach 1420 i 1433. Największy pożar miał miejsce w roku 1574, po którym ratusz odbudowany został w stylu renesansowym, a wieżę zwieńczono hełmem. Widok obiektu z tego okresu uwiecznił w XVIII wieku na rysunku Friedrich Bernhard Werner, który opublikowano w dziele "Topographia Seu Compendium Silesiae". 
Ratusz utracił swoją formę renesansową podczas gruntownej przebudowy w latach 1823–1835 według projektu architekta A. Sollera. Powstały wtedy dwa kontrastujące ze sobą skrzydła: zachodnie o cechach klasycyzmu pruskiego i wschodnie, zbudowane w modnym wówczas stylu florenckim.
Na głogowski ratusz 5 marca 1933 roku wciągnięto po raz pierwszy sztandar ze swastyką. W czasie walk o Głogów w 1945 ratusz został poważnie zniszczony i wypalony. Z wieży pozostały jedynie jej dolne fragmenty.
Decyzję o odbudowie ratusza w formie, którą posiadał po przebudowie z 1835 roku podjął Urząd Miejski w styczniu 1984 roku, zaś roboty budowlane wykonywane były od maja 1984. Inwestycja ta pochłonęła przez 18 lat kwotę 14 mln zł. W roku 2000 na ukończeniu było zachodnie skrzydło budynku. Od 2002 roku ratusz ponownie służy mieszkańcom miasta i mieści się w nim Urząd Miejski. 
Wieża, o wysokości 80,35 m (najwyższa wieża ratuszowa na Śląsku i druga w Polsce – po gdańskim Ratuszu Głównego Miasta; niższa od pierwowzoru z 1720 roku o 13 cm), zrekonstruowana została w latach 1994–1996, na podstawie stanu z 1720 roku. Jej podstawa jest kwadratowa, a wyżej przechodzi w ośmiokąt. W 2016 roku ogłoszono przetarg na otynkowanie wieży. Odtworzono też zegar o średnicy tarcz 3,55 m. Na wysokości 47,07 m znajduje się taras widokowy.
W skrzydle wschodnim na parterze zachowane są cenne wnętrza, pochodzące głównie z przełomu gotyku i renesansu. Jedno z pomieszczeń posiada sklepienie sieciowe – wsparte na centralnym słupie. Sąsiadująca z nim sala ozdobiona jest sklepieniem kryształowym.

</doc>
<doc id="330642" url="https://pl.wikipedia.org/wiki?curid=330642" title="XIV Liceum Ogólnokształcące im. Stanisława Staszica w Warszawie">
XIV Liceum Ogólnokształcące im. Stanisława Staszica w Warszawie

XIV Liceum Ogólnokształcące im. Stanisława Staszica w Warszawie (zwyczajowo „Staszic”; w latach 1953–1990 nosiło imię Klementa Gottwalda) – warszawskie liceum ogólnokształcące specjalizujące się w matematyce i innych naukach ścisłych. Mieści się przy ul. Nowowiejskiej 37a w dzielnicy Ochota. Dyrektorem szkoły jest mgr Agnieszka Potocka. Do 2019 roku razem z Gimnazjum nr 13 im. Stanisława Staszica tworzyła Zespół Szkół nr 82.
Osiągnięcia.
Szkoła co roku zajmuje wysoką pozycję w ogólnopolskim Rankingu Liceów Ogólnokształcących tygodnika Perspektywy – w 2018 pierwsze miejsce, w 2017 drugie miejsce, w 2016 i 2015 roku pierwsze, w 2014 – trzecie, w 2013 – trzecie. Corocznie też znaczna liczba uczniów zostaje laureatami i finalistami wielu olimpiad przedmiotowych, zwłaszcza olimpiady matematycznej (rok szkolny 2011/12 – 8 laureatów, 11 finalistów i 3 uczestników olimpiady międzynarodowej), olimpiady informatycznej (3, 8 i 1) oraz olimpiady fizycznej (7, 10 i 2). W tym samym roku uczniowie szkoły zdobyli także tytuły: laureata olimpiady chemicznej, filozoficznej, wiedzy technicznej, języka angielskiego oraz finalisty olimpiad: chemicznej, filozoficznej, wiedzy technicznej, wiedzy ekonomicznej, języka łacińskiego, biologicznej, teologii katolickiej i lingwistyki matematycznej. Drużyna Staszica pod przewodnictwem nauczyciela Stanisława Lipińskiego odniosła też wiele sukcesów w międzynarodowym Turnieju Młodych Fizyków (m.in. I miejsce w 2002, 2004 i 2005, II miejsce w 2003, 2006, 2007, 2008). Sukcesy odnosili także uczniowie biorący udział w olimpiadzie wiedzy o Polsce i świecie współczesnym.
Działalność pozalekcyjna.
Działalność pozanaukowa uczniów Liceum Staszica obejmuje m.in. samorząd, harcerstwo, fotografię, wioślarstwo, koszykówkę, spływy kajakowe, chór szkolny, radiowęzeł czy wreszcie gazetkę szkolną o wieloletniej tradycji, „Staszic Kurier”. Od 2007 roku samorząd uczniowski organizował w szkole festiwal filmowy KAFLA. Oprócz tego także inny, starszy warszawski festiwal filmowy – Skoffka, wywodzi się ze Staszica.
W ciągu czteroletniej nauki w liceum każdy uczeń bierze udział w warsztatach ekologicznych w Rogowie odbywających się z reguły późną wiosną w pierwszej klasie, natomiast na początku drugiej klasy mają miejsce warsztaty humanistyczne w Wilnie, w trakcie których uczniowie zwiedzają stolicę Litwy wraz z wieloma ważnymi dla polskiej historii miejscami oraz samodzielnie przygotowują i wystawiają sztukę teatralną. Ponadto w trzeciej klasie organizowany jest wyjazd maturzystów do Krakowa i Oświęcimia.
Historia.
Szkoła Realna im. Stanisława Staszica została utworzona w 1906 dzięki inicjatywie Stowarzyszenia Techników w Warszawie, a głównie – jego prezesa, inż. Piotra Drzewieckiego, późniejszego (w latach 1918–1921) prezydenta m. st. Warszawy. Jej organizatorem i pierwszym dyrektorem był Jan Zydler, absolwent Wydziału Matematycznego Uniwersytetu Warszawskiego, autor podręczników do nauki geometrii.
Pierwotnie szkoła mieściła się przy ul. Wilczej, a od 1916 przy ul. Polnej 60. W 1919 została upaństwowiona i działała jako VII Państwowe Gimnazjum Męskie im. Stanisława Staszica.
W czasie okupacji niemieckiej gimnazjum i liceum prowadziły tajne komplety i wydały ponad 215 świadectw dojrzałości.
W obu wojnach światowych poległo 6 nauczycieli i 240 wychowanków szkoły (wśród nich 109 harcerzy), z czego 22 w I wojnie światowej, 11 w Katyniu i 76 w powstaniu warszawskim. W pierwszych latach powojennych nauka odbywała się w budynku przy ul. Noakowskiego 6.
Od 1953 szkoła nosiła imię Klementa Gottwalda.
W 1990 w wyniku inicjatywy środowiska nauczycielskiego i uczniowskiego XIV Liceum Ogólnokształcącego im. Klementa Gottwalda oraz nauczycielskiej „Solidarności” odbyło się uczniowskie referendum, w którym młodzież wypowiedziała się zdecydowaną większością głosów za zmianą patrona, ze wskazaniem na Stanisława Staszica.
Dyrektorzy.
Poniżej przedstawiono niepełną listę dyrektorów szkoły. W nawiasach podano okres piastowania stanowiska.
Nauczyciele.
Poniżej przedstawiono listę znanych (mających biogramy w Wikipedii lub kwalifikujących się do ich posiadania) nauczycieli szkoły. W nawiasach podano lata pracy w szkole. Lista nie jest kompletna.
Miejsce w rankingach.
Miejsce w rankingu miesięcznika „Perspektywy”
Upamiętnienie.
Z inicjatywy absolwentów Liceum w 1988 r. nakładem PIW wydano monografię szkoły "Szkoła im. Stanisława Staszica w Warszawie 1906-1950".

</doc>
<doc id="330644" url="https://pl.wikipedia.org/wiki?curid=330644" title="Otto Heinrich Warburg">
Otto Heinrich Warburg

Otto Heinrich Warburg (ur. 8 października 1883 we Fryburgu Bryzgowijskim, zm. 1 sierpnia 1970 w Berlinie) – biochemik niemiecki, syn Emila Warburga, laureat Nagrody Nobla w dziedzinie fizjologii i medycyny w roku 1931 za odkrycie budowy i działania enzymów oddechowych.
Od 1915 profesor Uniwersytetu w Berlinie, od 1930 dyrektor Kaiser-Wilhelm-Institut für Zellphysiologie w Berlinie-Dahlem. Od 1934 członek Towarzystwa Królewskiego (Royal Society) w Londynie.
Badał procesy oddychania komórkowego, grup prostetycznych enzymów flawinowych i dehydrogenaz, enzymów oddechowych (tzw. oddechowy enzym Warburga, cytochromy) oraz mechanizm oddychania tkanek nowotworowych.
Dokonał odkrycia roli witaminy (PP i B2) w dziedzinie procesów fizjologii komórek nowotworowych oraz odkrył enzymy oddechowe w żywych komórkach, określił ich budowę i działanie, za co otrzymał w 1931 Nagrodę Nobla w dziedzinie medycyny.
Profesor Otto Warburg już na początku XX wieku twierdził, że osłabiony układ immunologiczny i zaburzona przemiana materii prowadzą do powstawania komórek nowotworowych w organizmie człowieka. Udowodnił, że rozwój raka jest procesem anaerobowym.
Badania.
Słynna jest treść faksu dotyczącego grantu badawczego przesłanego przez Otto Warburg do Notgemeinschaft der Deutschen Wissenschaft. Zawiera on tylko jedno zdanie – w tłumaczeniu: „Zwracam się o 10 000 (dziesięć tysięcy) Marek niemieckich” i podpis Dr. Otto Warburg.

</doc>
<doc id="330646" url="https://pl.wikipedia.org/wiki?curid=330646" title="Otto Warburg">
Otto Warburg



</doc>
<doc id="330647" url="https://pl.wikipedia.org/wiki?curid=330647" title="Lugidunum">
Lugidunum



</doc>
<doc id="330651" url="https://pl.wikipedia.org/wiki?curid=330651" title="Gąski">
Gąski



</doc>
<doc id="330653" url="https://pl.wikipedia.org/wiki?curid=330653" title="Dąbki">
Dąbki



</doc>
<doc id="330654" url="https://pl.wikipedia.org/wiki?curid=330654" title="Dębnica">
Dębnica



</doc>
<doc id="330662" url="https://pl.wikipedia.org/wiki?curid=330662" title="Mistrzostwa Europy w Lekkoatletyce 1958">
Mistrzostwa Europy w Lekkoatletyce 1958

VI Mistrzostwa Europy w Lekkoatletyce rozgrywane były w dniach 19-24 sierpnia 1958 w Sztokholmie.

</doc>
<doc id="330664" url="https://pl.wikipedia.org/wiki?curid=330664" title="Równe (ujednoznacznienie)">
Równe (ujednoznacznienie)

Inne:

</doc>
<doc id="330676" url="https://pl.wikipedia.org/wiki?curid=330676" title="Jeżów (ujednoznacznienie)">
Jeżów (ujednoznacznienie)



</doc>
<doc id="330686" url="https://pl.wikipedia.org/wiki?curid=330686" title="Łódź (ujednoznacznienie)">
Łódź (ujednoznacznienie)

4 miejscowości w Polsce: 
Zobacz też: Kolonia Łódź

</doc>
<doc id="330687" url="https://pl.wikipedia.org/wiki?curid=330687" title="Olchowo (województwo zachodniopomorskie)">
Olchowo (województwo zachodniopomorskie)

Olchowo (do 1945 niem. "Wollchow") – wieś sołecka w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość położona była w województwie szczecińskim.
Wieś na trasie DK6, nad jez. Kościuszki. Zamieszkana przez kilkaset osób. 
We wsi znajduje się XV-wieczny kościół, przebudowany w XIX w. oraz zabytkowa kamienista droga prowadząca w stronę jeziora. 
Nad jeziorem sezonowo działa niestrzeżona plaża wraz z miejscami do uprawiania sportów. We wsi znajdują się także: sklep wielobranżowy, stacja paliw, komis samochodowy, leśniczówka.

</doc>
<doc id="330688" url="https://pl.wikipedia.org/wiki?curid=330688" title="XIV Liceum Ogólnokształcące im. Stanisława Staszica">
XIV Liceum Ogólnokształcące im. Stanisława Staszica



</doc>
<doc id="330689" url="https://pl.wikipedia.org/wiki?curid=330689" title="Liceum Ogólnokształcące im. Stanisława Staszica w Warszawie">
Liceum Ogólnokształcące im. Stanisława Staszica w Warszawie



</doc>
<doc id="330691" url="https://pl.wikipedia.org/wiki?curid=330691" title="Radziszewo (powiat gryfiński)">
Radziszewo (powiat gryfiński)

Radziszewo (do 1945 niem. "Retzowsfelde") – wieś w Polsce położona w województwie zachodniopomorskim, w powiecie gryfińskim, w gminie Gryfino, nad Reglicą.
Historia.
W 1751 poprzez zasiedlenie ziem osadnikami i zagospodarowaniu terenów nadodrzańskich powstała wieś Retzowsfelde. Pierwszym właścicielem ziem był Friedrich Sydow, który przywilej zasiedlenia tych ziem otrzymał od króla Fryderyka II. Jednak kłopoty finansowe zmusiły Sydowa do sprzedaży otrzymanych ziem. W 1753 Sydow sprzedał je za 12.000 talarów podpułkownikowi baronowi Carlowi Christophowi Goltz. Osada otrzymała nazwę Retzowsfelde po programie osuszania bagien nadodrzańskich przeprowadzonym przez pułkownika Wolfa Friedricha von Retzow. Właściwy rozwój nastąpił po 1830, kiedy to na gruntach Radziszewa osiedliło się 60 kolonistów. W latach 1860 – 1870 oprócz zabudowań wchodzących w skład majątku należącego do Ernsta Gottlieba Ratt i jego syna, było tu 116 budynków mieszkalnych, 5 rzemieślniczych, oraz 77 gospodarstw rolnych. Wielu mieszkańców zajmowało się uprawą warzyw, sadownictwem oraz rzemiosłem, głównie stolarką i kołodziejstwem. Sam majątek zajmował pierwotnie powierzchnię ponad 700 ha i posiadał 5 budynków mieszkalnych. Retzowsfelde kilkukrotnie zmieniało gospodarza, ostatnim był Zelter, właściciel wsi Drzenin, który kupił Retzowsfelde w 1867 od wdowy po poprzednim właścicielu Erneście Gottliebie Ratt. W 1922 ziemiańskie grunty zostały wydzierżawione rolnikom z wioski. Dwór ziemiański stał na zachodniej stronie wiejskiej ulicy, gdzie droga odgałęzia się na wschód od kościoła. Po latach względnej stabilizacji następnym okresem świetności Radziszewa były lata przedwojenne kiedy budowano drogę tzw. Berlinkę.
Opis.
W latach 1945-54 siedziba gminy Radziszewo. W latach 1975–1998 miejscowość administracyjnie należała do województwa szczecińskiego.
Radziszewo od północy graniczy ze Szczecinem, od południa - z Daleszewem. Przez wieś prowadzi droga krajowa nr 31 łącząca Szczecin ze Słubicami i trasa kolejowa Szczecin - Kostrzyn nad Odrą. W roku 1945 znajdował się tu punkt obserwacyjny dowódcy 65 Armii Radzieckiej gen. płk. Pawła Batowa. 
Współcześnie we wsi działa Ochotnicza Straż Pożarna, Szkoła Podstawowa imienia Małych Zesłańców Sybiru, klub sportowy Odrzanka Radziszewo. Wieś komunikacyjnie połączona jest autobusami PKS relacji Szczecin - Gryfino.
Radziszewo to wieś ulicowa, położona przy historycznym trakcie komunikacyjnym; posiada bardzo starą metrykę, z zapisów wiadomo iż była to miejscowość ogrodnicza. Archeolodzy znaleźli tu groby popielicowe.
We wsi znajduje się kościół pw. Matki Bożej Królowej Polski.

</doc>
<doc id="330694" url="https://pl.wikipedia.org/wiki?curid=330694" title="Nabój 9 × 21 mm SP-10">
Nabój 9 × 21 mm SP-10

9 × 21 mm SP-10 – rosyjski nabój pistoletowy.
Nabój SP-10 został skonstruowany w latach 90. XX wieku jako nabój do broni oddziałów specjalnych i antyterrorystycznych. Założono ze potencjalne cele będą chronione lekkimi pancerzami i znajdujące się za osłonami. Zasadniczym typem pocisku jest pocisk przeciwpancerny z rdzeniem stalowym lub wolframowym dzięki któremu możliwe jest przebicie dwóch płyt tytanowych o grubości 1,4 mm każda lub 30 warstw kevlaru z odległości 100 m, lub 4 mm płyty stalowej z odległości 60 m.
Pocisk naboju SP-10 posiada płaską trajektorię dzięki czemu możliwe jest prowadzenie skutecznego ognia na odległości większe niż z broni strzelającej typową amunicją pistoletową.
Nabój SP-10 jest stosowany do zasilania pistoletu SPS Giurza. Zaprojektowano także pistolet maszynowy Baksan zasilany tą amunicją, ale nie był on produkowany seryjnie.

</doc>
<doc id="330697" url="https://pl.wikipedia.org/wiki?curid=330697" title="Pistolet maszynowy Baksan">
Pistolet maszynowy Baksan

Baksan – pistolet maszynowy zaprojektowany w rosyjskich zakładach NIIST w Klimowsku w latach 90. Baksan posiadał gniazdo magazynka w chwycie pistoletowym, zewnętrzny zamek (podobnie jak polski PM-63) i składaną kolbę wzorowaną na zastosowanej w Sa vz.61 Škorpion.
Baksan był zasilany amunicją 9 × 21 mm SP-10 (wersja dla formacji rosyjskich) lub 9 × 19 mm Parabellum (wersja eksportowa).
Pistolet maszynowy Baksan nie był produkowany seryjnie.

</doc>
<doc id="330699" url="https://pl.wikipedia.org/wiki?curid=330699" title="Czerna Mała">
Czerna Mała

Czerna Mała (przed 1945: lub "Gotbach", "Halbauer Wasser", "Kleiner Hammerbach") – rzeka w zachodniej Polsce w województwach lubuskim i dolnośląskim; lewy, najdłuższy dopływ rzeki Czerna Wielka, wypływa z Pogórza Izerskiego, na terenie wsi Godzieszów, w gminie Nowogrodziec, ok. 2,5 km od źródeł Czernej Wielkiej; płynie przez obszar Borów Dolnośląskich przez Węgliniec i Iłowę. W Iłowej, kilka kilometrów od jej ujścia do Czernej Wielkiej, zasilana jest przez Czernicę.
W województwie dolnośląskim na obszarze Borów Dolnośląskich, Czerna Mała zasila w wodę kilka stawów hodowlanych. Do największych należą:
Na pograniczu województw w latach 70. XX wieku na południe od wsi Klików i na wschód od drogi wojewódzkiej nr 296 w miejscu opuszczonej (istniejącej jeszcze w 1952) gromady Brzeźna (niem. "Birkenlache") w gminie Ruszów na Czernej Małej powstał zbiornik retencyjno-rekreacyjny. Zalew ma powierzchnię ok. 17 ha i średnią głębokość 1,7 m. Znajduje się pod opieką Koła PZW w Iłowej.

</doc>
<doc id="330700" url="https://pl.wikipedia.org/wiki?curid=330700" title="Wiktoryn (ujednoznacznienie)">
Wiktoryn (ujednoznacznienie)

Wiktorzyn, Wiktorów, Wiktorowo

</doc>
<doc id="330702" url="https://pl.wikipedia.org/wiki?curid=330702" title="Łuków (ujednoznacznienie)">
Łuków (ujednoznacznienie)

Zobacz też:

</doc>
<doc id="330703" url="https://pl.wikipedia.org/wiki?curid=330703" title="Załuski">
Załuski



</doc>
<doc id="330704" url="https://pl.wikipedia.org/wiki?curid=330704" title="Śrem (ujednoznacznienie)">
Śrem (ujednoznacznienie)



</doc>
<doc id="330706" url="https://pl.wikipedia.org/wiki?curid=330706" title="Wrocanka">
Wrocanka

2 miejscowości w Polsce: 

</doc>
<doc id="330707" url="https://pl.wikipedia.org/wiki?curid=330707" title="Kaskada Szczecin">
Kaskada Szczecin

Ze Szczecinem związane są następujące instytucje o nazwie „Kaskada”:

</doc>
<doc id="330708" url="https://pl.wikipedia.org/wiki?curid=330708" title="Świdnik (ujednoznacznienie)">
Świdnik (ujednoznacznienie)

Zobacz też: Świdnik Duży, Świdnik Mały, Svidník

</doc>
<doc id="330711" url="https://pl.wikipedia.org/wiki?curid=330711" title="Metamizol">
Metamizol

Metamizol () – wielofunkcyjny organiczny związek chemiczny stosowany jako lek przeciwbólowy. Ma budowę chemiczną zbliżoną do aminofenazonu.
Po raz pierwszy został otrzymany w niemieckiej firmie Hoechst AG w 1920. Do masowej produkcji trafił w 1922. Był dostępny bez recepty do lat siedemdziesiątych, gdy odkryto związane z nim ryzyko agranulocytozy – bardzo niebezpiecznej i potencjalnie śmiertelnej choroby krwi. Nie ma konsensusu co do poziomu ryzyka. W wielu krajach metamizol został albo wycofany całkowicie, albo ograniczono jego dostępność.
Właściwości.
Łatwo rozpuszcza się w wodzie. Ma stosunkowo słabe działanie przeciwzapalne, a silne (jednak słabsze od aminofenazonu) przeciwgorączkowe i przeciwbólowe. Dodatkowo wykazuje niewielkie działanie uspokajające i zwiotczające dla mięśni gładkich. Mechanizm jego działania polega na hamowaniu aktywności enzymu – cyklooksygenazy w ośrodkowym układzie nerwowym.
Stosowanie.
U dorosłych podawany jest w dawkach od 0,5 grama do 1 grama. Może być stosowany doustnie, domięśniowo, dożylnie, a także w postaci czopków doodbytniczych. Przy typowej dawce 0,5 grama działanie przeciwbólowe utrzymuje się przez około 4 godziny.
Działania niepożądane.
Długotrwałe podawanie może wywołać leukopenię, agranulocytozę, uszkodzenie wątroby i nerek. Możliwe jest uszkodzenia układu krwionośnego, zaburzenia pokarmowe, zmiany skórne. Sporadycznie u osób nadwrażliwych na ten lek może występować wstrząs po podaniu dożylnym.
Ryzyko agranulocytozy.
Według komentarzy Anthony’ego Wonga z Uniwersytetu w São Paulo, zamieszczonych w roku 2002 w biuletynie WHO, zapadalność na wywołaną metamizolem agranulocytozę wynosi 0,2–2 przypadków na milion dni użycia na osobę; z czego około 7% jest śmiertelne (zakładając, że wszyscy pacjenci mają dostęp do szybkiej pomocy medycznej).
Opublikowane, również w 2002 roku, wyniki badań przeprowadzonych na północy Szwecji pokazały, że całkowite ryzyko terapii metamizolem w szpitalach i poza nimi jest od 3 do 100 razy większe niż to określone przez Wonga: "Przyjmując pewne założenia, włącznie z praktycznie używanymi dawkami, obliczone ryzyko agranulocytozy jest na poziomie jednego na 31 000 pacjentów leczonych metamizolem w szpitalu i jednego na 1400 pacjentów leczonych metamizolem poza szpitalem".
Preparaty zarejestrowane w Polsce.
"Gardan", "Pyralgina", "Pyralginum", "Pyralgin", "Pyrahexal", "Re-Algin"
"Gardan P" (metamizol + propyfenazon), "Scopolan compositum" (metamizol + butylobromek skopolaminy), "Spasmalgon" (metamizol + bromowodorek fenpiweryny + chlorowodorek pitofenonu), "Tolargin" (metamizol + chlorowodorek papaweryny + metyloazotan atropiny)
W recepturze aptecznej (do wytwarzania leków magistralnych) używany jest pod nazwami "metamizolum natricum", "pyralginum", "novalginum", "analginum", "novaldinum" i innymi.
Dostępność na świecie.
Preparat został wycofany w Australii, Norwegii, Stanach Zjednoczonych, Danii, Szwecji, Litwie, Irlandii, Arabii Saudyjskiej, Malezji, Ghanie, Nepalu, Jemenie, Zimbabwe, Maroku, Armenii, Bahrajnie, Singapurze (lista niekompletna). W wielu innych krajach, w tym Niemczech, Szwajcarii, Hiszpanii, Czechach, Grecji, Włoszech i na Węgrzech, jest dostępny wyłącznie na receptę (z ograniczeniem do określonych wskazań) i stosowany tylko pozajelitowo.

</doc>
<doc id="330712" url="https://pl.wikipedia.org/wiki?curid=330712" title="Pyralgina">
Pyralgina



</doc>
<doc id="330713" url="https://pl.wikipedia.org/wiki?curid=330713" title="Ostrów Tumski w Głogowie">
Ostrów Tumski w Głogowie

Ostrów Tumski w Głogowie – najstarsza dzielnica miasta Głogów na Dolnym Śląsku, wyspa na rzece Odrze.
Historia.
Według legendy ufundowana przez Bolesława III Krzywoustego po obronie miasta w 1109 roku. Dzielnica silnie zniszczona w 1945 podczas walk o Festung Glogau (luty-kwiecień). Obecnie Ostrów Tumski stanowi dzielnicę miasta pod nazwą Wyspa Katedralna.
Do najcenniejszych zabytków Ostrowa należy Kolegiata Wniebowzięcia Najświętszej Maryi Panny i baszta artyleryjska Turm Reduit.
Komunikacja miejska.
Na osiedle Ostrów Tumski można dojechać autobusami KM Głogów następującymi liniami:

</doc>
<doc id="330714" url="https://pl.wikipedia.org/wiki?curid=330714" title="Oneironautyka">
Oneironautyka



</doc>
<doc id="330723" url="https://pl.wikipedia.org/wiki?curid=330723" title="Najwyższy Trybunał Administracyjny">
Najwyższy Trybunał Administracyjny

Najwyższy Trybunał Administracyjny – organ władzy sądowej w II Rzeczypospolitej.
Geneza.
W budowanym od podstaw po okresie zaborów ustroju II Rzeczypospolitej nie mogło zabraknąć instytucji sądownictwa administracyjnego. Pierwsze działania władz miały na celu utrzymanie w mocy i dostosowanie do warunków niepodległego państwa ustaw odziedziczonych po zaborcach, do czasu wprowadzenia jednolitego, ogólnopolskiego unormowania. 
Pierwszy raz NTA został zapowiedziany przez art. 73 Konstytucji Rzeczypospolitej Polskiej (konstytucji marcowej) z dnia 17 marca 1921 roku (), według której Najwyższy Trybunał Administracyjny stać miał na czele sądownictwa administracyjnego, powołanego do orzekania o legalności aktów administracyjnych w zakresie administracji tak rządowej jak i samorządowej.
Szczegółowe regulacje prawne.
Konstytucja zapowiedziała sądownictwo administracyjne co najmniej dwuinstancyjne, z udziałem ławników. Tych ostatnich deklaracji nie urzeczywistniono (w województwach zachodnich, tj. w województwach pomorskim, poznańskim i śląskim, istniało jeszcze tzw. sądownictwo administracyjne niższego stopnia). Był to "sąd szczególny, jednoinstancyjny, o kompetencji kasacyjnej, sprawujący kontrolę legalności decyzji organów administracji publicznej w zakresie wyznaczonym ochroną publicznych praw podmiotowych jednostki, w sprawach określonych klauzulą generalną zacieśnioną enumeracją nielicznych wyjątków". Delegację z art. 73 ustawy zasadniczej wykonał sejm w ustawie z 3 sierpnia 1922 roku o Najwyższym Trybunale Administracyjnym (, ze zm.). Następnym aktem prawnym regulującym status NTA było rozporządzenie (z mocą ustawy) Prezydenta RP z 27 października 1932 roku o Najwyższym Trybunale Administracyjnym (, ze zm.), które poza tym, że nie wspominało już o czynniku obywatelskim (ławnicy), żadnych istotnych zmian w zakresie tego sądownictwa nie wprowadziło. Z przepisów tych wynikało, że Najwyższy Trybunał Administracyjny powinien być wyższą instancją w przynajmniej dwuinstancyjnym postępowaniu administracyjnosądowym, postulat ten nie został nigdy w pełni zrealizowany. Wojewódzkie sądy administracyjne działały jedynie w trzech województwach zachodnich z siedzibami w Katowicach, Poznaniu i Toruniu. Ustawa konstytucyjna z dnia 23 kwietnia 1935 roku, w art. 70, stanowiła jedynie, że "1. Powołuje się. . . . b) Najwyższy Trybunał Administracyjny do orzekania o legalności aktów administracyjnych". Po wejściu w życie Konstytucji kwietniowej NTA działał w dalszym ciągu na podstawie przepisów wspomnianego wyżej rozporządzenie Prezydenta RP.
Decyzją prezydenta RP Ignacego Mościckiej 3 listopada 1932 na stanowisko pierwszego prezesa NTA został mianowany dr Jan Kanty Piętak (wcześniej jako urzędnik Prezydium Rady Ministrów autor powyższego projektu rozporządzenia).
Praktyka funkcjonowania i ocena działalności.
Organizacja trybunału, zwłaszcza niedostateczna liczba sędziów powodowała, że rosły zaległości. Budowę sądów niższego szczebla, z udziałem czynnika obywatelskiego, odłożono na później, tłumacząc się problemami finansowymi młodego państwa oraz brakiem wykształconej kadry – w konsekwencji tego niższe instancje nie powstały. Mimo że Najwyższy Trybunał Administracyjny nie spełnił wszystkich pokładanych nadziei, jego rola w systemie organów II Rzeczypospolitej postrzegana jest pozytywnie. Niejednokrotnie był on jedyną możliwością obrony przed sprzecznym z prawem działaniem administracji. Trybunał przeważnie uchylał zaskarżane decyzje administracyjne. Wobec wielkich problemów z wydolnością Trybunału, Rada Ministrów podjęła decyzję o utworzeniu na czas 5 lat Inwalidzkiego Sądu Administracyjnego przy NTA. To była odpowiedź na liczne skargi w sprawie rewizji rent inwalidzkich po zmianie ustawy o zaopatrzeniu inwalidzkim w 1932 roku i jej nowelizacji rok później. Sąd działał od 1 października 1935 do wybuchu II wojny światowej. Przewodniczącym ISA został Karol Bernaczek – sędzia NTA.
I Prezes NTA.
Według:
Najwyższy Trybunał Administracyjny po 1 września 1939 roku.
Wybuch II wojny światowej przerwał działanie NTA. Prezes NTA wyjechał do Londynu, gdzie angażował się w działalność polskiego rządu, w tym prace legislacyjne oraz w nauczanie prawa. Po wojnie podjęto próbę przywrócenia NTA. Mała Konstytucja z 1947 zapowiedziała powołanie sądownictwa administracyjnego. Funkcjonowało biuro, a sędziowie NTA pobierali uposażenie sędziów NTA. Najwyższy Trybunał Administracyjny formalnie istniał do 1952 r. (do wprowadzenie stalinowskiej konstytucji), ale nie prowadził działalności. O losie sądownictwa administracyjnego zdecydowano w latach 1947-1948. 
Współczesnym odpowiednikiem NTA jest utworzony u schyłku PRL Naczelny Sąd Administracyjny.
Siedziba.
W latach 30. siedziba Trybunału mieściła się w gmachu Collegium Nobilium pijarów w Warszawie (obecnie siedziba Akademii Teatralnej im. Aleksandra Zelwerowicza) przy ul. Miodowej 24. W 2018 r. na ścianie tego gmachu umieszczono tablicę pamiątkową. 

</doc>
<doc id="330724" url="https://pl.wikipedia.org/wiki?curid=330724" title="Lista parków narodowych Japonii">
Lista parków narodowych Japonii

Lista japońskich parków narodowych

</doc>
<doc id="330725" url="https://pl.wikipedia.org/wiki?curid=330725" title="Saint Omer">
Saint Omer



</doc>
<doc id="330726" url="https://pl.wikipedia.org/wiki?curid=330726" title="Pistolet maszynowy Kedr">
Pistolet maszynowy Kedr

Kedr (Кедр, "Kiedr") – rosyjski pistolet maszynowy skonstruowany w latach 70. XX wieku, po udoskonaleniu produkowany od 1993 roku.
Historia.
W latach 70. ogłoszono w ZSRR konkurs na pistolet maszynowy. Jednym z uczestników konkursu był Jewgienij Dragunow, który przedstawił prototyp oznaczony jako PP-71. Konkurs został przerwany z powodu nierealistycznych żądań stawianych przez wojskowych (np. zasięgu skutecznego ponad 550 m typowego dla karabinu automatycznego, a nie pistoletu maszynowego).
Na początku lat 90. pojawiła się potrzeba wyposażenia rosyjskiej milicji w małogabarytową broń o dużej sile ognia. W odpowiedzi Iżmasz zaproponował pistolet maszynowy Kedr, unowocześnioną wersję PP-71 wyposażoną w zmodernizowaną kolbę i chwyt pistoletowy. Od 1993 roku rozpoczęto produkcję jednak wyprodukowano tylko niewielką liczbę pm Kedr. Trafiły one na wyposażenie rosyjskiej milicji i służb bezpieczeństwa.
Opis.
Kedr jest bronią samoczynno-samopowtarzalną. Automatyka broni działa na zasadzie odrzutu zamka swobodnego. Broń strzela z zamka zamkniętego. Mechanizm spustowy z możliwością strzelania ogniem pojedynczym i seriami. Zasilanie z magazynków 20 i 30-nabojowych. Przyrządy celownicze składają się z muszki i celownika przerzutowego. Kolba składana na wierzch komory zamkowej.

</doc>
<doc id="330730" url="https://pl.wikipedia.org/wiki?curid=330730" title="Komorów (powiat pruszkowski)">
Komorów (powiat pruszkowski)

Komorów – wieś w województwie mazowieckim, w powiecie pruszkowskim, w gminie Michałowice. Leży nad rzeką Utratą, 20 km od centrum Warszawy.
Miejscowość jest siedzibą rzymskokatolickiej parafii Narodzenia Najświętszej Maryi Panny.
Wieś szlachecka Komorowo położona była w 1580 roku w powiecie warszawskim ziemi warszawskiej województwa mazowieckiego.
Historia.
Pierwsza pisemna wzmianka w roku 1424 ("Comorowo"). Nazwa dzierżawcza, patronimiczna od słowiańskiego imienia Komor.
Początkowo był wsią podzieloną na kilka części, w rękach drobnej szlachty (Komorowscy), odgałęzienia rodu Pierzchałów z gniazda rodowego w Pęcicach. Komorowscy byli jednymi ze współtwórców parafii pęcickiej. Czas powstania parafii pęcickiej jest dowodem na istnienie w tym samym czasie Komorowa. Do tej parafii należał Komorów aż do czasu utworzenia parafii w samym Komorowie po II wojnie światowej (erekcja parafii w 1958).
Do XVII wieku przeważnie w rękach Komorowskich herbu Pierzchała lub spokrewnionej z nimi drobnej szlachty. W XVII wieku w rękach Chądzyńskich herbu Ciołek, Kaliszów herbu Ciołek oraz Sobolewskich herbu Ślepowron. Scalony w XVIII wieku stał się wyłączną własnością Sobolewskich. Po dokupieniu drobnoszlacheckich części sąsiedniej wsi Sokołów utworzono jeden folwark. W rękach Sobolewskich do początku XIX wieku. W 1827 roku sprzedany Marcelemu Tarczewskiemu. 
W roku 1850 na mocy wyroku Trybunału Cywilnego Guberni Warszawskiej w drodze przymuszonego wywłaszczenia majątek Komorów-Sokołów nabył Franciszek Brzeziński, właściciel hotelu Polskiego w Warszawie.
Na mocy uwłaszczenia w roku 1867 odpadły od majątku dóbr Komorów dość znaczne części w samym Komorowie oraz (co stanowiło prawie połowę majątku) całość obszaru wsi Sokołów. W rękach kolejnych spadkobierców do roku 1911. W tym roku Stanisław Józefowicz (żonaty z Brzezińską) sprzedał majątek dotychczasowemu zarządcy Józefowi Markowiczowi. Józef Markowicz dokonał parcelacji pól komorowskiego majątku i sprzedaży działek prywatnym właścicielom oraz spółdzielniom budowlanym w trzech etapach: 
Sprzedaż przerwała II wojna światowa.
Miasto Ogród Komorów.
Rozwój Komorowa jako osiedla rozpoczął się 14 stycznia 1930 r., kiedy Warszawski Urząd Wojewódzki zatwierdził plan parcelacji prywatnego majątku Komorów, należącego do Józefa Markowicza, nadając mu nazwę "Miasta Ogrodu Komorów", położonego w powiecie błońskim w gminie Helenów.
Miasto Ogród Komorów powstało z inicjatywy właściciela terenu, Józefa Markowicza, na obszarze ograniczonym ulicami dzisiaj istniejącymi: Marii Dąbrowskiej, aleją Starych Lip, Norwida, Okrężną, Granicką, Nowowiejską, Harcerską i Matejki. Łącznie Miasto Ogród zajmowało powierzchnię 73 ha.
W akcie notarialnym kupna-sprzedaży umieszczono zastrzeżenie, że "Miasto Ogród Komorów jest przeznaczone na wzorowe osiedle" i dlatego "nabyta działka może być użyta wyłącznie na budowę domu mieszkalnego", a ponadto sformułowane były wymagania, mające na celu zabezpieczenie zdrowotności i estetyki osiedla.
Średnia wielkość działki kształtowała się na poziomie 1100 m², wyznaczona została siatka ulic o szerokości 10, 14, a nawet ponad 20 metrów, przewidziane zostało miejsce na park, kościół, szkołę, tereny sportowe o powierzchni 11000 m², dwa place osiedlowe, a nawet trasę kolejki do Nadarzyna. Wszystkie te tereny przekazane zostały na rzecz Miasta Ogrodu Komorów bezpłatnie.
W czasie II wojny światowej w Komorowie ukrywała się warszawska inteligencja, a w okolicznych lasach odbywały się szkolenia partyzantów. Po wojnie majątek Komorów został znacjonalizowany. Pałac Markowicza przekształcono w sanatorium dla pacjentów Instytutu Psychiatrycznego w Warszawie.
W latach 1954–1972 wieś należała i była siedzibą władz gromady Komorów.
W 1956 r. w Komorowie osiedliła się Maria Dąbrowska. Dziś w jej domu działa biblioteka, a przy al. Kasztanowej 2 mieszkał Jerzy Antkowiak.
Osiedle.
W gminie Michałowice Komorów jest największą miejscowością, rozwijającą się pod względem liczby mieszkańców najbardziej dynamicznie. Tendencja zabudowy coraz większej powierzchni działek i wycinania drzew bez nowych nasadzeń powoduje, że zanika charakter miasta ogrodu, co jak dotychczas było jedną z największych atrakcji tej miejscowości. Problemy we współpracy z władzami gminy Michałowice skłoniły mieszkańców Komorowa do złożenia w czerwcu 2009 r. wniosku do MSWiA o utworzenie samodzielnej gminy.
Przez teren miejscowości przepływa rzeka Utrata, znajduje się tu także utworzony w 1992 r. zalew otoczony terenami rekreacyjnymi.
Osoby związane z Komorowem.
W Komorowie urodziła się Magda Gessler.

</doc>
<doc id="330732" url="https://pl.wikipedia.org/wiki?curid=330732" title="Lightning Bolt (zespół muzyczny)">
Lightning Bolt (zespół muzyczny)

Lightning Bolt – amerykański zespół muzyczny z Providence w stanie Rhode Island. Zespół zaliczany do wykonawców gatunku noise rock, został założony w 1994 roku jako szkolny projekt muzyczny. W początkowym składzie Hisham Bharoocha pełnił rolę wokalisty, Brian Chippendale perkusisty, a Brian Gibson grał na gitarze basowej. Zespół opuścił Hisham Bharoocha, jego funkcję przejął Brian Chippendale. Swoje muzyczne umiejętności rozwijali grając w Fort Thunder, zabytkowym magazynie, popularnym miejscu występów lokalnych artystów. Lightning Bolt jest jednym z najbardziej znanych zespołów, wywodzących się z RISD (Rhode Island School of Design).
Muzyka.
W utworach Lightning Bolt uwagę zwraca znaczna ilość pozornie przypadkowych dźwięków i długie, nawet kilkuminutowe, jednostajne partie perkusyjne. Melodia nie występuje praktycznie wcale lub jest prosta i regularna, z tej przyczyny zespół zaliczany bywa do wykonawców gatunku math rock. Brian Chippendale śpiewa tylko w niektórych utworach, jego głos jest modyfikowany elektronicznie i niewyraźny. Często stosowanym efektem jest przekształcanie głosu tak, by wydawał się dobiegać z krótkofalówki. Brian Gibson wydobywa z gitary basowej dźwięki monotonne, mechaniczne i niemelodyjne lub bardzo dynamiczne i wysokie.
Wpływów na ich muzykę często upatruje się w twórczości japońskich zespołów noise rock, takich jak Boredoms czy Ruins. Powszechny jest też pogląd, że znaczny wpływ na ich muzykę ma twórczość Sun Ra i Philipa Glassa. 13 listopada 2008 zespół wystąpił w Poznaniu.

</doc>
<doc id="330735" url="https://pl.wikipedia.org/wiki?curid=330735" title="Ogorzele">
Ogorzele

Ogorzele (niem. "Neuendorf") – osada wsi Dąbrowa Nowogardzka w Polsce, położona w województwie zachodniopomorskim, w powiecie goleniowskim, w gminie Nowogard, przy drodze wojewódzkiej nr 106 Rzewnowo – Stargard – Pyrzyce.
W latach 1975–1998 osada administracyjnie należała do województwa szczecińskiego.
Wcześniejsza nazwa – Nowa Wieś.

</doc>
<doc id="330737" url="https://pl.wikipedia.org/wiki?curid=330737" title="Linker">
Linker



</doc>
<doc id="330743" url="https://pl.wikipedia.org/wiki?curid=330743" title="Gierłoż">
Gierłoż



</doc>
<doc id="330746" url="https://pl.wikipedia.org/wiki?curid=330746" title="Dąbie (województwo lubuskie)">
Dąbie (województwo lubuskie)

Dąbie (niem. "Gersdorf") – wieś w Polsce w województwie lubuskim, w powiecie krośnieńskim, w gminie Dąbie, przy szosie Zielona Góra – Krosno Odrzańskie i Dąbie – Nowogród Bobrzański. Siedziba Urzędu Gminy Dąbie. 
Wiele nazw miejsc i terytoriów, gdzie rosły lub jeszcze rosną dęby, określano jako "Dąbie" (model nazewniczy na "-ьje", por. Brzezie, Brzeście). Funkcjonował zresztą staropolski wyraz "dąbie" = 'teren z dębami'. Nazwa wsi była notowana w 1499–1500 r. jako "Dawbe"; można by ją rekonstruować także jako "Dęby", ew. "Dębe".
Położenie.
Dąbie jest położone na Wysoczyźnie Czerwieńskiej. Około 2 km na południowy wschód 2 jeziora: Dąbie (o powierzchni lustra wody 31 ha i długości linii brzegowej 3020 m – woda w Jeziorze Wielkim jest zaliczana do I klasy czystości. i Pławie. Jeziora otaczają lasy sosnowe. Miejscowość leży w widłach rzek Odry i Bobru.
W latach 1975–1998 miejscowość administracyjnie należała do województwa zielonogórskiego.
Historia.
Pierwsza wzmianka o miejscowości pochodzi z 1376 r. Duży wpływ na Dąbie miał znany ród von Knobelsdorff. W latach 1447 i 1449/1500 odnotowano mieszkających tu przedstawicieli wspomnianego rodu. Jan von Knobelsdorff w 1530 roku był właścicielem połowy wsi, a czterej synowie Kaspra von Knobelsdorffa cztery lata później władali Dąbiem jako dobrem po nim odziedziczonym.
W 1478 między Dąbiem a wsią Pław miała miejsce bitwa w czasie głogowskiej wojny sukcesyjnej. Teren Dąbia związany jest z ziemią krośnieńską. Po okresie rozbicia dzielnicowego teren znalazł się pod panowaniem dynastii Hohhenzollernów.
Wieś z dwiema siedzibami szlacheckimi została w 1632 roku zniszczona przez pożar. Kościół z wieżą został odbudowany przez rodzinę Knobelsdorffów, a do 1662 roku zostały przez nią utrzymane zrujnowane majątki. W dobrach senioratu od około 1700 roku do połowy XIX w. mieszkała tu rodzina von Schönaich. Jako właścicielkę dóbr w Dąbiu odnotowano w 1879 roku wdowę Jeschke. Znajdowała się w tym czasie we wsi fabryka krochmalu.
Zabytki.
Do wojewódzkiego rejestru zabytków wpisany jest:
Kultura.
W Dąbiu znajduje się Gimnazjum Publiczne im. Henryka Sienkiewicza. W tym samym budynku znajduje się również Gminna Biblioteka Publiczna.

</doc>
<doc id="330751" url="https://pl.wikipedia.org/wiki?curid=330751" title="Konradów">
Konradów



</doc>
<doc id="330752" url="https://pl.wikipedia.org/wiki?curid=330752" title="Major MOT-759">
Major MOT-759

Major MOT-759 – przenośny, monofoniczny radioodbiornik produkcji polskiej.
Jeden z modeli w wystroju „military look” o formie zewnętrznej stylizowanej
na sprzęt wojskowy. Produkowany w latach siedemdziesiątych (1976) XX w. przez zakłady
Unitra-Eltra.

</doc>
<doc id="330753" url="https://pl.wikipedia.org/wiki?curid=330753" title="Bongo">
Bongo



</doc>
<doc id="330755" url="https://pl.wikipedia.org/wiki?curid=330755" title="Visual Studio">
Visual Studio



</doc>
<doc id="330757" url="https://pl.wikipedia.org/wiki?curid=330757" title="Piekło (ujednoznacznienie)">
Piekło (ujednoznacznienie)



</doc>
<doc id="330758" url="https://pl.wikipedia.org/wiki?curid=330758" title="Teatr Nowy im. Tadeusza Łomnickiego w Poznaniu">
Teatr Nowy im. Tadeusza Łomnickiego w Poznaniu



</doc>
<doc id="330763" url="https://pl.wikipedia.org/wiki?curid=330763" title="Charłupia Wielka">
Charłupia Wielka

Charłupia Wielka – wieś w Polsce położona w województwie łódzkim, w powiecie sieradzkim, w gminie Wróblew.
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego.
W latach 1954–1972 wieś należała i była siedzibą władz gromady Charłupia Wielka. W latach 1975–1998 miejscowość administracyjnie należała do województwa sieradzkiego.
Historia.
Przez Charłupię Wielką prowadziła w średniowieczu odnoga drogi z Sieradza do Krakowa. Pobierano tu cło mostowe. Po raz pierwszy wspomniana w 1364 roku w dokumencie kasztelana spicymierskiego Piotra Świnki, który, posiadając Charłupię i Dzigorzew, sprzedał sołectwo tej ostatniej wsi. Potomkowie Piotra Świnki przyjęli nazwisko Charłupskich. W 1436 roku Charłupia Wielka przeszła w ręce Malskich herbu Nałęcz, następnie pod koniec XVI w. stała się własnością Zapolskich, a od 1680 roku rodziny Walewskich. Po Walewskich, którzy najprawdopodobniej wybudowali obecny dwór, posiadłość objęli Kosmanowie, następnie Kobierzyccy, Reymont, Graeve, od którego odkupili go Mieszczańscy, gospodarujący tu do dzisiaj. W dworze w Charłupi Wielkiej u Walewskich w dniu 19 I 1863 r. Józef Oxiński, dowódca powstańczy, spotkał się z przedstawicielami szlachty sieradzkiej, przedstawiając cele powstania i dyrektywy Rządu Narodowego.
Z Charłupią Wielką związany był Władysław Reymont, który był właścicielem majątku w l. 1912–1913 i przebywał tu (wraz z żoną Aurelią Szabłowską) od wiosny 1912 r. do połowy 1913 r. Podczas pobytu w Charłupi W. powstała powieść "Rok 1794". Reymont został nawet wybrany prezesem "Koła Ogrodniczego Ziemi Sieradzkiej". Uwiecznił on chłopów z Charłupi W. w zbiorze nowel "Pęknięty dzwon". Obecna na jego pogrzebie (1925 r.) delegacja mieszkańców wsi złożyła na grobie wieniec z napisem na szarfie: "Swemu przyjacielowi – chłopi z Sieradzkiego".
Zabytki.
Na wsch. krańcu dwór, w którym w latach 1912–1913 mieszkał Władysław Reymont. Jest to budowla pierwotnie z końca XVII w. przebudowana w XVIII w. i I poł.XIX w. W zachowanym salonie polichromia wykonana przez Betelmana.
W zaniedbanym parku o powierzchni 4,5 ha, urządzonym w l. 1920–1925, pomniki przyrody: jesion wyniosły, aleja kasztanowców (38 drzew), aleja jesionów, 2 egz. wierzby białej.
Na budynku nowej szkoły usytuowanej przy drodze do Sieradza wmurowana w 1967 r. tablica, wyrażająca wdzięczność mieszkańców wsi dla Władysława Reymonta za ufundowanie budynku szkoły.
W pobliżu dworu, na rzeczce Myi, zachowały się resztki wodnego młyna, zwanego "Wygodą". Jego właścicielami od końca XIX w. byli Jaraszkiewiczowie. Młyn pracował do ok. 1950 r., uruchamiał prądnicę o mocy 48 KM. Wł. St. Reymont z okazji ślubu Stefana i Marii Jaraszkiewiczów darował im stół, kredens i kanapę. Był tu też drugi młyn, który nazywano "Myja". W miejscu młyna znajduje się obecnie zbiornik retencyjny. Podczas jego budowy natrafiono na relikty średniowiecznego grodu, który był m.in. w XV w. siedzibą wojewody łęczyckiego Wojciecha Malskiego – mianowanego przez Władysława Warneńczyka wicekrólem w czasie wojny z Turkami.
Kościół pw. św. Bartłomieja Apostoła, wzniesiony w miejscu poprzedniego drewnianego w stylu baroku klasycyzującego fundowali Jan Walewski, chorąży sieradzki wraz z żoną Teresą, w r. 1797. Jest to budowla jednonawowa, z węższym i niższym prezbiterium zamkniętym półkoliście. Wewnątrz sufity z fasetą, ściany rozczłonkowane pilastrami. Okna z dekoracją stiukową. Ołtarz główny późnobarokowy, dwa ołtarze boczne barokowo-klasycystyczne. Ambona murowana klasycystyczna z 1 połowy XIX w. Plebanię wystawił ks. Marcin Rosiński w 1877 r. W kościele tym, jako jedynym w byłym powiecie sieradzkim, odprawiały się nabożeństwa dla Polaków w czasie okupacji hitlerowskiej (wszystkie inne kościoły katolickie Niemcy zamknęli).
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="330765" url="https://pl.wikipedia.org/wiki?curid=330765" title="Wrzosowo (powiat kamieński)">
Wrzosowo (powiat kamieński)

Wrzosowo (do 1945 niem. "Fritzow") – wieś w północno-zachodniej Polsce, położona w województwie zachodniopomorskim, w powiecie kamieńskim, w gminie Kamień Pomorski, nad Zatoką Wrzosowską i ok. 3 km od Zatoki Pomorskiej.
Według danych wieś ma 611 mieszkańców.
Przez wieś przebiega droga wojewódzka nr 107 wiodąca do nadmorskich kąpielisk. Odchodzi ona od drogi krajowej nr 3 przez Kamień Pomorski do Dziwnówka, gdzie łączy się z drogą wojewódzką nr 102. Do wsi dochodzi także droga powiatowa nr 0100Z (Pobierowo–Gostyń–Wrzosowo). 
Przez wieś przechodzi ścieżka rowerowa łącząca ją z kurortami nadmorskimi.
W latach 1946–1998 miejscowość należała administracyjnie do województwa szczecińskiego.
Wrzosowo jest rozległą wsią, składająca się z dwóch części. Pierwsza bardziej zwarta jednostka osadnicza nad zatoką i druga rozciągnięta ulicówka ciągnąca się do pierwszej. We Wrzosowie znajdują się 3 zabytki. Jest nim zespół dworski z XIX wieku obejmujący dwór wybudowany po 1829 przebudowany na przełomie XIX/XX oraz park dworski. Kolejnym zabytkiem jest dom (chałupa) nr 40 (dawniej 39) z 1845 roku. Działa tu kilka gospodarstw agroturystycznych i dom holenderski.
Gmina Kamień Pomorski utworzyła jednostką pomocniczą – "Sołectwo Wrzosowo". Jego teren obejmuje miejscowości Wrzosowo i Radawkę. Organem uchwałodawczym i kontrolnym sołectwa jest zebranie wiejskie, na którym mieszkańcy obu miejscowości wybierają sołtysa. Organem doradczym i opiniodawczym sołtysa jest rada sołecka, która liczy 5 osób.
W miejscowości znajduje się oczyszczalnia mechaniczno-biologiczna o przepustowości 110 m³/dobę, z której oczyszczone wody spływają do Zatoki Wrzosowskiej.
Dwór von Puttkamerów.
Dwór wzniesiony w 1740 r. przez Joachima Jürgena von Puttkamera i przebudowany po pożarze w 1820 r. oraz później na przełomie XIX i XX wieku. Ostatnim właścicielem dworu był Bogislaw von Puttkamer.
Po II wojnie światowej obiekt ten był użytkowany przez miejscowe Państwowe Gospodarstwo Rolne. W 1990 r. z uwagi na swe znaczenie historyczne i walory architektoniczne został wpisany do rejestru zabytków. Pożar jaki wybuchł we dworze cztery lata później stanowił początek jego końca. 
Na początku lat 90. XX wieku jeden z członków grupy muzycznej "Silna Grupa pod Wezwaniem" miał zakupić dwór z przeznaczeniem na Polonijny Dom Starców. Pomysł upadł po śmierci jednego ze sponsorów.
Po likwidacji PGR-u obiekt sprzedano osobie prywatnej. Dziś po zabytku pozostały fundamenty, resztki ścian i gruzy.

</doc>
<doc id="330766" url="https://pl.wikipedia.org/wiki?curid=330766" title="Leontij Hagemeister">
Leontij Hagemeister

Leontij Andrianowicz Hagemeister (Леонтий Андрианович Гагемейстер) (ur. 1780, zm. 1833) – rosyjski odkrywca i podróżnik. Badacz Oceanu Spokojnego.
W latach 1806-1807 Hagemeister odbył podróż z Kronsztadu do Alaski przepływając przez Atlantyk, Ocean Indyjski i Ocean Spokojny na statku o nazwie "Newa". W latach 1808-1809 badał wybrzeża Alaski i przemierzał północną część Pacyfiku. W 1810 Hagemeister wrócił do Petersburga poprzez Syberię. W 1812 został szefem admiralicji w Irkucku. Tam też zaczął budować pierwsze statki do pływania po Bajkale. W latach 1816-1819 dowodził okrętem o nazwie "Kutuzow", który należał do Rosyjsko-Amerykańskiej Kompanii Handlowej. Na nim właśnie po raz pierwszy opłynął Ziemię, zatrzymując się na Alasce. W latach 1828-1839 odbył drugą podobną podróż na statku "Krotki". W trakcie tego rejsu odkrył Atol Mienszykowa w łańcuchu wysp Marshalla i określił położenie niektórych wysp.
Wyspa i cieśnina w rejonie Alaski noszą nazwisko Hagemeistera.

</doc>
<doc id="330768" url="https://pl.wikipedia.org/wiki?curid=330768" title="Ludzie Pustyni">
Ludzie Pustyni

Ludzie Pustyni (także Jeźdźcy Tusken, Tuskeni) – fikcyjna rasa humanoidalna z uniwersum "Gwiezdnych wojen". Pierwotni mieszkańcy planety Tatooine, zorganizowani w koczownicze plemiona i korzystający z prymitywnej techniki.
Tuskeni chodzą w obszernych szatach, z przerażającą maską na twarzy. Szaty przez nich noszone są dla nich ważnym elementem kultury, a ich zdarcie z martwych towarzyszy uważają za czyste świętokradztwo. Podobnym szacunkiem darzą swoje wierzchowce – banthy. Jeździec, który utraci swojego wierzchowca, musi udać się na wygnanie, a w rezultacie – na śmierć.
Ludzie Pustyni są bardzo gwałtowni, uważają przedstawicieli wszelkich obcych ras za najeźdźców i najczęściej atakują ich przy pierwszej nadarzającej się okazji.
Ludzie Pustyni pojawili się w trzech filmach: ', ' i "", a także serialu "Mandalorian" (odcinek 5).
Prehistoria.
Na wiele tysiącleci przed powstaniem Republiki przodkowie Tuskenów tworzyli zaawansowaną i rozwiniętą technologicznie cywilizację. W wyniku działalności Rakatan zostali jednak najpierw zniewoleni, a następnie cała ich planeta została spustoszona, a wszelki dorobek cywilizacyjny – utracony. Od tego czasu Ludzie Pustyni żyli jako nomadowie, a większość zaawansowanej techniki była dla nich tabu: wykorzystywali jedynie zrabowane innym mieszkańcom planety uzbrojenie oraz inne podstawowe, niezbędne do egzystowania na pustyni przedmioty, jak na przykład skraplacze wilgoci.

</doc>
<doc id="330769" url="https://pl.wikipedia.org/wiki?curid=330769" title="Leonty Gagemeister">
Leonty Gagemeister



</doc>
<doc id="330772" url="https://pl.wikipedia.org/wiki?curid=330772" title="Parłówko">
Parłówko

Parłówko (do 1945 niem. "Parlowkrug") – osada w Polsce położona w województwie zachodniopomorskim, w powiecie kamieńskim, w gminie Wolin..
Osada leży na skrzyżowaniu dróg wojewódzkich nr 107 i 108, a w pobliżu przechodzi także droga ekspresowa nr S3. W miejscowości działa stacja LPG. Przez Parłówko przebiega linia kolejowa łącząca Szczecin ze Świnoujściem, na której znajduje się przystanek "Parłówko".
W latach 1975–1998 miejscowość administracyjnie należała do województwa szczecińskiego.

</doc>
<doc id="330777" url="https://pl.wikipedia.org/wiki?curid=330777" title="James L. Buckley">
James L. Buckley

James Lane Buckley (ur. 9 marca 1923 w Nowym Jorku) – amerykański polityk, senator ze stanu Nowy Jork, z ramienia tamtejszej Partii Konserwatywnej.
W 1943 ukończył studia na Uniwersytecie Yale. W latach 1942–1946 służył w marynarce wojennej USA, z której odszedł w randze porucznika. W 1950 został przyjęty do palestry w Connecticut, gdzie praktykował do 1953.
W 1970 został, z poparciem ówczesnego prezydenta Richarda Nixona, wybrany senatorem z Nowego Jorku, choć nie jako republikanin, tylko jako nowojorski konserwatysta. Jest jedynym do tej pory członkiem swojej partii wybranym do tej Izby amerykańskiego Kongresu. Zdobył wtedy 38,7% głosów.
W Senacie zasiadał od 3 stycznia 1971 do 3 stycznia 1977.
O ponowny wybór ubiegał się w 1976, tym razem jako republikanin, ale przegrał z demokratą Danielem Patrickiem Moynihanem.
Jest starszym bratem jednego z guru amerykańskich konserwatystów, Williama Buckleya

</doc>
<doc id="330779" url="https://pl.wikipedia.org/wiki?curid=330779" title="Chlewo (województwo łódzkie)">
Chlewo (województwo łódzkie)

Chlewo – wieś w Polsce położona w województwie łódzkim, w powiecie sieradzkim, w gminie Goszczanów. We wsi znajduje się Zespół Szkół.
Historia.
Pierwotnie wzmiankowana w 1355 r. Gniazdo rodu Chlewskich h. Korab. Od XVII w. właścicielami Chlewa byli Poraici Biernaccy, po nich Niemojowscy i Strzeleccy.
W latach 1975–1998 miejscowość administracyjnie należała do województwa sieradzkiego.
Zabytki.
Kościół św. Benedykta Opata z lat 1779-88, ufundowany zapisem testamentowym przez Pawła Biernackiego (zm. w 1716 r.). Budowla jednonawowa. Chór muzyczny wsparty na trzech arkadach. Prospekt organowy barokowo-klasycystyczny z XVIII/XIX w. Wyposażenie wnętrza przeważnie z XVIII w. Na uwagę zasługuje kopia kaliskiego obrazu Rubensa „ Zdjęcie z Krzyża”. Rzeźba Chrystusa Zmartwychwstałego zapewne z XVII w. Dwa krucyfiksy barokowe z XVIII w. Puszka mszalna na komunikanty z 1640 r. Cenne naczynia liturgiczne. Przykłady staropolskiej stolarki, mebli i zamków drzwiowych.
Na cmentarzu (tuż za bramą, 10 kroków w lewo-skos) jest grób Józefa Szumskiego (1844–1912), ojca Marii Dąbrowskiej, właściciela pobliskich Wojsławic, powstańca 1863 r., pierwowzoru Bogumiła Niechcica z „Nocy i dni”. W pobliżu – grupa dobrze zachowanych grobowców dawnych ziemian: Bogdaszewskich, Kawieckich, Łozińskich, Strzeleckich, Sokolnickich, Suchorskich Niemojowskich, Glotzów.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Turystyka.
Przez wieś prowadzi czerwony szlak „Powstańców 1863 r.” długości 52 km z Warty do Gruszczyc.

</doc>
<doc id="330782" url="https://pl.wikipedia.org/wiki?curid=330782" title="Dołhobyczów">
Dołhobyczów

Dołhobyczów (ukr. "Долгобичів" lub "Довгобичів") – wieś w Polsce położona w województwie lubelskim, w powiecie hrubieszowskim, w gminie Dołhobyczów. Znajduje się u podnóża wzniesień Grzędy Sokalskiej, w pobliżu granicy z Ukrainą.
W latach 1954–1972 wieś należała i była siedzibą władz gromady Dołhobyczów. W latach 1975–1998 miejscowość administracyjnie należała do województwa zamojskiego. Jest siedzibą gminy Dołhobyczów. Według Narodowego Spisu Powszechnego (III 2011 r.) liczyła 1437 mieszkańców i była największą miejscowością gminy Dołhobyczów.
Historia.
Wieś wzmiankowana po raz pierwszy w 1430, gdy Mikołaj Kinik z ziemi płockiej otrzymał ją od książąt bełskich. Już w 1437 sprzedał ją kanclerzowi mazowieckiemu i staroście bełskiemu Mikołajowi Mnichowi. Od 1453 do końca XVI wieku Dołhobyczów należał do rodu Rogalów, następnie do Grzymałów herbu własnego i Mrozowickich herbu Prus III, a od końca XVIII wieku do II połowy XIX wieku do Rastawieckich. Do znanych osób z rodu Rastawieckich należeli Ludwik, który zbudował pałac i Edward – historyk sztuki, kolekcjoner i archeolog. Ostatnimi właścicielami do 1945 byli Świeżawscy. Rejon Dołhobyczowa był na przełomie 1918/1919 miejscem starć polsko-ukraińskich. Tereny te zostały przez Traktat brzeski przyznane Ukraińcom. Przeciwstawiało się temu czynnie wojsko polskie. W walkach brał udział 1 Pułk Szwoleżerów pod dowództwem majora Dreszera. Siły polskie powstrzymały i odparły przybyłe z Sokala wojska ukraińskie. W 1946 część Ukraińców z Dołhobyczowa została wysiedlona do ZSRR, a pozostała część w 1947 na Ziemie Odzyskane.
Zabytki.
W miejscowości znajduje się cmentarz prawosławno-katolicki oraz cmentarz wojenny z mogiłami żołnierzy Armii Hallera oraz żołnierzy polskich z II wojny światowej.
Obecna sytuacja.
W Dołhobyczowie znajdował się kiedyś kombinat rolny PGR, po upadku którego wielu młodych ludzi wyjechało szukać pracy w większych miastach, a wskaźnik urodzeń znacząco spadł. Sytuacja może się poprawić, ponieważ uruchomiono tu przejście graniczne Dołhobyczów-Uhrynów z Ukrainą.
Sport.
W Dołhobyczowie funkcjonuje Gminny Klub Sportowy „Kresy” Dołhobyczów – amatorski klub sportowy. W 2012 roku przed startem sezonu 2012/13 „Kresy” Dołhobyczów wycofały się z rozgrywek grupy II zamojskiej klasy B (drużyna piłkarska została rozwiązana). Kresy rozgrywały mecze na stadionie w Dołhobyczowie. Obecnie w klubie funkcjonuje sekcja siatkówki.

</doc>
<doc id="330784" url="https://pl.wikipedia.org/wiki?curid=330784" title="Rubin Kazań">
Rubin Kazań

Futbołnyj Klub „Rubin” Kazań (, tat «Рубин» Казан) – rosyjski klub piłkarski z siedzibą w Kazaniu, grający w rozgrywkach Pierwyj diwizion.
Dwukrotny mistrz kraju, jednokrotny zdobywca pucharu.
Historia.
Założony w 1958 jako Iskra Kazań, dopiero w 1964 przyjął obecną nazwę Rubin Kazań. 
W czerwcu 1960 r. drużyna Iskry Kazań wyjechała do Polski, gdzie rozegrała towarzyskie mecze ze Skrą Częstochowa (1ː0), reprezentacją Cieszyna (0ː0) i Wisłą Płock (8ː0). 
Największe sukcesy klubu przypadają na początek XXI wieku. Trenerem drużyny został w 2001 roku, Turkmen Gurban Berdiýew. W pierwszym sezonie swojej pracy wywalczył awans do Premier Ligi, a dwa lata później, w 2003 roku zajął 3. miejsce w ligowej tabeli, co dało kwalifikację do Pucharu UEFA, z którym odpadł w już w 2. rundzie eliminacyjnej po dwumeczu z Rapidem Wiedeń (porażka 0:3 u siebie i wyjazdowa wygrana 2:0). W 2004 roku zespół zajął dopiero 10. miejsce, jednak zrehabilitował się w sezonie kolejnym, w którym zakończył rozgrywki Premier Ligi na 4. miejscu. Tym razem z europejskich pucharów wyeliminowała ich włoska Parma, Rubin przegrał oba spotkania (0-1).
2 listopada 2008 roku, Rubin dzięki wyjazdowemu zwycięstwu nad Saturnem Ramienskoje (2:1) i porażce (0:1) CSKA Moskwa ze Spartakiem Moskwa został pierwszy raz w historii mistrzem Rosji. Tytuł Rubin zawdzięcza rekordowo długiej - trwającej 7 spotkań - serii wygranych (w którą wchodzi min. wygrana z Zenitem w Petersburgu 3-1), która dała "Rubinom" znaczną przewagę już w początkowej fazie sezonu. Tytuł mistrzowski był przepustką do rozgrywek Ligi Mistrzów 2009/10, gdzie w fazie grupowej przyszło się im mierzyć z Dynamem Kijów, Interem Mediolan i FC Barceloną. W trzeciej kolejce gier, Rubin sensacyjnie ograł na Camp Nou FC Barcelonę (2-1). Ostatecznie Rubin skompletował 6 punkt, co przełożyło się na zajęcie trzeciego miejsca w grupie umożliwiającego dalszą grę w Lidze Europy.
Rok później Rubin zdobył swoje drugie mistrzostwo kraju. Tym razem zdeklasował swoich rywali, wyprzedzając drugi Zenit Sankt Petersburg aż o 8 punktów. Klub prezentował wysoką formę również w krajowym pucharze, dochodząc do finału, który przegrał z CSKA Moskwa (0-1), tracąc decydującego gola w doliczonym czasie gry. Czołowymi piłkarzami tego okresu był doświadczony pomocnik Sergiej Siemak, argentyński playmaker Alejandro Domínguez i sprowadzony za rekordowe 8,7 mln euro skrzydłowy Gökdeniz Karadeniz.
Sukcesy te były łabędzim śpiewem "Rubinów". W 2013 roku, po dwunastu latach z klubu odszedł Berdiýew, a klub na popadł w marazm. Jego następcą został Rinat Bilaletdinow, któremu nie udało się nawiązać do sukcesów z minionych lat. 
Nowym otwarciem miał być sezon 2016/17. W letnim oknie transferowym klub wydał 40 mln euro na wzmocnienia i zatrudnił hiszpańskiego trenera Javiego Gracie.. W tabeli ligowej Rubin zajął rozczarowujące 9 miejsce. Nowi zawodnicy nie wnieśli oczekiwanej jakości w grze, a pieniądze wydane na ich zakup nadwyrężyły - będące już wcześniej w nędznej kondycji - klubowe finanse. Rubin złamał zasady Finansowego Fair Play, przez co w październiku 2018 został wykluczony z rozgrywek UEFA na okres dwóch lat. 
19 grudnia 2019 roku, na funkcję trenera klubu został wybrany Leonid Słucki.

</doc>
<doc id="330785" url="https://pl.wikipedia.org/wiki?curid=330785" title="Willem de Vlamingh">
Willem de Vlamingh

Willem de Vlamingh (ur. 28 listopada 1640, zm. ok. 1698) – holenderski kapitan, który zbadał południowo-wschodnie wybrzeże Australii (wtedy Nowa Holandia) pod koniec XVII wieku.
W 1696 roku ekspedycja Vlamingha wyruszyła z Amsterdamu, aby wykreslić mapy południowo-wschodnich wybrzeży Nowej Holandii i ułatwić nawigację na Oceanie Indyjskim poprzez Przylądek Dobrej Nadziei. Pod jego dowództwem znajdował się trzy statki: "Geelvink", "Nyptangh" i "Wezeltje".
29 grudnia 1696 roku ekspedycja odkryła wyspę Rottnest. De Vlamingh wierzył, że występujący tu torbacz, zwany kuoka, jest dużym szczurem. Nazwa wyspy oznacza zatem "szczurze gniazdo".
10 stycznia 1697 roku odkryto Rzekę Łabędzią. W tym samym miesiącu wyprawa Willema eksplorowała rzekę i za pomocą łodzi osiągnęła wyspę Heirisson znajdującą się dziś na wschodnim krańcu Perth. 4 lutego 1697 roku ekspedycja wylądowała na wyspie Dirk Hartog w zachodniej Australii.

</doc>
<doc id="330793" url="https://pl.wikipedia.org/wiki?curid=330793" title="Krylja Sowietow Samara">
Krylja Sowietow Samara

Krylja Sowietow Samara (), właśc. ZAO Profiessionalnyj futbolnyj kłub „Krylja Sowietow” () – rosyjski klub piłkarski z Samary, założony 12 kwietnia 1942. Brązowy medalista Mistrzostw Rosji 2004, dwukrotny finalista Pucharu ZSRR 1953 i 1964, dwukrotny finalista Pucharu Rosji 2003/2004 i 2020/2021.
Historia.
Klub piłkarski Zenit Kujbyszew został założony w 1942 roku w Kujbyszewie. Swój pierwszy mecz w Pucharze ZSRR rozegrali oni 30 lipca 1944 roku, kiedy to przegrali w 1/16 finału z Lokomotiwem Moskwa 1–5. Pierwszy mecz w mistrzostwach Związku Radzieckiego z udziałem Krylii miał miejsce 4 czerwca 1945 na stadionie Lokomotiwu Kujbyszew z zespołem Torpedo Gorki. Drużyna z Samary zremisowała 1–1. W 1946 klub awansował do najwyższej klasy rozgrywkowej, gdzie zadebiutował 21 kwietnia 1946 przegrywając 1–2 z Zenitem Leningrad.
W 1954 roku klub zmienił nazwę na "Krylja Sowietow" (tzn. "Skrzydła Rad"). Zmiana nazwy z Krylja Sowietow Kujbyszew na Krylja Sowietow Samara była spowodowana przywróceniem historycznej nazwy miasta.
W latach 1992-2014 klub nieprzerwanie grał w najwyższej klasie rozgrywkowej, zajmując trzecią lokatę w sezonie 2004 oraz dwukrotnie kończąc sezon na piątym miejscu.
6 lipca 2002 piłkarze Krylji Sowietow zagrali swój pierwszy mecz w europejskich pucharach, w drugiej rundzie Pucharu Intertoto UEFA pokonali łotewski FK Dinaburg 3–0. W sezonie 2005/2006 występowali w Pucharze UEFA, w którym pokonali w 1. rundzie BATE Borysów z Białorusi, lecz następnie nie sprostali holenderskiemu AZ Alkmaar w meczach o wejście do fazy grupowej.
W sezonie 2013/2014 klub zajął czternaste miejsce w Premjer-Lidze, co skutkowało koniecznością rozegrania baraży z Torpedo Moskwa, w których lepszy okazał się zespół z Moskwy. Drużyna Krylji Sowietow spadła do Pierwszej Dywizji. Sezon 2014/15 "Samarcy" zakończyli na pierwszym miejscu awansując bezpośrednio do ekstraklasy. Po zajęciu piętnastego miejsca w sezonie 2016/2017 klub ponownie spadł do Pierwszej Dywizji, by sezon później wywalczyć powrót do Premjer-Ligi zajmując drugie miejsce na drugim szczeblu rozgrywkowym. W sezonie 2019/2020 klub zajął przedostatnie, piętnaste, miejsce w lidze i ponownie spadł do Pierwszej Dywizji, jednak już po jednym sezonie wrócił w szeregi rosyjskiej ekstraklasy, zdobywając mistrzostwo drugiego szczebla rozgrywek z 101 punktami po 42. kolejkach.
Zawodnicy.
"Skład na dzień 26 maja 2021"
Piłka nożna plażowa.
Drużyna piłki nożnej plażowej Krylii Sowietow powstała 9 czerwca 2010 na bazie klubu "Samara Sputnik". Drużyna uczestniczy w turniejach organizowanych przez Rosyjski Związek Piłki Nożnej.

</doc>
<doc id="330794" url="https://pl.wikipedia.org/wiki?curid=330794" title="Opętanie (film 1999)">
Opętanie (film 1999)

Opętanie (tytuł oryg. "Stir of Echoes") – amerykański film fabularny (thriller) z 1999 roku, którego reżyserem jest David Koepp. Film został oparty na noweli o tym samym tytule autorstwa Richarda Mathesona.
Fabuła.
Tom Witzky, grany przez Kevina Bacona, jest pracownikiem budowlanym mieszkającym z żoną i synem w polskiej dzielnicy Chicago (stan Illinois).
Podczas organizowanego przyjęcia znajoma Witzky'ch, Lisa, hipnotyzuje Toma, chcąc mu udowodnić, że mylił się sądząc, iż hipnoza to są jedynie przesądy. Lisa sugeruje podczas transu Tomowi, aby był bardziej otwarty oraz otwiera mu drzwi do podświadomości, po czym wybudza go z transu.
Po seansie Tom zaczyna doświadczać wizji o dziewczynie, która zniknęła jakiś czas temu w okolicy. Uświadamia sobie jednocześnie, że jego syn, Jake, potrafi kontaktować się z duchem zaginionej. Jake jednakże rzadziej widzi ducha.
Tom, ogarnięty obsesyjną potrzebą wyjaśnienia do końca zagadki zniknięcia dziewczyny, zaczyna gorączkowe poszukiwania jej szczątków.

</doc>
<doc id="330795" url="https://pl.wikipedia.org/wiki?curid=330795" title="Ludwik Begale">
Ludwik Begale

Ludwik Begale (ur. 20 sierpnia 1875 w Rozdrażewie, zm. 1944 w Warszawie) – polski prawnik, sędzia, samorządowiec i działacz społeczny. Starosta poznański (1923-1939).
Życiorys.
Dzieciństwo i młodość.
Urodził się 20 sierpnia 1875 w Rozdrażewie w rodzinie Andrzeja i Franciszki z domu Rybka. W Rozdrażewie jego ojciec miał cegielnię i dom mieszkalny oraz prowadził sklep spożywczy. Gimnazjum ukończył w Krotoszynie, a studia ekonomiczne i prawnicze na Uniwersytecie we Wrocławiu.
Działalność zawodowa i społeczna.
Praktykę adwokacką odbył w Poznaniu w kancelarii Władysława Seydy i złożył w Berlinie egzamin asesorski. Prowadził w latach 1904–1919 w Ostrowie Wielkopolskim praktykę adwokacką (specjalizował się w sprawach cywilnych). Współdziałał politycznie w latach 1918–1920 z Władysławem Seydą i Wojciechem Korfantym. Członek Powiatowej Rady Ludowej w Ostrowie Wlkp., a w 1919 przeniósł się do Poznania na stanowisko sędziego Sądu Okręgowego, a prezesem Wojewódzkiego Sądu Administracyjnego w Poznaniu był w latach 1920–1923. Wybrany w marcu 1923 przez sejmik wojewódzki poznańskim starostą krajowym w Poznaniu, którą to godność sprawował przez 16 lat. Pełnił liczne funkcje społeczne m.in.: prezes Koła Prawników Samorządowych, prezes Towarzystwa Wyższych Urzędników Administracyjnych woj. poznańskiego, wiceprezes PCK na pozn. okręg, członek Państwowej Rady Samorządowej, członek Towarzystwa pomocy Naukowej im. K. Marcinkowskiego, wiceprezes Towarzystwa Opieki Polskiej nad Rodakami na Obczyźnie. 
2 maja 1923 został odznaczony Krzyżem Oficerskim Orderu Odrodzenia Polski.
II wojna światowa.
W 1939 został ewakuowany i wraz z żoną znalazł się w Warszawie. Pracował podczas okupacji jako tłumacz języka niemieckiego w zakładach ubezpieczeniowych. 
Na początku powstania aresztowany i zabrany do siedziby gestapo przy AL. Szucha i następnie rozstrzelany w nieznanych okolicznościach.
Życie prywatne.
Żonaty z Zofią Wilczewską. Nie mieli dzieci.

</doc>
<doc id="330796" url="https://pl.wikipedia.org/wiki?curid=330796" title="Węgorzyca">
Węgorzyca

Węgorzyca ("Zoarces viviparus") – gatunek ryby okoniokształtnej z rodziny węgorzycowatych (Zoarcidae).
Zasięg występowania.
Zasiedla wody północno-wschodniego Atlantyku. Żyje w płytkich wodach przybrzeżnych do głębokości 40 m, a także w słonawych ujściach rzek, na mulistym dnie wśród glonów i zarośli.
Charakterystyka.
Ryba drapieżna, żywi się głównie wieloszczetami, mięczakami, skorupiakami i małymi rybami. Nadaje się do spożycia, ale ze względu na zielonkawe mięso nie ma dużego znaczenia w przemyśle spożywczym.
Dorasta do 50 cm długości.
Rozmnażanie.
Jest to jedyna ryba żyworodna w Morzu Bałtyckim.

</doc>
<doc id="330797" url="https://pl.wikipedia.org/wiki?curid=330797" title="Daleszewo">
Daleszewo

Daleszewo (do 1945 niem. "Ferdinandstein") – wieś położona w województwie zachodniopomorskim, w powiecie gryfińskim, w gminie Gryfino.
Położenie.
Miejscowość znajduje się przy historycznym trakcie komunikacyjnym w kierunku Szczecina, w paśmie zabudowy wytworzonym przez miejscowości Czepino, Nowe Brynki, Daleszewo i Radziszewo. Od północy miejscowość graniczy z Radziszewem, a od południa z miejscowością Nowe Brynki. Daleszewo leży między rzeką Odrą na zachodzie oraz lasem na wschodzie.
W latach 1954–1972 wieś należała i była siedzibą władz gromady Daleszewo. W latach 1975–1998 miejscowość administracyjnie należała do województwa szczecińskiego.
Historia.
Daleszewo dawniej było kolonizacyjną wsią o funkcji rolniczej i usługowej. Wieś powstała po uregulowaniu rzeki w latach 1747-1748 przez zarządcę pruskiej domeny państwowej Heino Graeve. Nazwa "Ferdinandstein" upamiętnia księcia Ferdynanda, młodszego brata króla Fryderyka II. Osada dobrze rozwinęła się po wybudowaniu w 1877 r. ważnej linii i stacji kolejowej. Pod koniec II wojny światowej wieś została poważnie zniszczona na skutek działań wojennych. W kwietniu 1945 roku stacjonowały tu wojska 65. Armii gen. Pawła Batowa biorące udział w forsowaniu Odry. Żołnierze pozostawili po sobie trwały ślad w postaci „Drogi Batowa” – szlaku prowadzącym przez Międzyodrze. Podczas walk o przełamanie linii Odry w 1945 r. poległa tu między innymi odznaczona Orderem Sławy – Nina Pawłowna Pietrowa – starszy sierżant.
Zabytki.
Do dziś zachowało się wiele obiektów świadczących o dawnym charakterze miejscowości. Dawniej w Daleszewie znajdowały się dwa cmentarze. Pierwszy znajdował się na południu wioski. Drugi na północnym krańcu miejscowości przy polnej drodze prowadzącej na wschód. Obecnie znajduje się tam mały lasek, jednak można jeszcze zobaczyć stare nagrobki. Budynki pochodzące prawdopodobnie z okresu gwałtownego rozwoju wioski można jeszcze zobaczyć przy ulicy Gryfińskiej 91. Tam znajduje się dom szachulcowy z przełomu XIX i XX wieku, oraz „dwojak” przy ulicy Gryfińskiej 25. Na średniowieczne ślady możemy natrafić tylko we wschodniej części miejscowości, na wysoczyźnie wschodniej w lasku zwanym dawniej „Wend Heide”, czyli „Słowiański Las”. Tam najprawdopodobniej znajdowała się prastara słowiańska wioska „Dolsow”. Z dawnych budynków gospodarczych zachowały się charakterystyczne piwnice pochodzące z XIX wieku. Są to budowle ziemno-kamienne, tzw. ziemianki. Do dziś zachowało się trzynaście takich obiektów. Dwie przy ulicy Sportowej, pozostałe przy ulicy Gryfińskiej.
Daleszewo dzisiaj.
Działa tutaj Gminny Ośrodek Kultury (GOK „Zagroda”). W Daleszewie znajduje się jeden sklep spożywczy. Obok otwarto agencję pocztową w Daleszewie oraz sklep wędkarski.
Transport.
Przez miejscowość przebiega trasa łącząca Szczecin i Gryfino, oznaczona jako droga krajowa nr 31. Na południu Daleszewa znajduje się stacja kolejowa na linii kolejowej nr 273.
Przewozami autobusowymi w miejscowości zajmuje się PKS Szczecin. Obsługuje dwie linie autobusowe:
W Daleszewie znajdują się cztery przystanki autobusowe.
Sport i rekreacja.
Na wschodzie miejscowości znajduje się boisko piłkarskie istniejące od 1946 roku. Należy do klubu piłkarskiego Odrzanka Radziszewo. W sezonie letnim odbywają się tu mecze piłkarskie. Latem na boisku organizowany jest co roku Dzień Daleszewa, Radziszewa i Łubnicy. Podczas tego święta mieszkańcy wiosek wspólnie bawią się i świętują.

</doc>
<doc id="330803" url="https://pl.wikipedia.org/wiki?curid=330803" title="Szynnik Jarosław">
Szynnik Jarosław

Futbolnyj Kłub „Szynnik” Jarosław () – rosyjski klub piłkarski z siedzibą w Jarosławiu.
Historia.
Chronologia nazw:
Piłkarska drużyna Chimik (Chemik) została założona w 1957 w mieście Jarosław, chociaż wcześniej występował klub Torpedo Jarosław.
W 1957 klub debiutował w Klasie B, grupie 1 Mistrzostw ZSRR. W 1961 klub zmienił nazwę na Szynnik.
W 1963 zajął pierwsze miejsce i awansował do Pierwszej Grupy A, jednak przedostatnie miejsce nie uratowało przed spadkiem z powrotem.
Do 1991 klub wszystkie sezony występował w Pierwszej Lidze, z wyjątkiem 1970, kiedy to w wyniku kolejnej reorganizacji systemu lig ZSRR klub zmagał się w Drugiej Grupie A.
W Mistrzostwach Rosji klub startował w Wyższej Lidze, jednak spadł do Pierwszej Ligi, grupy Centralnej.
W 1997 powrócił do Wyższej Ligi, ale ponownie spadł w 1999 do Pierwszej Dywizji.
Od 2002 do 2008 występował w Premier Lidze, z wyjątkiem 2007, kiedy to rok zmagał się w Pierwszej Dywizji.
W sezonie 2005 występowało w nim dwóch Polaków: bramkarz Jarosław Tkocz oraz obrońca Krzysztof Łągiewka, który odszedł po zakończeniu sezonu do zespołu Krylja Sowietow Samara.
Od 2009 ponownie występuje w Pierwszej Dywizji.
W sezonie 2020/2021 klub zajął ostatnie, dwudzieste drugie, miejsce w lidze i spadł do Drugiej Dywizji.

</doc>
<doc id="330805" url="https://pl.wikipedia.org/wiki?curid=330805" title="Abarth">
Abarth

Abarth – włoski producent samochodów sportowych i tuner z siedzibą w Turynie działający od 1949 roku. Wchodzi w skład międzynarodowego koncernu Stellantis.
Historia.
Założycielem firmy Abarth był pochodzący z Górnego Tyrolu Carlo Abarth. Przedsiębiorstwo w powstało w 1949 roku. Jego symbol ukazuje skorpiona na tarczy herbowej (znak zodiaku, pod którym urodził się jego założyciel). Przedsiębiorstwo podejmowało prace nad ulepszaniem seryjnych samochodów, głównie marki FIAT, a także epizodycznie producentów Renault, Alfa Romeo i Simca. Przedsiębiorstwo to specjalizowało się głównie w przystosowywaniu silników do osiągania wyższych mocy tj. zmianie elementów układu ssącego i wydechowego oraz wyposażenia nadającego pojazdom sportowych cech. Produkowało również samochody z własnymi nadwoziami, a także wykorzystując elementy samochodów Fiata. W roku 1971 Abarth oficjalnie wszedł w skład koncernu Fiata z którym odnosił największe sukcesy. Opracowano wówczas samochody Fiat Abarth 131 Rally, dzięki którym firma została rajdowym mistrzem świata w klasie producentów roku 1977, 1978, 1979 i 1980. Po zaangażowaniu w rajdy samochodów Lancia Delta, zawieszono działalność firmy Abarth.
W latach '00 XXI wieku Abarth powróciło do użycia jako sportowa linia modeli Fiata – nazwą tą sygnowano wariant pierw Fiata Seicento, a potem – Fiata Stilo.
Reaktywacja.
W roku 2007 Abarth został reaktywowany jako samodzielna marka oferująca sportowe warianty miejskich modeli Fiata. Pierwszym modelem jaki ukazał się zaraz po reaktywacji marki był Abarth Grande Punto, a kolejnym – Abarth 500.
W roku 2012 marka Abarth została wprowadzona do USA, a 3 lata później zakończono produkcję modelu Punto Evo.
Obecnie – pomimo ambitnych planów poszerzenia oferty – gama składa się z jednego modelu. Są to różne wariacje na temat Fiata 500 oraz Fiata 500C pod nazwą Abarth 595.

</doc>
<doc id="330806" url="https://pl.wikipedia.org/wiki?curid=330806" title="Osiedle Reda">
Osiedle Reda

Osiedle Reda – osiedle mieszkaniowe spółdzielni "Bryza", zbudowane w Szczecinie w latach 80. XX wieku w środkowej części szczecińskiego osiedla Gumieńce dla pracowników PŻM.
Na osiedlu stoi 8 jedenastopiętrowych wieżowców oraz dwa czteropiętrowe bloki. Znajdują się tam także sklepy spożywcze, sklepy przemysłowe, apteki, poczta, banki, gabinety lekarskie, gabinety kosmetyczne i pizzeria. Nazwę swą osiedle zawdzięcza stojącemu opodal i czynnemu do niedawna hotelowi "Reda" sieci Orbis (później "Ibis Budget"). 
Łączność osiedla z innymi dzielnicami Szczecina zapewnia sześć linii autobusowych dziennych - 53, 60, 61, 62, 81, 83. W sąsiedztwie osiedla znajdują się budynki Wydziału Humanistycznego i Wydziału Zarządzania i Ekonomiki Usług Uniwersytetu Szczecińskiego.

</doc>
<doc id="330811" url="https://pl.wikipedia.org/wiki?curid=330811" title="Pistolet maszynowy PP-90">
Pistolet maszynowy PP-90

PP-90 (ПП-90) – rosyjski pistolet maszynowy wzorowany na amerykańskim składanym pm Ares FMG.
PP-90 został opracowany jako broń przeznaczona do skrytego przenoszenia. Po złożeniu ma kształt prostopadłościanu o wymiarach 270 × 90 × 32 mm. Rozłożenie broni i dołączenie magazynka zajmuje 3–4 s. PP-90 działa na typowej dla pistoletów maszynowych zasadzie odrzutu zamka swobodnego, strzela wyłącznie seriami.
Na początku lat 90. XX w. wyprodukowano krótką serię PP-90. Z powodu słabej ergonomii i niskiej jakości wykończenia (broń była produkowana przez instytut badawczy KBP Tuła) PP-90 szybko został wycofany z uzbrojenia.
Opracowano także wersję PP-90M zasilaną amunicją 9 × 18 mm PMM.
Najnowocześniejsza i różna od pierwowzoru jest broń klasy Personal Defence Weapon PP-90M1 na nabój 9 × 19 mm nadciśnieniowy 7Н31 (7N31). Tulski PDW wyposażony jest w przełącznik rodzaju ognia umożliwiający strzelania seriami i ogniem pojedynczym. PP-90M1 może być zasilany z dwóch rodzajów magazynków ślimakowego (helikalnego) 64 naboje i pudełkowego 32 naboje. PP-90 i PP-90M1 nie były seryjnie produkowane.

</doc>
<doc id="330814" url="https://pl.wikipedia.org/wiki?curid=330814" title="FK Rostów">
FK Rostów

FK Rostów () – rosyjski klub piłkarski z siedzibą w mieście Rostów nad Donem, występujący w rozgrywkach Priemjer Ligi.
Historia.
Klub został założony w 1930 roku jako Sielmaszstroj Rostów nad Donem, jednak do 1950 jego drużyna nie brała udziału w poważnych turniejach pod nazwami Sielmasz Rostów nad Donem i Traktor Rostów nad Donem. Wtedy właśnie zaistniała jako Torpedo Rostów nad Donem, rozgrywając mecze w rozgrywkach o mistrzostwo Rosyjskiej FSRR. Dzięki sukcesom w tych turniejach w 1953 roku awansowała do B-klasy mistrzostw Związku Radzieckiego, gdzie w 1965 roku awansowała do drugiej grupy A-klasy. Od 1957 klub nazywał się Rostsielmasz Rostów nad Donem.
W 1991 roku, po zajęciu 4. miejsca w Pierwszej Lidze awansowała do najwyższej klasy rozgrywkowej. Za pierwszym podejściem klubowi z Rostowa nad Donem nie udało się utrzymać wśród najsilniejszych i w 1993 Rostsielmasz spadł do Pierwszej Dywizji. Jednak już po roku klub wrócił do Premier Ligi, gdzie najwyższe miejsce, szóste, zajął w 1998 roku. W 1999 został zgłoszony przez rosyjską federację do gry w Pucharze Intertoto, w którym odpadł dopiero w 3. rundzie, wyeliminowany przez Juventus F.C. W kolejnym roku, także w Pucharze Intertoto Rostsielmasz został pokonany przez AJ Auxerre.
W 2003 klub zmienił nazwę na FK Rostów. W tymże roku udało się klubowi dojść do finału Pucharu Rosji, gdzie uległ Spartakowi Moskwa. W sezonie 2004 drużyna zajęła dopiero 12. miejsce. W sezonie 2005 długo okupowała ostatnie miejsce, jednak wieść o przejęciu klubu przez firmę „Argofen” tak podziałała na graczy, że wygrali 6 z ostatnich 10 meczów i uchronili Premier Ligę dla Rostowa.

</doc>
<doc id="330818" url="https://pl.wikipedia.org/wiki?curid=330818" title="Janusz Rudnicki">
Janusz Rudnicki

Janusz Rudnicki (ur. 13 listopada 1956 w Kędzierzynie-Koźlu) – polski pisarz i eseista.
Życiorys.
Był działaczem NSZZ „Solidarność”, internowano go po wprowadzeniu stanu wojennego. Emigrował do Niemiec Zachodnich w 1983. Debiutował opowiadaniem w berlińskim "Archipelagu". Studiował slawistykę i germanistykę na uniwersytecie hamburskim. Stały współpracownik miesięcznika " Twórczość", w którym publikuje cykl "Listy z Hamburga". Nominowany do Nagrody Literackiej Nike 2008 za "Chodźcie, idziemy". Finalista Nagrody Literackiej Nike 2010 oraz nominowany do Nagrody Literackiej Gdynia 2010 za "Śmierć czeskiego psa".

</doc>
<doc id="330820" url="https://pl.wikipedia.org/wiki?curid=330820" title="BCC32">
BCC32

BCC32 – kompilator języka C++ przeznaczony na platformę Windows.
Obecnie program ten jest dostępny w 2 różnych wersjach:
BCC32 jest narzędziem obsługiwanym z linii komend (ang. "commandline"), jednakże przystosowano do niego liczne zintegrowane środowiska programistyczne czego przykładem jest ww. C++ Builder.

</doc>
<doc id="330823" url="https://pl.wikipedia.org/wiki?curid=330823" title="Tom Tomsk">
Tom Tomsk

Futbolnyj Kłub „Tom” Tomsk () – rosyjski klub piłkarski z siedzibą w Tomsku na Syberii, występujący w rozgrywkach Wtoroj diwizion.
Historia.
Drużyna piłkarska Burewiestnik została założona w mieście Tomsk w 1957 roku. W tymże roku klub debiutował w Klasie B, grupie Dalekowschodniej Mistrzostw ZSRR i występował w niej 6 sezonów. W 1963 po reorganizacji systemu lig ZSRR klub spadł do ligi niższej.
W 1966 klub ponownie startował w Drugiej Grupie A, podgrupie 3 i występował w niej 4 sezony. W 1970 po kolejnej reorganizacji systemu lig ZSRR klub spadł do Drugiej Ligi, w której występował do 1989. W latach 1990–1991 występował w Drugiej Niższej Lidze.
W Mistrzostwach Rosji klub startował w Pierwszej Dywizji, grupie Wschodniej i występował w niej dwa sezony, a następnie w sezonach 1994–1997 zmagał się w Drugiej Dywizji, grupie Wschodniej. W 1998 powrócił w Pierwszej Dywizji i występował w niej do 2004.
Do Premier Ligi klub awansował po raz pierwszy w 2005 roku.
W sezonie 2020/2021 klub spadł do Drugiej Dywizji.

</doc>
<doc id="330827" url="https://pl.wikipedia.org/wiki?curid=330827" title="Martin Gropius">
Martin Gropius

Martin Carl Philipp Gropius (ur. 1824, zm. 1880) – niemiecki architekt epoki historyzmu.
Życiorys.
Po ukończeniu nauki w berlińskim Instytucie Rzemiosła (1843-1846), Gropius złożył egzamin na geodetę. Pobierał lekcje rysunku u Augusta von Kloebera (1846–1848), studiował na Akademii Budowlanej w Berlinie, pracował dla Johanna Heinricha Stracka i Adolfa Lohsego.
Po zdaniu egzaminu na architekta (1855), pracował przy budowach i jako asystent Karla Böttichera na Akademii Budowlanej. Od 1856 działał jako niezależny architekt. W latach 1862–1863 odbył podróż studyjną do Włoch i Grecji. W 1866 założył razem z Heino Schmiedenem wspólne biuro Gropius &amp; Schmieden. W 1866 został profesorem Akademii Rzemiosła, następnie członkiem Akademii Sztuk Pięknych w Berlinie i Wiedniu (1874) i w 1869 dyrektorem Królewskiej Akademii Sztuki i Rzemiosła (niem. "Königliche Kunst- und Gewerbeschule").
Na studiach poznał historyzm – kierunek propagowany przez Karla Friedricha Schinkla i Karla Böttichera – któremu pozostał wierny. Większość projektów Gropiusa powstała w Berlinie.
Wnukiem brata Martina Gropiusa był Walter Gropius, jeden z najbardziej znanych architektów XX w.
Dzieła.
Ponadto według planów Gropiusa zrealizowano wiele domów mieszkalnych i willi w Berlinie i okolicach, m.in.:

</doc>
<doc id="330830" url="https://pl.wikipedia.org/wiki?curid=330830" title="Amkar Perm">
Amkar Perm

Futbołnyj Klub „Amkar” Perm (, ) – rosyjski klub piłkarski z miasta Perm, położonego u podnóża Uralu.
Historia.
Drużyna Amkaru pierwsze mecze rozegrała w Pucharze Miasta Perm w maju 1993 roku jako zespół pracowników fabryki nawozów sztucznych. W 1994 roku zostali oni mistrzami Obwodu Permskiego, zaś w 1995 przekształcili się w profesjonalny, czwartoligowy klub. W 1996 roku awansowali do 3. ligi (Druga Dywizja) zaś w 1998 roku na zaplecze najwyższej ligi do Pierwszej Dywizji, w której zawsze znajdowali się w czołówce, jednak dopiero w 2003 roku udało im się ligę wygrać i awansować do Premier Ligi. W sezonie 2004 zajęli w niej 11., zaś w 2005 roku 12. miejsce.
Największym osiągnięciem klubu był finał Pucharu Rosji w 2008 roku.
Stadion Amkaru – Zwiezda Stadion – został pokryty sztuczną trawą w 2005, jako jedyny pierwszoligowy stadion w Rosji.
Z powodu niewypłacalności finansowej klub nie dostał licencji RFS na sezon 2018/19. 18 czerwca 2018 został rozwiązany, po tym gdy prezes klubu Giennadij Sziłow ogłosił, że klub nie złożył podania na otrzymanie licencji na grę w Rosyjskiej Drugiej Dywizji.
2 kwietnia 2021 nastąpiła reaktywacja klubu.

</doc>
<doc id="330834" url="https://pl.wikipedia.org/wiki?curid=330834" title="Skarb zakrzowski">
Skarb zakrzowski

Skarb zakrzowski – trzy grobowce nazwane książęcymi lub okazałami z przełomu III/IV w. n.e. znalezione w latach 1886 i 1887 w dobrach Kornów w Zakrzowie, późniejszym osiedlu Wrocławia.
Historia znaleziska.
Pierwszy grób odkryli 1 kwietnia 1886 r. w zakrzowskiej piaskowni zatrudnieni tam robotnicy. Grób całkowicie zniszczyli, część wyposażenia ukradli, resztę po zawiadomieniu o znalezieniu przejął właściciel piaskowni Heinrich Korn, który przekazał je badaczom z wrocławskiego Muzeum Starożytności Śląskich. Drugi grób odkryto 23 czerwca 1887, a trzeci 26 czerwca 1887 r. w tej samej piaskowni. Tym razem oba grobowce wraz z wyposażeniem zabezpieczono. Badania terenowe prowadził kustosz w/w muzeum Hermann Luchs i prezes Towarzystwa Starożytności Śląskich Wilhelm Grempler. Obaj zaczęli też opracowywać znalezione przedmioty, przy czym większość prac kameralnych, a także prac nad wykonaniem kopii wyposażenia (w tym złote i srebrne przedmioty wykonano z tego samego kruszcu) wykonał Grempler, gdyż Luchs zmarł. 
W grobowcach znaleziono m.in. biżuterię ze złota i srebra, monety rzymskie (pozwoliły one określić wiek pochówków na przełom III/IV w. n.e.), naczynia, m.in. ze szkła typu "millefiori", brązową podstawę i misę przenośnego ołtarza, łyżki, kamienie do gry, okute metalem wiadro. Szkieletów ludzkich, poza zębami, nie znaleziono. Sądzi się, że w każdym grobie pochowano jedną osobę: mężczyznę (w grobie odkrytym w 1886), kobietę i chłopca. Należały one do zamieszkujących wówczas te tereny plemion germańskich. 
Wyposażenie grobów znajdowało się w Muzeum Starożytności Śląskich, a później w Muzeum Rzemiosła Artystycznego we Wrocławiu. Zarówno oryginały, jak i ich repliki były wystawiane na licznych wystawach w różnych miastach Niemiec. Znaczna część skarbu zakrzowskiego zaginęła w trakcie wojny. Pozostała część znajduje się we wrocławskim Muzeum Archeologicznym oraz w warszawskim Muzeum Narodowym. Przetrwały także kopie wykonane przez Gremplera oraz cała dokumentacja zabytków sporządzona przez archeologów niemieckich. 
Skarb zakrzowski upamiętniono w nazwie ulicy na Zakrzowie: ulica Skarbu Zakrzowskiego.

</doc>
<doc id="330836" url="https://pl.wikipedia.org/wiki?curid=330836" title="Ektomorf">
Ektomorf

Ektomorf – węgierska grupa muzyczna wykonująca groove metal z wpływami romskiej muzyki folkowej.
Historia.
Grupa powstała w 1993 na Węgrzech w niewielkiej miejscowości Mezőkovácsháza niedaleko granicy z Rumunią. Zespół założyli dwaj bracia: Zoltán (wokalista, gitarzysta) i Csaba (gitarzysta basowa) Farkasowie. Pierwszy z nich nadał nazwę grupie trafiając w prasowym artykule na słowo opisujące chorobę. Po spędzeniu pewnego czasu w podziemiu i napisaniu materiału muzycznego, zespół podpisał kontrakt z mało znaną wytwórnią i w 1996 wydał swój pierwszy album "Hangok" (pol. "Głosy"). Muzyczna mikstura jaką grali była mieszanką thrash metalu, hardcore'u, punka i cygańskiego folkloru. Za sprawą tego nagrania Ektomorf zyskał popularność w kraju, zaś wraz z kolejnymi albumami grupa zdobywała znaczenie na międzynarodowej scenie muzycznej, będąc obecnie jedną z najbardziej znanych grup muzycznych z Węgier poza granicami tego kraju. Działalność zespołu związana jest z Niemcami, gdzie zespół nagrywa płyty oraz najwięcej koncertuje. 
Na przestrzeni lat dochodziło do zmian w składzie. Z pierwotnego składu pozostaje już tylko Zoltán Farkas – kompozytor, autor tekstów i "mózg" grupy.. Pod koniec 2017 doszło do ponownych zmian w składzie grupy, w wyniku których odeszli trzej członkowie.
Około 2006/2007 menadżerką Ektomorf została Sarah, partnerka życiowa Zoltána Farkasa
Twórczość.
Tłem dla kariery i popularności zespołu jest konfrontacja muzyków z rasizmem i uprzedzeniem z jakim spotyka się ludność romskiego pochodzenia na Węgrzech. Teksty utworów poruszają spraw dyskryminacji rasowej, społeczeństwa, bólu i gniewu, ale także zarysowana jest silna wola przetrwania oraz pozytywne uczucia. 
Muzyka jest porównywana często do brzmienia brazylijskich grup Sepultura i Soulfly (dotyczy to zarówno muzycznej strony metalowej jak i odniesień do muzyki folk), z czego często czyni się zarzut uznając Ektomorf za powielanie ww. stylów. Ektomorf bywał także określany mianem „węgierskiego Soulfly”. Jak przyznał Zoltán Farkas, zespoły te były dużym wpływem dla Ektomorf, zaś ich główny twórca Max Cavalera jest jego ulubionym muzykiem i idolem, jednak nie uważa się za ich kopię. Po latach stwierdził, że jest fanem trzech pierwszych płyt Soulfly oraz wczesnych wydawnictw Sepultury, jednak późniejsza twórczość i zachowanie sceniczne Maxa Cavalery był już dla niego rozczarowujące.
Początkowo teksty piosenek grupy były śpiewane w języku węgierskim, zaś w 1999 Zoltán Farkas postanowił tworzyć je po angielsku. Przez lata zamieszkiwał on poza Węgrami (Amsterdam, potem Hamburg), a celem nagrań spotykał się z pozostałymi członkami w Wiedniu. 

</doc>
<doc id="330838" url="https://pl.wikipedia.org/wiki?curid=330838" title="Ewa Gawryluk">
Ewa Gawryluk

Ewa Anna Gawryluk (ur. 13 grudnia 1967 w Miastku) – polska aktorka filmowa i teatralna.
Życiorys.
Wykształcenie.
Uczyła się w Szkole Podstawowej nr 1 i Liceum Ogólnokształcącym im. Adama Mickiewicza w Miastku, gdzie zdała egzamin dojrzałości w 1986.
W 1991 ukończyła Państwową Wyższą Szkołę Filmową, Telewizyjną i Teatralną im. Leona Schillera w Łodzi.
Kariera.
Zadebiutowała w 1989 w filmie "Wiatraki z Ranley".
Jej pierwszą rolą teatralną po ukończeniu studiów była Vicki w sztuce Michaela Frayna "Czego nie widać" (1992, Teatr Współczesny w Warszawie).
Była zastępcą prezesa zarządu Stowarzyszenia Aktorów Filmowych i Telewizyjnych SAFT w kadencji 2005–2009.
Życie prywatne.
26 czerwca 1999 poślubiła aktora Waldemara Błaszczyka, z którym ma córkę Marię (ur. 2000). W grudniu 2021 potwierdzili rozwód.

</doc>
<doc id="330850" url="https://pl.wikipedia.org/wiki?curid=330850" title="Barenaked Ladies">
Barenaked Ladies

Barenaked Ladies (krótko BNL) – kanadyjski zespół rockowy. Tworzą go Kevin Hearn, Ed Robertson, Tyler Stewart oraz Jim Creeggan. Powstał w 1988 w Scarborough w Ontario (na przedmieściach Toronto).
Zespół początkowo tworzyli Steven Page i Ed Robertson. Kontrowersyjna nazwa zespołu, to twór ich młodzieńczego szaleństwa. Powstała, gdy jako nastolatkowie na koncercie Boba Dylana wymyślali najgłupsze nazwy dla zespołów.
Do zespołu wkrótce po powstaniu dołączyli bracia Creegganowie, a następnie Kevin Hearn. Andy Creeggan wyjechał potem na dłuższy czas i na perkusji zastąpił go Tyler Stewart. W 2009 z zespołu odszedł wokalista i założyciel Steven Page.
Historia wydanych albumów.
Pierwsza płyta zespołu, Buck Naked, została nagrana w 1989 w warunkach domowych jedynie przez Ed'a i Steve'a. Barenaked Lunch (znana też jako Pink Tape, czyli Różowa Kaseta) została nagrana w 1990 już z braćmi Creegganami. Taśmy były jednak źle zmasterowane i wydano zaledwie po kilka egzemplarzy. Teraz są one swoistymi rarytasami dla fanów BNL.
Zespół zwrócił na siebie uwagę już w 1991 po wyemitowaniu amatorskiego teledysku do piosenki „Be My Yoko Ono” w lokalnej telewizji. Zaczęli pojawiać się pierwsi fani, a piosenka stała się lokalnym hitem.
W 1991 wydali Yellow Tape (Żółta Kaseta), która osiągnęła później w Kanadzie status platynowej. Wzrost sprzedaży albumu nastąpił po wykluczeniu ich z koncertu w Toronto City Hall (nazwę zespołu uznano za obraźliwą dla kobiet i gorszącą).
Także w 1991 BNL nagrali cover piosenki Bruce'a Cockburn'a „Lovers in a Dangerous Time”, który stał się pierwszym kawałkiem zespołu jaki dostał się na kanadyjską listę Top 40.
Pierwszy pełny album zespołu, Gordon, został wydany w 1992. Osiągnął w Kanadzie oszałamiający sukces. Zawierał najbardziej znane kawałki zespołu, m.in.: „Be My Yoko Ono”, „If I Had $1,000,000” i „Brian Wilson”.
Drugi album BNL, Maybe You Should Drive, wydano w 1994, ale odniósł nieco mniejszy sukces od poprzedniego.
W 1996 wydali Born on a Pirate Ship. Podczas trasy koncertowej promującej ten album BNL nagrali i wydali album na żywo nazwany Rock Spectacle.
Zespół wkrótce zaczął zdobyć sławę również w USA. W 1998 wydali album Stunt zawierający piosenkę „One Week”, która dotarła na pierwsze miejsca list przebojów.
W roku 2000 wydali album Maroon, który znowu okazał się wielkim sukcesem medialnym.
W 2001 wydali płytę the best of zatytułowaną Disc One: All Their Greatest Hits 1991-2001 (tytuł to odniesienie do jednej z ich piosenek „Box Set”). Album kończyła zupełnie nowa piosenka o tytule „Thanks, That Was Fun”, dlatego niektórzy fani mylnie podejrzewali iż zespół planuje zakończyć działalność.
Album Everything to Everyone został wydany w 2003. Niestety sprzedawał się najgorzej w całej historii zespołu, więc BNL zerwali kontrakt z wytwórnią i całkowicie się uniezależnili. Nowe piosenki tworzą w prywatnym studiu Stevena Page'a, a promocję prowadzą głównie przez internet.
W 2004 BNL wydali album ze zbiorem świątecznych piosenek w ich własnej aranżacji nazwany Barenaked For The Holidays.
Pod koniec 2005 zespół był w trakcie nagrywania nowego albumu.

</doc>
<doc id="330853" url="https://pl.wikipedia.org/wiki?curid=330853" title="Chotów (województwo łódzkie)">
Chotów (województwo łódzkie)

Chotów – wieś w Polsce położona w województwie łódzkim, w powiecie wieluńskim, w gminie Mokrsko. Znajduje się w odległości 6 km na zachód od Wielunia.
Historia.
Miejscowość historycznie należy do ziemi wieluńskiej oraz pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Wymieniona pierwszy raz w dokumencie zapisanym po łacinie w 1308 pod nazwami "Chotow, Chothowo, Cothno".
Miejscowość została odnotowana w historycznych dokumentach własnościowych, prawnych i podatkowych. Miejscowość była wsią szlachecką. W 1380 właścicielem miejscowości był niejaki Jakub. W latach 1411-1412 otrzymał on od wuja Bartosza, mieszczanina wieluńskiego pół młyna Dąbrowskiego. W 1413 wieś należała do Oraciusa, a w 1431 do Stanisława. W 1454 Katarzyna sprzedała Jakubowi z Opojowic pół młyna Dąbrowskiego. W 1511 wieś leżała w powiecie wieluńskim, a jej mieszkańcy płacili arcybiskupowi w ramach dziesięciny z 5 lub 5,5 łana po wiardunku oraz po mierze żyta i owsa. Dziesięcinę z pustek sprzedano za 8 grzywien. W 1459 wymieniana jest parafia chotowska. W 1497 Stanisław z Chotowa zastawił Annie Sarnowskiej z tej samej wsi część młyna i sadzawki w Jordanowskim Kącie za 10 florenów. W 1552 we wsi gospodarowało 19 kmieci, był także karczmarz. Jeden łan należał do sołtysa, a drugi do młynarza. W 1520 kościół miał 1 łan, a pleban 2,5 łana.
Według Liber Beneficiorum Jana Łaskiego z 1521 r. był tu drewniany kościół, a do parafii należały wsie Chotów, Kurów, Turów i Słupsko. W 1520 r. wymienia się sołtysa i folwark sołtysi w Chotowie. W 1552 r. istnieje młyn. Chotów był nadal własnością szlachecką, Kurów i Turów zostały wsiami grodzkimi (Wielunia).
W życiu samego Chotowa zawsze ogromną rolę odgrywał folwark. W okresie międzywojennym liczył ok. 300 ha. Dworek był w pewnym sensie źródłem nowości, które docierały na wieś. Dużego żywota nabrały żywioły ludowe, zwłaszcza młodzież skupiona w "Wiciach".
II wojna światowa bolesnym piętnem odbiła się na ludności parafii. Niemcy niszczyli krzyże przydrożne, figurki w przydrożnych kapliczkach. Kościół zmieniono na magazyn, a ówczesnego proboszcza ks. Czarneckiego wywieziono do Dachau. Na plebanii zamieszkał Niemiec, nadzorca majątku i nowy gospodarz. W samej wsi po wysiedleniu mieszkańców w 1940 r. osiedlano Niemców ze wschodu. Po odzyskaniu niepodległości folwark został rozparcelowany, a w dworku po różnych zawirowaniach znalazło miejsce przedszkole i szkoła podstawowa.
W latach 1975–1998 miejscowość administracyjnie należała do województwa sieradzkiego.
Zabytki.
Kościół pw. św. Marcina
Wpisano do rejestru zabytków 30 grudnia 1967 r. W starej parafii Chotów utworzonej zapewne w XIV w. istniał pierwotnie drewniany kościół zbudowany przypuszczalnie w tym samym miejscu co obecny, jednak spłonął. Nową, murowaną świątynię wzniesiono w latach 1616-1624 dzięki staraniom proboszcza Grzegorza Maniciusza. Jej konsekracja, dokonana przez biskupa Adama Goskiego nastąpiła rok później. Kościół jest orientowany, tzn. stojący na linii wschód-zachód, z prezbiterium znajdującym się od wschodu. Posiada cechy stylu późnorenesansowego. Kryty jest dachem dwuspadowym, który nad prezbiterium przechodzi w trzypasmowy. Początkowo świątynia posiadała dach wykonany z gontu, lecz w 1900 r. na jego miejsce założono blachę cynkową. Wieża, którą dobudowano w 1660 r., posiada ostrołukowe okna oraz stary zegar. Wieńczy ją barokowy hełm z latarnią, wykonany z blachy ocynkowanej, z kryciem w tzw. łuskę. Kościół okalają przypory, nazywane skarpami, pomiędzy którymi znajdują się okna zakończone owalnie. W pierwszym okresie istnienia świątyni okna były okrągłe, a powiększono je do wspomnianego kształtu na przełomie XIX i XX w. Podczas prac tynkarskich przeprowadzonych w 2000 r. nad oknami odkryto fragment sgraffitowego fryzu, który odsłonięto i częściowo zrekonstruowano. Od północy kościoła znajduje się zakrystia dobudowana w końcu XVIII w.
Wnętrze kościoła jest jednoprzęsłowe z arkadą tęczową oddzielającą prezbiterium od nawy. Na kolebkowym sklepieniu nawy i prezbiterium znajduje się późnorenesansowa dekoracja sztukatorska (stiukowa) w typie kalisko-lubelskim, o osnowie kratowo-kasetowej. Na jej zakończeniach znajdują się po dwie lub trzy stiukowe główki aniołków. Wyposażenie świątyni jest neobarokowe. Na przełomie XIX i XX w. na miejsce głównego ołtarza renesansowego z XVII w. wstawiono nowy. Wówczas sprawiono również ambonę i kamienną chrzcielnicę. Ołtarz zdobi obraz Matki Boskiej Częstochowskiej, w górnej jego części umieszczono Pietę oraz dwa aniołki. W pobliżu ołtarza, po jego bokach, stoją dwie duże rzeźby św. Piotra (z lewej) i św. Pawła. Na ścianach prezbiterium wyeksponowane są olejne obrazy. Jeden przedstawia patrona parafii św. Idziego Opata, a drugi Matkę Bożą stojącą pod krzyżem. Na ścianie, pod łukiem tęczowym zawieszony jest krucyfiks, który pierwotnie znajdował się na belce tęczowej, usuniętej ok. 1900 r. Godnymi uwagi są również dwa powojenne witraże, w oknach prezbiterium. W swej treści nawiązują do patronów kościoła i parafii; przedstawieni są w nich św. Marcin i św. Idzi. W kruchcie pod wieżą umieszczona jest tablica pamiątkowa, wykonana z czarnego marmuru, z tekstem poświęconym Księdzu Wincentemu Czarneckiemu, który zginął w Dachau.
W ogrodzie przyległym do plebanii znajduje się lipa drobnolistna o obwodzie 670 cm.
We wsi istnieje dwór prawdopodobnie z poł. XIX w. otoczony resztkami parku. Znajduje się w nim Szkoła Podstawowa. Obecnie jej dyrektorem jest Danuta Piasecka.
Miejsce pamięci.
Na chotowskim cmentarzu pochowany został strzelec 36 PP Legii Akademickiej z Warszawy 28 DP Armii "Łódź" Tadeusz Kamiński. Tablica z czarnego marmuru umieszczona jest na podstawie innego pomnika (z 1989 r.) Grób żołnierza znajdował się pierwotnie w innej części cmentarza. Granitowy pomnik składa się z dwóch tablic, po bokach i z tyłu nieforemnie obrobionych, przedzielonych wyższym od nich krzyżem. Na tablicy z prawej strony znajduje się ukoronowany orzeł i daty 1939 – 1989, a na tablicy z lewej strony tekst o następującej treści: "Ofiarom Katynia i poległym w obronie Wiary i Ojczyzny – Parafianie"
Gospodarka.
W pobliżu wsi znajdowała się kiedyś cegielnia.

</doc>
<doc id="330856" url="https://pl.wikipedia.org/wiki?curid=330856" title="Świniary">
Świniary



</doc>
<doc id="330857" url="https://pl.wikipedia.org/wiki?curid=330857" title="Gilowice">
Gilowice

2 miejscowości w Polsce: 

</doc>
<doc id="330861" url="https://pl.wikipedia.org/wiki?curid=330861" title="Tarnówka">
Tarnówka



</doc>
<doc id="330864" url="https://pl.wikipedia.org/wiki?curid=330864" title="PD">
PD

PD (ang. phase-change dual) – standard dysków optycznych wielokrotnego zapisu wprowadzony przez firmę Panasonic w 1995 roku. Podobnie jak w przypadku dysków CD-RW, dane na dyskach PD zapisuje się wykorzystując warstwę zmieniającą fazę padającego na nią światła. Informacje na niej zapisane mogą być zmienione za pomocą promienia lasera.
Dyski PD są zamknięte wewnątrz chroniącej je kasety. Charakteryzują się pojemnością 650 MB i mogą być nadpisywane do 500 tysięcy razy. Odczyt możliwy jest w napędach kompatybilnych ze standardem dysków PD oraz w napędach DVD-RAM pierwszej generacji wyprodukowanych przez firmę Panasonic. Inni producenci wytwarzający urządzenia zgodne z tym standardem to NEC, Plasmon, TEAC i Toray.

</doc>
<doc id="330869" url="https://pl.wikipedia.org/wiki?curid=330869" title="Bądzimir">
Bądzimir



</doc>
<doc id="330870" url="https://pl.wikipedia.org/wiki?curid=330870" title="Bądzisław">
Bądzisław



</doc>
<doc id="330871" url="https://pl.wikipedia.org/wiki?curid=330871" title="Daniel Passarella">
Daniel Passarella

Daniel Alberto Passarella (ur. 25 maja 1953 w Chacabuco) – argentyński piłkarz występujący na pozycji obrońcy, trener i działacz piłkarski. Największe sukcesy sportowe odniósł w River Plate - jako zawodnik zdobył z nim pięć tytułów mistrza kraju, jako szkoleniowiec ligowe rozgrywki wygrywał raz. Ponadto występował w Serie A (AC Fiorentina i Inter Mediolan). Z reprezentacją Argentyny, w której barwach w latach 1975–1986 rozegrał 69 meczów, triumfował na Mundialu 1978 (był kapitanem drużyny) i na Mundialu 1986.
Po zakończeniu kariery piłkarskiej rozpoczął pracę szkoleniową. Najbardziej udane były dla niego lata 90. - z River Plate zdobył w 1990 roku mistrzostwo kraju, a z reprezentacją Argentyny (1994–1998) dotarł do ćwierćfinału Mundialu 1998. Później z mniejszymi sukcesami pracował w Urugwaju, Włoszech, Meksyku i Brazylii.
Na początku grudnia 2009 roku został prezesem River Plate, zespołu, z którym poprzednio związany był jako piłkarz i trener. Za jego kadencji klub - po raz pierwszy w swojej ponad stuletniej historii - spadł do drugiej ligi.
Kariera piłkarska.
Jest synem Włocha, prezesa klubu Racing Chacabuco, i Hiszpanki. Zaczynał karierę w amatorskim Argentino Chacabuco, skąd przeniósł się do trzecioligowego Club Atlético Sarmiento. W ciągu kolejnego sezonu dwudziestojednoletni zawodnik został kupiony przez River Plate, w którego barwach przez osiem lat rozegrał 298 meczów i strzelił 99 goli. W tym czasie swoją kolekcję trofeów piłkarskich poszerzył o pięć tytułów mistrza Argentyny.
Na Mundialu 1978 był kapitanem reprezentacji i wraz z bramkarzem Ubaldo Fillolem i napastnikiem Mario Kempesem tworzył tzw. "terceto de oro", tj. "złoty tercet". Argentyńczycy zdobyli wówczas Puchar Świata, a Passarella był jednym z bardziej wyróżniających się postaci w drużynie. Brał udział również w Mundialu 1982. Cztery lata później w czasie turnieju w Meksyku zachorował na wirusową odmianę biegunki i nie wystąpił w żadnym meczu. Selekcjoner Carlos Bilardo odebrał Passarelli opaskę kapitana na rzecz Diego Maradony, co stało się przyczyną głośnego konfliktu między tymi dwoma piłkarzami.
W 1982 roku przeniósł się do Włoch, najpierw przez cztery lata grał w AC Fiorentinie, a potem w Interze Mediolan, ale nie odniósł z tymi klubami żadnych sukcesów. W 1995 roku przeżył osobistą tragedię, kiedy w wypadku samochodowym zginął jego syn Sebastian.
W wieku 35 lat powrócił do River Plate. Karierę sportową zakończył rok później.
Kariera reprezentacyjna.
Trzykrotny uczestnik turnieju o Mistrzostwo Świata: 1978 (mistrzostwo świata jako kapitan), start w Mundialu 1982 (druga runda) i 1986 (mistrzostwo świata jako rezerwowy).
Łącznie w reprezentacji Argentyny od 1975 do 1986 roku rozegrał 69 meczów i strzelił 24 gole. 
Charakterystyka zawodnika.
Był lewonożnym środkowym obrońcą, liderem i najczęściej kapitanem swoich zespołów, obdarzonym dużą charyzmą wykonawcą stałych fragmentów gry. Mimo niskiego wzrostu (173 cm) wyróżniał się skocznością i walecznością, wiele bramek zdobywał po strzałach głową. Jest jednym z najskuteczniejszych (w całej karierze strzelił ponad 200 bramek) obrońców w historii.
Kariera szkoleniowa.
Zaraz po zakończeniu sportowej kariery został szkoleniowcem River Plate, z którym w 1990 roku zdobył tytuł mistrza Argentyny.
W 1994 roku po zdymisjonowaniu Alfio Basile został powołany na stanowisko selekcjonera reprezentacji Argentyny. Już na początku kadencji wydał oświadczenie, w którym zapowiadał regularne przeprowadzanie badań antynarkotykowych wśród swoich zawodników. Wiele kontrowersji wywołała kolejna wypowiedź szkoleniowca, w której stwierdził, że nie widzi miejsca w reprezentacji dla zawodników z długimi włosami. Fernando Redondo, dotąd podstawowy zawodnik kadry, kiedy nie zgodził się na obcięcie włosów, nie został powołany na Mundial 1998. Argentyńczycy na mistrzostwach doszli do ćwierćfinału, w którym przegrali z Holandią. Po turnieju Passarella podał się do dymisji.
Przez półtora roku był selekcjonerem reprezentacji Urugwaju. Mimo iż zapowiadał, że jest w stanie przywrócić drużynie "Urusów" utracony blask, to szybko, po konflikcie z szefami związku, zrezygnował z posady. Jeszcze gorzej wiodło mu się we włoskiej Parmie. Na przełomie listopada i grudnia 2001 roku przegrał z nią pięć kolejnych meczów i został zwolniony.
Przez kolejne trzy lata pracował w Meksyku, gdzie z klubem CF Monterrey udało mu się w 2003 roku wywalczyć mistrzostwo kraju.
Fiaskiem zakończyła się przygoda z brazylijskim SC Corinthians Paulista. Passarella otrzymał wypowiedzenie już po dwóch miesiącach pracy, w ciągu których jego zespół nie wygrał ani jednego meczu. Od stycznia 2006 do grudnia 2007 - bez większych osiągnięć - ponownie był szkoleniowcem River Plate.

</doc>
<doc id="330873" url="https://pl.wikipedia.org/wiki?curid=330873" title="Wędziemir">
Wędziemir



</doc>
<doc id="330874" url="https://pl.wikipedia.org/wiki?curid=330874" title="Będomir">
Będomir



</doc>
<doc id="330875" url="https://pl.wikipedia.org/wiki?curid=330875" title="Będziemirz">
Będziemirz



</doc>
<doc id="330876" url="https://pl.wikipedia.org/wiki?curid=330876" title="Będziemir">
Będziemir



</doc>
<doc id="330877" url="https://pl.wikipedia.org/wiki?curid=330877" title="Bąsław">
Bąsław



</doc>
<doc id="330878" url="https://pl.wikipedia.org/wiki?curid=330878" title="Bądzisława">
Bądzisława



</doc>
<doc id="330882" url="https://pl.wikipedia.org/wiki?curid=330882" title="Warhammer Fantasy Role Play">
Warhammer Fantasy Role Play



</doc>
<doc id="330883" url="https://pl.wikipedia.org/wiki?curid=330883" title="Best Of Apocalyptica">
Best Of Apocalyptica



</doc>
<doc id="330885" url="https://pl.wikipedia.org/wiki?curid=330885" title="Nabój 9 × 18 mm PMM">
Nabój 9 × 18 mm PMM

9 x 18 mm PMM (57-N-181SM) - rosyjski nabój pistoletowy, wersja naboju 9 x 18 mm Makarowa (57-N-181S).
W latach 90. XX wieku rozpoczęto w Rosji prace nad nowym nabojem pistoletowym. Głównym założeniem było uzyskanie naboju o charakterystykach balistycznych porównywalnych z 9 x 19 mm Parabellum, przy zachowaniu wymiarów naboju 9 mm Makarowa, co ułatwiłoby konwersję do nowego naboju starszych wzorów broni.
Ostatecznie nowy nabój oznaczony jako 57-N-181SM, zachował wymiary geometryczne naboju Makarowa. Zmieniono pocisk z walcowo-owalnego na walcowo-stożkowy (zmniejszono także masę pocisku) i zastosowano silniejszy ładunek miotający.
Produkcję nowego naboju rozpoczęto w połowie 1994 roku. Pierwszą konstrukcją przystosowaną do zasilania nowym nabojem był pistolet PMM (wersja PM), później do zasilania nabojem 9 mm PMM przystosowano kilka wzorów pistoletów maszynowych.
Z broni przystosowanej do zasilania nabojem 9 mm PMM można odpalić nabój 9 mm Makarowa, choć powoduje to zmniejszenie zasięgu skutecznego. Poważną wadą jest możliwość odpalenia naboju 9 mm PMM ze starszych wzorów broni przystosowanych do zasilania nabojem 9 mm Makarowa. Z powodu wyższego ciśnienia maksymalnego (150 MPa wobec 120 MPa w przypadku naboju Makarowa) może to spowodować zniszczenie broni i zranienie strzelca.
Do końca lat 90. nabój 9 mm PMM był uważany za pewnego następcę naboju 9 mm Makarowa. Ostatecznie Armia Rosyjska zdecydowała się przyjąć do uzbrojenia wersję naboju 9 x 19 mm Parabellum oznaczoną jako 7N21.
Obecnie (2005 r.) nabój 9 mm PMM jest nadal produkowany. Broń przystosowana do zasilania tą amunicją jest używana wyłącznie w Rosji.

</doc>
<doc id="330886" url="https://pl.wikipedia.org/wiki?curid=330886" title="Joanna Osińska">
Joanna Osińska

Joanna Osińska (dawniej: Joanna Osińska-Falkiewicz, ur. 10 marca 1968) – polska dziennikarka i prezenterka telewizyjna, związana z Telewizją Polską w latach 1991-2016.
Życiorys.
Jest absolwentką filologii polskiej na Uniwersytecie Szczecińskim. Ukończyła także studia podyplomowe na tej uczelni w zakresie psychologii w zarządzaniu, a także przygotowywania projektów unijnych w Zachodniopomorskiej Szkole Biznesu oraz w kierunku bankowości centralnej i polityki pieniężnej organizowane przez Narodowy Bank Polski i Polską Akademię Nauk. Ukończyła także kurs dziennikarski BBC.
Pracowała w szczecińskim oddziale TVP od 1991. Była prezenterką programu informacyjnego TVP Szczecin "Kronika", cyklu "Gość Trójki" oraz "Gość Dnia", od marca 2002 do listopada 2006 występowała przed kamerami w "Kurierze" TVP3 i w Kurierze Biznes. Prowadziła też Biznes TVP Info. Od czerwca 2011 prowadziła "Serwis Info" oraz dwa programy publicystyczne "Minęła dwudziesta" i "Debata Trójstronna" w TVP Info. Od 11 stycznia 2014 do 10 sierpnia 2014 prowadziła program "Równo-ważni" w TVP Info. W styczniu 2016 roku zakończyła współpracę z TVP.
Niegdyś prowadziła weekendowy program TVP3 Szczecin – "Trójka Domowa" oraz na ogólnopolskiej antenie "Telekurier nocą". Często przeprowadzała relacje z imprez Wielkiej Orkiestry Świątecznej Pomocy, odbywających się w Szczecinie. Autorka cyklu programów "Tajemnice lasu". Pisuje felietony i reportaże dla miesięcznika „Prestiż”.
Wystąpiła w roli spikerki w filmie "Młode wilki 1/2".

</doc>
<doc id="330894" url="https://pl.wikipedia.org/wiki?curid=330894" title="Pafawag 3E">
Pafawag 3E

Pafawag 3E (typy "3E", "3E/1" i "3E/1M", seria PKP początkowo "E06", następnie "ET21", wśród prywatnych przewoźników również seria "ET21M") – normalnotorowa towarowa lokomotywa elektryczna produkcji polskiej. Przez miłośników kolei i kolejarzy nazywana „kantem”, „telewizorem” lub „sputnikiem”.
Opis.
Część elektryczna została zaprojektowana na podstawie radzieckiej lokomotywy WŁ22M. Lokomotywa ET21 była pierwszą przeznaczoną dla PKP elektryczną lokomotywą towarową produkowaną w Polsce. Projekt opracowany został w 1955 roku, zaś w 1957 roku Pafawag rozpoczął jej produkcję seryjną. Początkowo produkowano typ 3E (70 sztuk), który zmodyfikowano w roku 1960 (m.in. usprawniono wózki, system hamulca, układ chłodzenia i zawieszenia silników trakcyjnych) oraz zmniejszono grubości blach poszycia i podłogi, co spowodowało zmniejszenie masy o 8 ton. W zmodernizowanej wersji 3E/1 lokomotywy zaczęto produkować od roku 1960 (589 sztuk). Pierwsze 17 lokomotyw dla PKP otrzymało oznaczenia wg starego systemu, tj. E06 (numery od E06-01 do E06-17). Produkcję lokomotyw zakończono w 1971 roku. W późniejszym okresie w kilku lokomotywach prywatnych przewoźników zastosowano sterowanie wielokrotne. Posiadają je następujące lokomotywy: ET21-23, 3E-30, 3E-31, 3E-39, 3E-42, 3E-46, 3E-53 i 3E-67. Kilku gruntownie zmodernizowanym lokomotywom zmieniono typ z 3E/1 na 3E/1M. Lokomotywom tym nadano oznaczenie ET21M lub 3E/1M.
Eksploatacja przez PKP.
Pomimo charakterystyki trakcyjnej właściwej dla lokomotywy towarowej oraz przestarzałego widłowego prowadzenia zestawów kołowych i „tramwajowego” zawieszenia silników trakcyjnych, lokomotywy ET21 były wykorzystywane zarówno w ruchu towarowym, jak i pasażerskim (przejściowo nawet ekspresowym). Lokomotywy ET21 mogą prowadzić pociągi towarowe o masie 2300 ton z prędkością 70 km/h, a pociągi pasażerskie o masie 700 ton z prędkością do 100 km/h. Wycofywanie serii rozpoczęto na przełomie lat 80. i 90., a pozostałych kilkanaście egzemplarzy do 2016 wykorzystywano w ruchu towarowym na liniach w południowej części kraju, mimo że ostateczne wycofanie planowano na rok 2002. Lokomotywy te bardzo dobrze spisywały się na liniach górskich. Były cenione przez maszynistów za solidną, prostą i niezawodną konstrukcję.
Elektrowóz ET21-57 wchodzi w skład zbiorów skansenu w Chabówce jako czynny eksponat zabytkowy w historycznym malowaniu. Zabytkowa lokomotywa okazjonalnie prowadziła pociągi okolicznościowe, w tym na zamówienie miłośników kolei.
Koleje przemysłowe.
Na początku lat pięćdziesiątych linie kolei piaskowych zostały zelektryfikowane, dlatego elektrowozy ET21 zostały zakupione przez przewoźników przemysłowych. Od 1958 roku lokomotywy eksploatowano w kopalni piasku w Szczakowej. Od maja 1968 roku kursowały na pola piaskowe bezpośrednio pod miejsca załadunkowe. Dlatego zainstalowano odcinki bocznej sieci trakcyjnej podwieszonej na słupach przytwierdzonych do podkładów. W niektórych lokomotywach dodatkowo zamontowano boczne pantografy na krawędzi dachu. Później zrezygnowano z bocznej sieci trakcyjnej. Elektrowozy ET21 eksploatowane były także w kopalni piasku „Kuźnica Warężyńska”. Niektóre lokomotywy kursowały z pociągami towarowymi w malowaniu zakładowym przewoźnika CTL Maczki-Bór. 

</doc>
<doc id="330896" url="https://pl.wikipedia.org/wiki?curid=330896" title="Sławomir Siezieniewski">
Sławomir Siezieniewski

Sławomir Siezieniewski (ur. 4 listopada 1967 w Gdańsku) – polski dziennikarz i prezenter pracujący w TVP.
Życiorys.
Skończył z dyplomem technika Zespół Szkół Łączności w Gdańsku. W latach 1995–1999 prowadził w TVP1 główne wydanie "Wiadomości". Był najmłodszym prezenterem w historii tego programu. Prowadził także programy publicystyczne w TVP1 "W centrum uwagi" i "Monitor Wiadomości". Współpracował z Redakcją Sportową TVP podczas igrzysk olimpijskich w Atlancie, Sidney i Turynie czy zimowej próby wejścia polskich alpinistów na K2. Relacjonował dla TVP pielgrzymki papieskie, przebieg wyborów prezydenckich i parlamentarnych. Od marca 2002 do października 2007 występował przed kamerami "Kuriera" w TVP3, który w 2007 przekształcił się w TVP Info, gdzie jest gospodarzem Poranka Info "oraz Serwisów Info," a dawniej także Godziny po godzinie i Panoramy Info.
Do czerwca 2017 z pracą na antenie ogólnopolskiej łączył obowiązki prezentera TVP3 Gdańsk. Zaczynał w 1993 jako sekretarz telefoniczny w programie "Gdański dywanik", a niedługo potem został reporterem i prezenterem lokalnego serwisu informacyjnego "Panorama". Od 2012 był też kierownikiem tej redakcji. Prowadzony przez niego zespół otrzymał dwukrotnie wyróżnienie na Przeglądzie i Konkursie Programów Regionalnych PiK za najlepszy program informacyjny, a kierowani przez niego dziennikarze uhonorowani zostali 4 nagrodami indywidualnymi. Współpracował z największymi pomorskimi mediami Radiem Gdańsk, Radiem Plus i Dziennikiem Bałtyckim oraz ogólnopolskimi miesięcznikami „Za Trzy” i „Casting”.
Sławomir Siezieniewski występował również jako wokalista w gdańskich zespołach heavy metalowych Henear i Angelika. Współpracował m.in. z gitarzystą Piotrem Łukaszewskim, który występował z nim przed dołączeniem do grup TSA Evolution i IRA.
Studiował prawo na Uniwersytecie Gdańskim. Wcześniej ukończył Technikum Łączności w Gdańsku.
Był anonserem na galach sportowych Mixed Marial Arts – Bałtycki Sztorm 1 i 3.
W 2001 poślubił Jolantę Markiewicz, mają dwójkę dzieci. 
Jest laureatem konkursu Mistrz Mowy Polskiej.

</doc>
<doc id="330904" url="https://pl.wikipedia.org/wiki?curid=330904" title="Jolanta Pieńkowska">
Jolanta Pieńkowska

Jolanta Małgorzata Pieńkowska-Czarnecka, "primo voto" Matczak (ur. 20 listopada 1964 w Warszawie) – polska dziennikarka, prowadząca "Fakty po południu" w TVN24. W przeszłości związana z TVP, radiową Trójką, TVN i TVN24 BiS.
Życiorys.
Ukończyła XXV Liceum Ogólnokształcące im. Józefa Wybickiego w Warszawie, jest absolwentką Wydziału Aktorskiego PWST w Warszawie (1987).
Pracowała jako stewardesa amerykańskich linii lotniczych, asystentka ambasadora Stanów Zjednoczonych w Polsce ds. protokołu i koordynatorka programu wsparcia dla polskich mediów niepublicznych, redaktor naczelna pierwszego w Polsce miesięcznika dla młodych rodziców „Mamo, To Ja”, a także była współwłaścicielką agencji reklamowej.
W latach 1990–2004 pracowała w redakcji Telewizji Polskiej, do której trafiła z konkursu. Od 2 sierpnia 1990 do 10 października 2004 była prezenterką "Wiadomości" w TVP1. Tworzyła również programy publicystyczne: "W centrum uwagi" i "Monitor Wiadomości". W latach 2002–2004 prowadziła wieczory wyborcze.
W radiowej Trójce do lipca 2006 prowadziła "Salon polityczny Trójki". Do 2008 była redaktorką naczelną miesięcznika „Twój Styl”.
Od 2006 pracuje dla Grupy TVN. Do 31 sierpnia 2014 współprowadziła poranny program "Dzień dobry TVN". Prowadziła też programy TVN Style: "Miasto kobiet" (z Pauliną Młynarską) i autorski, "Druga strona medalu". Od 8 września 2014 do 8 kwietnia 2016 prowadziła "Świat" w TVN24 BIS, a od 11 kwietnia 2016 jest gospodynią "Faktów z zagranicy" w tej stacji. W lipcu 2020 została także jedną z prowadzących programu "Fakty po południu" w TVN24.
Jest członkinią Rady Fundacji Jolanty i Leszka Czarneckich. W 2014 finansowała z mężem terapię onkologiczną aktorki Anny Przybylskiej.
W 2019 uczestniczyła w spotkaniu Grupy Bilderberg.
Życie prywatne.
Była żoną dziennikarza Sławomira Matczaka, z którym ma syna Mateusza (ur. 1987). W 2008 poślubiła przedsiębiorcę Leszka Czarneckiego.

</doc>
<doc id="330905" url="https://pl.wikipedia.org/wiki?curid=330905" title="Świerkocin">
Świerkocin



</doc>
<doc id="330907" url="https://pl.wikipedia.org/wiki?curid=330907" title="FreeCommandLineTools">
FreeCommandLineTools

FreeCommandLineTools – pakiet darmowych narzędzi firmy Borland do programowania w C++. 
W skład pakietu wchodzą następujące programy:
Prawie wszystkie (prócz FCONVERT) z ww. narzędzi są programami uruchamianymi z linii komend (skąd nazwa całego pakietu: FreeCommandLineTools). Dlatego do optymalnego użycia FreeCommandLineTools zalecane jest użycie edytorów przystosowanych do pracy z tym pakietem (w szczególności mowa tu o kompilatorze, konsolidatorze i narzędziu MAKE).

</doc>
<doc id="330909" url="https://pl.wikipedia.org/wiki?curid=330909" title="Gacrux">
Gacrux

Gacrux ("Gamma Crucis", "γ Cru") – trzecia co do jasności gwiazda w gwiazdozbiorze Krzyża Południa (wielkość gwiazdowa: 1,64). Odległa od Słońca o około 89 lat świetlnych.
Nazwa.
Nazwa własna gwiazdy Gacrux jest nowoczesnym, sztucznym tworem pochodzi z połączenia pierwszej sylaby oznaczenia Bayera „Gamma” i łacińskiej nazwy gwiazdozbioru „Crux”. Międzynarodowa Unia Astronomiczna w 2016 roku formalnie zatwierdziła użycie nazwy Gacrux dla określenia tej gwiazdy.
Z terenów Polski nie można jej obserwować, należy do obiektów widocznych jedynie z południowej półkuli.
Charakterystyka.
Jej wielkość absolutna wynosi −0,58. Jest to czerwony olbrzym, należący do typu widmowego M3,5 III. Jego temperatura to około 3400 K, masa ok. 3 mas Słońca, a promień 113 promieni Słońca, czyli ok. 79 mln km. Jasność gwiazdy wynosi ok. 1500 jasności Słońca. Gacrux zakończył syntezę wodoru w hel w jądrze, a prawdopodobnie także helu w węgiel (wskazuje na to fakt, że jest to gwiazda zmienna półregularna) i zwiększa jasność, przekształcając się w mirydę.
Atmosfera tej gwiazdy jest bogata w bar, co zwykle wskazuje, że następuje przepływ materii od bardziej zaawansowanego ewolucyjnie towarzysza. Zazwyczaj ten towarzysz staje się później białym karłem. Jednak taki towarzysz nie został jeszcze odkryty.
Gacrux jest gwiazdą wizualnie podwójną, jej optyczny towarzysz ma jasność 6,45 i typ widmowy A3 V, lecz znajduje się około czterokrotnie dalej od Słońca. Można go dostrzec już przez lornetkę w odległości 128,9″ od składnika głównego. Washington Double Star Catalog wymienia jeszcze jeden składnik optyczny, gwiazdę C o wielkości 9,74m odległą o 165,7″ od olbrzyma (pomiar z 2010 r.).

</doc>
<doc id="330912" url="https://pl.wikipedia.org/wiki?curid=330912" title="Małgorzata Szelewicka">
Małgorzata Szelewicka

Małgorzata Szelewicka (ur. 1957) – prezenterka "Wiadomości" w TVP1 w latach 1990–1995. Do telewizji publicznej trafiła z konkursu – razem z Tomaszem Lisem, Tomaszem Białoszewskim, Jarosławem Gugałą i Jolantą Pieńkowską. Po zwolnieniu wyjechała z rodziną do Szwecji, kiedy jej mąż Marek Szelewicki, również dziennikarz Telewizji Polskiej, został mianowany radcą ambasady RP i dyrektorem Instytutu Polskiego w Sztokholmie. Była rzeczniczką Ministra Edukacji Narodowej w rządzie Leszka Millera. Przez trzy lata pracowała w Spółce BOT. Od 2005 prowadzi własną firmę. Matka dwóch synów.

</doc>
<doc id="330913" url="https://pl.wikipedia.org/wiki?curid=330913" title="Austin (ujednoznacznienie)">
Austin (ujednoznacznienie)

Miejscowości w USA:
Gminy w USA:
Hrabstwa w USA:
Osoby:

</doc>
<doc id="330914" url="https://pl.wikipedia.org/wiki?curid=330914" title="Zaburze">
Zaburze



</doc>
<doc id="330916" url="https://pl.wikipedia.org/wiki?curid=330916" title="Rafał Patyra">
Rafał Patyra

Rafał Patyra (ur. 25 lipca 1974 w Lubartowie) – polski dziennikarz sportowy i prezenter telewizyjny.
Życiorys.
Absolwent Akademii Wychowania Fizycznego Józefa Piłsudskiego w Warszawie. Od października 2005 do 2006 i od 2010 do 2019 roku był prezenterem "Sport telegramu", emitowanego po głównym wydaniu programu informacyjnego "Panorama", nadawanego w programie TVP2. Przedtem zajmował się głównie pracą w redakcji sportowej TVP2, a także przekazywał doniesienia prasowe na antenie programu "Pytanie na śniadanie" w TVP2.
Zanim trafił do Telewizji Polskiej, pracował w redakcji sportowej TV Puls, a wcześniej – prowadził serwis sportowy w TVN. Jako dziennikarz TVP zajmuje się piłką nożną. Najczęściej prowadzi studia i przeprowadza wywiady. W 2006 wyjechał do Niemiec na Mistrzostwa Świata w Piłce Nożnej. Pracował tam jako reporter. Ponadto był współgospodarzem studia meczowego TVP w trakcie Mistrzostw Świata w Piłce Nożnej 2010, 2014, 2022, Mistrzostw Europy w Piłce Nożnej 2012, 2016, 2020, Copa América 2015, a podczas Mundialu 2018 w Rosji był współgospodarzem studia na stadionach przy meczach reprezentacji Polski.
Wraz z Maciejem Iwańskim prowadził magazyn "Szybka piłka" w TVP2. W 2008 roku prowadził program "Stadion Info" na antenie TVP Info. W 2017 roku był korespondentem na Rajdzie Dakar.
Od 1 listopada 2016 jest prezenterem programu informacyjnego "Teleexpress". Od 27 lutego 2017 współprowadził program śniadaniowy Dzień dobry, Polsko! w TVP1. Od 11 maja 2019 jest prezenterem teleturnieju "Sukces na bank" w TVP3. Wraz z Jackiem Kurowskim prowadzi także Magazyn "Gol" na antenie TVP Sport.
Od 2020 jest gospodarzem programu "Rodzinny ekspres", który dla TVP1 przygotowuje redakcja katolicka.
Na przemian z Krzysztofem Miklasem komentuje i analizuje wydarzenia ze świata sportu na antenie Radia Maryja i Telewizji Trwam.
Życie prywatne.
Ma żonę i czworo dzieci: jednego syna i trzy córki. Jest katolikiem.

</doc>
<doc id="330918" url="https://pl.wikipedia.org/wiki?curid=330918" title="Operacja in situ">
Operacja in situ



</doc>
<doc id="330919" url="https://pl.wikipedia.org/wiki?curid=330919" title="Wiara (imię)">
Wiara (imię)

Wiara, Wiera – imię żeńskie pochodzące od nazwy jednej z cnót chrześcijańskich – wiary (). Popularną zachodnioeuropejską transliteracją tego imienia jest "Vera", a jego odpowiednikiem w krajach wschodniosłowiańskich – "Wiera".
Forma "Wiera" jest charakterystyczna dla ludności prawosławnej; w roku 1994 ponad 60% spośród 4876 osób noszących to imię w formie "Wiera" zamieszkiwało w ówczesnym województwie białostockim, które obecnie wchodzi w skład województwa podlaskiego.
Obecnie liczebność osób w Polsce noszących to imię w formie "Wiera" spada (tylko w latach 2001–2007 spadła prawie o połowę). W 2019 osób noszących imię w tej wschodniosłowiańskiej formie było w Polsce 1818.
W Polsce, nienależącej do obszaru wschodniej Słowiańszczyzny, imiona trzech cnót chrześcijańskich (Wiara, Nadzieja, Miłość) są rzadko nadawane (Wiara miała w 2019 roku tylko 6 nadań). 
Wiara imieniny obchodzi 15 maja, 1 sierpnia i 30 września.

</doc>
<doc id="330921" url="https://pl.wikipedia.org/wiki?curid=330921" title="Wirgilia">
Wirgilia

Wirgilia – imię żeńskie pochodzenia łacińskiego, oznaczające „gałązkę latorośli”. Imię pochodzi od rzymskiego rodu "Wirgiliuszów", "Wergiliuszów". Wśród patronów tego imienia znajduje się św. Wirgiliusz z Arles.
Wirgilia imieniny obchodzi 5 marca i 27 listopada.

</doc>
<doc id="330922" url="https://pl.wikipedia.org/wiki?curid=330922" title="Wergilia">
Wergilia

Wergilia – imię żeńskie pochodzenia łacińskiego, oznacza "gałązkę latorośli". Imię pochodzi od rzymskiego rodu "Wirgiliuszów", "Wergiliuszów". Wśród patronów tego imienia - św. Wirgiliusz z Arles.
Wergilia imieniny obchodzi 5 marca i 27 listopada.
Zobacz też: Wirgiliusz, Wirgilia, Wergiliusz

</doc>
<doc id="330928" url="https://pl.wikipedia.org/wiki?curid=330928" title="Kłoda Mała">
Kłoda Mała

Kłoda Mała – wieś w Polsce położona w województwie lubelskim, w powiecie bialskim, w gminie Zalesie.
Wierni Kościoła rzymskokatolickiego należą do parafii pod wezwaniem Przemienienia Pańskiego w Horbowie.
W latach 1975–1998 miejscowość administracyjnie należała do ówczesnego województwa bialskopodlaskiego.
Z Kłody Małej (ówcześnie Ukaźnej) pochodził Józef Koniuszewski, jeden z uczestników oporu unitów podlaskich przeciwko narzucaniu przez władze carskie wyznania prawosławnego. Według ustnego przekazu, zawartego przez Józefa Pruszkowskiego w jego pracy pod tytułem "Martyrologium czyli Męczeństwo Unii Ś-tej na Podlasiu", Józef Koniuszewski za odmowę porzucenia wyznania unickiego miał zostać pobity i obciążony podatkami, zamknięty w areszcie. Zrozumiawszy to, że i tak nie uniknie przymusowej konwersji, 10 grudnia 1874 roku razem z żoną i dwójką dzieci dokonał aktu samospalenia we własnej stodole. Wydarzenie to opisał następnie Władysław Reymont w wydanym w 1910 roku tomie opowiadań pod tytułem "Z ziemi chełmskiej". Podobne wydarzenia z Kłody można znaleźć u Stanisława Tarnowskiego.

</doc>
<doc id="330929" url="https://pl.wikipedia.org/wiki?curid=330929" title="Baltimore (ujednoznacznienie)">
Baltimore (ujednoznacznienie)

Miejscowości w USA:
Gminy w USA:
Hrabstwa w USA:
Osoby
Okręty:
Samoloty:
Kluby piłkarskie:

</doc>
<doc id="330931" url="https://pl.wikipedia.org/wiki?curid=330931" title="Bitwa nad Lake George">
Bitwa nad Lake George

Bitwa nad Lake George – starcie zbrojne, które miało miejsce 8 września 1755 r. podczas wojny o kolonie amerykańskie (1754–1763).
Przed bitwą.
W roku 1754 doszło w Ameryce Północnej do utarczek pomiędzy Francuzami a Brytyjczykami. W wyniku kilku incydentów Brytyjczycy wysłali w roku 1755 ekspedycję wojskową na północ. Atak na Fort Duquesne (dzisiejszy Pittsburgh) zakończył się jednak niepowodzeniem w wyniku klęski wojsk brytyjskich w bitwie nad Monongahelą 9 lipca. Zdobyte w jej trakcie tajne dokumenty zdradziły Francuzom brytyjskie plany ataków w regionie jeziora Saint Sacrement (Lake George) oraz na francuski Fort pod Crown Point nad jeziorem Champlain. Po zdobyciu tych wiadomości oddziałom francuskim wyznaczono zadanie ataku na angielski Fort Oswego nad jeziorem Ontario. Wojskami w sile 3500 ludzi dowodził pochodzący z Saksonii generał Jean-Armand Dieskau.
Brytyjczycy także nie próżnowali. 1500 ludzi z milicji kolonialnej pod dowództwem Williama Johnsona zajęło Fort Lyman nad rzeką Hudson, a w dniu 28 sierpnia podeszło w okolice jeziora Saint Sacrement. Johnson nadał jezioru nazwę wywodzącą się od imienia króla Jerzego II: "Lake George". Dieskau, który od jeńców pozyskał informacje o miejscu stacjonowania i siłach Brytyjczyków, wysłał grupę swoich żołnierzy z powrotem do Fortu Ticonderoga, a sam na czele 220 regularnych żołnierzy oraz 680 ludzi z lokalnej milicji, a także 600 Indian wyruszył w kierunku Fortu Lyman w celu odcięcia tylnej straży brytyjskiej od fortu. Z uwagi na znaczne siły przeciwnika generał zrezygnował jednak z tego pomysłu i zadecydował zaatakować siły Johnsona nad Lake George. Johnson powiadomiony o marszu sił francuskich wysłał 1000 żołnierzy pod dowództwem Ephraima Williamsa oraz 200 Indian z plemienia Mohawk naprzeciwko Francuzom.
Bitwa.
Powiadomiony przez zwiadowców Dieskau 8 września rozlokował swoje siły na drodze prowadzącej od strony Lake George do Fortu Lyman i przygotował pułapkę w pobliżu jeziora. Ustawił swoich regularnych żołnierzy w szyku liniowym na drodze, Kanadyjczykom i Indianom nakazał schowanie się po obu stronach drogi w okolicznym lesie. Powstała formacja w kształcie podkowy, która miała przypuścić ogień na Brytyjczyków z trzech stron. Dieskau oparł się na taktyce z bitwy pod Monongahelą, gdzie identyczne ustawienie indiańskich sprzymierzeńców przyniosło francuskim wojskom sukces. Jego przypuszczenia były w tym momencie bliskie realizacji. Brytyjczycy nie spodziewali się bowiem obecności sił francuskich w pobliżu Fortu Lyman i maszerowali prosto w zastawioną pułapkę. Wprawdzie zostali ostrzeżeni przez przedwczesny wystrzał z karabinu (prawdopodobnie przez jednego z Irokezów, ostrzegającego sprzymierzonych Mohawków), dostali się jednak pod ciężki ogień krzyżowy przeciwnika w wyniku czego ponieśli ciężkie straty. Formacja brytyjska jak określił to sam Dieskau rozpadła się jak domek z kart. Williams trafiony w głowę zginął, podobnie jak wódz plemienia Mohawków. Z początku Brytyjczycy rozpoczęli paniczną ucieczkę, po chwili jednak części ich sił udało się na nowo sformować szyki i w uporządkowanym szyku rozpocząć odwrót w kierunku Lake George.
Tymczasem zaalarmowane odgłosami walki pozostałe siły Johnsona w pośpiechu zbudowały barykady z wozów, łodzi i pni drzew. Tam też udało się wycofać ocalałym z pogromu siłom Williamsa. Dieskau przypuścił wiele ataków siłami regularnych żołnierzy, były one jednak za każdym razem odpierane przez Brytyjczyków celnym ostrzałem z dział. Indianie i Kanadyjczycy tylko częściowo brali udział w atakach i po kilku niepowodzeniach wycofali się do lasu.
W końcu atak francuski załamał się, sam Dieskau został ciężko ranny, natomiast Johnson otrzymał postrzał w nogę. Po południu Brytyjczycy przypuścili kontratak, który zakończył się pojmaniem rannego Dieskaua i zmuszeniem Francuzów do wycofania się do Fortu Frontenac. Grupa Kanadyjczyków i Indian tymczasem została dopadnięta i unicestwiona przez oddział 300 żołnierzy lokalnej milicji z Nowego Jorku i New Hampshire idący Brytyjczykom z odsieczą.
Po bitwie.
Straty obu stron w wyniku bitwy przedstawiają się podobnie. Brytyjczycy stracili 262 żołnierzy zabitych, rannych i zaginionych, Francuzi według własnych szacunków przyznali się do straty 228 ludzi, natomiast według Johnsona 500–600 żołnierzy. Bitwa nad Lake George przyniosła Brytyjczykom pierwsze większe zwycięstwo w wojnie, tym samym minimalizując skutki porażki pod Monongahelą. Zwycięstwo nie zostało jednak należycie przez Brytyjczyków wykorzystane, a oddział Johnsona nękany przez głód, demoralizację żołnierzy i ciężkie warunki w listopadzie 1755 r. wycofał się do ojczyzny gdzie został rozwiązany.

</doc>
<doc id="330934" url="https://pl.wikipedia.org/wiki?curid=330934" title="Emile Cioran">
Emile Cioran



</doc>
<doc id="330936" url="https://pl.wikipedia.org/wiki?curid=330936" title="Gronowice">
Gronowice

2 miejscowości w Polsce: 

</doc>
<doc id="330938" url="https://pl.wikipedia.org/wiki?curid=330938" title="Cielce">
Cielce

Cielce – wieś w Polsce położona w województwie łódzkim, w powiecie sieradzkim, w gminie Warta.
W latach 1954–1972 wieś należała i była siedzibą władz gromady Cielce. W latach 1975–1998 miejscowość administracyjnie należała do województwa sieradzkiego.
Historia.
Pierwsza wzmianka o Cielcach pojawiła się w 1386 r. Wieś stanowiła wtedy własność Szreniawitów lub Nałęczów. W 1806 r. Felicjan Otocki herbu Dołęga sprzedał wieś Ignacemu Jabłkowskiemu herbu Wczele. Rozwój wsi nastąpił, gdy przejął ją Józef Jabłkowski (1817–1889), który po ukończeniu prawa i agronomii osiadł w Cielcach w 1839 r. W 1846 r. przeprowadził oczynszowanie chłopów, które polegało na oddaniu zagrody na własność, a ziemi na wieczyste użytkowanie. Założył też nielegalną szkołę dla dzieci chłopskich, do której chodziły również jego własne dzieci. Po modernizacji i powiększeniu majątku do ok. 1600 ha w 1852 r. uruchomił w Cielcach cukrownię, która dotrwała do 1938 r. Wśród innych jego dokonań warto wspomnieć, iż był jednym z inicjatorów wybudowania kolei z Łodzi do Koluszek. Jabłkowscy zmuszeni byli do sprzedaży Cielc w 1879 r. Józef Jabłkowski pozostawił po sobie czternaścioro dzieci (z małżeństwa z Joanną Garczyńską). Jego synowie założyli w Warszawie przy ul. Brackiej (z filią w Wilnie) „Dom Handlowy Braci Jabłkowskich” (więcej w książce Feliksa Jabłkowskiego "Romans ekonomiczny", PAX 1980, ). Po Jabłkowskich gospodarował w Cielcach Jan Kraczanowicz.
W latach osiemdziesiątych XIX wieku majątek Cielce nabył Stefan Karłowski (1863–1946) herbu Prawdzic, a następnie przekazał go swemu najstarszemu synowi Janowi Karłowskiemu (1895–1972) urodzonemu już w Cielcach. Jan Karłowski rozbudował majątek i uczynił go bardzo dochodowym, a w 1932 roku zbudował stojącą do dziś kaplicę pod wezwaniem św. Teresy. Z małżeństwa Jana Karłowskiego z Haliną z Gorczyńskich herbu Jastrzębiec urodziła się w Cielcach trójka dzieci: Stefan, Anna i Marek. W 1939 roku hitlerowcy wypędzili z Cielc rodzinę Karłowskich, a po zakończeniu wojny powrót do rodzinnego majątku nie był już możliwy, gdyż w wyniku reformy rolnej majątek rozparcelowano i utworzono spółdzielnie produkcyjną.
Przed I wojną światową w Cielcach funkcjonowała tajna organizacja „Zaranie”, po 1918 r. „zaraniowcy” wstąpili do PSL „Wyzwolenie”. W czasie następnej wojny funkcjonowała tutaj ZWZ-AK
Zabytki.
Pamiątką po Jabłkowskich jest staropolski dwór w Cielcach z pierwszej połowy XIX wieku, zniszczony po 1945, wykupiony w 1983 przez Konstantego i Genowefę Joczów, odrestaurowany przez ich synów Marcina Jocza i Pawła Jocza, artystę rzeźbiarza osiadłego w Paryżu.
Przed drugą wojną światową przez ponad pół wieku dwór w Cielcach był własnością rodziny Karłowskich, po czym został on jej bezprawnie zabrany. Rodzina Karłowskich nigdy nie zrzekła się praw ani do majątku ani do dworu, a jego sprzedaż po II wojnie światowej nastąpiła bez jej wiedzy i zgody. W chwili obecnej spadkobiercy Jana Karłowskiego rozpoczęli starania mające na celu zwrot bezprawnie zabranego dworu.
W Cielcach znajduje się podworska kaplica św. Teresy, ufundowana w 1932 przez Jana i Halinę Karłowskich; ocalały także niektóre zabudowania cukrowni.
W szkole (przerobiony budynek cukrowni) tablica poświęcona Mikołajowi Kopernikowi.

</doc>
<doc id="330939" url="https://pl.wikipedia.org/wiki?curid=330939" title="Romeo musi umrzeć">
Romeo musi umrzeć

Romeo musi umrzeć (tytuł oryg. "Romeo Must Die") – amerykański film akcji z 2000 roku wyreżyserowany przez Andrzeja Bartkowiaka, luźno nawiązujący do dramatu "Romeo i Julia". W rolach głównych obsadzono w nim aktora filmów sensacyjnych i mistrza sztuk walki Jeta Li oraz gwiazdy muzyki R&amp;B, Aaliyah i DMX-a.
Fabuła.
Han Sing (Jet Li) został skazany za ojca i brata na odsiadkę w więzieniu w Hongkongu, podczas gdy jego rodzina uciekła do Stanów Zjednoczonych. Gdy Sing dowiaduje się, że jego brat został zamordowany przez członków rywalizującego gangu, ucieka z więzienia i wyrusza do San Francisco w poszukiwaniu zemsty. Wtedy poznaje i zakochuje się w Trish (Aaliyah), córce bossa nieprzyjacielskiego gangu.

</doc>
<doc id="330940" url="https://pl.wikipedia.org/wiki?curid=330940" title="Romeo Must Die">
Romeo Must Die

Romeo Must Die – brytyjska grupa muzyczna wykonująca połączenie hardcore, metalcore oraz thrash metalu.
Grupa powstała w 2006 roku tuż po zakończeniu działalności przez zespół Stampin' Ground. Dwaj członkowie tej formacji: wokalista Adam Frakes-Sime i basista Ben Frost, stworzyli Romeo Must Die.
Producentem muzycznym debiutanckiego albumu EP grupy pt. "Defined By Enemies" był Scott Atkins (były gitarzysta Stampin' Ground, prowadzący obecnie studio nagraniowe).
W październiku 2012 grupa ogłosiła zakończenie działalności.

</doc>
<doc id="330943" url="https://pl.wikipedia.org/wiki?curid=330943" title="Wrodzone wady serca">
Wrodzone wady serca



</doc>
<doc id="330945" url="https://pl.wikipedia.org/wiki?curid=330945" title="Grzybno">
Grzybno



</doc>
<doc id="330951" url="https://pl.wikipedia.org/wiki?curid=330951" title="Vienio">
Vienio

Vienio, właśc. Piotr Więcławski (ur. 24 stycznia 1977 w Warszawie) – polski raper, wokalista, autor tekstów, DJ i producent muzyczny, a także reżyser, dziennikarz radiowy i aktor. Członek Akademii Fonograficznej ZPAV.
Znany przede wszystkim z wieloletnich występów w grupie hip-hopowej Molesta Ewenement, której był współzałożycielem. Wraz z zespołem nagrał m.in. pięć albumów studyjnych. Uzyskał także dwukrotnie nominację do nagrody polskiego przemysłu fonograficznego Fryderyka. Od 2006 wraz z członkami zespołu Molesta Ewenement prowadzi wytwórnię muzyczną Respekt Records, wcześniej był związany z firmą Baza Lebel. Ponadto współtworzył duet wraz z Pelsonem, czego efektem była trylogia "Autentyk". Druga płyta z serii przyniosła mu kolejną nominację do Fryderyka.
Od 2010 prowadzi solową działalność artystyczną, a od 2011 występuje wraz z rapocore’owym zespołem Way Side Crew. Był także członkiem składu Klima, wraz z Chadą, Kaczym i Włodim. Ponadto współpracował z wykonawcami, takimi jak m.in.: Wzgórze Ya-Pa 3, Schizma, Cool Kids of Death, DJ 600V, Fu, O.S.T.R., DJ Decks, Mor W.A., Olsen, Maleo Reggae Rockers, Tede, Vavamuffin, Pezet, Małolat, Łona, Fokus oraz L.U.C.
Jako dziennikarz radiowy związany ze stacją Roxy FM, w której współprowadzi autorską audycję "Wysypisko".
W 2011 został sklasyfikowany na 19. miejscu listy 30 najlepszych polskich raperów według magazynu Machina.
Wystąpił w filmie dokumentalnym z 2006, poświęconym Stanisławowi Grzesiukowi pt. "Grzesiuk. Chłopak z ferajny". W 2016 wziął udział w programach rozrywkowych: "Agent – Gwiazdy" i "Top Chef. Gwiazdy od kuchni".
Życiorys.
W 1995 wraz z Włodim założył zespół pod nazwą Molesta. Pierwszy autorski utwór zespołu znalazł się na wydanej w 1997 kompilacji pt. "Smak B.E.A.T. Records". Rok później ukazał się debiutancki album formacji pt. "Skandal". Wydawnictwo trafiło do sprzedaży dzięki wytwórni B.E.A.T. Records, której ówczesnym współwłaścicielem był dziennikarz Hirek Wrona. Formacja szybko zyskała na popularności dzięki piosenkom „Armagedon” i „Wiedziałem, że tak będzie”, które były emitowane m.in. przez Polskie Radio. W pięć lat po premierze materiał został wyróżniony złoty płytą za sprzedaż 50 tys. egzemplarzy. Był to także największy sukces komercyjny w historii działalności grupy. W 1999, jako trio, w składzie uzupełnionym o Pelsona, zespół nagrał drugi album pt. "Ewenement". Pewną popularność zyskały pochodzące z wydawnictwa piosenki „Miejskie bagno” i „Co jest nauczane”. Materiał został także wyróżniony nominacją do nagrody polskiego przemysłu muzycznego Fryderyka. W międzyczasie Vienio wziął udział nagraniach albumu producenckiego DJ-a 600V – "Szejsetkilovolt".
W 2000 z Wilkiem w składzie powstał album pt. "Taka płyta...". Nagrania dotarły do 12. miejsca listy OLiS. Płyta przyniosła zespołowi również drugą nominację do Fryderyka.
W 2001 doszło do bliższej współpracy z Pelsonem. W efekcie, w 2002 ukazał pierwszy album duetu zatytułowany "Autentyk". Gościnnie na płycie wystąpili m.in. Pono, Sokół, Tomasz Lipiński oraz Frenchman – muzyk związany z formacją Jamal. Wydawnictwo promowane teledyskami do utworów „Nokaut techniczny” i „Prawdziwy rap” dotarło do 8. miejsca zestawienia OLiS. Nagrania utrzymane w stylistyce odmiennej do macierzystego zespołu raperów Molesty Ewenement szybko zyskały na popularności. Piosenki z debiutu były emitowane m.in. przez ogólnopolskiego stacje radiowe. Z kolei piosenka „Prawdziwy rap” znalazła się m.in. w zestawieniu programu TVP 30 ton – lista, lista przebojów, gdzie uplasowała się na 25. miejscu. Również w 2002 gościł na trzeciej płycie O.S.T.R.-a – "Tabasko".
18 października 2003 został wydany jego drugi album z Pelem pt. "Autentyk 2". Na płycie wystąpili gościnnie m.in. Włodi, Wigor i Wacim. Wydawnictwo dotarło do 16. miejsca listy OLiS. Pewną popularność zyskał jedynie utwór „To dla moich ludzi” z gościnnym udziałem Gutka i Lui. Piosenka była notowana na 28. miejscu Szczecińskiej Listy Przebojów Polskiego Radia. Jeszcze w 2003 album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop”. Także w 2003 Vienio gościł na albumach producenckich DJ-a 600V i DJ-a Decka. Raper nawiązał także współpracę z zespołem rocka alternatywnego Cool Kids of Death. Efektem był utwór „Hardkor”, który znalazł się na płycie pt. "2".
W 2004 wziął udział w trasie koncertowej „RBK Hip Hop Tour 2004”. Wydarzenie było promowane kompilacją różnych wykonawców "U ciebie w mieście". Na minialbumie znalazł się m.in. popularny, utwór tytułowy, emitowany intensywnie m.in. przez stację telewizyjną VIVA Polska. Ponadto dochód ze sprzedaży wydawnictwa został przeznaczony na cele charytatywne. W międzyczasie Vienio wyprodukował po jednym utworze na albumy Zipery – "Druga strona medalu" i Hemp Gru – "Klucz". Raper gościł ponadto na płytach Mor W.A. – "Dla słuchaczy" i zespołu hardcore’owego Schizma. W 2005 ukazał się ostatni album duetu Vienio i Pele pt. "Autentyk 3". Materiał był promowany m.in. piosenką „To jest mój hardcore”, która dotarła do 8. miejsca zestawienia telewizyjnego 30 ton – lista, lista przebojów. Z kolei sama płyta była notowana, również na 8. miejscu Oficjalnej Listy Sprzedaży (OLiS). Odbyła się także druga część „RBK Hip Hop Tour”, zaanonsowana kompilacją "U ciebie w mieście 2".
W 2006 podjął współpracę z zespołem muzyki reggae Maleo Reggae Rockers, z którym nagrał piosenkę „Żyję w tym mieście”, która znalazła się na wydanej przez Universal Music płycie pt. "Reggaemova". Wydany został także czwarty album Molesty pt. "Nigdy nie mów nigdy". Płyta uplasowała się na 5. miejscu zestawienia OLiS. W ramach promocji do utworów „Tak miało być”, „Powrót”, „Wróg” i „Nie wiem jak Ty” powstały teledyski. W 2008 roku, Molesta ponownie jako trio zespół nagrał piąty album studyjny pt. "Molesta i kumple". Wydawnictwo dotarło do. 7 miejsca listy OLiS. Dwa lata później płyta uzyskała status złotej. W 2009 został zarejestrowany w Warszawie album koncertowy Molesty pt. "Live! in Fonobar".
20 września 2010 nakładem wytwórni muzycznej CreativeMusic ukazał się debiutancki album solowy Vienia, zatytułowany "Etos 2010". Wydawnictwo promowane teledyskami do utworów „Nowe Bloki”, „Różnice” oraz „Inspiracje 2" uplasowało się na 15. miejscu zestawienia OLiS. Vienia, który pełnił także funkcję głównego producenta płyty, wspomógł Szyha, artysta związany w latach 90. XX w. z zespołem Edytoriał. Wśród gości na płycie znaleźli się natomiast m.in. Grubson, Sobota, Rahim i Diox. Intensywny rok związany z promocją debiutu rapera dopełniły występy gościnne na płytach Tedego, Vavamuffin, Pezeta i Małolata, a także L.U.C.-a. W 2011 roku ukazał się album "Wspólny mianownik" zrealizowany z rapcore’owym zespołem Way Side Crew. Na płycie znalazły się nowe aranżacje piosenek pochodzących z debiutu solowego rapera, a także dwie nowe kompozycje „To on” i „Potwór”. Do tej ostatniej powstał również teledysk. Drugi obraz promujący został zrealizowany do utworu „Na wszelki wypadek”. Był to pierwszy album na którym Więcławski wystąpił również jako wokalista.
W 2012 wystąpił na kompilacji różnych wykonawców "Prosto Mixtape Kebs". Zwrotki Więcławskiego znalazły się w kompozycji „Murek”, powstałej we współpracy z Korasem, Pyskatym i Hanią.
Inne przedsięwzięcia.
Zagrał w filmach: "Mówią bloki człowieku 2" Joanny Rechnio (2001), "Chaos" Xawerego Żuławskiego (2006), "Grzesiuk. Chłopak z ferajny" Mateusza Szlachtycza (2006), "Wojna polsko-ruska" (2009) i "Narzeczony na niby" (2018), a także w serialach: "Galeria" (2012), "Komisarz Alex" (2016) i "Pierwsza miłość" (od 2017). Ponadto, użyczył głosu jednemu z bohaterów francuskiej produkcji "Ziomek" (2006). Wyreżyserował film "Przeblaski" (2011), będący krótkometrażowym dokumentem poświęconym Sławomirowi Gołaszewskiemu. Projekcja filmu odbyła się m.in. podczas Festiwalu Europejskich Szkół Artystycznych i Twórczości „Kręgi Sztuki” w Ciechanowie. Premiera jego pierwszego wyreżyserowanego filmu nigdy nie doszła do skutku ze względów formalnych.
Brał udział w telewizyjnych programach rozrywkowych: "Agent – Gwiazdy" (2016) i "Top Chef. Gwiazdy od kuchni" (2016), a także współprowadził program kulinarny "Ślinotok" na kanale Kuchnia+ (2015).
Życie prywatne.
Jest wegetarianinem i freeganinem.
W 2014 związał się z aktorką Oriną Krajewską, którą poznał na planie niezależnego filmu Konrada Drzewieckiego "Niedoczas".
Warsztat wykonawczy.
Jako producent muzyczny współpracował m.in. z takimi wykonawcami jak: Zipera, Wzgórze Ya-Pa 3 i Hemp Gru. Vienio tworzył także na potrzeby swojego macierzystego zespołu Molesta Ewenement, w tym m.in. na album "Ewenement" (1999), a także własnych albumów solowych w tym "Etos 2010" z 2010 roku. Najpopularniejszym utworem wyprodukowanym przez Vienia jest prawdopodobnie „Nokaut techniczny” pochodzący z albumu nagranego wraz z Pelsonem pt. "Autentyk" (2002).
W trakcie prac posługuje się samplerem i sekwencerem Akai MPC 2000XL. W swej twórczości korzysta wyłącznie z sampli pochodzących z repertuaru polskich artystów. Większość jego produkcji oscyluje w tempie od 88 BPM do 100 BPM. Model pracy Więcławskiego inspirowany jest dokonaniami DJ-a Premiera, członka amerykańskiej formacji Gang Starr. Końcowy proces realizacji beatu uzupełniają realizowane w studiu nagraniowym linie basu. W tym celu Vienio korzysta z pomocy zaprzyjaźnionych muzyków, w tym m.in. Emili Jonesa znanego z występów w zespole Vavamuffin.

</doc>
<doc id="330953" url="https://pl.wikipedia.org/wiki?curid=330953" title="Czarnożyły">
Czarnożyły

Czarnożyły – wieś w Polsce położona w województwie łódzkim, w powiecie wieluńskim, w gminie Czarnożyły.
Wieś położona przy drodze krajowej nr 45 z Sieradza do Wielunia.
Do 1953 roku miejscowość była siedzibą gminy Wydrzyn. W latach 1954–1972 wieś należała i była siedzibą władz gromady Czarnożyły, następnie gminy gminy Czarnożyły. W latach 1975–1998 miejscowość administracyjnie należała do województwa sieradzkiego.
Nazwa.
Początkowo wieś nazywała się "Czarneżołny". Nazwa Czarnożyły dawniej Czarneżołny została zaczerpnięta ze środowiska naturalnego. W języku staropolskim wyraz „żołna” oznacza dzięcioła. Osadę zatem założono w miejscu, gdzie dużo było tych ptaków.
Historia.
Miejscowość historycznie należy do ziemi wieluńskiej. Ma metrykę średniowieczną i istnieje co najmniej od XV wieku. Wymieniona w dokumentach zapisanym w latach 1411, 1454 w języku łacińskim jako "Czarneszolny, Czarnezolny". 
Wieś wspominały historyczne dokumenty prawne, własnościowe i podatkowe. Pierwsza wzmianka o niej pochodzi z 1411 kiedy odnotowany został miejscowy kościół. W 1511 arcybiskupstwo pobierało w miejscowości dziesięcinę z 25,5-27,5 łanów kmiecych w wysokości jednego wiardunku oraz po mierze żyta i owsa. W 1518 odnotowano we wsi istnienie 20,5 łana. W 1552 w Czarnożyłach mieszkało 33 kmieci z karczmarzami oraz sołtys posiadający 2 łany. W 1520 miejscowy folwark dostarczał plebanowi dziesięcinę snopową oraz 21 groszy od 2 wolnych kmieci i sołtysa, 4 od karczmarza, a także 2 grosze mesznego. Mieszkańcy płacili również arcybiskupowi po 1 groszu dziesięciny snopowej z ról osiadłych. 
W XV-XVI wieś należała do Zarembów z Kalinowy, następnie do Mniszków, Leszczyńskich. W 1726 wojewodzina Barbara Leszczyńska z Brzostowskich ufundowała murowany kościół. Od 1774 miejscowość była własnością szlacheckiej rodziny Strzemieńczyków-Brzostowskich, którzy postawili tu w XVII w. staropolski dwór modrzewiowy (zniszczony jeszcze przed I wojną światową). Adam Brzostowski w XVIII w. osadził w Czarnożyłach Litwinów ze Żmudzi. Brzostowscy zasłynęli w okolicy z utworzenia już w XVIII w. szkoły, do której obowiązkowo uczęszczały dzieci chłopskie. Po Brzostowskich Czarnożyły przeszły (po kądzieli) do Załuskich (Helena Brzostowska została żoną Michała Załuskiego, zmarła w 1892.
Miejscowość jako "Czarnożyły, wieś o milę od Wielunia, nad szosą do Sieradza", leżącą w powiecie wieluńskim, w gminie Wydrzyn wymienia XIX-wieczny Słownik geograficzny Królestwa Polskiego. W 1827 we wsi znajdowało się 120 domów zamieszkanych przez 674 mieszkańców. W 1880 w miejscowości znajdowało się 80 domów, w większości murowanych, zamieszkanych przez 760 mieszkańców. We wsi funkcjonowała szkoła, a także urząd wójta gminy Wydrzyn. Miejscowość liczyła 119 mórg powierzchni, do której przynależało 657 mórg gruntu rolnego i użytkowego.
We wrześniu 1939 roku rozpoczęła się 5-letnia okupacja niemiecka. Część wsi została spalona. W czasie kampanii wrześniowej w wyniku ataku lotnictwa w pobliskim lesie zginęło 6 żołnierzy 15 pp „Wilków” wchodzących w skład 28 dywizji piechoty armii Łódź. Nastąpiły aresztowania i wywóz na roboty do Niemiec oraz do obozu zagłady. Na miejscowym cmentarzu znajduje się zbiorowa mogiła żołnierzy. Nad nią wznosi się pomnik ufundowany z inicjatywy ZBoWiD-u przez społeczeństwo gminy w 1959 roku dla uczczenia pamięci mieszkańców gminy ofiar II wojny światowej.
Po wyzwoleniu w 1945 roku nastąpiła powolna odbudowa zniszczeń. Na bazie majątku ziemskiego utworzono Państwowe Gospodarstwo Rolne, wznowiły działalność: Gminna Spółdzielnia, Bank Spółdzielczy i Kółko Rolnicze. Nastąpił wzrost budownictwa indywidualnego oraz obiektów użyteczności publicznej.
Zabytki.
We wsi stoi barokowy kościół pw. św. Bartłomieja z 1726 r. wystawiony przez Joannę z Brzostowskich, wojewodzinę kaliską. W latach 1912-1916 dobudowano do kościoła kaplicę o charakterze mauzoleum. Wyposażenie kościoła barokowe.
Obszar gminy niepozbawiony jest również zabytków zarówno przyrody jak
i historii. Na terenie gminy odnaleźć można m.in.
Wokół każdego z obiektów zabytkowych istnieje ścisła strefa ochrony konserwatorskiej oraz strefa ochrony archeologicznej. Gmina leży w zasięgu występowania drewnianych kościółków typu wieluńskiego.
Na cmentarzu znajduje się mogiła 6 żołnierzy z 15 pp. „Wilków” z Dęblina poległych 1 września 1939 r.
Według rejestru zabytków Narodowego Instytutu Dziedzictwa na listę zabytków wpisane są obiekty:
Parafia Kościoła rzymskokatolickiego.
Rzymskokatolicka parafia w Czarnożyłach istniała już w 1411 roku. W XV wieku kościół w Czarnożyłach ufundowali właściciele wsi. Następny kościół modrzewiowy konsekrował 29 kwietnia 1626 roku biskup Adam Górski. Około 1720 roku był on restaurowany staraniem ks. Aleksego Borkowicza. Budowę obecnego, trzeciego kościoła ukończono w 1726 roku. 

</doc>
<doc id="330954" url="https://pl.wikipedia.org/wiki?curid=330954" title="Autosugestia">
Autosugestia

Autosugestia – technika pozwalająca na pracę nad ograniczającymi przekonaniami osoby ją stosującej. Polega na wielokrotnym powtarzaniu afirmacji, co powoduje podniesienie poczucia własnej wartości i przezwyciężenie ograniczających przekonań.
Autosugestia polega na powtarzaniu sobie pewnych wzorców, służących do osiągania celu. Wielu sportowców stosuje wizualizacyjną formę autosugestii. Wyobrażają sobie kilkukrotnie, że na przykład skaczą o tyczce i udaje im przeskoczyć nad poprzeczką.

</doc>
<doc id="330955" url="https://pl.wikipedia.org/wiki?curid=330955" title="Jamno (ujednoznacznienie)">
Jamno (ujednoznacznienie)



</doc>
<doc id="330957" url="https://pl.wikipedia.org/wiki?curid=330957" title="Jeziorzany">
Jeziorzany



</doc>
<doc id="330963" url="https://pl.wikipedia.org/wiki?curid=330963" title="Jordanowo">
Jordanowo



</doc>
<doc id="330964" url="https://pl.wikipedia.org/wiki?curid=330964" title="Winna Góra">
Winna Góra

Miejscowości.
 wrocławskim, w gminie Jordanów Śląski 
 skierniewickim, w gminie Słupia 
 średzkim, w gminie Środa Wielkopolska

</doc>
<doc id="330966" url="https://pl.wikipedia.org/wiki?curid=330966" title="Dzików">
Dzików



</doc>
<doc id="330968" url="https://pl.wikipedia.org/wiki?curid=330968" title="Beverly Hills (ujednoznacznienie)">
Beverly Hills (ujednoznacznienie)

Miejscowości w USA:
Australia:
Inne:

</doc>
<doc id="330973" url="https://pl.wikipedia.org/wiki?curid=330973" title="Dębniki">
Dębniki



</doc>
<doc id="330975" url="https://pl.wikipedia.org/wiki?curid=330975" title="Kokoszki">
Kokoszki



</doc>
<doc id="330976" url="https://pl.wikipedia.org/wiki?curid=330976" title="Wada serca">
Wada serca

Wada serca (łac. "vitium cordis") – wrodzona lub nabyta nieprawidłowość anatomiczna budowy serca, polegająca na obecności nieprawidłowych połączeń pomiędzy jamami serca lub dużymi naczyniami bezpośrednio do nich uchodzących, lub na nieprawidłowej budowie i funkcji zastawek serca. Wrodzone wady serca powstają na skutek nieprawidłowej organogenezy podczas rozwoju płodu.
Powyższa definicja jest „klasycznym” określeniem tego stanu, funkcjonującym w polskim (a także niemieckim) piśmiennictwie medycznym. W literaturze anglosaskiej ogólniejsze pojęcie „wady serca” zastąpiono określeniem ang. "congenital heart defect" lub "congenital heart failure", odnoszącym się tylko do wrodzonych nieprawidłowości budowy anatomicznej serca i dużych naczyń.
Nazewnictwo i podziały wad serca.
Zasadniczym podziałem wad serca jest podział na:
Wady nabyte są wadami zastawkowymi, wady wrodzone zwykle dotyczą innych struktur serca, a stosunkowo rzadko zastawek. 
Wady zastawkowe dzieli się na:
Ponadto wady zastawkowe serca można podzielić na:
W odniesieniu do wypadania płatka zastawki dwudzielnej (łac. "prolapsus cuspis valvae mitralis", ang "mitral-valve prolapse (MVP)"), zwanego także zespołem Barlowa nie ma pełnej zgodności, czy schorzenie to ma podłoże genetyczne (śluzowate zwyrodnienie zastawki mitralnej np. w przebiegu subklinicznej formy choroby Marfana), czy jest ono wynikiem innych schorzeń (choroby niedokrwiennej serca, choroby reumatycznej).
Nabyte wady serca.
Przyczyny.
Nabyte wady serca są najczęściej skutkiem przebytego zapalenia wsierdzia w wyniku choroby reumatycznej. Rzadszymi przyczynami nabytych wad zastawkowych są: bakteryjne zapalenia wsierdzia, zapalenie wsierdzia w przebiegu tocznia rumieniowatego (zapalenie typu Libmana-Sachsa). Częstą przyczyną niezapalną niedomykalności, a później zwężenia zastawki mitralnej jest idiopatyczne wapnienie pierścienia ścięgnistego tej zastawki (u chorych z nadciśnieniem tętniczym). Niedomykalność zastawki mitralnej może być także związana z dysfunkcją mięśni brodawkowatych lewej komory serca, np. w przebiegu choroby niedokrwiennej serca, co objawia się zespołem wypadania płatka zastawki mitralnej. 
Zapalenie reumatyczne wsierdzia najczęściej dotyczy lewej komory serca, stąd nabyte wady serca zwykle obejmują zastawkę dwudzielną lub półksiężycowatą aorty. Zastawki prawego serca rzadko są miejscem powstania organicznych wad nabytych, z wyjątkiem zapalenia w przebiegu tocznia rumieniowatego.
Natomiast czynnościowe wady nabyte serca powstające w przebiegu przerostu serca, wynikają ze zmiany konfiguracji serca w przebiegu nadciśnienia w tętnicach dużego układu krążenia lub tętnicach płucnych (małego układu krążenia). Skutkiem tego jest rozszerzenie pierścieni ścięgnistych zastawek i powstanie niewydolności zastawki („rozejście się” płatków zastawek).
Coraz częściej przyczyną wad zastawkowych są zmiany zwyrodnieniowe związane z wiekiem, które prowadzą do fragmentacji włókien kolagenowych i zmian śluzowatych w zrębie zastawek. Występują one najczęściej w obrębie zastawki dwudzielnej, dając tzw. „zespół flopy valve". Jest on najczęstszą przyczyną wypadania płatka zastawki mitralnej i jej niedomykalności.
Wrodzone wady serca.
Przyczyny.
W krajach europejskich wrodzone wady serca są rozpoznawane u ok. 0,8–1% żywo urodzonych noworodków. W Polsce stanowią drugą co do częstości przyczynę zgonów noworodków, zaraz po chorobach okresu okołoporodowego. W większości przypadków (90%) przyczyna powstania wrodzonej wady serca jest nieznana. Pozostałe wiązane są z wadami genetycznymi oraz wpływem czynników teratogennych. Zarówno mutacje pojedynczego genu jak i anomalie chromosomalne mogą mieć wpływ na powstawanie defektów. Istnieją pewne predyspozycje genetyczne, które wykazano w trisomiach chromosomów: 21 (zespół Downa), 13 (zespół Pataua) i 18 (zespół Edwardsa). Wrodzone wady serca również częściej występują u dzieci z innymi zespołami wrodzonymi, jak np. Turnera, Noonan, Alagille’a oraz Marfana i Ehlersa-Danlosa, Hurler, Di George’a, "osteogenesis imperfecta" i inne. Także zespoły innych wad rozwojowych współistnieją z defektami serca, m.in.: zespół Klippla-Feila, zespół Rubinsteina-Taybiego, asocjacja VACTERL, zespół CHARGE, itp. Stwierdzono zależność między pojawianiem się wad serca u dzieci a ich wcześniejszym występowaniem w rodzinie (do 10% ryzyka w przypadku wady serca u matki).
Wrodzone wady serca pojawiają się u często u noworodków, których matki w pierwszym trymestrze ciąży chorowały na niektóre choroby wirusowe, zwłaszcza na różyczkę (łac. "rubeolla") (przetrwały przewód tętniczy oraz zwężenie tętnicy płucnej), stosowały niektóre leki (hydantoina, sole litu, talidomid, witaminę A) lub nadużywały alkoholu. Spośród innych czynników teratogennych zwiększających ryzyko wymienia się nieuregulowaną cukrzycę matki w czasie ciąży, padaczkę (zwłaszcza postać "grand mal"; najprawdopodobniej niedotlenienie podczas ataków oraz wpływ leków), toczeń rumieniowaty układowy.
Patofizjologia i następstwa wrodzonych wad serca.
Ze względu na wpływ na utlenowanie krwi, wady dzieli się na wczesnosinicze, późnosinicze i niesinicze. 
Obecność sinicy (łac. "cyanosis") jako objawu wady serca związana jest z dużą domieszką w krwi tętniczej hemoglobiny nieutlenowanej (powstaje gdy stężenie hemoglobiny nieutlenowanej przekracza 5 g%). Ilość tej hemoglobiny i nasilenie sinicy zależą od wielkości przepływu krwi żylnej do tętnic dużego układu krążenia, z pominięciem płuc.
Najczęściej spotykane wrodzone wady serca.
Wady wrodzone serca obejmują wiele rodzajów anomalii od prostych do złożonych o krytycznym przebiegu. Są on klasyfikowane i dzielone w rozmaity sposób. Najczęściej oparte są one na obecności lub braku charakterystycznych objawów klinicznych (wady wczesnosinicze, późnosinicze i bezsinicze, czyli wady ze zmniejszonym, zwiększonym i prawidłowym przepływem płucnym) oraz na opisie zmian anatomicznych, grupowanych w zespoły (zwykle dotyczących zaburzeń określonego etapu rozwoju płodowego serca).
Wady niesinicze.
Wadami niesiniczymi są takie wrodzone nieprawidłowości, w których istnieje utrudnienie przepływu krwi, bez przecieków pomiędzy krążeniem małym i dużym.
Wady późnosinicze.
Wadami późnosiniczymi są takie wady, w których początkowo występuje przeciek lewo-prawy (z „wysokociśnieniowej” komory lewej do „niskociśnieniowego” serca prawego), a następnie – w wyniku przerostu nadmiernie obciążonego mięśnia komory prawej dochodzi do zmiany gradientu ciśnień w jamach serca i odwrócenia przecieku na prawo-lewy.
Wady wczesnosinicze.
Wady wczesnosinicze są takimi wadami, w których od początku życia pozapłodowego występuje przeciek prawo-lewy (z prawego serca do lewego serca).
Leczenie wad serca.
Wady serca leczy się za pomocą metod chirurgicznych. Korekcja wady ma na celu przywrócenia prawidłowego przepływu krwi i warunków hemodynamicznych w sercu. W wypadku wad zastawkowych wykonuje się komisurotomię w przypadku ich zwężenia, zabiegi naprawcze (plastyka zastawki) lub są wszczepiane sztuczne zastawki serca. W przypadku tzw. sztucznych technicznych zastawek występuje konieczność podawania leków przeciwkrzepliwych do końca życia, lub tzw. zastawek biologicznych (odzwierzęce, lub ludzkie – homograft), w przypadku których konieczność podawania leków przeciwkrzepliwych występuje w początkowym okresie 3 miesięcy po wszczepieniu zastawki. Po tym okresie chorzy pozostają na leczeniu antytrombocytarnym (aspiryna). Istotnym jest, aby korekcję kardiochirurgiczną wykonać przed rozwojem wtórnego nadciśnienia płucnego (reakcja Eisenmengera). Istota problemu polega na tym, że podwyższenie ciśnienia krwi w krążeniu małym wywołuje nieodwracalne zmiany przerostowe w ścianie naczyń płucnych, w wyniku których dochodzi do upośledzenia dyfuzji gazów w płucach. Celem oceny stany naczyń płucnych w niektórych pediatrycznych ośrodkach kardiochirurgicznych wykonuje się diagnostyczną oligobiopsję płuca oraz pomiary morfometryczne grubości naczyń płucnych.
W ostatnich latach poprawiła się diagnostyka i leczenie wad serca. Niekiedy można zastosować także przezskórne, a nawet wewnątrzmaciczne leczenie niektórych wad serca.

</doc>
<doc id="330979" url="https://pl.wikipedia.org/wiki?curid=330979" title="Korczyna">
Korczyna



</doc>
<doc id="330981" url="https://pl.wikipedia.org/wiki?curid=330981" title="Dalików">
Dalików

Dalików – wieś w Polsce położona w województwie łódzkim, w powiecie poddębickim, w gminie Dalików. Położona 10 km na wschód od Poddębic i 28 km na północny zachód od Łodzi. 
W latach 1975–1998 miejscowość położona była w województwie sieradzkim. 
Miejscowość jest siedzibą gminy Dalików.
Historia.
W księgach sądowych łęczyckich wymieniona w 1391. W XV i XVI wieku Dalików należał do Sarnowskich herbu Jastrzębiec. Z rodu tego wywodził się ks. Świętosław Sarnowski, kanclerz gnieźnieński, kanonik łęczycki i łowicki oraz proboszcz sieradzki (zmarł w 1625, a nagrobek jego zachował się w sieradzkiej farze za ołtarzem Matki Boskiej Szkaplerznej). Przed powstaniem 1863–1864 Dalików należał do Wardęskich h. Godziemba. Władysław Wardęski (1837–1919), jak również jego siostra Walentyna Józefa Julia (zm. w 1928) wzięli aktywny udział w powstaniu. Dobra dalikowskie należały do Wardęskich do II wojny światowej – Antoni Wardęski (1875–1941) zmarł jako więzień niemiecki w Dachau.
W czasie powstania styczniowego, 10 września 1863, w połowie drogi między Dalikowem a Gajówką (na wschód od Dalikowa), powstańcze oddziały Sokołowskiego, kpt. Stanisława Szumlańskiego i mjra Roberta Skowrońskiego natknęły się na grupę wojsk rosyjskich (3500 piechoty, 2 szwadrony dragonów i 67 Czerkiesów), dowodzonych przez gen. Krasnokuckiego. W bitwie poległo 53 powstańców. Wieś została spalona, a część mieszkańców spłonęło, wśród nich proboszcz – ks. Walenty Kasperski. W odnowionej mogile na cmentarzu leżą prochy prawdopodobnie 63 powstańców, w symbolicznej mogile po lewej stronie bramy głównej – nie ustalona liczba spalonych mieszkańców wsi.
24 października 1937 odsłonięto w centralnym punkcie wsi okazały pomnik z napisem: „Bohaterom walk o wolność – Ziemia Łęczycka – 1937”. Wysoka kolumna była ozdobiona, w jej górnej części, stylizowanymi orłami i wyrytym rokiem „1863”. Pomnik został zniszczony przez Niemców w 1940 roku. 
W 1943 Niemcy wprowadzili nazwę okupacyjną – "Dallikau".
W "Słowniku geograficznym Królestwa Polskiego i innych krajów słowiańskich" możemy przeczytać: 
"Dalików, wieś, pow. łęczycki. Kościół par. pw. św. Mateusza istniał już zapewne w XV w. We wsi siedzieli Sarnowscy h. Jastrzębiec. Obecny kościół drewniany pochodzi zapewne z w. XVII. W r. 1846 przybudowano kaplicę murowaną św. Mateusza. Cały kościół restaurowano r. 1865. Na cmentarzu, na miejscu starożytnej kapliczki św. Ducha wystawiono r. 1867 kościółek murowany pw. św. Rocha. (Łaski, L.B., II, 373 i przyp.)".
Zabytki i ciekawe miejsca.
Kościół parafialny pw. św. Mateusza Ewangelisty.
Kościół pw. świętego Mateusza Ewangelisty w stylu gotyku nadwiślańskiego powstał na miejscu starszego, modrzewiowego z XVII w., który spłonął wraz z całą wsią po bitwie pod Dalikowem 1863. Obecny kościół, murowany zbudowany został dzięki staraniom parafian w latach 1908–1913 zgodnie z projektem warszawskiego architekta Apolloniusza Nieniewskiego. Parafia została erygowana w latach 1422–1436. W czasie I wojny światowej został poważnie uszkodzony. Gruntownie odbudowany w latach 1918–1920. Ponownie całkiem zniszczony podczas II wojny światowej, odbudowany w 1947. Kościół ten jest trójnawowy, z wielobocznie zamkniętym prezbiterium oraz sklepieniem krzyżowym. Posiada wysoką wieżę i kaplicę z obrazem Matki Bożej. Wyposażony jest w stylu neogotyckim. W kościele znajduje się zabytkowa ambona z wizerunkami czterech Ewangelistów oraz obraz św. Antoniego Padewskiego z Dzieciątkiem Jezus.
Kaplica pw. św. Rocha.
Neogotycka kaplica pw. św. Rocha (opiekun parafii) z 1867, znajduje się na terenie tutejszego cmentarza. Ufundowany został on przez rodzinę Wardęskich. Powstał na miejscu starszej świątyni św. Ducha. Jest to świątynia murowana, jednonawowa, orientowana, z dwuspadowym dachem oraz półokrągło zamkniętym prezbiterium, nad którym znajduje się niewielka wieżyczka. Fasada posiada dwie nisze, datę rozpoczęcia budowy nad wejściem a zakończona jest spływowym szczytem. Wewnątrz uwagę zwraca ołtarz z obrazem św. Rocha (towarzyszą mu zwierzęta gospodarskie oraz pies). Wyposażenie nosi cechy późnego gotyku i baroku. Pod świątynią znajdują się groby członków rodziny Wardęskich.
Ponadto w Dalikowie założony został w XIX w. przez rodzinę Wardęskich park. Utrzymany jest on w stylu angielskiego parku krajobrazowego z aleją grabową i jesionową. 
We wrześniu 2001 na centralnym placu Dalikowa (plac Powstańców) odsłonięty został ponownie pomnik ku czci bohaterów powstania styczniowego (w miejscu pierwszego z 1937, a zburzonego w 1940). Jest to głaz na postumencie, a na nim umieszczona tablica z napisem: „Bohaterom Powstania Styczniowego poległym za wolność Ojczyzny, 10.09.1863 w bitwie pod Dalikowem – Społeczeństwo Gminy Dalików”.
Według rejestru zabytków Narodowego Instytutu Dziedzictwa na listę zabytków wpisane są obiekty:
Przyroda.
Przy ulicy Wschodniej prowadzącej do wsi Gajówka znajduje się wielowiekowy dąb – pomnik przyrody. Również na miejscowym cmentarzu rośnie wiele zabytkowych drzew, które objęte są ochroną konserwatora. Wieś graniczy z dużym kompleksem leśnym. Przeważają grunty orne.
Ochotnicza Straż Pożarna w Dalikowie.
Ochotnicza Straż Pożarna w Dalikowie rozpoczęła swą działalność po odzyskaniu niepodległości po I wojnie światowej. Założycielami jednostki byli druhowie: Antoni Wardęski, Franciszek Kamiński, Feliks Bartczak, Józef Miłosz, Stanisław Miłosz, Szczepan Mirowski, Andrzej Rogalski, Feliks Rogalski, Roman Adamski. Organizacja działała na zasadzie dobrowolności i cieszyła się powszechnym uznaniem i powodzeniem. W okresie okupacji OSP w Dalikowie zaprzestała działalności. Po wyzwoleniu w 1945 roku mieszkańcy wsi reaktywowali działalność Ochotniczej Straży Pożarnej. W dniu 31 lipca 1997 roku jednostka z Dalikowa decyzją Komendanta Głównego Państwowej Straży Pożarnej włączona została do Krajowego Systemu Ratowniczo-Gaśniczego. 26 sierpnia 2018 roku Ochotnicza Straż Pożarna w Dalikowie obchodziła 100-lecie swojego powstania.
Edukacja.
W Dalikowie znajduje się Szkoła Podstawowa przy ulicy Łęczyckiej 3 oraz Gminna Biblioteka Publiczna, która posiada swoją filie biblioteczną w Domaniewie.

</doc>
<doc id="330982" url="https://pl.wikipedia.org/wiki?curid=330982" title="Garnizon">
Garnizon

Garnizon – określenie korpusu wojsk stacjonujących w określonym miejscu, dawniej żeby tego miejsca pilnować, obecnie najczęściej używając go jako bazę. Jest to także miejscowość lub kilka położonych obok siebie miejscowości, w których stale lub czasowo rozmieszczone są jednostki wojskowe.
Funkcje garnizonu pełnią najczęściej miasta, miasteczka, forty, zamki czy osady. Miasto garnizonowe – to powszechne określenie miasta, w którym wybudowano koszary.
Dawniej: budowla rzymska o charakterze militarnym, którą stawiano zazwyczaj przy miastach w celu kontroli lub obrony. W garnizonach szkolono żołnierzy, których rekrutowano z pobliskiego miasta. Podobny do fortu.
W języku hebrajskim termin "jednostka garnizonowa" tłumaczy się jako חיל מצב (czytaj: "chejl macaw"), co oznacza regularną jednostkę broniącą danej strefy, tj. miasta, prowincji, zamku, twierdzy, a nawet pojedynczej budowli.
Garnizon na przestrzeni wieków przybierał różne formy i funkcje. Był na przykład ufortyfikowanym posterunkiem lub chatą – podczas wczesnego osadnictwa w Nowej Anglii. Stosowany również w czasie wojen z Indianami do kontrolowania indiańskich wiosek.
W Polsce garnizon jest jednostką podziału terytorialnego i administracji infrastrukturą wojskową.

</doc>
<doc id="330983" url="https://pl.wikipedia.org/wiki?curid=330983" title="Grabówka">
Grabówka



</doc>
<doc id="330984" url="https://pl.wikipedia.org/wiki?curid=330984" title="Schutzhaftlagerführer">
Schutzhaftlagerführer

Schutzhaftlagerführer (w skrócie "Lagerführer") – szef więźniarskiej części obozu, kierownik tzw. Wydziału III w strukturze niemieckich obozów koncentracyjnych. Pełnił jednocześnie funkcję zastępcy komendanta obozu w przypadku jego nieobecności.
Zgodnie z regulaminem obozów koncentracyjnych:
W rzeczywistości "Lagerführerzy" byli panami życia i śmierci więźniów. Niezwykle rzadko podejmowali działania, by polepszyć ich los i bardzo często należeli do najgorszych oprawców obozu. Przykładami takich zbrodniczych "Lagerführerów" mogą być: Anton Thumann (m.in. Majdanek i Neuengamme (KL)), Karl Fritzsch, Hans Aumeier i Franz Johann Hofmann (wszyscy Auschwitz-Birkenau) czy Max Schobert (Buchenwald).

</doc>
<doc id="330997" url="https://pl.wikipedia.org/wiki?curid=330997" title="Burlington, Vermont">
Burlington, Vermont



</doc>
<doc id="330999" url="https://pl.wikipedia.org/wiki?curid=330999" title="Mark Chavez">
Mark Chavez

Mark Anthony Chavez II pseud. "Marky" (ur. 15 listopada 1978 w Bakersfield) – amerykański piosenkarz meksykańskiego pochodzenia, przyrodni brat Jonathana Davisa, wokalisty grupy Korn. Twórca zespołów Adema i Midnight Panic (były wokalista). Niegdyś uzależniony od alkoholu i narkotyków. Z zawodu nauczyciel. Jest żonaty, ma syna Marka Anthoniego Chaveza III.

</doc>
<doc id="331002" url="https://pl.wikipedia.org/wiki?curid=331002" title="Bill Nelson">
Bill Nelson

Bill Nelson, właśc. Clarence William Nelson (ur. 29 września 1942 w Miami) – amerykański polityk, senator reprezentujący stan Floryda z ramienia Partii Demokratycznej. Administrator NASA od 3 maja 2021.
Studiował na Uniwersytecie Yale (w New Haven) oraz prawo na Uniwersytecie Wirginii (w Charlottesville). Studia na pierwszej uczelni ukończył w 1965, zaś na tej drugiej w 1968. Ponadto służył w rezerwie armii amerykańskiej w latach 1965–1971, a w służbie czynnej od 1968 do 1970.
Pracował jako prawnik zanim wybrano go do stanowej Izby Reprezentantów, gdzie zasiadał w latach 1972–1979. Potem wybrano go do Izby Reprezentantów USA. Jego kadencja kongresowa trwała od 1979 do 1991.
W tym czasie Nelson został drugim w historii (i pierwszym z Izby) członkiem Kongresu, który wziął udział w misji kosmicznej. Miało to miejsce w 1986, kiedy to był specjalistą na wahadłowcu Columbia (lot STS-61-C). Jego zadaniem było poznanie „od podszewki” problemów związanych z realizacją programu STS. Ponadto powierzono mu obsługę aparatury do doświadczeń nad krystalizacją prostych białek.
Podczas prawyborów demokratycznych w 1990 ubiegał się o stanowisko gubernatora Florydy, ale przegrał z byłym senatorem Lawtonem Chilesem, który z kolei pokonał urzędującego republikańskiego gubernatora Boba Martineza.
Zamiast tego Nelson pełnił w latach 1995–1999 urząd stanowego komisarza ds. handlu.
W wyborach w 2000 ówczesny republikański senator Connie Mack III nie ubiegał się o ponowny wybór i jego miejsce zajął Nelson, pokonując ówczesnego republikańskiego kongresmena Billa McColluma.
Zdobył kolejną kadencję w wyborach w 2006. Jego przeciwniczką z ramienia republikanów była kongresmen i poprzednia sekretarz stanu, Katherine Harris. Przez całą kampanię Nelson miał wyraźną przewagę w sondażach i ostatecznie pokonał ją stosunkiem głosów 60% do 38%.
W wyborach w 2012 został wybrany na trzecią z rzędu kadencję w Senacie.
W wyborach w 2018 został pokonany przez (urzędującego w latach 2011–2019) republikańskiego gubernatora Florydy Ricka Scotta, stosunkiem głosów 50,05% do 49,93%. Zakończył urzędowanie 3 stycznia 2019.
3 maja 2021 Bill Nelson został powołany na stanowisko administratora NASA przez prezydenta Joe Bidena.

</doc>
<doc id="331004" url="https://pl.wikipedia.org/wiki?curid=331004" title="Bitwa pod Lutzen">
Bitwa pod Lutzen



</doc>
<doc id="331005" url="https://pl.wikipedia.org/wiki?curid=331005" title="Leszek Drogosz">
Leszek Drogosz

Leszek Melchior Drogosz (ur. 6 stycznia 1933 w Kielcach, zm. 7 września 2012 tamże) – polski bokser, trzykrotny mistrz Europy, brązowy medalista olimpijski, wielokrotny medalista mistrzostw Polski, zwany „Czarodziejem ringu”, aktor niezawodowy.
Życiorys.
Syn Stefana. Pierwsze treningi bokserskie rozpoczął w 1948 roku. Dwa lata później został w Szczecinie mistrzem Polski juniorów w wadze papierowej. W wieku 19 lat zadebiutował w barwach narodowych podczas międzypaństwowego meczu w Budapeszcie pomiędzy reprezentacją Polski B a Węgrami. W nagrodę za dobrą postawę w walce z doświadczonym Solyomą otrzymał dzieła Włodzimierza Lenina i Karola Marksa.
W 1953 roku reprezentował Polskę podczas mistrzostw Europy w Warszawie. Walczył w wadze lekkopółśredniej – w pierwszym starciu pokonał po zaciętej walce Wiktora Miednowa, następnie zwyciężył Belga Marcela van der Keere i Rumuna Francisca Ambrușa. W finale wygrał z Terrym Milliganem, zdobywając złoty medal. Sukces ten powtórzył dwa lata później w Berlinie Zachodnim, kiedy to po raz drugi został mistrzem kontynentu, pokonując w decydującej walce Węgra Pala Budaiego. Swój trzeci złoty medal mistrzostw Europy, tym razem już w wadze półśredniej, wywalczył w 1959 roku w Lucernie. W półfinale zwyciężył Bruno Guse, zaś w pojedynku finałowym wygrał z Carmelo Bossim.
Drogosz trzykrotnie reprezentował Polskę podczas igrzysk olimpijskich. W 1952 roku w Helsinkach dotarł do ćwierćfinału, w którym przegrał z późniejszym finalistą, Włochem Sergio Caprarim. Cztery lata później w Melbourne przegrał w pierwszej walce z Wladimirem Jengibarjanem. W 1960 roku wywalczył w Rzymie brązowy medal olimpijski w wadze półśredniej, przegrywając w półfinale wskutek kontrowersyjnego werdyktu z Jurijem Radoniakiem.
W swojej karierze reprezentował barwy Stali SHL Kielce, Legii Warszawa, z którą trzykrotnie w latach 1954–1956 zdobył drużynowe mistrzostwo Polski, ŁTS Łabędy i Błękitnych Kielce. Ponadto osiem razy wywalczył tytuł indywidualnego mistrza kraju: 1953 (waga lekkopółśrednia), 1954, 1955, 1958, 1960, 1961, 1964 i 1967 (waga średnia).
W latach 1952–1960 wystąpił 33 razy w reprezentacji Polski, wygrywając 31 razy i dwa razy przegrywając. W karierze pięściarskiej stoczył 377 walk, z których wygrał 363 i przegrał 14. Po jej zakończeniu był trenerem Błękitnych Kielce i Igloopolu Dębica. Jego wychowankami byli m.in. dwukrotny medalista mistrzostw Europy i olimpijczyk Witold Stachurski oraz Alfons Stawski, olimpijczyk, późniejszy trener Błękitnych Kielce.
W latach 1952–1956 należał do ZMP, a od 1956 roku należał do PZPR. Ponadto w latach 1990–1994 Drogosz był radnym kieleckiej rady miasta.
Zwycięzca (nadzwyczajnego, gdyż odbytego dopiero w 1988) plebiscytu na najlepszego sportowca Polski „Przeglądu Sportowego” w 1953. W 1954 roku otrzymał tytuł Zasłużonego Mistrza Sportu, zaś w 1996 Zasłużonego Działacza Kultury Fizycznej. W 1971 został wybrany do grona „Honorowej Trybuny Trenerów”, dziesięciu najlepszych dziesięciu trenerów-wychowawców w Polsce w akcji ZMS, PKOl i redakcji „Sztandaru Młodych” (1971). Został odznaczony Złotym Krzyżem Zasługi (1953, "za zasługi i osiągnięcia w dziedzinie kultury fizycznej i sportu"), Krzyżem Kawalerskim (1960) i Oficerskim (2001) Orderu Odrodzenia Polski, Brązowym Odznaczeniem im. Janka Krasickiego (1971), Medalem 40-lecia Polski Ludowej, Medalem 30-lecia Polski Ludowej. Siedmiokrotnie – w 1952, 1953, 1958, 1959, 1961, 1962 i 1966 – został wybrany najpopularniejszym sportowcem Kielecczyzny w plebiscycie „Słowa Ludu”. Na początku 2001 roku zajął pierwsze miejsce w konkursie „Echa Dnia” na najlepszego sportowca województwa kieleckiego XX wieku. Jego brat, Henryk, był motocyklistą.
Zmarł w domu 7 września 2012 z powodu nowotworu. 13 września 2012 prochy Leszka Drogosza spoczęły na Cmentarzu Nowym w Kielcach.
Jedna z kieleckich ulic nosi imię Leszka Drogosza.
Kariera aktorska.
Jeszcze w trakcie kariery sportowej zaczął występować w filmach. Zadebiutował w 1966 roku w filmie "Bokser", w którym zagrał pięściarza Jacka Walczaka. Po wejściu na ekrany tego filmu, będący zawodnikiem Błękitnych Kielce Drogosz decyzją Polskiego Związku Bokserskiego otrzymał zakaz walk w boksie amatorskim, opierając się na przepisach AIBA, wzbraniających występów w zawodach amatorskich pięściarzom, którzy zagrali w filmie i otrzymali za to gratyfikację finansową. Wystąpił także m.in. w dwóch produkcjach Andrzeja Wajdy – "Polowaniu na muchy" oraz "Krajobrazie po bitwie". Zagrał również w serialach "6 milionów sekund" i "Dwie strony medalu".

</doc>
<doc id="331007" url="https://pl.wikipedia.org/wiki?curid=331007" title="Chóry w Poznaniu">
Chóry w Poznaniu

Poznań jest ważnym ośrodkiem chóralistyki w Polsce. Tradycja wielogłosowego śpiewania w mieście wywodzi się już z XV wieku. Od początku centrum chóralnym była katedra poznańska i działające przy niej zespoły chłopięce. Obecnie do wysokiego poziomu chórów w mieście przyczynia się fakt funkcjonowania trzech wysokiej klasy chórów chłopięcych. Przygotowani do zespołowego śpiewania chłopcy wchodząc w wiek dorosły często zasilają chóry akademickie i tzw. chóry dorosłe. W Poznaniu działają następujące ważniejsze chóry:

</doc>
<doc id="331010" url="https://pl.wikipedia.org/wiki?curid=331010" title="Rozrzedzenie ozonowe">
Rozrzedzenie ozonowe



</doc>
<doc id="331011" url="https://pl.wikipedia.org/wiki?curid=331011" title="Burlington">
Burlington

Miejscowości w USA:
Gminy w USA:
Hrabstwa w USA:
Miejscowości w Kanadzie:

</doc>
<doc id="331012" url="https://pl.wikipedia.org/wiki?curid=331012" title="Midnight Panic">
Midnight Panic

Midnight Panic – amerykańska grupa muzyczna grająca rocka. Powstała 2005 roku w Bakersfield w stanie Kalifornia z inicjatywy znanego z występów w grupie Adema wokalisty Mark Anthony Chavez.

</doc>
<doc id="331013" url="https://pl.wikipedia.org/wiki?curid=331013" title="Butte Silver Bow">
Butte Silver Bow



</doc>
<doc id="331014" url="https://pl.wikipedia.org/wiki?curid=331014" title="Puchar Rosji w piłce nożnej">
Puchar Rosji w piłce nożnej

Puchar Rosji w piłce nożnej () – cykliczne rozgrywki piłkarskie o charakterze pucharu krajowego w Rosji. Organizowane co sezon przez Rosyjski Związek Piłki Nożnej (RFS) i przeznaczone są dla krajowych klubów piłkarskich. Najważniejsze po Priemjer-Lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W 1992 roku rozpoczęły się pierwsze rozgrywki o Puchar Rosji. Zwyciężył klub Torpedo Moskwa. Wcześniej, w latach 1973-1991 rozgrywany był turniej piłki nożnej dla drużyn z Rosyjskiej FSRR, uczestniczących w Wtoroj lidze mistrzostw ZSRR (D3). Trofeum powstał z okazji 75-lecia futbolu w Rosji. Zawodnicy - właściciele Pucharu otrzymali tytuł "kandydata na mistrza sportu ZSRR". W 1978, 1979 i 1982 losowanie nie odbyło się z powodu Spartakiady Narodów RFSRR.
Nikomu jeszcze nie udało się zdobyć trofeum trzy razy z rzędu; najbliżej był Lokomotiw Moskwa, który zdobył puchar w 1996 i 1997 roku i przegrał w finale 1998 roku ze Spartakiem Moskwa. Lokomotiw Moskwa został pierwszym pięciokrotnym zdobywcą pucharu w 2007 roku, a CSKA Moskwa był drugim w 2009 roku. W 2004 po raz pierwszy, i dotychczas (2017) jedyny, trofeum zdobył klub drugoligowy – Terek Grozny. Najbardziej utytułowany klub Pucharu Rosji to (9 zwycięstw).
Format.
Format rozgrywek był wiele razy zmieniany. W rozgrywkach uczestniczą 99 klubów występujących w Mistrzostwach Rosji. Pierwszą rundę rozgrywa się zazwyczaj w lipcu, zaś finał w maju kolejnego roku kalendarzowego. Puchar Rosji był od początku rozgrywany systemem jesień-wiosna, podczas gdy Priemjer-Liga i inne profesjonalne rozgrywki ligowe tego kraju przeszły na ten system dopiero w 2011. Kluby amatorskie oraz kluby drugiej ligi (PFL) przystępują do losowania z etapu 1/512, 1/256 lub 1/128 finału, w zależności od liczby drużyn w odpowiedniej strefie dywizji, natomiast dla drużyn z lig niższego stopnia, tworząc pary w przedziale turniejowym, uwzględniając zasadę terytorialno-geograficzną. Przed sezonem 2020/21 kluby z pierwszej ligi (FNL) w większości losowań wchodziły do walki od 1/32 finału, a Priemjer-Ligi od 1/16 finału, rozgrywając mecze na tych etapach na polach przeciwnika z niższego stopnia. Obecnie wszystkie rywalizacje od rundy pierwszej eliminacyjnej do finału grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2012/2013 rozgrywki składają się z 9 etapów: rundy pierwszej (1/256 finału), 1/128 finału, 1/64 finału, 1/32 finału, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Łużniki w Moskwie.
Zwycięzcy i finaliści.
Puchar Rosji.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Rosji na podium oficjalnie stawało w sumie 22 drużyn. Liderem klasyfikacji jest Lokomotiw Moskwa, który zdobył 9 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="331018" url="https://pl.wikipedia.org/wiki?curid=331018" title="Atefe Radżabi Sahale">
Atefe Radżabi Sahale

Atefe Radżabi Sahale (ur. 1988, zm. 15 sierpnia 2004) – szesnastoletnia Iranka skazana na karę śmierci za odbycie stosunku seksualnego ze starszym mężczyzną. Wyrok wydał konserwatywny i religijny sędzia Hadżi Rezaji. Rada Najwyższa nie anulowała wyroku i Radżabi została publicznie powieszona w Nece. Wyrok osobiście wykonał jej sędzia. Wiele organizacji międzynarodowych, w szczególności Amnesty International, ostro skrytykowało jej egzekucję, nazywając ten akt zbrodnią przeciwko ludzkości.

</doc>
<doc id="331020" url="https://pl.wikipedia.org/wiki?curid=331020" title="King Tubby">
King Tubby

King Tubby, właśc. Osbourne Ruddock (ur. 28 stycznia 1941 w Kingston, zm. 6 lutego 1989 w Kingston) – jamajski inżynier dźwięku i producent muzyczny, obok Lee Perry'ego współtwórca techniki muzycznej dub. W latach 50. grywał na ulicznych imprezach tanecznych i konstruował amatorskie wzmacniacze. W 1968 założył swój pierwszy sound system – "Tubby's Home Town HiFi" i nawiązał współpracę z cenionym producentem Duke'm Reidem. W 1971 dokonał przełomowych nagrań, wykorzystując – jako jeden z pierwszych producentów na świecie – technikę remiksu. Przetwarzał nagrania w sposób nowatorski, używając konsolety jako instrumentu muzycznego. Nagrania, zamieszczane przeważnie na stronie "B" singli (zwane "versions") były z reguły mocno zmienione, pozbawione wokali i wzbogacone o efekty specjalne, takie jak echo, reverb i delay. Technika, stosowana przez Tubby'ego, doprowadziła do powstania i rozwoju nowego gatunku muzycznego – dubu. Tubby w latach 70. stał się jedną z najbardziej znanych postaci na Jamajce. Współpracował m.in. z Lee Perrym, Augustusem Pablo i Bunnym Lee. Tubby współpracował także z Ewartem Beckhartem (znanym jako U-Roy), twórcą toastingu, prekursorem rapu. W drugiej połowie lat 70. King Tubby wycofał się z rynku muzycznego, okazjonalnie dokonując nowych nagrań i remiksów, pracując głównie z młodszymi muzykami i producentami. W 1989 został zastrzelony nieopodal swojego domu w Kingston (przy parku Duhaney). Motywem morderstwa był rabunek, sprawców nie wykryto.

</doc>
<doc id="331023" url="https://pl.wikipedia.org/wiki?curid=331023" title="Superpuchar Rosji w piłce nożnej">
Superpuchar Rosji w piłce nożnej

Superpuchar Rosji w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Rosji oraz zdobywcą Pucharu Rosji w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz).
Historia.
W sezonie 2003 odbył się pierwszy oficjalny mecz o Superpuchar Rosji. Pierwszy pojedynek rozegrano 8 marca 2003 roku. W tym meczu Lokomotiw Moskwa po remisie 1:1 pokonał w rzutach karnych CSKA Moskwa. Trofeum częściej wygrywają aktualni mistrzowie Rosji. Superpuchar to nagroda, która nie była przyznawana na zawsze. Zamiast oryginału, drużyna, która zdobyła Superpuchar, otrzymywała jej kopię. Jeśli jakikolwiek klub wygra trofeum 3 razy z rzędu lub łącznie 5 razy, Superpuchar pozostaje w tym klubie na zawsze.
Format.
Mecz o Superpuchar Rosji rozgrywany jest przed rozpoczęciem każdego sezonu, od przejścia rozgrywek w tym kraju na system jesień-wiosna zazwyczaj w lipcu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Rosji na podium oficjalnie stawało w sumie 7 drużyn. Liderem klasyfikacji są CSKA Moskwa i Zenit Petersburg, którzy zdobyli trofeum po 7 razy.
Stan na 31.05.2022. 
Klasyfikacja według miast.
Stan na 31.05.2022.
Piłkarze z największą liczbą zdobytych Superpucharów.
Poniższa tabela przedstawia piłkarzy, którzy zdobyli Superpuchar co najmniej trzykrotnie.

</doc>
