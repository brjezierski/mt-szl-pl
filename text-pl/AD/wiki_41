<doc id="331025" url="https://pl.wikipedia.org/wiki?curid=331025" title="Superpuchar Rosji">
Superpuchar Rosji



</doc>
<doc id="331028" url="https://pl.wikipedia.org/wiki?curid=331028" title="Puchar Rosji">
Puchar Rosji



</doc>
<doc id="331031" url="https://pl.wikipedia.org/wiki?curid=331031" title="Pierwyj diwizion">
Pierwyj diwizion

Rosyjska Pierwsza Dywizja (, "Pierwyj diwizion"; oficjalna nazwa Futbolnaja nacyonalnaja liga, , ФНЛ, ) – drugi poziom profesjonalnych rozgrywek ligowych piłki nożnej w Rosji, po Priemjer-Lidze. Od 2009 roku liczy 20 zespołów.

</doc>
<doc id="331032" url="https://pl.wikipedia.org/wiki?curid=331032" title="Pot Black">
Pot Black

Pot Black – turniej snookerowy stworzony w Wielkiej Brytanii w celu propagowania kolorowych teleodbiorników. Ideą jest to, iż rozgrywa się w każdej rundzie jeden frame (zdarzało się, iż grano również do dwóch wygranych frame'ów), przez co gra jest dynamiczna (niektóre turnieje trwają ponad tydzień, podczas gdy ten tylko jeden dzień).
W 2005 roku wznowiono rozgrywanie turnieju, ale po trzech latach znowu został skreślony z kalendarza Światowej Federacji Snookera.
Od 2011 roku rozgrywany jest turniej Snooker Shoot-Out, który ma bardzo podobne zasady do Pot Black.

</doc>
<doc id="331033" url="https://pl.wikipedia.org/wiki?curid=331033" title="Fritz Bracht">
Fritz Bracht

Fritz Bracht (ur. 18 stycznia 1899 w Heiden, zm. 9 maja 1945 w Bad Kudowa) – niemiecki hitlerowski zbrodniarz wojenny, gauleiter i nadprezydent prowincji Górny Śląsk, SA-Gruppenführer.
Po ukończeniu siedmioletniej szkoły ludowej w 1913, przez następne cztery lata kontynuował naukę w szkole zawodowej, zdobywając zawód ogrodnika. W roku 1917 zgłosił się jako ochotnik do Armii Cesarstwa Niemieckiego. W sierpniu 1918 został wzięty do niewoli brytyjskiej, w której przebywał do grudnia 1919. Do 1927 pracował jako ślusarz maszynowy.
W roku 1927 wstąpił do NSDAP (nr legitymacji partyjnej 77 890), był także członkiem SA. Karierę partyjną rozpoczynał w Wesfalii. W 1928 został kolejno bezirksleiterem i kreisleiterem NSDAP w Altenie. Po „zagarnięciu władzy” przez nazistów w 1933 wybrano go jako posła do Reichstagu. W roku 1935 Bracht objął stanowisko zastępcy nadprezydenta niemieckiej części Dolnego i zachodniego Górnego Śląska. W 1939 gauleiter Josef Wagner w poufnej opinii organizacyjnej wyraził się o nim: 
W 1941 został gauleiterem i nadprezydentem Górnego Śląska, którego wschodnia część została przyłączona do III Rzeszy po ataku na Polskę.
Bracht jest odpowiedzialny za zbrodnie na narodzie polskim, zwłaszcza za jego przymusową germanizację i masowe wysiedlenia. W zakresie jego jurysdykcji znajdował się obóz Auschwitz-Birkenau. Bracht był także, wraz z Heinrichem Himmlerem, świadkiem eksterminacji Polaków i Żydów w komorach gazowych w Brzezince latem 1942. W marcu 1944 Joseph Goebbels wyraził się, że Bracht i Karl Hanke to najlepiej pracujący gauleiterzy.
W pamiętnikach niemieckiego generała Hansa von Ahlfena znajduje się taka wypowiedź na temat Brachta: 9 maja 1945 Bracht popełnił samobójstwo wraz z żoną Paulą w Bad Kudowa (obecnie Kudowa-Zdrój).

</doc>
<doc id="331035" url="https://pl.wikipedia.org/wiki?curid=331035" title="Kariotyp">
Kariotyp

Kariotyp, garnitur chromosomowy – kompletny zestaw chromosomów komórki somatycznej organizmu. Kariotyp jest cechą charakterystyczną dla osobników tego samego gatunku, tej samej płci oraz dotkniętych tymi samymi aberracjami chromosomowymi (albo całkowicie zdrowych). W kariotypie wyróżnia się autosomy (chromosomy nieróżniące się u osobników różnych płci) oraz chromosomy płci (allosomy). Prawidłowy kariotyp człowieka złożony jest z 22 par autosomów oraz 1 pary chromosomów płci, które oznaczane są symbolami X i Y.
Kariotyp przedstawiany jest graficznie na idiogramach, zwykle w czasie metafazy mitozy, jako wynik badania cytogenetycznego – badanie to pozwala na identyfikację aberracji chromosomowych liczbowych i strukturalnych.

</doc>
<doc id="331037" url="https://pl.wikipedia.org/wiki?curid=331037" title="Objaw Tinela-Hoffmana">
Objaw Tinela-Hoffmana

Objaw Tinela-Hoffmana (ang. "Tinel-Hoffman sign") – objaw neurologiczny, wywołuje się go opukując pień badanego nerwu obwodowego. Nerw pozbawiony osłonki mielinowej przy opukiwaniu daje reakcję drętwienia. Przesuwanie się tej reakcji na obwód obserwowane przy kolejnych badaniach pacjenta świadczy o postępie mielinizacji nerwu, a więc o jego regeneracji.
Jest dodatni w zespole cieśni nadgarstka, zespole kanału łokciowego oraz rzadko występującym zespole cieśni stępu.

</doc>
<doc id="331038" url="https://pl.wikipedia.org/wiki?curid=331038" title="Umiarkowana Partia Koalicyjna">
Umiarkowana Partia Koalicyjna

Umiarkowana Partia Koalicyjna (szw. "Moderata Samlingspartiet", w skrócie "Moderaterna"; Moderaci) – szwedzka partia liberalno-konserwatywna. Powstała w 1904 roku, będąc początkowo ugrupowaniem bardzo konserwatywnym i nacjonalistycznym. Była przeciwna powszechności prawa wyborczego, prawom pracowniczym i wydatkom socjalnym. Jej członkowie chcieli zapewnienia przywilejów wyższym klasom społecznym. W tym czasie dwukrotnie premierem był Arvid Lindman (lata 1905–1911 i 1928–1930). W 1928 roku partia uzyskała najwyższy jak dotąd wynik wyborczy – 28%. Od 1934 roku była to główna partia opozycyjna, od 1938 jako Narodowa Organizacja Prawicy, pomagała socjaldemokratom w rządzeniu w czasie wojny. Od 1952 roku jako Partia Prawicowa, główne ugrupowanie opozycyjne, a od 1969 pod obecną nazwą.
Od 1970 (lider – Gösta Bohman, 1911–1977) partia zaczęła zmieniać swoją orientację z klasycznie konserwatywnej na bardziej liberalną. Od 1976 roku uczestniczyła w pierwszym powojennym rządzie niesocjaldemokratycznym (który przetrwał do 1982, przewodziła w nim Partia Centrum).
W 1991 roku nowy przywódca Carl Bildt poprowadził partię do zwycięstwa, zostając premierem i tworząc nie-socjalistyczną koalicję rządową do 1994. Rząd ten obciął wydatki socjalne, zredukował podatki i zakończył negocjacje z UE. Potem jednak koalicja utraciła większość, pomimo zwiększenia poparcia dla samej partii w wyborach 1994 i 1998 roku. Nowy lider, Bo Lundgren poprowadził jednak partię do klęski w 2002 roku, po czym zastąpił go Fredrik Reinfeldt. Po rządach, które Umiarkowani sprawowali w latach 2006–2015 nadeszła porażka wyborcza, po której do dymisji podał się ustępujący premier i lider partii Fredrik Reinfeldt. Zastąpiła go Anna Kinberg Batra. Jest pierwszą kobietą, która objęła stanowisko lidera partii.

</doc>
<doc id="331041" url="https://pl.wikipedia.org/wiki?curid=331041" title="Cambridge (miasto w USA)">
Cambridge (miasto w USA)



</doc>
<doc id="331045" url="https://pl.wikipedia.org/wiki?curid=331045" title="Witold Stachurski">
Witold Stachurski

Witold Stachurski (ur. 15 stycznia 1947 w Chmielniku, zm. 16 maja 2001 w Kielcach) – polski bokser, medalista mistrzostw Europy i mistrzostw Polski, olimpijczyk.
Kariera sportowa.
W 1967 reprezentował Polskę w mistrzostwach Europy w Rzymie. W pierwszej rundzie pokonał Węgra Imre Nagya, następnie zwyciężył Austriaka Rainera Salzburgera, zaś w półfinale wygrał z Czechosłowakiem Vojtechem Stantienem. Wskutek kontuzji nie przystąpił do finałowej walki z Wiktorem Agiejewem, zdobywając ostatecznie srebrny medal. W 1971 uczestniczył w mistrzostwach Europy w Madrycie, w których w wadze średniej pechowo i niezasłużenie przegrał z późniejszym mistrzem kontynentu, reprezentantem ZSRR Juozasem Juocevičiusem. Dwa lata później w Belgradzie wywalczył brązowy medal mistrzostw Europy, przegrywając w półfinale z mistrzem olimpijskim Wiaczesławem Lemieszewem.
Uczestniczył także dwukrotnie w igrzyskach olimpijskich. W 1968 w Meksyku w wadze lekkośredniej przegrał w pierwszej walce z Rumunem Ionem Covacim. Cztery lata później w Monachium wygrał najpierw z Kenijczykiem Peterem Dulą, następnie w ćwierćfinale prowadził na punkty z Finem Reimą Virtanenem, jednak pod koniec walki doznał kontuzji łuku brwiowego i przegrał.
Był pięściarzem Błękitnych Kielce, w których barwach czterokrotnie został mistrzem Polski w wadze średniej w latach 1970–1973 oraz wicemistrzem kraju juniorów w wadze lekkośredniej w 1965. Ponadto w 1969 zwyciężył w międzynarodowym turnieju TSC, który odbył się w Berlinie – w zawodach tych pokonał m.in. w półfinale mistrza olimpijskiego, Kubańczyka Rolando Garbeya. Dwukrotnie stawał także na podium Spartakiady Gwardyjskiej – w 1967 w Szombathely był drugi, zaś w 1970 w Bukareszcie pierwszy. Karierę sportową zakończył w 1974 ze względów zdrowotnych. Następnie pełnił funkcję trenera w Błękitnych Kielce. 
Dwukrotnie – w 1967 i 1972 – został wybrany najpopularniejszym sportowcem Kielecczyzny w plebiscycie „Słowa Ludu”. W 1976 otrzymał tytuł Mistrza Sportu. Na początku 2001 zajął trzecie miejsce w konkursie „Echa Dnia” na najlepszego sportowca województwa kieleckiego XX wieku (za Leszkiem Drogoszem i Mirosławą Sarną).
Zmarł nagle 16 maja 2001 w Kielcach.

</doc>
<doc id="331046" url="https://pl.wikipedia.org/wiki?curid=331046" title="Acid2">
Acid2

Acid2 – test opracowany przez organizację "Web Standards Project" (WaSP), który ma pomóc przeglądarkom internetowym w spełnieniu standardów internetowych wyznaczanych przez organizację W3C. Głównymi autorami Acid2 był Ian Hickson i Håkon Wium Lie, Ian przygotowywał również następną edycję – Acid3.
Główny nacisk w tym teście został postawiony na poprawność interpretowania stylów CSS (odpowiadających za wygląd i zachowanie strony), a także: języka oznaczeń HTML, przezroczystości obrazków PNG i osadzania obrazków w kodzie strony poprzez Data URL.
Przebieg testu.
Aby sprawdzić przeglądarkę, wystarczy wejść na stronę internetową, która została przygotowana przez członków WaSP i udostępnioną w Internecie.
Uznaje się, że przeglądarka przeszła test, jeśli przygotowana strona będzie w niej wyglądała identycznie jak obrazek wzorcowy, czyli jak żółta "buźka" z czarnym nosem. Przy czym ten nos powinien podświetlać się na niebiesko, gdy najedzie się na niego myszką, a "czubek" głowy nie powinien przesuwać się w czasie przewijania strony (odległość od górnej i lewej krawędzi okna przeglądarki ma być stała). To ostatnie oznacza, że czubek głowy wraz z innym elementem odłączy się od buźki (ponieważ reszta jest przewijana). Początkowo te dwa elementy są zasłaniane przez napis powitalny.
Sens istnienia testu.
Strony internetowe są pewnego rodzaju oprogramowaniem wysyłanym do użytkownika i interpretowanym przez przeglądarki. Odstępstwa od standardowego przetwarzania mogą powodować, że twórcy stron będą stosować różne sztuczki, co spowolni ładowanie strony lub zubożą zawartość strony, co uczyni ją mniej atrakcyjną (przyjazną) dla odbiorcy.
Wyniki testów dla różnych przeglądarek.
Chociaż iCab wyświetla obrazek wzorcowy poprawnie, to ignoruje jeden fragment arkusza stylów nie związany bezpośrednio z wyświetlaniem "buźki". Przeglądarka wyświetla pasek przewijania na stronie testu Acid2, choć zgodnie z kodem, powinna go ukryć. Pomimo tego twórcy programu ogłosili, że ich aplikacja przechodzi test Acid2. Wcześniej podobny problem dotyczył też przeglądarki Konqueror.
Firma Microsoft, autor najpopularniejszego na rynku Internet Explorera, ogłosiła, że nie planuje, aby Internet Explorer 7 przeszedł ten test. Jednak już w grudniu 2007 główny kierownik zespołu Dean Hachamovitch ogłosił na blogu Microsoftu, że wersja 8.0 przejdzie test, przy czym tylko jeśli włączony zostanie specjalny tryb zgodności. Przed opublikowaniem wersji 8 beta 1 zmieniono jednak zdanie i tryb pełniejszej zgodności ze standardami jest aktywny domyślnie.
Historia i przyszłość testu Acid.
Nazwa testu pochodzi od angielskiego wyrażenia „acid test”, którym określa się testy kluczowe, decydujące o jakości.
Pierwszy test Acid został stworzony przez członków W3C w celu sprawdzenia poprawności w przetwarzaniu podstawowych właściwości stylów CSS1 przez przeglądarki. Test ten odbywał się na tych samych zasadach co obecny (również był podany obraz wzorcowy).
Drugi test jest podobny do poprzedniego. Nie wymaga od przeglądarek obsługiwania wszystkich elementów CSS2, a jedynie sprawdza te najważniejsze i najsłabiej zaimplementowane w dzisiejszych przeglądarkach. Należy tu nadmienić, że nie są to nowe normy - pierwsza specyfikacja CSS2 powstała już w 1998 roku i zawiera ona większość testowanych właściwości.
Håkon Wium Lie w wywiadzie dla zinu Opera Bits zasugerował, że test Acid3 będzie skupiony na funkcjonalności potrzebnej dla aplikacji internetowych, a nie jak dotychczas, statycznych dokumentów (Opera Software z Mozillą i Apple opracowuje w ramach WHATWG specyfikację funkcji dla aplikacji internetowych).
Krytyka.
Przeciwnicy testu Acid2 uważają, że nie spełnia on wszystkich swoich założeń. W przeglądarce prawidłowo przetwarzającej strony rzeczywiście wszystko powinno wyświetlać się prawidłowo, jednak jeśli tak nie jest, to trudno jest określić dokładnie, która cecha powoduje błędy. Jest to powiązane z bardzo dużą ilością właściwości testowanych w jednym czasie. Należy tu jednak dodać, że członkowie WaSP nie tylko stworzyli test, ale oferują też pomoc w identyfikacji problemów.
Zwraca się również uwagę na to, że selektywny dobór funkcji i właściwości języka CSS użytych w teście może spowodować, że część producentów skupi swoją uwagę na pracach jedynie nad nimi, traktując wynik testu w kategoriach marketingowych.
Microsoft zbagatelizował znaczenie testu Acid2, tłumacząc, że jego przejście nie gwarantuje zgodności ze standardami wyznaczanymi przez W3C (przemilczając fakt, że odwrotna relacja jest prawdziwa: zgodność z tymi standardami gwarantuje przejście Acid2). Jednak w grudniu 2007 główny kierownik zespołu Dean Hachamovitch określił przejście testu Acid2 jako „ważny etap” (ang. "important milestone") w pracach nad IE8.
Przeciwnicy testu zauważają, że zawiera on błędy w kodzie HTML i CSS, jednak jest to działanie celowe, gdyż ocenia on również zachowanie przeglądarki w sytuacjach nietypowych.

</doc>
<doc id="331047" url="https://pl.wikipedia.org/wiki?curid=331047" title="Carl Bildt">
Carl Bildt

Nils Daniel Carl Bildt (ur. 15 lipca 1949 w Halmstad) – szwedzki polityk, premier Szwecji w latach 1991–1994, były przewodniczący centroprawicowej Umiarkowanej Partii Koalicyjnej, od 2006 do 2014 minister spraw zagranicznych.
Życiorys.
Życie prywatne i wykształcenie.
Urodził się w Halmstad w regionie Halland. Pochodzi z wielowiekowej rodziny arystokratycznej wywodzącej się z Danii i Norwegii, która osiadła na tym terenie we wczesnym średniowieczu. Jego prapradziadek, Gillis Bildt, sprawował urząd premiera Szwecji pod koniec lat 80. XIX w.
Carl Bildt rozpoczął (ostatecznie nieukończone) studia na Uniwersytecie w Sztokholmie. Był trzykrotnie żonaty. Drugą żoną polityka była Mia Bohman, córka byłego lidera Umiarkowanej Partii Koalicyjnej Gösty Bohmana. Jego trzecią żoną (od 1998) jest Anna Maria Corazza Bildt, z pochodzenia Włoszka, którą poznał w trakcie wykonywania misji na Bałkanach.
Działalność polityczna.
W pierwszej połowie lat 70. pełnił funkcję przewodniczącego Ligi Studenckiej działającej przy Moderaterna. Od 1976 do 1978 pełnił funkcję specjalnego doradcy rządowego. W 1979 uzyskał mandat deputowanego do Riksdagu, w szwedzkim parlamencie zasiadał do 2001. W 1986 został wybrany na przewodniczącego Umiarkowanej Partii Koalicyjnej, zastępując na tym stanowisku Ulfa Adelsohna. Konserwatystami kierował przez trzynaście lat, ustępując w 1999 na rzecz Bo Lundgrena.
W 1991, kiedy to po wyborach parlamentarnych socjaldemokracja nie była w stanie utworzyć rządu, Carl Bildt stanął na czele koalicyjnego centroprawicowego gabinetu, w skład którego weszli przedstawiciele Umiarkowanej Partii Koalicyjnej, Partii Centrum, Ludowej Partii Liberałów i Chrześcijańskich Demokratów. Program jego rządu polegał na zliberalizowaniu i zreformowaniu szwedzkiej gospodarki, aby dostosować ją do wymogów Unii Europejskiej, do której w tym okresie Szwecja kandydowała. Carl Bildt przeprowadził proces negocjacyjny, zakończony podpisaniem na wyspie Korfu w dniu 23 czerwca 1994 traktatu akcesyjnego.
W tym samym roku koalicja przegrała kolejne wybory parlamentarne, w konsekwencji czego do władzy powrócił lewicowy premier Ingvar Carlsson. Carl Bildt już po złożeniu dymisji w 1994 został mediatorem w czasie konfliktu na Bałkanach. Do czerwca 1995 pełnił urząd Specjalnego Reprezentanta Unii Europejskiej do spraw Byłej Jugosławii. Był współprzewodniczącym Konferencji Pokojowej w Dayton w listopadzie 1995 oraz wysokim komisarzem do spraw Bośni i Hercegowiny od grudnia 1995 do czerwca 1997. W latach 1999–2001 zajmował stanowisko Specjalnego Ambasadora Sekretarza Generalnego ONZ na Bałkanach.
6 października 2006 po zwycięstwie centroprawicowej koalicji w wyborach krajowych Carl Bildt został powołany w skład rządu Fredrika Reinfeldta na urząd ministra spraw zagranicznych. Utrzymał to stanowisko także po wyborach w 2010. Zakończył urzędowanie w 2014.
Został przewodniczącym Global Commission on Internet Governance i doradcą w firmie prawniczej Covington.

</doc>
<doc id="331050" url="https://pl.wikipedia.org/wiki?curid=331050" title="Wilhelm Burger">
Wilhelm Burger

Wilhelm Burger (ur. 19 maja 1904 w Monachium, zm. 14 grudnia 1979) – narodowy socjalista, funkcjonariusz administracji nazistowskich obozów koncentracyjnych oraz SS-Sturmbannführer.
Był członkiem NSDAP i SS, wyróżnionym odznakami pierścienia SS i szpady SS. W 1936 rozpoczął służbę w administracji obozów Dachau i Oranienburg. W latach 1942–1943 kierował administracją Auschwitz-Birkenau, w tym ogromnymi magazynami zawierającymi mienie pomordowanych Żydów (magazyny te nazywano „Kanada”). Na początku 1943 został przeniesiony do Zespołu D w ramach WVHA, któremu podlegały obozy koncentracyjne. Burger został szefem Zespołu D IV zajmującego się administracją obozów.
Po wojnie dwukrotnie został osądzony za udział w zbrodniach wojennych. Najpierw Sąd Wojewódzki w Krakowie 9 kwietnia 1952 skazał go na 8 lat więzienia, lecz polski Sąd Najwyższy obniżył mu wyrok do 5 lat. Następnie Burger został skazany 17 września 1966 przez zachodnioniemiecki sąd we Frankfurcie nad Menem na 8 lat pozbawienia wolności.

</doc>
<doc id="331056" url="https://pl.wikipedia.org/wiki?curid=331056" title="HBO2">
HBO2

HBO2 - drugi kanał z rodziny HBO dostępny na polskim rynku. Rozpoczął nadawanie 1 grudnia 2002 roku. Stacja nie nadaje reklam.
Historia kanału.
Stacja rozpoczęła nadawanie jako kanał premium 1 grudnia 2002 początkowo w sieciach kablowych. W kolejnych latach stacja zwiększała zasięg i dostępna jest razem z pozostałymi kanałami HBO Polska (HBO i HBO3) tworząc pakiet dodatkowy na platformach satelitarnych nc+, Cyfrowy Polsat oraz w wielu sieciach kablowych. Kanał głównie retransmituje filmy z HBO. Wiosną 2009 wprowadzono format panoramiczny i nadawano w nim większość programów, a w czerwcu 2011 ten format został wprowadzony na stałe do wszystkich programów i zapowiedzi. Natomiast 7 marca 2011 uruchomiono wersję HDTV kanału.

</doc>
<doc id="331059" url="https://pl.wikipedia.org/wiki?curid=331059" title="Achmat Grozny">
Achmat Grozny

Achmat Grozny (), właśc. Awtonomnaja niekommierczeskaja organizacyja «Riespublikanskij futbolnyj kłub «Achmat» () – rosyjski klub piłkarski z siedzibą w Groznym, stolicy Republiki Czeczeńskiej, występujący w rozgrywkach rosyjskiej Priemjer Ligi.
Historia.
Chronologia nazw:
Klub został założony w 1946 jako "Dinamo", jednak w 1948 roku zmienił nazwę na "Nieftianik", zaś w 1958 na "Terek". W latach 90. klub był zmuszony przerwać rozgrywanie meczów domowych na swoim stadionie z powodu wojny, a nawet zawiesić swoją działalność. Do 2006 mecze domowe zespół rozgrywał w Piatigorsku w Kraju Stawropolskim, a w 2007 w Lermontowie, zaś mecze w europejskich pucharach w Moskwie. W 2008 powrócił na stadion domowy im. Sułtana Bilimchanowa.
Przełomowym rokiem dla klubu był 2004, kiedy udało się jemu, grając w Pierwszej Dywizji zdobyć Puchar Rosji po wygranej w finale 1:0 z Kryljami Sowietow Samara. W tym samym roku Czeczeni zajęli również 1. miejsce w Pierwszej Dywizji i awansowali do Premier Ligi. Było to ważne wydarzenie dla klubu, który jeszcze kilka lat przed tym nie rozgrywał żadnych gier z powodu wojny. W 2004 roku wystartowali w Pucharze UEFA, w którym dwukrotnie pokonali w rundzie wstępnej Lech Poznań 1:0 w Moskwie i Poznaniu, zaś w pierwszej rundzie ulegli szwajcarskiemu FC Basel. W lidze zespół spisywał się fatalnie i zajął ostatnie, 16. miejsce, spadając do 2. ligi. Na początku 2006 roku Terek wygrał z polskim klubem Amica Wronki (wynik 3:0).
7 czerwca 2017 poinformowano o zmianie klubu Terek Grozny na Achmat Grozny.

</doc>
<doc id="331063" url="https://pl.wikipedia.org/wiki?curid=331063" title="Marcin Kydryński">
Marcin Kydryński

Marcin Krzysztof Kydryński (ur. 24 maja 1968 w Warszawie) – polski dziennikarz muzyczny, kompozytor, autor tekstów, producent, podróżnik i fotograf.
Życiorys.
Syn Lucjana Kydryńskiego i Haliny Kunickiej. Jest absolwentem Wydziału Wiedzy o Teatrze warszawskiej PWST.
W latach 1989–2007 w radiowej Trójce prowadził nocne audycje jazzowe ("Trzy kwadranse jazzu", "Około północy"), w których bardzo często gościły nagrania Stinga, Pata Metheny’ego i Richarda Bony. Na antenie tej samej rozgłośni prowadził w latach 2001–2020 audycję "Siesta". Był członkiem Akademii Muzycznej Trójki. Zrezygnował z pracy w programie Trzecim Polskiego Radia w maju 2020 w reakcji na wydarzenia związane z 1998. notowaniem "Listy przebojów". Od 12 lipca 2020 prowadzi w internetowym Radiu Nowy Świat audycję analogiczną do trójkowej "Siesty", zatytułowaną "Pora siesty".
W latach 1995–1998 był dyrektorem artystycznym festiwalu Jazz Jamboree. Obecnie jest dyrektorem artystycznym Siesta Festival.
Od 2005 przez pewien czas prowadził w TVP program "Około północy", w którym prezentował muzykę jazzową. Tytuł nawiązuje do audycji radiowej o tej samej nazwie, prowadzonej kiedyś przez Kydryńskiego w radiowej Trójce, do pór ich nadawania oraz do standardu "’Round Midnight" napisanego przez Theloniousa Monka. Pierwszy odcinek został wyemitowany 1 października o 23:57.
Jest współautorem tekstów i muzyki części piosenek z repertuaru Anny Marii Jopek. Jest także współproducentem muzycznym kilku jej płyt, w tym "Upojenia" (wyd. 2002, wspólny album Anny Marii Jopek i Pata Metheny’ego) oraz "ID" (wyd. 2007), które w Polsce uzyskały status platynowych. Jest autorem serii wydawanych od 2005 roku albumów kompilacyjnych "Siesta", z których pięć – "Siesta 4" (2009), "Siesta 5" (2010), "Siesta 7" (2012), "Siesta 8" (2013, platyna w 2016) i "Siesta X" (2015) – uzyskało w Polsce status platynowych.
Fotografowania uczył się od Tomasza Tomaszewskiego. Z aparatem odwiedził Zanzibar, Etiopię, Kenię, Sudan i afrykańskie pustynie. Łącznie spędził w Afryce około 10 lat. Owocem tych podróży jest album fotograficzny "Pod słońce", za który w 2000 otrzymał nagrodę Arkadego Fiedlera, a także książka "Chwila przed zmierzchem". Jest pierwszym polskim fotografem, który miał własny reportaż z międzynarodową okładką w National Geographic.
Jest mężem Anny Marii Jopek, ojcem Franciszka i Stanisława.
Kontrowersje wokół "Chwili przed zmierzchem".
W maju 2010 roku użytkowniczka portalu Feminoteka opublikowała fragmenty książki w celu wzbudzenia nad nią dyskusji w kontekście „postkolonializmu, orientalizmu czy rasizmu”. W listopadzie tego samego roku na portalu Afryka.org pojawiła się szersza recenzja książki, której autorka twierdzi, że w książce znajdują się fragmenty nacechowane rasizmem, seksizmem, a także pedofilią.
Temat kontrowersji wokół książki odżył w lutym 2011 roku. Marcin Kydryński zdecydował się wówczas na wydanie oświadczenia, w którym napisał m.in.: „Kiedy książka wyszła, recenzowano ją, opisywano, czytano w radiowej Trójce, nikt nie obruszył się na te fragmenty, które dziś – całkowicie odarte z kontekstu – budzą takie zainteresowanie”.

</doc>
<doc id="331064" url="https://pl.wikipedia.org/wiki?curid=331064" title="Wilhelm z Rubruk">
Wilhelm z Rubruk

Wilhelm z Rubruk (ur. ok. 1220 w Rubrouck; zm. ok. 1293) – flamandzki franciszkanin, misjonarz i podróżnik. W latach 1253-1255 posłował z ramienia króla Francji Ludwika IX Świętego na dwór wielkiego chana mongolskiego Mongke. Celem tej wyprawy było wybadanie czy chan mongolski byłby skłonny przyjąć wiarę chrześcijańską i stać się sojusznikiem w walce z Turkami. Jechał przez Konstantynopol, Krym, Ural, stepy, pustynię Gobi do stolicy chana, Karakorum, gdzie przybył w 1253 roku. Jego zdaniem chan mongolski miał się wyrazić, iż najpotężniejszym władcą Zachodu jest król Francji.
Sporządził wartościowy opis ze swej podróży ("Itinerarium"), który stał się jednym z najważniejszych dla średniowiecznej Europy zbiorem wiadomości o Azji. Zawarł w nim m.in. opis praktyk szamanów mongolskich, nestorian azjatyckich, mnichów buddyjskich i wiele elementów życia codziennego samych Mongołów (ubiór, warunki mieszkaniowe, pożywienie itp.). Jako pierwszy Europejczyk podał informacje na temat pisma chińskiego, pierwszy także wykazał, że wzmiankowana w antycznych źródłach "Seres" oraz "Kataj" to jeden i ten sam kraj. Jego opis geograficzny brzegów Morza Kaspijskiego przyczynił się do obalenia rozpowszechnionego w Europie od starożytności poglądu (podpartego autorytetem Izydora z Sewilli), wedle którego stanowiło ono jedynie zatokę Oceanu Północnego.
W czerwcu 1254 roku wyruszył w podróż powrotną wioząc list wielkiego chana do króla Francji wzywającego go do uznania się za wasala władcy Mongołów.

</doc>
<doc id="331065" url="https://pl.wikipedia.org/wiki?curid=331065" title="TV5 Monde">
TV5 Monde

TV5 Monde – francuska stacja telewizyjna przeznaczona dla zagranicznej publiczności. Jej najważniejszym zadaniem jest promocja języka francuskiego i kultury krajów francuskojęzycznych.
Znaczna część jej programu pochodzi od krajowych nadawców publicznych, przede wszystkim z Francji, ale także Belgii, Szwajcarii i kanadyjskiego Quebecu.
Nadawana jest w kilku wersjach, nieco innych dla poszczególnych regionów świata. Trzy z nich dostępne są w Europie, w tym również w Polsce, w cyfrowym przekazie niekodowanym z satelitów:
Pozostałe wersje, niedostępne w Europie:

</doc>
<doc id="331071" url="https://pl.wikipedia.org/wiki?curid=331071" title="Trace Urban">
Trace Urban

Trace Urban (dawniej Trace TV) – francuski telewizyjny kanał muzyczny nadawany po angielsku i francusku. Należy do grupy Alliance Trace Media, która posiada również m.in. sieć telefonii komórkowej w Gujanie Francuskiej. 
Na repertuar Trace TV składa się muzyka z szeroko rozumianych nurtów urban oraz world music. Można go oglądać w ok. 60 państwach. W Polsce Trace TV był dostępny na platformie cyfrowej Canal+, a także w wybranych sieciach kablowych.
Dnia 1 stycznia 2020 roku ogłoszono, że Platforma Canal+ zakończyła współpracę z francuską firmą, której skutkiem było usunięcie kanału z oferty wyżej wymienionej platformy. Kanał był dostępny także w ofercie platformy Orange TV. 31 stycznia 2020 roku kanał zakończył nadawanie w Polsce.

</doc>
<doc id="331077" url="https://pl.wikipedia.org/wiki?curid=331077" title="AC Milan Mediolan">
AC Milan Mediolan



</doc>
<doc id="331078" url="https://pl.wikipedia.org/wiki?curid=331078" title="ESPN Classic">
ESPN Classic

ESPN Classic Sport – europejska wersja amerykańskiego kanału ESPN Classic, nadającego archiwalne transmisje sportowe i programy związane z historią sportu.
Nadawanie.
W Europie dodawane są do tego jeszcze bardziej aktualne audycje dotyczące sportów ekstremalnych. Kanał należy do ESPN, największej amerykańskiej sieci telewizyjnej wyspecjalizowanej w tematyce sportowej. W Polsce kanał można oglądać w przekazie cyfrowym oraz w sieciach kablowych. Dostępny jest po angielsku i niemiecku. Od 9 stycznia 2006 roku kanał można oglądać po polsku od niedzieli do piątku, między 19:00 a 21:00, oraz większość programów w różnych godzinach.
BT Group i ESPN ogłosiły w lutym 2013 roku, że zgodziły na zakup brytyjskich i irlandzkich kanałów telewizyjnych ESPN przez BT (po zatwierdzeniu transakcji przez regulatora). Obejmuje to przede wszystkim kanały ESPN i ESPN America i portfolio praw sportowych, w tym do FA Cup Final, Clydesdale Bank Scottish Premier League, Ligi Europy UEFA i niemieckiej Bundesligi. 31 lipca 2013 roku kanał zakończył nadawanie wraz z ESPN America. Zakończenie nadawania ma związek z przejętą przez BT Sport. Tego samego dnia zniknęła z platform satelitarnych oraz sieci kablowych. 1 sierpnia 2013 roku na platformie Cyfrowy Polsat został zastąpiony przez FightKlub.

</doc>
<doc id="331079" url="https://pl.wikipedia.org/wiki?curid=331079" title="Żołędowo">
Żołędowo

3 miejscowości w Polsce: 

</doc>
<doc id="331086" url="https://pl.wikipedia.org/wiki?curid=331086" title="Żerków (ujednoznacznienie)">
Żerków (ujednoznacznienie)

W Polsce: 

</doc>
<doc id="331089" url="https://pl.wikipedia.org/wiki?curid=331089" title="Mongke">
Mongke

Mongke (Mengu, ur. 1208, zm. 1259) – czwarty wielki chan mongolski, wnuk Czyngis-chana, syn Tołuja i Sorkaktani-beki, brat Kubilaja, Hulagu i Aryka Böge. Rządził od 1251 do 1259.
Młodość.
W młodości brał udział w wyprawie zachodniej Batu-chana, w przeciwieństwie do pozostałych uczestniczących w niej wnuków Czyngis-chana zdobył sobie szacunek Batu dzięki swemu powodzeniu w walkach z Rusią. W 1236 został jednak wskutek konfliktu odwołany przez Ugedeja wraz z Güjükiem. Powrócił na front zachodni w 1239, był jednym ze zdobywców Kijowa.
Zdobycie władzy.
Chanem został dzięki poparciu matki - Sorkaktani-beki, i Batu-chana. Po raz pierwszy został wybrany w 1250 roku na kurułtaju w Issyk-kul (na terytorium kontrolowanym przez Batu), który jednak został uznany za nielegalny. Drugi Kurułtaj odbył się rok później w Ułusie Tołuja, chroniony był przez 30-tysięczną armię Złotej Ordy pod dowództwem Berke, brata Batu. W zamian za wsparcie Batu-chan otrzymał tytuł "starszego rodu" i faktyczną samodzielność. Swoje panowanie zaczął od likwidacji przedstawicieli rodów Ugedeja i Czagataja, którzy nie chcieli uznać jego wyboru. Zabito m.in. niedawną regentkę – Oguł Kajmysz i jej syna – Kuczę, wnuka Ugedeja – Sziremuna, syna Czagataja – Jisü Möngke i jego wnuka Berke.
Podboje.
Mongke swe podboje zaczął od ataków na dynastię południowo-chińską Song. Wysłał 150 tys. ludzi pod dowództwem Hulagu do podboju Bagdadu. Po zdobyciu Bagdadu na jego terenach założono ilchanat – „niższy chanat”, którego władcą został Hulagu. Po pewnym czasie Hulagu skierował się na Syrię.
Zmarł najprawdopodobniej na dyzenterię, wedle innej wersji zginął od rany odniesionej w bitwie.
Na jego dworze w 1254 przebywał franciszkański podróżnik Wilhelm z Rubruk, który pozostawił opis z podróży.

</doc>
<doc id="331090" url="https://pl.wikipedia.org/wiki?curid=331090" title="Żelisław">
Żelisław

Miejscowości w Polsce:

</doc>
<doc id="331093" url="https://pl.wikipedia.org/wiki?curid=331093" title="Żeleźnica">
Żeleźnica



</doc>
<doc id="331096" url="https://pl.wikipedia.org/wiki?curid=331096" title="Blue City">
Blue City

Blue City (dawn. Reform Center) – centrum handlowo-rozrywkowe znajdujące się przy Alejach Jerozolimskich 179 w Warszawie.
Opis.
Inwestycja została rozpoczęta przez tureckiego biznesmena Sabriego Bekdasa. Początkowo obiekt nazywał się Reform Center. Centrum zostało otwarte 31 marca 2004.
Obiekt znajduje się na działce o powierzchni 4 ha. Budynek ma ogółem około 185 tys. m². Całkowita powierzchnia najmu centrum handlowego wynosi około 65 tys. m², a około 33 tys. m² zajmują biura. Nad atrium znajduje się szklana kopuła o rozpiętości 36 metrów, a na poziomie -1 fontanna multimedialna.
W latach 2018-2021 w centrum działał pierwszy w Polsce i na świecie miniaturowy sklep IKEA o powierzchni 4,8 tys. m². W tym samym roku otwarto tam największy w Polsce (5,5 tys. m²) klub fitness należący do sieci Fit/One.
W 2019 w Blue City rozpoczęło działalność ośmiosalowe kino Helios.
W 2022 w centrum działało ponad 220 sklepów i punktów usługowych oraz 25 restauracji i barów, a do dyspozycji odwiedzających było 2600 miejsc parkingowych. 
Obok centrum znajduje się zespół przystankowy komunikacji autobusowej "CH Blue City", będący przystankiem krańcowym dla linii autobusowych ZTM Warszawa. 

</doc>
<doc id="331098" url="https://pl.wikipedia.org/wiki?curid=331098" title="Żary (ujednoznacznienie)">
Żary (ujednoznacznienie)



</doc>
<doc id="331100" url="https://pl.wikipedia.org/wiki?curid=331100" title="Sytuacja prawna i społeczna osób LGBT w Islandii">
Sytuacja prawna i społeczna osób LGBT w Islandii

Prawa lesbijek, gejów, osób biseksualnych i transpłciowych (LGBT) w Islandii są bardzo postępowe. Parlament Islandii w dniu 11 czerwca 2010 r. jednogłośnie zmienił ustawę o małżeństwach w tym kraju tak, aby zdefiniowano małżeństwo jako związek pomiędzy dwiema osobami, tym samym legalizując małżeństwa osób tej samej płci. Ustawa weszła w życie z dniem 27 czerwca 2010 r. Ponadto od 2006 r. pary tej samej płci mają równy dostęp do adopcji i do zapłodnienia in vitro. Islandia jest często określana jako jeden z najbardziej przyjaznych dla osób LGBT krajów na świecie.
Prawo a dyskryminacja osób homoseksualnych.
Kontakty homoseksualne zostały zalegalizowane na Islandii w 1940, a w 1992 zrównano ze sobą wiek osób legalnie dopuszczających się kontaktów homo- i heteroseksualnych – wynosi on obecnie 15 lat.
Krwiodawstwo.
Na Islandii mężczyźni mający kontakty seksualne z mężczyznami(MSM) nie mogą być dawcami krwi. 
W 2014 roku islandzki mężczyzna wniósł pozew przeciwko zakazowi oddawania krwi, opisując obecną politykę jako wyraźny przykład dyskryminacji. W październiku 2015 r. islandzki minister zdrowia, Kristján Þór Júlíusson, ogłosił swoje poparcie dla wprowadzenia zmian legislacyjnych umożliwiających MSM na Islandii oddawanie krwi. Ogłoszono, że prawdopodobnie jeszcze w 2019 r. Islandia zezwoli na oddawanie krwi przez gejów i mężczyzn biseksualnych.
Ochrona prawna przed dyskryminacją.
Islandzkie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Althing (parlament islandzki) uchwalił poprawki paragrafów §180 oraz §233 (odwołujących się do dyskryminacji na tle narodowym, koloru skóry, rasowym, religijnym i seksualnym), dodając do tego „na podstawie orientacji seksualnej”. Zabrania to naruszania dóbr i odmowy świadczenia usług na podstawie orientacji seksualnej, a także ataku słownego lub znęcania się nad osobą bądź grupą ludzi z powodu orientacji seksualnej. Przepisy te obowiązują w kraju od 1996.
Służba wojskowa.
Islandia jest krajem nieposiadającym sił zbrojnych.
Uznanie związków osób tej samej płci.
Związek partnerski.
W 1996 roku Althing zalegalizował w kraju związki partnerskie par tej samej płci. Dawały one większość praw z tych, jakie mają małżeństwa heteroseksualne. Przedstawiony przez ówczesnego ministra sprawiedliwości projekt ustawy poparły wszystkie partie zasiadające w parlamencie. Podczas głosowania tylko jedna osoba była przeciwna przyjęciu ustawy.
Małżeństwo osób tej samej płci.
23 marca 2010 islandzki rząd zaprezentował ustawę legalizującą małżeństwa osób tej samej płci. Ten sam rząd, który przyjął ustawę o związkach partnerskich, zajmował się ustawą o małżeństwach osób tej samej płci. Ustawa została jednogłośnie przyjęta przez parlament (stosunkiem głosów 49:0) i weszła w życie 27 czerwca 2010. Homoseksualni partnerzy Islandczyków będący obywatelami innych krajów otrzymują na Islandii pozwolenie na pobyt.
W październiku 2015 r. Kościół islandzki przegłosował zezwolenie na zawieranie małżeństw przez pary tej samej płci w swoich kościołach.
Adopcja dzieci przez pary jednopłciowe.
W 2000 Islandia umożliwiła parom tej samej płci adopcję dzieci, ale tylko jednego z partnerów, a nie obcych (np. z domu dziecka). 27 czerwca 2006 lesbijki i geje uzyskali pełny dostęp do adopcji dzieci bez żadnych ograniczeń. Lesbijki mają tam dostęp do dawców nasienia, a geje do matek zastępczych.
Prawa osób transpłciowych.
W dniu 11 czerwca 2012 r. islandzki parlament zagłosował za przyjęciem nowej ustawy liberalizującej zasady dotyczące tożsamości płciowej i pozwalającej na kompleksowe uznawanie nabytego statusu płciowego oraz ustanowienie ochrony tożsamości płciowej. Prawa te zostały wprowadzone w życie w dniu 27 czerwca 2012 r. Przepisy stanowią, że Islandzki Narodowy Szpital Uniwersytecki (Islandzki: Landspítali - háskólasjúkrahús) jest zobligowany do utworzenia oddziału zajmującego się diagnozowaniem dysforii płciowej, a także przeprowadzaniem operacji korekty płci. Po pomyślnym zakończeniu 18-miesięcznego procesu, w tym 12-miesięcznego życia zgodnie z wybraną płcią, kandydaci stają przed komisją specjalistów. Jeżeli komitet uzna, że diagnoza dysforii płci jest właściwa, krajowy rejestr jest o tym informowany, a wnioskodawca wybiera nowe imię odzwierciedlające jego płeć i otrzymuje nowy nr ID (kennitala) i dowód osobisty. Operacja korekty płci nie jest wymagana do oficjalnej zmiany imienia i uznawania płci.
W czerwcu 2019 r. islandzki parlament zagłosował nad ustawą 45-0 w sprawie wdrożenia postępowego "modelu samostanowienia w zakresie zmiany płci"("self-determination gender change model law"), podobnego do wielu państw europejskich i południowoamerykańskich. Ponadto projekt ustawy zawiera również trzeci wariant dotyczący płci, znany jako "X" na oficjalnych dokumentach.
Życie osób LGBT w kraju.
Islandczycy – podobnie jak mieszkańcy innych krajów skandynawskich – należą do najbardziej tolerancyjnych i przyjaznych społeczeństw wobec przedstawicieli LGBT. Są bardzo liberalni i zlaicyzowani, zatem większość z nich popiera prawa osób homoseksualnych.
Na Islandii istnieje mała społeczność LGBT skoncentrowana w Reykjavíku. Miasto dysponuje kilkoma lokalami gejowskimi (bary, kawiarnie) oraz kilkoma gay-friendly.
Wydawane są tam publikacje, działa kilka organizacji zajmujących się niesieniem pomocy przedstawicielom LGBT. Ruch gejowski powstał wraz z organizacją Samtökin '78, która działa od 1978. Kampania na rzecz równości zmieniała latami wizerunek społeczności LGBT w oczach Islandczyków na lepszy. Każdego roku w sierpniu ulicami stolicy maszerują parady mniejszości seksualnych ("gaypride parade"). W 2006 manifestacja taka zgromadziła około 50 tys. uczestników, co jest ogromnym osiągnięciem w kraju mającym zaledwie 300 tys. obywateli.
1 lutego 2009 Jóhanna Sigurðardóttir, otwarcie przyznająca się do bycia lesbijką, została premierem Islandii. Jest to pierwsza osoba o orientacji homoseksualnej, która stanęła na czele rządu niezależnego państwa.

</doc>
<doc id="331101" url="https://pl.wikipedia.org/wiki?curid=331101" title="III liga polska w piłce nożnej">
III liga polska w piłce nożnej

III liga polska w piłce nożnej (do sezonu 2007/2008 oficjalnie IV liga polska) – czwarta w hierarchii klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między II ligą polską (dawną III ligą polską), a IV ligą polską (dawną V ligą polską lub klasą okręgową), będąc jednocześnie czwartym (najniższym) szczeblem centralnym (IV poziom ligowy). Zmagania w jej ramach toczą się cyklicznie (co sezon) systemem kołowym i przeznaczone są dla 72 polskich klubów piłkarskich, grających w czterech 18-zespołowych grupach makroregionalnych. Mistrzowie każdej z grup III ligi polskiej uzyskują awans do II ligi polskiej, zaś najsłabsze zespoły relegowane są do poszczególnych grup wojewódzkich IV ligi polskiej. Od sezonu 2000/2001 zarządzana przez – działające w imieniu Polskiego Związku Piłki Nożnej – wyznaczone "wojewódzkie związki piłki nożnej". Od 2002 roku do udziału w jej rozgrywkach zostają dopuszczone wyłącznie kluby posiadające status profesjonalny (tj. działające w formie "sportowej spółki akcyjnej") lub półprofesjonalny (tj. działające w formie "stowarzyszenia kultury fizycznej"), które – po spełnieniu wszelkich niezbędnych kryteriów – otrzymały roczną licencję na występy na tym szczeblu.
Historia.
Utworzenie IV ligi polskiej – jako takiej – ściśle wiąże się z reformą administracyjną kraju w 1999. Wcześniej – w zależności od regionu i okresu – rozgrywki czwartego szczebla ligowego w Polsce nosiły różne nazwy (liga makroregionalna, klasa makroregionalna, liga międzywojewódzka, klasa międzywojewódzka, liga wojewódzka, klasa wojewódzka, liga międzyokręgowa, klasa międzyokręgowa, liga okręgowa, klasa okręgowa, klasa A, czy klasa B).
Na mocy nowego statutu Polskiego Związku Piłki Nożnej (PZPN), uchwalonego 19 lutego 2000 roku – podczas "69. Nadzwyczajnego Walnego Zgromadzenia PZPN" w Warszawie – dostosowano strukturę piłkarskiej centrali do nowego podziału terytorialnego, natomiast między 10 marca 2000, a 29 lipca 2000 roku na jej podstawie utworzono 16 wojewódzkich Związków Piłki Nożnej (ZPN-ów), którym podlegać miały rozgrywki klas regionalnych (tj. czwartego poziomu ligowego i niższych).
W sierpniu 2000 roku wystartowały rozgrywki IV ligi polskiej sezonu 2000/2001, które przeprowadzono w 21 grupach terytorialnych. W 5 województwach o największym piłkarskim potencjale (dolnośląskim, małopolskim, mazowieckim, śląskim i wielkopolskim) toczyły się one w dwóch równorzędnych grupach, których zwycięzcy spotykali się w barażowym dwumeczu o tytuł mistrza i tym samym awans do III ligi polskiej (o kolejności spotkań decydowało losowanie). W pozostałych 11 województwach grano w jednej grupie, której zwycięzca automatycznie zostawał mistrzem, uzyskując jednocześnie promocję o szczebel wyżej. W kolejnych edycjach stopniowo zmniejszano liczbę grup, a także ograniczano liczbę drużyn w każdej z nich. W 2001 roku połączono obydwie grupy dolnośląskie, w 2002 roku – mazowieckie, zaś w 2006 roku jedną grupę utworzono w województwie małopolskim.
W sezonie 2007/2008 IV liga polska składała się z 18 grup regionalnych (wojewódzkich). W 14 województwach rozgrywki toczyły się systemem jednogrupowym, zaś w dwóch województwach systemem dwugrupowym.
W związku z planowaną na sezon 2008/2009 reorganizacją rozgrywek zwycięzcy każdej z grup (w przypadku województw z dwoma grupami zwycięzcy barażów pomiędzy triumfatorami poszczególnych grup w tych województwach) utworzyli osiem par barażowych, w których wygrana była premiowana awansem do nowo utworzonej II ligi (ówczesna III liga). Zespoły, które przegrały w barażach i te, które zajęły czołowe miejsca w końcowej tabeli, uzyskały prawo gry w sezonie 2008/2009 w nowo utworzonej III lidze (ówczesna IV liga). Pozostałe drużyny spadły do nowo utworzonej IV ligi (ówczesna klasa okręgowa bądź V liga).
W sezonie 2016/2017 nastąpiła reforma III ligi. Utworzono cztery grupy po 18 zespołów. Podział na województwa jest taki sam jak w przypadku dawnej III ligi (obecnie II liga) istniejącej do 2008 roku.
Podział na grupy.
2008–2016.
W latach 2008–2016 III liga była 4. poziomem rozgrywek piłki nożnej w Polsce, która składała się z 8 grup: 
Od 2016.
Od 2016 roku III liga jest także 4. poziomem rozgrywek piłki nożnej w Polsce, ale składa się z 4 grup: 
Grupy i mistrzowie.
Od momentu utworzenia IV ligi polskiej w 2000 roku, liczba jej poszczególnych grup terytorialnych ulegała stopniowemu zmniejszaniu (jednocześnie zmniejszała się więc liczba klubów na tym szczeblu rozgrywkowym).
IV liga wojewódzka.
W przypadku województw, w których rozgrywki IV ligi polskiej toczono systemem dwugrupowym uwzględniono wyłącznie zwycięzcę barażu między triumfatorami każdej z nich, czyli faktycznego mistrza danej wojewódzkiej IV ligi.

</doc>
<doc id="331102" url="https://pl.wikipedia.org/wiki?curid=331102" title="Crunk">
Crunk

Crunk – odmiana hip-hopu wywodzącą się z południowej części Stanów Zjednoczonych, głównie z Atlanty i Memphis. Crunk jest klasyfikowany jako podgrupa południowego rapu dirty south, który wyrósł z Miami Bass i w mniejszym stopniu z nowoorleańskiego bounce'u.
Crunk wyróżnia wykonywanie utworów krzykiem. Często utwory crunkowe dotyczą luźnego stylu życia, pełnego przepychu.
Lil Jon &amp; The East Side Boyz często przypisują sobie tytuł królów crunku, podczas gdy Lil Scrappy jest określany jako książę crunku. Rasheeda jest znana jako królowa crunku. Lil Jon nazwał dwa ze swoich albumów "Kings of Crunk" i "Crunk Juice".
Geneza.
Crunk został zapoczątkowany na początku lat 90. XX wieku, ale nie stał się dominującym nurtem aż do połowy pierwszej dekady XXI wieku. W 2003 r. gatunek ten posiadał kilka utworów będących hitami: "Never Scared" w wykonaniu Bone Crushera (razem z Killer Mikiem i TI-em), "Damn!" w wykonaniu Youngbloodz (wyprodukowanym przez Lil Jona) i w szczególności "Get Low" w wykonaniu grupy Lil Jon &amp; The East Side Boyz (wraz z Ying Yang Twins), który osiągnął drugie miejsce na liście przebojów Hot 100. Do 2004 roku crunk (w szczególności Lil Jon) zdobył tak duże uznanie, że supergwiazda R&amp;B Usher poprosił Lil Jona, by wyprodukował jego singel "Yeah!", który stał się największym hitem 2004 r. Lil Jon wkrótce wyprodukował następny hit: "Goodies" - wykonywany przez Ciarę razem z Peteyem Pablo.
W przeciwieństwie do rapu z wschodniego wybrzeża, crunk jest wysoce energetycznym, klubowym rodzajem rapu. Podczas gdy inne gatunki rapu kładą nacisk na jakość tekstów, w crunku głównym elementem są wykrzyczane wersy, często powtarzające się, jak i – ulegające również powtórzeniom – refreny. Teksty są oparte na rytmie, co sprawia, że utwory crunkowe sprawdzają się w środowisku klubowym. 
Głównym elementem podkładów crunkowych są ciężkie pętle perkusyjne, obfite w bas. Najbardziej popularnym urządzeniem do ich tworzenia jest Roland TR-808 – instrument stosowany wcześniej w wielu odmianach muzyki dance. Crunk używa też niemelodycznych efektów dźwiękowych, takich jak gwizdki oraz dźwięków pochodzących z syntezatorów i edytorów komputerowych.

</doc>
<doc id="331103" url="https://pl.wikipedia.org/wiki?curid=331103" title="Żabno (ujednoznacznienie)">
Żabno (ujednoznacznienie)



</doc>
<doc id="331104" url="https://pl.wikipedia.org/wiki?curid=331104" title="Jan Hohenzollern (1513–1571)">
Jan Hohenzollern (1513–1571)

Jan z Kostrzyna (niem. Johann von Brandenburg-Küstrin; ur. 3 sierpnia 1513, zm. 13 stycznia 1571) – margrabia Brandenburgii, władca niezależnej wschodniej części – Nowej Marchii z dynastii Hohenzollernów, syn Joachima I.
Życiorys.
Kiedy objął urząd został protestantem i w 1538 roku wstąpił do związku szmalkaldzkiego. Był w konflikcie z baliwem zakonu joannitów – Franzem Neumanem. Po śmierci ojca otrzymał Nową Marchię, do której przyłączono ziemię torzymską, okręg Chociebuż, Peitz oraz średniowieczne księstwo krośnieńskie. W 1536 uczynił Kostrzyn nad Odrą stolicą Nowej Marchii. Był inicjatorem budowy potężnej twierdzy w Kostrzynie, powołał w mieście liczne instytucje administrujące księstwem, stworzył nowoczesny system zarządzania gospodarczego i finansowego. Dzięki wprowadzeniu w Kostrzynie nowych ceł, szybko osiągnął samodzielność gospodarczą w księstwie. Poślubił Katarzynę Brunszwicką, z której nie doczekał się męskiego potomka. Władzę po nim objął bratanek – Jan Jerzy Hohenzollern.
Pochowany z żoną w kościele Najświętszej Marii Panny w Kostrzynie nad Odrą. Grób zniszczony w 1945 wraz z kościołem. Pozostałe cokoły i wieko grobowe Katarzyny Brunszwickiej przeniesione zostało do Punktu Informacyjnego w Bramie Berlińskiej w Kostrzynie nad Odrą.

</doc>
<doc id="331106" url="https://pl.wikipedia.org/wiki?curid=331106" title="Zwierzyniec">
Zwierzyniec

Miejscowości i ich części w Polsce.
Inne:

</doc>
<doc id="331108" url="https://pl.wikipedia.org/wiki?curid=331108" title="Zofia">
Zofia

2 miejscowości w Polsce:

</doc>
<doc id="331110" url="https://pl.wikipedia.org/wiki?curid=331110" title="Dowództwo Okręgu Korpusu Nr VIII">
Dowództwo Okręgu Korpusu Nr VIII

Dowództwo Okręgu Korpusu Nr VIII (DOK VIII) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe na obszarze Okręgu Korpusu Nr VIII z siedzibą w Toruniu przy ulicy Wola Zamkowa.
13 sierpnia 1919 roku zostało utworzone Dowództwo Okręgu Generalnego „Pomorze”. Początkowo dowództwo miało swoją siedzibę we Włocławku, a następnie w Inowrocławiu. 3 lutego 1920 roku, po odzyskaniu przez Polskę Pomorza Gdańskiego, DOGen. „Pomorze” zostało przeniesione z Inowrocławia do Grudziądza i umieszczone w koszarach Władysława Jagiełły. W 1921 roku DOGen. „Pomorze” przeformowane zostało w Dowództwo Okręgu Korpusu Nr VIII z siedzibą w Toruniu.
Siły podległe terytorialnie dowódcy OK nr VIII stacjonowały w miastach: Toruń, Bydgoszcz, Grudziądz, Chełmno, Inowrocław, Starogard Gdański, Brodnica i Włocławek.

</doc>
<doc id="331114" url="https://pl.wikipedia.org/wiki?curid=331114" title="Złotów (ujednoznacznienie)">
Złotów (ujednoznacznienie)



</doc>
<doc id="331115" url="https://pl.wikipedia.org/wiki?curid=331115" title="Zielonczyn">
Zielonczyn



</doc>
<doc id="331117" url="https://pl.wikipedia.org/wiki?curid=331117" title="Domaniew (powiat poddębicki)">
Domaniew (powiat poddębicki)

Domaniew – wieś w Polsce położona w województwie łódzkim, w powiecie poddębickim, w gminie Dalików, położona w odległości 12 km na wschód od Poddębic (przy drodze do Ozorkowa). Liczy około 200 mieszkańców.
Historia.
Najstarsze ślady osadnictwa na tym terenie pochodzą z czasów kultury pucharów lejkowatych. Wieś wspomniana w 1357 w Kodeksie Dyplomatycznym Wielkopolski kiedy to Kazimierz Wielki potwierdził tu posiadłości kapituły gnieźnieńskiej. Gniazdo rodu Domaniewskich herbu Lubicz.
W latach 1975–1998 miejscowość należała administracyjnie do województwa sieradzkiego.
Urodził się tu Stefan Pogonowski (ur. 12 lutego 1895, poległ 15 sierpnia 1920 pod Radzyminem) – porucznik piechoty Wojska Polskiego.
Zabytki.
Parafię erygował w XIV w. arcybiskup gnieźnieński Bogoria Skotnicki. Wtedy to istniał tu już drewniany kościół pw. św. Jadwigi. Obecny kościół św. Floriana fundowany przez chorążego łęczyckiego Stanisława Zalewskiego i jego żonę Jadwigę. Jest to budowla późnogotycka, zapewne z XVI w., murowana z cegły o układzie polskim, z czworoboczną wieżą. Przebudowany w XIX w. Na zewnątrz oszkarpowany. Okna ostrołukowe. Drzwi z zakrystii do prezbiterium z blach żelaznych o renesansowej dekoracji zamka i uchwytu. W prezbiterium sklepienie kolebkowe z lunetami, nad absydą sgraffitowa dekoracja. Na sklepieniu kartusze z herbami Korab i Dołęga. W nawie strop drewniany. Wystrój wnętrza barokowy. Krucyfiks z XVII w. Kielich pozłacany z datą 1670 i napisem o charakterze wotywnym.
Według rejestru zabytków NID na listę zabytków wpisany jest obiekt:

</doc>
<doc id="331118" url="https://pl.wikipedia.org/wiki?curid=331118" title="Sytuacja prawna i społeczna osób LGBT w Norwegii">
Sytuacja prawna i społeczna osób LGBT w Norwegii

Prawo wobec kontaktów homoseksualnych.
Kontakty homoseksualne zostały zalegalizowane w Norwegii w 1972 roku. W tym samym roku zrównano ze sobą wiek osób legalnie dopuszczających się kontaktów homo- i heteroseksualnych – wynosi on 16 lat.
Ochrona prawna przed dyskryminacją.
Norweskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia. Przepisy te obowiązują w kraju od 1981 roku. Norwegia jest pierwszym krajem na świecie, który zakazał dyskryminacji z powodu orientacji seksualnej. Podobny zakaz został również zawarty w kodeksie pracy w 1998 roku.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Azyl.
Norweskie przepisy prawne przyznają prawo do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
W 1991 roku Norwegia zalegalizowała konkubinaty par tej samej i przeciwnej płci. Przyznają one część praw z tych, jakie mają małżeństwa.
W 1993 roku w Norwegii zalegalizowano związki partnerskie par tej samej płci. Dawały one większość praw z tych, jakie mają małżeństwa. W 2001 roku Norwegia umożliwiła parom tej samej płci adopcję dzieci, ale tylko dzieci jednego z partnerów, a nie obcych (np. z domu dziecka).
W 2008 pod obrady parlamentu trafił podobny projekt i został przyjęty przez niższą izbę parlamentu stosunkiem głosów: 81 za, 41 przeciw, a następnie przez wyższą izbę stosunkiem głosów: 23 za, 17 przeciw. Uchwalona ustawa weszła w życie 1 stycznia 2009 roku i zniosła związki partnerskie. Pary homoseksualne, które do tej pory zalegalizowały swój związek w ten sposób, mają możliwość zamiany ich na małżeństwa. Obecnie to ponad 3.000 par.
Życie osób LGBT w kraju.
Norwegowie są w większości zwolennikami małżeństw osoób tej samej płci:
Tolerancyjne są władze i urzędy, co ma odzwierciedlenie m.in. w oficjalnych publikacjach turystycznych i dystrybucji bezpłatnych czasopism gejowskich w sieci biur informacji turystycznej. W przewodniku "What's on Oslo" - promującym stolicę Norwegii w kilku językach - jest zamieszczana specjalna strona „Gay Oslo”. Informuje się w niej: "Oslo is a gay-friendly city, and the gay, lesbian, and bisexual community ensures that Oslo has it all – from highbrow art shows to terrific parties all year round (Oslo jest miastem gay-friendly i środowiska gejów, lesbijek oraz biseksualistów to potwierdzają - Oslo organizuje wszystko od pokazów sztuki po wspaniałe imprezy przez cały rok)". Wymienia się przy tym imprezy gejowskie, lokale i organizacje. W Oslo przy Solhauggaten 2 funkcjonuje utrzymywana ze środków publicznych przychodnia i poradnia, które udzielają bezpłatnie pomocy osobom LGBT w wieku od trzynastego do trzydziestego roku życia.
W Norwegii istnieje średniej wielkości scena gejowska. Jej centrum jest Oslo. Miasto to dysponuje kilkoma lokalami (puby, bary, dyskoteki, sauny, hotele, restauracje itp.) gejowskimi i przyjaznymi gejom, tzw. "gay-friendly". Ponadto niemal w każdym większym mieście istnieje przynajmniej jeden lokal, w którym geje i lesbijki mogą czuć się w miarę swobodnie. W Oslo działa również mieszany chór LGBT pod nazwą „Den norske Homofonien av 1990” pod dyrekcją Ingelin Becker Dahl.
W kraju wydawane są publikacje, działa kilka organizacji zajmujących się niesieniem pomocy przedstawicielom LGTB. Każdego roku ulicami stolicy maszerują parady mniejszości seksualnych ("gay pride parade"). Najliczniejszą tego typu imprezą była parada w 2005 roku, która zgromadziła około 50.000 uczestników.
Norweski Kościół protestancki jest jednym z najbardziej otwartych na homoseksualizm kościołów na świecie. Od 1997 roku rozpoczął udzielanie błogosławieństw (nie małżeństw) parom homoseksualnym. Popiera także adopcję dzieci przez pary homoseksualne. W okręgu Nordland, na znak akceptacji, tęczowe flagi wywieszane są przez duchownych na kościołach. Funkcjonują religijne społeczności LGBT (np. Åpen Kirkegruppe), a o ich spotkaniach informują również oficjalne publikacje turystyczne Oslo. Jawnie homoseksualni kapłani są akceptowani przez norweski Kościół protestancki i mogą pełnić posługę duszpasterską.
W 2006 roku wystawa na temat homoseksualizmu wśród zwierząt w Muzeum Historii Naturalnej w Oslo zgromadziła tłumy.

</doc>
<doc id="331119" url="https://pl.wikipedia.org/wiki?curid=331119" title="Katarzyna Brunszwicka">
Katarzyna Brunszwicka

Katarzyna Brunszwicka (niem. Katharina von Braunschweig-Wolfenbüttel; ur. 1518, zm. 16 maja 1574) – małżonka Jana z Kostrzyna, córka Henryka II księcia Brunszwiku. 
Na ziemiach otrzymanych od swojego męża, założyła w 1562 miasto Dębno i przeniosła tam urzędy z Chwarszczan. Po śmierci męża w 1571 otrzymała Krosno i zamek, któremu nadała wygląd renesansowy. Część zarobionych pieniędzy przekazała biednym, założyła apteki w Kostrzynie i Ośnie oraz gimnazjum w Krośnie. Została pochowana w kościele Najświętszej Marii Panny w Kostrzynie u boku męża.
Odnaleziona w roku 1999 w krypcie kościelnej i odrestaurowana płyta nagrobna (replika z 1882 r. zaginionej płyty z 1574 r.) nosi napis (w tłumaczeniu na język polski):

</doc>
<doc id="331120" url="https://pl.wikipedia.org/wiki?curid=331120" title="Zieleniewo">
Zieleniewo



</doc>
<doc id="331123" url="https://pl.wikipedia.org/wiki?curid=331123" title="Sulfonowanie">
Sulfonowanie

Sulfonowanie – reakcja chemiczna polegająca na podstawieniu do związku chemicznego grupy sulfonowej lub przez działanie odpowiednim związkiem sulfonującym. W wyniku sulfonowania tworzą się tzw. związki sulfonowe.
Sulfonowanie na atomie węgla.
Reakcja ta przebiega według mechanizmu substytucji elektrofilowej. Jako czynnik sulfonujący używany jest np. stężony kwas siarkowy, oleum, tritlenek siarki lub kwas chlorosiarkowy. Związki alifatyczne na ogół sulfonują się trudno, w wysokich temperaturach i przy użyciu energicznych środków sulfonujących, związana z tym wydajność reakcji jest mała. Związki aromatyczne, zwłaszcza zawierające podstawniki aktywujące pierścień aromatyczny, sulfonują się zaś łatwo i wydajnie. Sumaryczny przebieg sulfonowania benzenu kwasem siarkowym wygląda następująco:
Wydzielona podczas reakcji woda rozcieńcza kwas, a tym samym wpływa na zahamowanie dalszego jej przebiegu. Dlatego też często reakcję przeprowadza się w temperaturze powyżej 100 °C lub usuwa się powstającą wodę, np. przez oddestylowanie jej jako azeotropu (np. z toluenem) w niższej temperaturze około 85 °C albo związanie jej poprzez dodawanie oleum – wówczas woda reaguje z trójtlenkiem siarki zawartym w oleum tworząc kwas siarkowy.
Właśnie powyższy sposób jest używany najczęściej – reakcja przebiega następująco:
Sulfonowanie związków aromatycznych jest odwracalną reakcją egzotermiczną. Tak jak inne reakcje aromatycznej substytucji elektrofilowej, przebiega dwuetapowo. W pierwszym etapie następuje addycja grupy sulfonowej z wytworzeniem jonu obojnaczego , który następnie traci proton tworząc sulfonian.
Sulfonowanie heteroatomów.
Heteroatomy w grupach funkcyjnych można sulfonować aktywnymi związkami organosulfonowymi typu (X = halogen, tetrazol, imidazol itp.). Na przykład nukleozydy ulegają sulfonowaniu tetrazolidem 2,4,6-triizopropylobenzenosulfonowym (TPS-Te) w pozycji 5′-OH oraz na egzocyklicznych atomach tlenu reszt purynowych (O6) i pirymidynowych (O4). Sulfonowaniu ulegają także grupy aminowe.

</doc>
<doc id="331130" url="https://pl.wikipedia.org/wiki?curid=331130" title="Leopold Wilhelm d'Austria">
Leopold Wilhelm d'Austria



</doc>
<doc id="331131" url="https://pl.wikipedia.org/wiki?curid=331131" title="Giovanni da Pian del Carpine">
Giovanni da Pian del Carpine

Giovanni da Pian del Carpine, Carpini (ur. ok. 1182, zm. 1 sierpnia 1252) – włoski podróżnik, franciszkanin, jeden z pierwszych towarzyszy św. Franciszka. Posłując wraz z Benedyktem Polakiem na dwór wielkiego chana Mongołów w okolicach Karakorum stał się jednym z pierwszych Europejczyków, który dotarł do Mongolii. Biskup Baru w Czarnogórze i prymas Serbii w latach 1247-52.
Życiorys.
Sądząc po przydomku urodził się w Pian del Carpine (obecnie Magione) w Umbrii. W młodym wieku dołączył do św. Franciszka, odgrywając niemałą rolę w propagowaniu Zakonu. Pełnił funkcje: kustosza Saksonii, prowincjała Niemiec, Hiszpanii i Kolonii. W 1241 r. Europę zaskoczyła inwazja wojsk mongolskich. Mimo grozy, jaką siali Mongołowie, zostali oni dostrzeżeni również jako potencjalni sprzymierzeńcy w walce z islamem. Papież Innocenty IV wybrał Giovanniego da Pian del Carpine na przełożonego katolickiej misji w Mongolii, mimo jego podeszłego wieku (około 65 lat). Jako legat papieski, wiózł do tatarskiego chana list "Cum non solus".
Giovanni da Pian del Carpine wyruszył z Lyonu w Wielkanoc, 16 kwietnia 1245 r. w towarzystwie brata Stefana z Czech. Zastąpił go Benedykt Polak, który dołączył we Wrocławiu. Giovanni da Pian del Carpine i Benedykt dotarli przed oblicze Batu-chana nad Wołgą w kwietniu 1246 r. Do obozu wielkiego chana dotarli 22 lipca 1246 r. Byli świadkami uroczystego objęcia tronu przez Gujuka, wnuka Czyngis-Chana. Podczas audiencji odrzucił on papieską propozycję przyjęcia wiary chrześcijańskiej. Posłowie, wyposażeni w list chana do papieża, opuścili dwór w listopadzie 1246 r. i w czerwcu 1247 r. dotarli do Kijowa, witani entuzjastycznie niczym wyrwani ze szponów śmierci.
Zobacz też: wyprawa Giovanniego da Pian del Carpine i Benedykta Polaka na dwór chana mongolskiego
Po zakończeniu poselstwa do Mongolii Giovanni da Pian del Carpine został mianowany arcybiskupem miasta Bar (Antivari) na terenie dzisiejszej Czarnogóry. Zmarł 1 sierpnia 1252 r.
Jest autorem "Historia Mongalorum" ("Historia Mongołów") – relacji ze swej podróży.

</doc>
<doc id="331133" url="https://pl.wikipedia.org/wiki?curid=331133" title="Joachim I Nestor">
Joachim I Nestor

Joachim I Nestor (ur. 21 lutego 1484, zm. 11 lipca 1535) – elektor brandenburski w latach 1499-1535 z dynastii Hohenzollernów. Syn elektora brandenburskiego Jana Cicero i Małgorzaty z Turyngii.
Życiorys.
10 kwietnia 1502 roku poślubił Elżbietę Oldenburg, córkę Jana II Oldenburga (króla Danii, Norwegii i Szwecji).
Z małżeństwa Elżbiety i Joachima I pochodzili:

</doc>
<doc id="331134" url="https://pl.wikipedia.org/wiki?curid=331134" title="Vinnie Paul">
Vinnie Paul



</doc>
<doc id="331136" url="https://pl.wikipedia.org/wiki?curid=331136" title="Sytuacja prawna i społeczna osób LGBT w Danii">
Sytuacja prawna i społeczna osób LGBT w Danii

Prawo wobec kontaktów homoseksualnych.
Kontakty homoseksualne zostały zalegalizowane w Danii w 1933 roku, a w 1976 roku zrównano ze sobą wiek osób legalnie dopuszczających się kontaktów homo- i heteroseksualnych, wynosi on 15 lat.
Ochrona prawna przed dyskryminacją.
Ogólnokrajowa.
Duńskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia. Przepisy te obowiązują w kraju od 1987 roku.
Podobny zakaz został również zawarty w 1996 roku w kodeksie pracy. Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Azyl.
Duńskie przepisy prawne przyznają prawo osobom do ubiegania się o azyl polityczny z powodu prześladowań przez wzgląd na orientacje seksualną we własnym kraju.
Uznanie związków osób tej samej płci.
Dania była pierwszym krajem na świecie (1989), który umożliwił zawieranie związków partnerskich par tej samej płci. Od 2012 roku pary jednopłciowe mogą zawierać związki małżeńskie, w związku z czym ustawę o rejestrowanych związkach partnerskich uchylono.
Ogólnokrajowe.
W 1986 roku Dania zalegalizowała konkubinaty par tej samej i przeciwnej płci. Przyznają część praw właściwych dla małżeństwa.
W 1989 roku Dania stała się pierwszym krajem na świecie, w którym umożliwiono rejestrację związków partnerskich par tej samej płci. Dawały one większość praw z tych, jakie mają małżeństwa heteroseksualne. W 1999 roku Dania umożliwiła parom tej samej płci adopcję dzieci, ale tylko dzieci jednego z partnerów, a nie obcych (np. z domu dziecka). W wyniku kolejnej nowelizacji, w 2010 roku, pary jednopłciowe uzyskały możliwość adopcji dzieci niespokrewnionych z żadnym z partnerów.
Od początku wejścia w życie ustawy do końca 2003 roku swój związek zalegalizowało ponad 5500 par homoseksualnych. Najwięcej z nich w stolicy - Kopenhadze. Wychowują one razem ponad 220 dzieci.
W 2004 roku socjaliści (opozycja) zaproponowali projekt ustawy legalizującej małżeństwa osób tej samej płci.
W maju 2010 roku parlament uchwalił ustawę przyznającą parom homoseksualnym, będącym w związku partnerskim, prawo do adopcji dzieci.
W czerwcu 2010 roku parlament, stosunkiem głosów 51-57, odrzucił projekt ustawy legalizującej małżeństwa osób tej samej płci.
W marcu 2012 roku minister spraw społecznych i integracji Karen Hækkerup oraz minister ds. równouprawnienia i ds. kościelnych Manu Sareen w imieniu rządu złożyli w parlamencie dwa projekty ustaw otwierających instytucję małżeństwa dla par tej samej płci. Pierwszy z projektów nowelizował prawo małżeńskie, uchylając jednocześnie ustawę o rejestrowanych związkach partnerskich z 1989 roku. Drugi dotyczył natomiast zawierania małżeństwa jednopłciowego w kościele. Oba te projekty zostały znaczną większością głosów uchwalone w dniu 7 czerwca 2012 roku (pierwszy z nich przy 85 głosach za, 24 przeciwnych i 2 wstrzymujących się, drugi przy 105 głosach za, bez głosów przeciwnych i wstrzymujących się). W dniu 12 czerwca 2012 roku zostały podpisane przez królową i weszły w życie 15 czerwca tego roku.
Terytoria zależne.
W 1994 roku terytorium autonomiczne Danii, Grenlandia, przyjęła duńską ustawę o związkach partnerskich par tej samej płci. Ustawa ta weszła w życie w 1996 roku.
Życie osób LGBT w kraju.
Duńczycy należą do społeczeństw bardzo tolerancyjnych wobec przedstawicieli LGBT.
Według sondażu Eurobarometr, wykonanego na zlecenie UE w 2006 roku, 69% Duńczyków popiera zalegalizowanie małżeństw homoseksualnych, a 44% prawa adopcyjne dla osób tej samej płci.
W Danii istnieje duża scena gejowska. Jej centrum jest Kopenhaga. Miasto to dysponuje dziesiątkami lokali (puby, bary, dyskoteki, sauny, hotele, restauracje itp.) gejowskich i gay-friendly. Ponadto w każdym dużym (ponad 100 tys. mieszk.) mieście i niektórych mniejszych istnieje przynajmniej jeden lokal, w którym geje i lesbijki mogą czuć się w miarę swobodnie.
Wydawane są tam publikacje, działają liczne organizacje zajmujące się niesieniem pomocy przedstawicielom LGBT o zasięgu ogólnokrajowym i regionalnym. Każdego roku ulicami stolicy maszerują parady mniejszości seksualnych ("gay pride parade"). Najliczniejszą tego typu imprezą była parada w 2005 roku, która zgromadziła około 50 000 uczestników.
Duński Kościół protestancki jest jednym z najbardziej otwartych wobec par homoseksualnych kościołów na świecie. Od 1995 roku rozpoczął udzielanie błogosławieństw (nie małżeństw) parom homoseksualnym.

</doc>
<doc id="331141" url="https://pl.wikipedia.org/wiki?curid=331141" title="Zdziechowice">
Zdziechowice

2 miejscowości w Polsce: 
Zobacz też: Zdziechowice Pierwsze, Zdziechowice Drugie

</doc>
<doc id="331143" url="https://pl.wikipedia.org/wiki?curid=331143" title="Bistriţa-Năsăud">
Bistriţa-Năsăud



</doc>
<doc id="331145" url="https://pl.wikipedia.org/wiki?curid=331145" title="Jezioro Łagowskie">
Jezioro Łagowskie

Jezioro Łagowskie – jezioro rynnowe w woj. lubuskim, w pow. świebodzińskim, w gminie Łagów, leżące na terenie Pojezierza Lubuskiego.
Jezioro Łagowskie jest połączone krótkim kanałem z leżącym na północ od niego jeziorem Ciecz. Na przesmyku między jeziorami leży wieś Łagów. Jezioro jest w całości położone na obszarze Łagowskiego Parku Krajobrazowego.
Hydronimia.
Do 1945 roku jezioro nazywane było "Lagower See". Obecna nazwa została wprowadzona urzędowo 2 lutego 1949 roku. Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Łagowskie". Państwowy rejestr nazw geograficznych jako nazwę prawidłową podaje "Łagowskie", a nazwę "Jezioro Łagowskie" traktuje jako nazwę oboczną.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 82,4 ha. Średnia głębokość zbiornika wodnego to 5,3 m, a maksymalna to 13,5 m. Lustro wody znajduje się na wysokości 106,2 m n.p.m. Objętość jeziora wynosi 4348,7 tys. m³. Natomiast A. Choiński podał wielkość jeziora jako 76,5 ha.
Według Mapy Podziału Hydrograficznego Polski leży na terenie zlewni szóstego poziomu "Zlewnia jez. Łagowskiego". Identyfikator MPHP to 176259. Powierzchnia zlewni jeziora wynosi 47,87 km².
Przyroda.
Brzegi jeziora są strome oraz poprzecinane dolinkami utworzonymi przez spływające wody. Południowe, zachodnie i wschodnie brzegi porośnięte są lasami mieszanymi na które składają się głównie buki, sosny, świerki oraz dęby. Jedynie brzeg północny pozostaje niezalesiony, gdyż przylega do zabudowań miejscowości Łagów.
Roślinność wynurzona w jeziorze jest pospolita, reprezentowana głównie przez trzcinę pospolitą, grążela żółtego i mannę mielec. Roślinność tego typu występuje do głębokości 1,5 m i zajmuje 2,3 ha powierzchni jeziora. Znacznie bardziej rozwinięta jest roślinność zanurzona, reprezentowana głównie przez rdestnicę połyskującą, moczarkę kanadyjską, wywłócznik, mech i ramienicę. Roślinność tego typu występuje do 5 metrów głębokości i zajmuje około 40% powierzchni dna jeziora.
Według typologii rybackiej jest to jezioro typu leszczowego.
Zagospodarowanie.
Administratorem wód jeziora jest Regionalny Zarząd Gospodarki Wodnej w Szczecinie. Utworzył on obwód rybacki, który obejmuje wody jezior Ciecz i Łagowskiego oraz wody cieku Łagowa od jego wypływu z jeziora Ciecz, aż do ujścia (Obwód rybacki Jeziora Trześniowskie (Ciecz) na rzece Łagowa – nr 1). Gospodarkę rybacką prowadzi na jeziorze Polski Związek Wędkarski Okręg w Zielonej Górze.
Jezioro pełni również funkcje rekreacyjne. Nad jego brzegami według danych z 2005 roku usytuowanych było 15 ośrodków wczasowych i pól namiotowych. Liczne są wypożyczalnie sprzętu wodnego, w szczególności kajaków oraz rowerów wodnych. Od 2018 roku na jeziorze funkcjonuje kąpielisko wyznaczone z zasadami dyrektywy kąpieliskowej Przystań Wodna ZSMP w Łagowie. W 2021 roku jego jakość wód oceniono jako doskonałą.
Czystość wód i ochrona środowiska.
W latach 1988, 1994, 2000 oraz 2005 stan wód jeziora sklasyfikowano według ówczesnych kryteriów w II klasie czystości. Negatywny wpływ na ocenę czystości jeziora miał wysoki poziom fosforanów w warstwie przydennej oraz całkowicie odtleniony hypolimnion. W okresie letnim przekroczone były poziomy azotu ogólnego i BZT5. Mimo to średnia przeźroczystość wód jeziora osiąga wartości około 4 metrów. Badania prowadzone w 2014 roku przez Wojewódzki Inspektorat Ochrony Środowiska w Zielonej Górze zaliczyły wody jeziora do II klasy jakości. Akwen ma III kategorię podatności na degradację co znaczy, że charakteryzuje się słabymi warunkami naturalnymi i nie jest odporny na degradujące wpływy zewnętrzne. Decyduje o tym niewielka stratyfikacja wód, niewielka objętość w stosunku do długości brzegów oraz wysoki procent wymiany wód jeziora w ciągu roku wynoszący około 190%.
Jezioro leży na terenie Łagowsko-Sulęcińskiego Parku Krajobrazowego oraz na obszarze Natura 2000 o nazwie "Buczyny Łagowsko-Sulęcińskie".

</doc>
<doc id="331150" url="https://pl.wikipedia.org/wiki?curid=331150" title="Krzesiński Park Krajobrazowy">
Krzesiński Park Krajobrazowy

Krzesiński Park Krajobrazowy – park krajobrazowy utworzony w 1998 r. (powierzchnia 8546 ha), położony w województwie lubuskim na terenie trzech gmin: Cybinka, Gubin, Maszewo, przy ujściu rzeki Nysy Łużyckiej do Odry. Park nie posiada otuliny.
Miejsce lęgowe licznych gatunków ptaków, specyficzna flora i roślinność wodno-błotna. We wsi Kłopot znajduje się jedno z większych w Polsce stanowisk bociana białego. Park obejmuje suchy polder zalewowy Krzesin–Bytomiec (powierzchnia około 1600 ha), a także jezioro polodowcowe Krzesińskie, położone w południowej części parku.
Na terenie Parku, Henryk III Dostojny władca m.in. Łużyc, po swojej wojnie z Brandenburgią założył miasto Fürstenberg, które nie przetrwało próby czasu.
Położenie.
Park Krajobrazowy położony jest na terenie powiatów:
Powierzchnia z podziałem na gminy.
Powierzchnia parku ogółem – 8546 ha, w tym:
Krótki opis obiektu poddanego pod ochronę.
Park obejmuje tereny pradoliny Odry i Nysy Łużyckiej o dużej wartości przyrodniczej i krajobrazowej. Na terenie Parku znajdują się miejscowości Kłopot i Krzesin w gminie Cybinka. W miejscowości Kłopot zlokalizowane jest jedno z największych miejsc lęgowych bociana białego na terenie Polski Zachodniej.

</doc>
<doc id="331154" url="https://pl.wikipedia.org/wiki?curid=331154" title="SRF info">
SRF info

SRF Info – kanał telewizyjny o profilu informacyjnym, nadawany przez Schweizer Radio und Fernsehen, niemieckojęzyczną część szwajcarskiego publicznego nadawcy telewizyjnego SRG SSR. Próbna emisja kanału rozpoczęła się w 1999 roku, na stałe nadaje od 2001 r.
Kanał jest dostępny w niemieckojęzycznej części Szwajcarii w cyfrowym przekazie naziemnym, a w całym kraju w sieciach kablowych i przekazie satelitarnym.

</doc>
<doc id="331157" url="https://pl.wikipedia.org/wiki?curid=331157" title="Drogoszewo (województwo mazowieckie)">
Drogoszewo (województwo mazowieckie)

Drogoszewo – wieś w Polsce położona w województwie mazowieckim, w powiecie wyszkowskim, w gminie Wyszków.
W latach 1975–1998 miejscowość administracyjnie należała do województwa ostrołęckiego.

</doc>
<doc id="331158" url="https://pl.wikipedia.org/wiki?curid=331158" title="Liga polska w piłce nożnej">
Liga polska w piłce nożnej



</doc>
<doc id="331161" url="https://pl.wikipedia.org/wiki?curid=331161" title="Topola (ujednoznacznienie)">
Topola (ujednoznacznienie)



</doc>
<doc id="331162" url="https://pl.wikipedia.org/wiki?curid=331162" title="IV liga polska w piłce nożnej 2005/2006">
IV liga polska w piłce nożnej 2005/2006



</doc>
<doc id="331163" url="https://pl.wikipedia.org/wiki?curid=331163" title="BVN TV">
BVN TV

BVN TV – należący do holenderskiej i flamandzkiej telewizji publicznej kanał telewizyjny, mający promować na świecie język niderlandzki i tworzoną w nim kulturę, a także gwarantować emigrantom dostęp do rozrywki w rodzimym języku. Odgrywa więc rolę podobną do francuskiego TV5 Monde i polskiej TVP Polonia. W Polsce jest dostępny w niekodowanym przekazie cyfrowym z satelitów Astra.

</doc>
<doc id="331164" url="https://pl.wikipedia.org/wiki?curid=331164" title="Kępice">
Kępice

Kępice (do 1946 "Businko", , ) – miasto w województwie pomorskim, w powiecie słupskim, położone na skraju Wysoczyzny Polanowskiej w dolinie rzeki Wieprzy, siedziba gminy miejsko-wiejskiej Kępice. W latach 1975–1998 miasto administracyjnie należało do woj. słupskiego, teraz należy do woj. pomorskiego.
Z historycznego punktu widzenia Kępice związane są z Pomorzem Zachodnim.
Miasto, otoczone lasami Puszczy Słupskiej
W okolicy znajduje się kilka jezior np. Obłęskie, Kryształek (nazwa gwarowa z powodu bardzo czystej wody), Łętowo, Jezioro Korzybie, Przyjezierze, Nakło. Przez miasto przepływa rzeka Wieprza.
Według danych z 31 grudnia 2021 Kepice liczyły 3 524 mieszkańców
Historia.
W X–XII w. poniżej zakładu garbarskiego w zakolu Wieprzy znajdował się gródek, po którym pozostał obrys wałów, czyli grodzisko. Przez wieki był to teren puszczy. Przyspieszony rozwój osadnictwa zaczął się w drugiej połowie XIX w.
W dolinie Wieprzy na wschód od Warcina znajdowała się kuźnia. 7 lipca 1867 ówczesny pruski premier Otto von Bismarck zakupił od Wernera Ewalda von Blumenthala majątek Warcino, dzięki dotacji w wysokości 400 tys. talarów uzyskanej po zwycięskiej wojnie prusko-austriackiej. W 1868 Bismarck zlecił wybudowanie nad Wieprzą papierni "Papierfabrik Hammermühle". Następnie powstał większy zakład w Kruszce (Fuchsmühle). Papiernie te, które od 1889 funkcjonowały pod nazwą "Varziner Papierfabrik A.G.", stały się największym przedsiębiorstwem przemysłowym na niemieckim Pomorzu Wschodnim i znaczącym producentem banknotów. Obok zakładów powstały nowe osiedla. Wraz z zakończeniem budowy linii kolejowej ze Szczecinka przez Miastko do Słupska miejscowość uzyskała dworzec kolejowy, a przez położone 7 km na północ Korzybie połączenie z linią Sławno-Bytów. W roku 1898 nowym właścicielem został Wilhelm von Bismarck, syn kanclerza Rzeszy i nadprezydent Prus Wschodnich. Po jego śmierci dobra warcińskie odziedziczył jego jedyny syn Wilhelm Nikolaus von Bismarck (1896–1940).
Po roku 1890 na potrzeby papierni i tartaku zostały uruchomione elektrownie wodne. W 1918 r. na Wieprzy istniał system czterech elektrowni: w Kępce (Kampmühle), Kruszce (Fuchsmühle), Biesowicach (Beßwitz) i Kępicach (Hammermühle). Wszystkie one, oprócz elektrowni w Kępce (obecnie zabytek), zostały zniszczone w czasie II wojny światowej.
W wyniku reformy administracyjnej w 1928 doszło do scalenia osiedli znajdujących się na terenie niwy warcińskiej (Varziner Flur), czyli Kruszki, Kępic, Kępki i dworca kolejowego w jedną gminę w ramach powiatu miasteckiego pod nazwą Kępice. Coraz więcej ludzi znajdowało zatrudnienie w przemyśle. Liczba mieszkańców w 1939 wzrosła do 2169 osób.
W czasie II wojny światowej w papierniach na przymusowych robotach pracowało wielu Polaków. Wytwarzano w nich fałszywe amerykańskie dolary i angielskie funty szterlingi, służące destabilizacji gospodarek USA i Wielkiej Brytanii. Oprócz tego w czasie wojny produkowano w Kępicach i Kruszce śmigła i szyby na wyposażenie samolotów myśliwskich.
Wśród polskich robotników przymusowych istniała komórka organizacji konspiracyjnej Odra, która została rozbita przez Gestapo w 1944.
Po ciężkich walkach w okresie między 2 i 4 marca 1945 Kępice zostały zdobyte przez Armię Czerwoną. Urządzenia fabryczne zostały zdemontowane przez Rosjan w latach 1946/47.
Po zakończeniu wojny miejscowość przeszła pod polski zarząd. Rozpoczął się proces wysiedlania ludności niemieckiej i zastępowania jej przez przesiedleńców z głębi kraju i kresów wschodnich spoza linii Curzona. Przez pierwsze powojenne miesiące ówczesna wieś nosiła nazwę Businko;, a stacja kolejowa "Businko Korzybskie". Nazwę Kępice wprowadzono rozporządzeniem Ministerstwa Administracji Publicznej i Ziem Odzyskanych z dnia 12 listopada 1946 roku.
W miejsce zdemontowanej papierni i fabryki celulozy uruchomiono w 1957 garbarnię. Kępickie Zakłady Garbarskie Kegar zatrudniały do 1000 pracowników i posiadały zakłady filialne w Białogardzie i Dębnicy Kaszubskiej. Zostały sprywatyzowane w 1996. W 1958 pracownicy garbarni odbudowali zdemontowaną elektrownię wodną w Kępicach. W 1980 elektrownia została przekazana w użytkowanie do Zakładu Energetycznego w Słupsku. W 1996 dokonano gruntownej modernizacji jej urządzeń.
Przez pierwsze 15 powojennych lat Kępice były grupą niewielkich osiedli. Dopiero w styczniu 1959 otrzymały status osiedla robotniczego. Dzięki garbarni miejscowość szybko się rozwijała i 1 stycznia 1967 r. Kępice otrzymały prawa miejskie.
Demografia.
&lt;br&gt;
Transport.
Przez Kępice przebiega Droga wojewódzka nr 208 przez ulice : Szosa Słupska oraz Generała Władysława Sikorskiego .Droga lokalna prowadzi do Kępki .
W Kępicach znajdują dwa przystanki kolejowe:Kępice oraz Kępka .

</doc>
<doc id="331168" url="https://pl.wikipedia.org/wiki?curid=331168" title="Kępice (ujednoznacznienie)">
Kępice (ujednoznacznienie)



</doc>
<doc id="331171" url="https://pl.wikipedia.org/wiki?curid=331171" title="Ulica Floriana Krygiera w Szczecinie">
Ulica Floriana Krygiera w Szczecinie

Ulica Floriana Krygiera (do 13 marca 2015 roku "ulica Autostrada Poznańska") – ulica w Szczecinie, jedna z czterech arterii drogowych, łączących lewobrzeże Szczecina z resztą Polski. Jest ponad ośmiokilometrowym łącznikiem pomiędzy ul. Cukrową na Gumieńcach, a ul. Granitową w Podjuchach.
Na krótkim odcinku pomiędzy skrzyżowaniem z ul. Cukrową a rondem Hakena prowadzi nią droga krajowa nr 13, na pozostałej części leży (od wiosny 2004) w ciągu drogi krajowej nr 31.
Przy ulicy Floriana Krygiera istnieje pięć skrzyżowań – skrzyżowanie z ul. Cukrową, rondo Hakena w kierunku Śródmieścia, rondo przy CH Auchan, zjazd do wsi Ustowo i Elektrociepłowni Pomorzany oraz skrzyżowanie z ul. Granitową na wschodnim krańcu ulicy. Przy trasie położone jest kąpielisko miejskie Dziewoklicz, do którego ulica stanowi jedyny dojazd. Ulicą prowadzą linie autobusów miejskich nr 61 i 62 obsługiwane przez SPA Dąbie.
Historia.
Ulica powstała przed rozpoczęciem II wojny światowej w większości na obszarze Międzyodrza równolegle do i na północ od Kanału Odyńca. Wybudowana została ze środków przeznaczonych na walkę z bezrobociem jako droga o charakterze strategicznym. Prace budowlane ukończono w 1934 roku. Od podstaw zbudowano przeprawy mostowe nad Odrą Zachodnią i Regalicą oraz usypano wysokie nasypy ziemne na polderach położonych między tymi rzekami. Miała służyć niemal wyłącznie szybkiemu przemieszczaniu się w kierunku wschodnim wojsk garnizonu szczecińskiego i innych garnizonów stacjonujących w położonej na zachód od Szczecina części prowincji Pomorze. W czasie działań wojennych, w kwietniu 1945, mosty na Odrze i Regalicy zostały wysadzone w powietrze przez wycofujące się oddziały wojsk hitlerowskich, by utrudnić Armii Czerwonej przypuszczenie ataku okrążającego na Szczecin.
27 kwietnia 1945, następnego dnia po wkroczeniu do miasta, żołnierze Armii Czerwonej przeprowadzili dwudniową operację budowania mostów pontonowych na Regalicy i Odrze w ciągu komunikacyjnym ulicy Floriana Krygiera. 8 lutego 1948 w obecności ambasadora Wielkiej Brytanii oddano do użytku dwa tymczasowe stalowe mosty będące darem rządu brytyjskiego. Fakt ten umożliwił ponowne skomunikowanie i przyłączenie do Szczecina prawobrzeżnych dzielnic – Podjuch, Żydowiec, Zdrojów i Klucza leżących początkowo w okresie powojennym w granicach ówczesnego powiatu gryfińskiego.
Uroczyste otwarcie ulicy po odbudowie ze zniszczeń wojennych nastąpiło 19 grudnia 1959. Nadano jej nazwę "Autostrada Poznańska" ze względu na równoległe położenie względem magistrali kolejowej łączącej Szczecin z Poznaniem. Nasyp pod ową magistralę i ulicę usypano z ziemi wykopanej na poczet Kanału Odyńca. W ciągu ulicy znalazły się prowizoryczne mosty drogowe – zbudowane i zaprojektowane przez Ludowe Wojsko Polskie – posadowione na żelbetowych poniemieckich filarach i przyczółkach uzupełnionych o drewnianej konstrukcji estakady dojazdowe. Most nad Odrą otrzymał imię gen. Karola Świerczewskiego, a most nad Regalicą – imię I Armii Wojska Polskiego. Stalowe konstrukcje przęseł mostu wykonała Stocznia Szczecińska im A. Warskiego.
Decyzją Rady Miasta Szczecina w 2001 roku nadano imię Hermanna Hakena wybudowanemu w ramach modernizacji DK13 rondu o średnicy 120 m u zbiegu ul. Floriana Krygiera z ul. Południową. W tym samym czasie zmodernizowano zachodni odcinek ulicy pomiędzy ul. Cukrową a rondem Hakena.
W ramach realizacji I i II etapu przebudowy ulicy do dwujezdniowej drogi klasy G, 28 kwietnia 2006 gmina Miasto Szczecin podpisała umowę z Płockim Przedsiębiorstwem Robót Mostowych o/Poznań na wykonanie dwóch jednojezdniowych trójprzęsłowych mostów nad Odrą i Regalicą wraz z wiaduktami dojazdowymi w ciągu 24-27 miesięcy. Wykonawcą stalowych przęseł nowych mostów był Mostostal Chojnice, a zmontowane zostały, podobnie jak przed 50 laty, w Stoczni Szczecińskiej. W międzyczasie główny wykonawca przejęty został przez zagranicznego inwestora i zmienił nazwę na Bilfinger Berger Polska. Pod koniec maja 2008 Prezydent Miasta Szczecina przy współudziale Polskiego Radia Szczecin i szczecińskiej redakcji Gazety Wyborczej ogłosił konkurs na nazwy dla nowych mostów. Rada Miasta Szczecina zatwierdziła wyłonione w konkursie nazwy: Pomorzan dla mostu nad Odrą Zachodnią oraz Gryfitów dla przeprawy przez Regalicę. Oficjalne otwarcie ruchu na nowych mostach nastąpiło 29 sierpnia 2008. Jednocześnie stare mosty zostały zamknięte.
W 2007 roku na koszt właściciela nowo powstającego Centrum Handlowego Auchan „Kołbaskowo” rozpoczęła się przebudowa zachodniego fragmentu ulicy (pomiędzy rondem Hakena a wiaduktem w ciągu ul. Nasypowej) – budowa ok. 1100 m drugiej jezdni oraz ronda ponad głównymi jezdniami ulicy. Przebudowany fragment ulicy został dopuszczony do eksploatacji 4 listopada 2008.
W latach 2010–2011 (uruchomienie 16 czerwca 2011) zrealizowano IV etap modernizacji ciągu komunikacyjnego – na obecnej ul. Morwowej w pobliżu hotelu „Panorama” przy węźle "Morwowa" na autostradzie A6 powstało rondo ułatwiające obsługę tegoż węzła, które docelowo stanowić będzie wschodni początek arterii.
Plany.
Budowa nowych mostów stanowić ma początek kompleksowej przebudowy arterii, która ma stać się drogą dwujezdniową na całej długości. Kolejne etapy modernizacji przewidują:
W następnej kolejności planowane było również połączenie z projektowaną ul. "Nowogdańską" mającą stanowić drugą z głównych osi transportu drogowego szczecińskiego portu (obok DK10 – ciągu ulic Gdańskiej/Struga).

</doc>
<doc id="331173" url="https://pl.wikipedia.org/wiki?curid=331173" title="Hymn Urugwaju">
Hymn Urugwaju

Orientales, la Patria o la Tumba („Urugwajczycy, Ojczyzna lub śmierć”) – hymn państwowy Urugwaju.
Autorem słów jest Francisco Acuña de Figueroa, muzykę skomponował Francisco José Debali.
Tekst.
Pełna wersja utworu.
&lt;poem&gt;
"Orientales la Patria o la Tumba!"
"Libertad o con gloria morir!"
"Es el voto que el alma pronuncia,"
"Y que heroicos sabremos cumplir!"
"Libertad, libertad Orientales!"
"Ese grito a la Patria salvó"
"Que a sus bravos en fieras batallas"
"De entusiasmo sublime inflamó."
"De este don sacrosanto la gloria"
"Merecimos tiramos temblad!"
"Libertad en la lid clamaremos,"
"Y muriendo, también libertad!"
"Dominado la Iberia dos mundos"
"Ostentaba su altivo poder,"
"Y a sus plantas cautivo yacía"
"El Oriente sin nombre ni ser;"
"Mas, repente sus hierros trozando&lt;"
"Ante el dogma que Mayo inspiró,"
"Entre libres, déspotas fieros,"
"Un abismo sin puente se vió."
"Su trozada cadena por armas,"
"Por escudo su pecho en la lid,"
"De su arrojo soberbio temblaron"
"Los feudales campeones del Cid:"
"En los valles, montañas y selvas"
"Se acometen con muda altivez,"
"Retumbando con fiero estampido"
"Las cavernas y el cielo a la vez."
"El estruendo que en torno resuena"
"De Atahualpa la tumba se abrió,"
"Y batiendo sañudo las palmas"
"Su esqueleto, venganza! gritó:"
"Los patriotas el eco grandioso"
"Se electrizan en fuego marcial,"
"Y en su enseña más vivo relumbra"
"De los Incas el Dios inmortal."
"Largo tiempo, con varia fortuna,"
"Batallaron liberto, y señor,"
"Disputando la tierra sangrienta"
"Palmo a palmo con ciego furor."
"La justicia, por último, vence"
"Domeñando las iras de un Rey;"
"Y ante el mundo la Patria indomable"
"Inaugura su enseña, y su rey."
"Orientales, mirad la bandera,"
"De heroísmo fulgente crisol;"
"Nuestras lanzas defienden su brillo,"
"Nadie insulte la imagen del sol!"
"De los fueros civiles el goce"
"Sostengamos; y el código fiel"
"Veneremos inmune y glorioso"
"Como el arca sagrada Israel."
"Porque fuese más alta tu gloria,"
"Y brillasen tu precio y poder,"
"Tres diademas, ho Patria, se vieron"
"Tu dominio gozar, y perder."
"Libertad, libertad adorada,"
"Mucho cuestas tesoro sin par!"
"Esa sangre que riega tu altar."
"Si a los pueblos un bárbaro agita,"
"Removiendo su extinto furor,"
"Fratricida discordia evitemos,"
"Diez mil tumbas recuerdan su horror!"
"Tempestades el Cielo fulmina,"
"maldiciones desciendan sobre él,"
"Y los libres adoren triunfante"
"de las leyes el rico joyel."
"De laureles ornada brillando"
"La Amazona soberbia del Sud,"
"En su escudo de bronce reflejan"
"Fortaleza, justicia y virtud."
"Ni enemigos le humillan la frente,"
"Ni opresores le imponen el pie:"
"Que en angustias selló su constancia"
"Y en bautismo de sangre su fé."
"Festejando la gloria, y el día"
"De la nueva República el Sol,"
"Con vislumbres de púrpura y oro,"
"Engalana su hermoso arrebol."
"Del Olimpo la bóveda augusta"
"Resplandece, y un ser divinal"
"Con estrellas escribe en los cielos,"
"Dulce Patria, tu nombre inmortal."
"De las leyes el Numen juremos"
"Igualdad, patriotismo y unión,"
"Inmolando en sus aras divinas"
"Ciegos odios, y negra ambición."
"Y hallarán los que fieros insulten"
"La grandeza del Pueblo Oriental,"
"Si enemigos, la lanza de Marte"
"Si tiranos, de Bruto el puñal."
Refrain
"Orientales la patria o a tumba!"
"Libertad ó con gloria morir!"
"Es el voto que el alma pronuncia."
"Y que heroicos sabremos cumplir!"
&lt;/poem&gt;

</doc>
<doc id="331174" url="https://pl.wikipedia.org/wiki?curid=331174" title="Sytuacja prawna i społeczna osób LGBT w Szwecji">
Sytuacja prawna i społeczna osób LGBT w Szwecji

Prawo wobec kontaktów homoseksualnych.
Kontakty homoseksualne są legalne w Szwecji od 1 lipca 1944 roku. W 1978 roku zrównano ze sobą wiek osób legalnie dopuszczających się kontaktów homo- i heteroseksualnych – wynosi on 15 lat.
Historia.
Po 1944 roku wiek uprawniający do współżycia seksualnego dla gejów wynosił 18 lat. W 1987 stworzono prawo przeciwko seksowi w gejowskich łaźniach i homoseksualnej prostytucji, by zmniejszyć rozprzestrzenianie się wirusa HIV. Zostało ono zniesione w 2004. Szwecja była pierwszym krajem na świecie, który wprowadził taką regulację. Transwestytyzm został wykreślony z listy chorób 1 stycznia 2009.
Krwiodawstwo.
Jesienią 2008 Narodowa Rada Zdrowia i Zasiłków zaproponowała, by mężczyźni mający kontakty seksualne z mężczyznami mieli prawo do bycia dawcami krwi, jednak dopiero po półrocznej przerwie od ostatniego współżycia seksualnego. Wcześniejsza propozycja dotycząca tej samej sprawy została odrzucona w 2006. Od 1 marca 2010 mężczyźni uprawiający seks z mężczyznami mieli być krwiodawcami, ale dopiero po roku abstynencji seksualnej, jednak banki krwi odrzuciły to prawo, odwlekając jego wejście w życie co najmniej do 1 października 2011.
Ochrona prawna przed dyskryminacją.
Szwedzkie prawo gwarantuje ogólny zakaz dyskryminacji, m.in. ze względu na orientację seksualną. Został on zawarty w konstytucji, kodeksie karnym z 1 lipca 1987 (gdzie zakazuje się homofobicznych wypowiedzi, tzw. mowy nienawiści) i w kodeksie pracy z 1999 r.
W 2008 transgenderyzm i wykazywanie cech płci przeciwnej zostały dodane do ujednoliconego prawa antydyskryminacyjnego, które weszło w życie 1 stycznia 2009.
Do 1 stycznia 2009 stanowisko szwedzkiego rzecznika (ombudsmana) przeciwko dyskryminacji ze względu na orientację seksualną (szw. "Ombudsmannen mot diskriminering på grund av sexuell läggning"), zwany HomO, przestało istnieć, ponieważ połączono wszystkich ombudsmanów zajmujących się dyskryminacją w jedną funkcję: Szwedzkiego Ombudsmana Równości. Istniejące wcześniej prawa przeciwko dyskryminacji zostały zastąpione przez nową ustawę antydyskryminacyjną. Termin HomO oznaczał zarówno funkcję, jak i osobę ją sprawującą. Ostatnim HomO był Hans Ytterberg.
Azyl.
Szwedzkie przepisy prawne przyznają osobom prawo do ubiegania się o azyl polityczny z powodu prześladowań przez wzgląd na orientację seksualną lub tożsamość płciową we własnym kraju.
Służba wojskowa.
Od 1 lipca 1976 geje, lesbijki i biseksualiści nie są wykluczeni ze służby wojskowej z powodu swojej orientacji seksualnej. Szwedzkie wojsko stara się stworzyć osobom LGBT środowisko, w którym nie muszą one ukrywać swojej orientacji.
Uznanie związków osób tej samej płci.
1 stycznia 1988 Szwecja zalegalizowała konkubinaty par tej samej i przeciwnej płci. Przyznają one większość praw z tych, jakie mają małżeństwa.
W 1995 w Szwecji zalegalizowano związki partnerskie par tej samej płci. Dawały one większość (dokładnie 91%) praw z tych, jakie mają małżeństwa. Od początku wejścia w życie ustawy do końca 2003 swój związek zalegalizowało ponad 3000 par homoseksualnych. Najwięcej z nich w stolicy – Sztokholmie. Od 1 maja 2009 związki te nie są uznawane, gdyż w życie weszła ustawa o małżeństwach jednopłciowych. Wygasły prawa przyznawane osobom, które zawarły związek partnerski, aczkolwiek pojawiła się możliwość prawnej zmiany tego związku na małżeństwo.
W 2004 Szwedzka Socjaldemokratyczna Partia Robotnicza zaproponowała legalizację małżeństw homoseksualnych. Socjaldemokraci powołali w tym celu komisję, która miała zająć się zbadaniem konieczności uchwalenia odpowiednich przepisów. Projekt ustawy powstał w 2005. 21 marca 2007 rząd Szwecji zapowiedział legalizację małżeństw osób tej samej płci. Ustawa została napisana przez byłego ministra sprawiedliwości Szwecji Hansa Regnera, który zaproponował, że definicję małżeństwa można rozszerzyć o pary tej samej płci. 21 stycznia 2009 roku rząd złożył w parlamencie projekt ustawy legalizującej małżeństwa jednopłciowe. 1 kwietnia 2009 roku ustawa została przyjęta przez Riksdag stosunkiem głosów 261-22. Nowe prawo weszło w życie 1 maja 2009 roku.
Obecny rząd Szwecji składa się z czterech partii: Umiarkowanej Partii Koalicyjnej, Partii Centrum, Ludowej Partii Liberałów i Chrześcijańskich Demokratów.
Poparcie szwedzkich partii politycznych dla małżeństw osób tej samej płci w parlamencie:
Głosowanie nad wprowadzeniem ślubów osób tej samej płci w Kościele Szwecji.
22 października 2009 zgromadzenie Kościoła Szwecji zdecydowanie poparło udzielanie błogosławieństw parom jednopłciowym, a także nazywanie tych związków małżeństwami (szw. "äktenskap"). Nowe prawo weszło w życie 1 listopada 2009.
Wyniki głosowania członków zgromadzenia:
Adopcja dzieci przez pary jednopłciowe.
1 lutego 2003 Szwecja umożliwiła parom tej samej płci adopcję dzieci bez żadnych ograniczeń. Takie samo prawo ma każda samotna osoba bez względu na swoją orientację seksualną.
W sprawie adopcji zagranicznych, w marcu 2003 Ministerstwo Sprawiedliwości oświadczyło: „Jeżeli chodzi o adopcję [dzieci] z zagranicy, ważne jest to, iż jesteśmy wyczuleni i świadomi tego, że kraje, z którymi współpracuje Szwecja, często mają inny punkt widzenia na osoby homoseksualne i homoseksualne rodzicielstwo. Współpraca uwzględniająca adopcje międzypaństwowe musi opierać się na zaufaniu. Oznacza to, że ograniczenia i warunki stawiane przez kraje pochodzenia [dzieci] muszą być przestrzegane”.
1 lipca 2005 weszło w życie prawo dające parom lesbijek dostęp do sztucznego unasienniania w szpitalach publicznych.
Prawa osób transpłciowych.
1 lipca 1972 Szwecja stała się pierwszym krajem na świecie, który zezwolił na prawną korektę płci osobom transpłciowym oraz zapewnił im darmową terapię hormonalną. Jest to możliwe zarówno po pełnej operacji korekty płci, jak i po częściowej przy jednoczesnym przyjmowaniu hormonów - pod warunkiem, że osoba spełni kilka wyznaczonych warunków. Musi ona posiadać obywatelstwo szwedzkie, mieć ukończone osiemnaście lat, być stanu wolnego, być wysterylizowana i żyć od dwóch lat jako osoba płci przeciwnej. W roku 2007 prawo zostało ponownie rozpatrzone z pojawieniem się propozycji zniesienia kilku wymogów: obywatelstwa szwedzkiego, stanu wolnego, przebytej sterylizacji. Przedstawiono pomysł ministrowi Narodowej Rady Zdrowia i Zasiłków, członkowi partii chrześcijańskich demokratów. Szwedzki Ombudsman Przeciwko Dyskryminacji oraz Szwedzka Federacja na rzecz Praw Lesbijek, Gejów, Osób Biseksualnych i Transpłciowych zapytali o przyszłe losy owej zmiany. Według szwedzkiego Departamentu Zdrowia i Spraw Społecznych propozycja jest wciąż oceniana, lecz jest zbyt wadliwa, by stać się podstawą nowego prawa.
Życie osób LGBT w kraju.
Szwedzi należą do społeczeństw bardzo tolerancyjnych wobec osób homoseksualnych. Badania przeprowadzone w 2019 na zlecenie Unii Europejskiej wykazały, iż 92% Szwedów popiera legalizację małżeństw osób tej samej płci. Szwecja jest pierwszym krajem na świecie, który usunął homoseksualizm z listy chorób, co przyczyniło się do wizerunku tego kraju jako wspierającego prawa osób homoseksualnych.
Według sondażu przeprowadzonego przez "Pew Global Attitudes Project" w 2007 roku 86% Szwedów uważało, że homoseksualizm powinien być akceptowany przez społeczeństwo. Przeciwnego zdania było 9% obywateli.
Szwedzka Riksförbundet för homosexuellas, bisexuellas och transpersoners rättigheter (RFSL) to jedna z najstarszych organizacji LGBT na świecie. Została założona w październiku 1950 jako oddział Duńskiej Federacji założonej w 1948. W kwietniu 1952 RFSL przyjęła swoją obecną nazwę i zaczęła działać jako niezależna organizacja. Obecnie posiada dwadzieścia osiem oddziałów w całej Szwecji - od Piteå na północy do Malmö na południu i liczy ponad 6000 członków. RFSL zajmuje się lobbingiem, rozpowszechnianiem informacji oraz organizowaniem wydarzeń społecznych i popierających różne akcje. Współpracuje z Międzynarodowym Stowarzyszeniem Lesbijek i Gejów i organizacjami LGBT z sąsiednich krajów. Organizacja ta obsługuje centra doradcze dla kobiet i mężczyzn w Sztokholmie, Göteborgu i Malmö. Centra te są przeznaczone dla osób, które chcą porozmawiać o coming oucie, seksie, HIV, AIDS i innych kwestiach zdrowotnych.
Wydawane są tu publikacje, działają liczne organizacje o zasięgu ogólnokrajowym jak i regionalnym, zajmujące się niesieniem pomocy przedstawicielom LGBT. Każdego roku ulicami stolicy maszerują parady mniejszości seksualnych ("gay pride parade"). Najliczniejszą tego typu manifestacją była parada w 2005, która zgromadziła około 11 000 uczestników. Stockholm Pride to największy i najstarszy festiwal organizowany co roku od 1998. W późniejszych latach organizowano festiwale w Göteborgu, Malmö i Uppsali, a także mniej huczne wydarzenia w mniejszych gminach.
Szwedzki kościół protestancki jest jednym z najbardziej otwartych wobec par homoseksualnych kościołów na świecie. Od 1997 rozpoczął udzielanie błogosławieństw (nie ślubów) parom homoseksualnym. W 2005 zadecydował o udzielaniu ślubów osobom tej samej płci - śluby te są udzielane od 1 stycznia 2008. W 2007 szwedzcy księża luterańscy uczestniczyli w paradzie gejów i lesbijek w Sztokholmie i błogosławili całą manifestację.

</doc>
<doc id="331178" url="https://pl.wikipedia.org/wiki?curid=331178" title="Karakorum (stolica)">
Karakorum (stolica)

Karakorum – stolica Imperium Mongolskiego w XIII wieku. Jej początkiem była baza wojenna założona przez Czyngis-chana w 1220 roku. Stolicą została za wielkiego chana Ugedeja w 1234. Karakorum zbudowano w północnej Mongolii nad Orchon gol (Orchonem), w uświęconym tradycjami rejonie głównych siedzib władców imperiów koczowniczych od czasów Xiongnu.
Do zasług Ugedeja należy rozbudowa tego ośrodka do rozmiarów rozległego, aczkolwiek niezbyt gęsto ani też niezbyt wspaniale zabudowanego miasta. Wyjątek stanowiły większe budowle, takie jak pałac wielkiego chana, dwory innych książąt, czy też najwyższych dostojników państwowych. Poza częścią pałacową miasto posiadało dzielnicę kupiecką, gdzie przeważali muzułmanie, i rzemieślniczą, którą zamieszkiwali głównie Chińczycy. W Karakorum można było spotkać mistrzów rzemieślniczych uprowadzonych z krajów Azji zachodniej, Bliskiego Wschodu, a nawet Europy. W 1264 chan Kubilaj przeniósł stolicę do Zhongdu (Pekin) zwanego odtąd Chanbałyk – Miasto Chana. W 1388 Karakorum zostało zdobyte i częściowo zniszczone przez wojska chińskie.
Obecnie ruiny Karakorum położone są na terytorium Republiki Mongolskiej. Jako część krajobrazu kulturowego Doliny Orchon wpisane są na listę światowego dziedzictwa UNESCO. W okolicach ruin Karakorum leży miasteczko Karakorum oraz najstarszy w Mongolii klasztor lamajski Erdenedzuu chijd wybudowany w 1586 roku.

</doc>
<doc id="331182" url="https://pl.wikipedia.org/wiki?curid=331182" title="Układy republikańskie (1944)">
Układy republikańskie (1944)

Układy republikańskie – nazwa zbiorowa obejmująca łącznie trzy umowy międzynarodowe zawarte w 1944 przez Polski Komitet Wyzwolenia Narodowego z trzema republikami radzieckimi: Białoruską, Ukraińską i Litewską. Na mocy tych układów dokonano przymusowych wysiedleń osób narodowości polskiej i żydowskiej a posiadających polskie obywatelstwo z obszarów wschodnich Polski międzywojennej, które po II wojnie światowej weszły w skład ZSRR. Ludność litewską, białoruską, a przede wszystkim ukraińską przesiedlono do odpowiednich republik radzieckich.
Pełna nazwa tych umów, na przykładzie układu polsko-ukraińskiego to: "Układ pomiędzy Polskim Komitetem Wyzwolenia Narodowego a Rządem Ukraińskiej Socjalistycznej Republiki Rad dotyczący ewakuacji obywateli polskich z terytorium U.S.R.R. i ludności ukraińskiej z terytorium Polski". Układy z Ukraińską SRR i Białoruską SRR zostały zawarte 9 września 1944, zaś układ z Litewską SRR 22 września 1944.
Układy te stanowiły następstwo „Porozumienia między PKWN a rządem ZSRR o polsko-radzieckiej granicy” podpisanego w dniu 27 lipca 1944 w Moskwie przez Edwarda Osóbkę-Morawskiego i Wiaczesława Mołotowa. Poprzedzały one „Umowę między Tymczasowym Rządem Jedności Narodowej RP a rządem ZSRR o prawie zmiany obywatelstwa radzieckiego osób narodowości polskiej i żydowskiej, mieszkających w ZSRR i ich ewakuacji do Polski i o prawie zmiany obywatelstwa polskiego osób narodowości rosyjskiej, ukraińskiej, białoruskiej, rusińskiej i litewskiej mieszkających w Polsce i ich ewakuacji do ZSRR” podpisanej w Moskwie 6 lipca 1945. Sankcjonowały one utratę polskich Kresów Wschodnich (zwanych też ziemiami zabużańskimi) na rzecz republik Związku Radzieckiego zanim decyzje formalnie zostały podjęte podczas konferencji pokojowej w Jałcie. Co prawda, wysiedlenia (zwana eufemistycznie „repatriacją” lub „ewakuacją”) według Układów z 1944 były dobrowolne, jednak w ówczesnej sytuacji politycznej, owa dobrowolność była iluzoryczna. Wysiedleńcy mogli zabrać ze sobą odzież, obuwie, bieliznę, pościel, żywność, sprzęty domowe, inwentarz, ale nie mogli zabrać gotówki i banknotów, złota, surowych kamieni szlachetnych, dzieł sztuki, aut, motocykli i mebli.
Za pozostawione „za Bugiem” mienie (tzw. mienie zabużańskie), zarówno ruchome, jak i nieruchome (domy, zabudowania gospodarcze, grunty itd.), polscy przesiedleńcy mieli uzyskać zwrot wartości od rządu polskiego.

</doc>
<doc id="331188" url="https://pl.wikipedia.org/wiki?curid=331188" title="Kępno (ujednoznacznienie)">
Kępno (ujednoznacznienie)



</doc>
<doc id="331194" url="https://pl.wikipedia.org/wiki?curid=331194" title="Jaś Fasola">
Jaś Fasola

Jaś Fasola () – brytyjski serial komediowy emitowany w latach 1990–1995 w stacji ITV.
Spis odcinków serialu.
Poniższa lista przedstawia wszystkie odcinki serialu oraz liczbę historii w jednym odcinku.
Powiązane tytuły.
Filmy:
Książka:
Serial animowany:

</doc>
<doc id="331199" url="https://pl.wikipedia.org/wiki?curid=331199" title="Kunów (ujednoznacznienie)">
Kunów (ujednoznacznienie)



</doc>
<doc id="331209" url="https://pl.wikipedia.org/wiki?curid=331209" title="Mroczki">
Mroczki



</doc>
<doc id="331213" url="https://pl.wikipedia.org/wiki?curid=331213" title="Mienie zabużańskie">
Mienie zabużańskie

Mienie zabużańskie – nazwa określająca mienie pozostawione przez Polaków przymusowo wysiedlonych w latach 1944–1952 z terenów należących przed II wojną światową do Polski. Wysiedlenie dokonane zostało na mocy tzw. układów republikańskich z 1944 r., które równocześnie przewidywały zwrot wartości mienia pozostawionego „za Bugiem” przez rząd polski.
Odszkodowania dla „Zabużan” w większości zostały zrealizowane w pierwszych latach powojennych – koniec lat 40. oraz w latach 50., a przyjmowały formę zaliczenia wartości mienia zabużańskiego na poczet ceny zakupu nowej nieruchomości od Skarbu Państwa lub ceny opłaty za tzw. prawo użytkowania wieczystego. Z uwagi jednak na niewystarczające zasoby nieruchomości, jakie państwo polskie przeznaczyło na ten cel oraz skomplikowany system realizacji uprawnień odszkodowawczych (udział w przetargach), nie wszystkie odszkodowania zostały do tej pory zrealizowane. Ocenia się, że w 2005 r. jeszcze około 80 tys. osób (wysiedleńców lub ich spadkobierców) nie otrzymało odszkodowania.
Próbując ostatecznie rozwiązać problem odszkodowań za mienie zabużańskie, 8 lipca 2005 roku uchwalono ustawę "o realizacji prawa do rekompensaty z tytułu pozostawienia nieruchomości poza obecnymi granicami Rzeczypospolitej Polskiej" (Dz.U.05.169.1418), na mocy której odszkodowania ograniczono do 20% ich pierwotnej wartości, natomiast nie ustalono ich górnego kwotowego limitu (poprzednia ustawa z 2003 r. przewidywała zwrot do 15% wartości i nie więcej niż 50 tys. złotych – ten przepis został uznany przez Trybunał Konstytucyjny za sprzeczny z Konstytucją RP). Jednocześnie przewidziano 31 grudnia 2008 r. jako ostateczny termin zgłaszania roszczeń o odszkodowanie.
Obecnie zabużanie mogą otrzymać nie tylko prawo do zaliczenia wartości pozostawionej nieruchomość na poczet ceny nieruchomości nabywanej od Skarbu Państwa, ale również otrzymać świadczenie w gotówce.

</doc>
<doc id="331218" url="https://pl.wikipedia.org/wiki?curid=331218" title="Alfa Romeo Giulia (1962)">
Alfa Romeo Giulia (1962)

Alfa Romeo Giulia − samochód osobowy klasy średniej produkowany przez włoską markę Alfa Romeo w latach 1962−1978.
Historia modelu.
Pierwsze samochody "Alfa Romeo Giulia" zostały wprowadzone do produkcji w roku 1962. Auto to było wytwarzane w wielu wersjach nadwoziowych i samochody te miały charakter sportowy. Podstawowa odmiana Alfa Romeo Giulia 1600 TI o pojemności 1600 cm³ osiągała prędkość maksymalną 165 km/h i rozpędzała się do prędkości 100 km/h w ciągu 14,7 s. To bardzo dobry wynik, jak na 5-osobowy samochód z nadwoziem sedan wytwarzany w 1962 r. Rok później wyposażono Giulie w jeszcze mocniejszy silnik, otrzymała ona oznaczenie "Super".
Silnik wykonany był ze stopów lekkich. W kadłubie osadzone są mokre tuleje cylindrowe a poniżej tulei znajduje się wał korbowy podparty na 5 łożyskach. Dwa wałki rozrządu umieszczone są w głowicy i uruchomiają zawory ustawione względem siebie pod kątem 80°, w układzie V (widlastym). Paliwo przygotowywane jest w dwugardzielowym gaźniku typu Solex.
Nadwozia dla tego modelu opracowywały takie firmy jak Bertone, Pininfarina i Zagato.

</doc>
<doc id="331222" url="https://pl.wikipedia.org/wiki?curid=331222" title="Herb Chełma">
Herb Chełma

Herb Chełma – jeden z symboli miejskich Chełma i ziemi chełmskiej 
Symbolika.
Herb przedstawia na zielonej tarczy herbowej białego (od kredy) niedźwiedzia, kroczącego w prawo pośród trzech dębów rosnących obok siebie na wzgórzu, przy czym jeden, środkowy dąb, znajduje się na bliższym planie niż zwierzę. Nad tarczą herbową widnieje złota korona stanisławowska, zwieńczona krzyżem.
Legenda o powstaniu herbu.
W czasie najazdu mongolskiego najeźdźcy plądrowali miasto. Poszukując chowających się ludzi, weszli do jednej z jaskiń, skąd jednak po chwili wybiegli w popłochu, uciekając przed białym od kredy niedźwiedziem, ponieważ, w ich wierzeniach, biały niedźwiedź był istotą czczoną jak bóstwo. Mieszkańcy Chełma w dowód wdzięczności dla białego niedźwiedzia umieścili go w swym herbie.
Miasto jest położone na glebach obfitych w kredę (zawartość kredy dochodzi do 99%).

</doc>
<doc id="331224" url="https://pl.wikipedia.org/wiki?curid=331224" title="Mirach">
Mirach

Mirach ("Beta Andromedae", "β And") – druga co do jasności gwiazda w gwiazdozbiorze Andromedy, odległa od Słońca o około 197 lat świetlnych.
Nazwa.
Tradycyjna nazwa gwiazdy, Mirach, pochodzi od zniekształconego arabskiego słowa , oznaczającego „pas” Andromedy. To samo pochodzenie ma nazwa gwiazdy Mizar w Wielkiej Niedźwiedzicy. W formie "super mirat" nazwa ta pojawiła się w tablicach alfonsyńskich z 1521 roku. Międzynarodowa Unia Astronomiczna w 2016 formalnie zatwierdziła użycie nazwy Mirach dla określenia tej gwiazdy.
Charakterystyka obserwacyjna.
Mirach niewiele ustępuje jasnością najjaśniejszemu w konstelacji Alpheratzowi, za to znacznie różni się kolorem, co widać nawet gołym okiem. Obserwowana wielkość gwiazdowa Miracha to 2,07, zaś jego wielkość absolutna wynosi −1,84. Gwiazda pozwala astronomom amatorom łatwo znaleźć na niebie galaktyki Andromedy i Trójkąta, jako że pierwsza jest widoczna dwukrotnie dalej od Miracha niż gwiazda Mi Andromedae, zaś druga znajduje się w podobnej odległości po przeciwnej stronie Miracha. Ponadto w odległości kątowej zaledwie 7 minut od Beta Andromedae znajduje się trudno dostrzegalna, mała galaktyka NGC 404, zwana „duchem Miracha”.
Charakterystyka fizyczna.
Mirach to czerwony olbrzym, należy do typu widmowego M0. Jego temperatura to 3800 K, a jasność jest 1900 razy większa niż jasność Słońca. Masa tej gwiazdy 3-4 razy przewyższa masę Słońca, a zmierzony rozmiar kątowy pozwala ocenić średnicę gwiazdy na około 0,8 au, co odpowiada promieniowi około 86 razy większemu niż promień Słońca. Gwiazda zakończy życie odrzuciwszy rozdętą otoczkę, stając się białym karłem.
Jest to gwiazda zmienna półregularna, która zmienia swą jasność w przedziale 2,01-2,10.
Mirach ma wielu optycznych, pozornych towarzyszy.

</doc>
<doc id="331227" url="https://pl.wikipedia.org/wiki?curid=331227" title="Theatre Of Tragedy">
Theatre Of Tragedy



</doc>
<doc id="331228" url="https://pl.wikipedia.org/wiki?curid=331228" title="Liberałowie (Szwecja)">
Liberałowie (Szwecja)

Liberałowie (szw. "Liberalerna", L) – szwedzka partia polityczna o profilu liberalnym. Powstała w 1902, do 2015 funkcjonowała pod nazwą Ludowa Partia Liberałów (szw. "Folkpartiet liberalerna", FP).
Pierwszym premierem z jej ramienia był Karl Staaff (w latach 1905–1907 i 1911–1911), a następnym Nils Edén (w latach 1917–1920 szef rządu koalicyjnego liberalno-socjaldemokratycznego, który wprowadził prawo wyborcze dla kobiet i ośmiogodzinny dzień pracy). W latach 1939–1945 partia uczestniczyła w koalicji rządowej zrzeszającej wszystkie partie poza komunistami.
W 1976 weszła w koalicję trójczłonową, kończącą dominację socjaldemokratów. Lata 1978–1979 to krótki okres koalicji rządowej z liderem z Folkpartiet (premier Ola Ullsten). W latach 1979–1982 partia uczestniczyła także w rządzie Thorbjörna Fälldina z Partii Centrum. W latach 1991–1994 była jednym z podmiotów koalicji rządzącej Carla Bildta, a od 2006 do 2014 współtworzyła rząd Fredrika Reinfeldta.
W kwestiach ideologicznych opowiada się za ekonomiką wolnego rynku, popiera także program państwa opiekuńczego. Jej głównymi wyborcami są przedstawiciele wyedukowanej klasy średniej.

</doc>
<doc id="331235" url="https://pl.wikipedia.org/wiki?curid=331235" title="Alfa Arietis">
Alfa Arietis

Alfa Arietis ("Hamal", "α Ari") – najjaśniejsza gwiazda w gwiazdozbiorze Barana. Odległa od Słońca o około 66 lat świetlnych.
Nazwa.
Tradycyjna nazwa tej gwiazdy, Hamal, wywodzi się od arabskiego , „owieczka”, co odnosi się do całego gwiazdozbioru. Międzynarodowa Unia Astronomiczna w 2016 roku formalnie zatwierdziła użycie nazwy Hamal dla określenia tej gwiazdy.
Charakterystyka obserwacyjna.
Jej wielkość obserwowana to 2,01, zaś wielkość absolutna jest równa 0,48m. Gwiazda znajduje się blisko ekliptyki i ponad 2000 lat temu punkt równonocy wiosennej znajdował się tylko 9° na południe od Hamala. Co najmniej osiem greckich świątyń było zorientowanych na tę gwiazdę. Hamal jest także wykorzystywany w astronawigacji.
Charakterystyka fizyczna.
Hamal to pomarańczowy olbrzym należący do typu widmowego K2. Jego temperatura to około 4550 K, świeci on 90 razy jaśniej niż Słońce. Gwiazda ma masę półtora raza większą niż masa Słońca i około 14 razy większy promień. Jest nieco uboższa w metale niż Słońce.
Układ planetarny.
W 2011 roku precyzyjne pomiary zmian prędkości radialnej Alfa Arietis pozwoliły odkryć towarzyszącą gwieździe planetę, oznaczoną Alfa Arietis b. Jest to gazowy olbrzym 1,8 raza masywniejszy niż Jowisz, krążący po dość ekscentrycznej orbicie.

</doc>
<doc id="331242" url="https://pl.wikipedia.org/wiki?curid=331242" title="Liberty TV">
Liberty TV

Liberty TV - francuska telewizja telezakupowa wyspecjalizowana w sprzedaży ofert turystycznych.
Jej polskim odpowiednikiem są Podróże TV. W tym kraju Liberty TV można oglądać poprzez niekodowany przekaz cyfrowy z satelity Hot Bird. 

</doc>
<doc id="331243" url="https://pl.wikipedia.org/wiki?curid=331243" title="Chrześcijańscy Demokraci (Szwecja)">
Chrześcijańscy Demokraci (Szwecja)

Chrześcijańscy Demokraci (szw. "Kristdemokraterna") – szwedzka partia chadecka, powstała w 1964. Weszła do parlamentu dopiero w 1985, w sojuszu z Partią Centrum. Od 1991 posiada samodzielną reprezentację parlamentarną.
Program.
Partia broni wartości rodzinnych. Zdecydowanie sprzeciwia się prawu do zawierania związków małżeńskich i adopcji dzieci przez pary jednopłciowe. W przeszłości w jej programie zawarty był postulat delegalizacji aborcji, której partia jest zdecydowaną przeciwniczką, obecnie jednak przyjęła bardziej umiarkowane stanowisko i oświadczyła, że chce pracować nad zmniejszeniem liczby aborcji poprzez środki zapobiegawcze. W dziedzinie gospodarczej propozycje partii są nazywane „neoliberalizmem z ludzką twarzą”.
Trzema głównymi postulatami partii są:
Elektorat.
Jej wyborcy to głównie członkowie protestanckich kościołów ewangelikalnych znanych w Szwecji jako tzw. wolne kościoły – m.in. metodyści, baptyści czy zielonoświątkowcy. Szczególnie silna w prowincji Smalandia, gdzie wspólnoty te mają najwięcej członków. Inną ważną grupę wyborców stanowią ludzie starsi, a także młode małżeństwa z dziećmi.

</doc>
<doc id="331245" url="https://pl.wikipedia.org/wiki?curid=331245" title="Das Vierte">
Das Vierte

Das Vierte - niemiecki kanał telewizyjny nadawany od 29 września 2005 do 31 grudnia 2013. Był własnością NBC Universal - medialnego skrzydła koncernu General Electric. Powstał w wyniku przekształcenia istniejącego wcześniej na niemieckim rynku kanału NBC Europe. 
Nadawał tylko w paśmie wieczornym - od 20:00. Do południa w jego miejscu transmitowana była anglojęzyczna CNBC Europe, a następnie niemieckojęzyczna GIGA. Na ramówkę składały się głównie dość wiekowe już amerykańskie przeboje kinowe i seriale telewizyjne. 
W Polsce kanał ten był dostępny w niekodowanym przekazie satelitarnym z satelity Astra.

</doc>
<doc id="331251" url="https://pl.wikipedia.org/wiki?curid=331251" title="Partia Lewicy (Szwecja)">
Partia Lewicy (Szwecja)

Partia Lewicy () – szwedzka partia socjalistyczna, bardziej radykalna od Szwedzkiej Socjaldemokratycznej Partii Robotniczej. Sprzeciwia się prywatyzacji, członkostwu Szwecji w UE, zwraca dużą uwagę na kwestie ekologiczne, propaguje postulaty feministyczne i egalitarystyczne.
Powstała w 1917 na skutek rozłamu w Partii Socjaldemokratycznej. Od 1998 wraz z Zielonymi wspiera rządy socjaldemokratów.
Należy do Sojuszu Nordyckiej Zielonej Lewicy.
Program.
Feminizm i dyskryminacja.
Partia Lewicy domaga się równości płci, dlatego postuluje utworzenie Ministerstwa Równości Społecznej, wprowadzenie do szkół średnich zajęć z „samoobrony feministycznej”, równej płacy i jednakowych warunków pracy dla kobiet i mężczyzn, równego podziału urlopu rodzicielskiego oraz stworzenia schronisk dla maltretowanych kobiet. Partia Lewicy chce również, aby wymiar sprawiedliwości lepiej chronił ofiary dyskryminacji ze względu na płeć, orientację seksualną i tożsamość płciową.
Partia dostrzega związek między systemem kapitalistycznym i imperializmem a rasizmem. W swoim programie Vänsterpartiet pisze: "Bogactwo Zachodu w dużej części opiera się na wyzysku krajów rozwijających się i degradacji ich środowiska naturalnego".
Vänsterpartiet sprzeciwia się normatywizmowi w kwestii seksualności, uznając go za przyczynę wykluczenia i dyskryminacji osób homoseksualnych.
Imigracja i integracja.
Partia Lewicy chce specjalnego programu, który pomógłby nowo przybyłym do Szwecji imigrantom w znalezieniu pracy.
Vänsterpartiet politykę przymusowej asymilacji uznaje za „godną ubolewania”. Stoi na stanowisku, iż wszystkie mniejszości narodowe zamieszkujące Szwecję powinny mieć prawo do własnej tożsamości, języka i religii.
Model państwa.
Partia chce uchwalenia konstytucji zakładającej laickość (wypowiedzenie wszystkich umów między Szwecją a związkami wyznaniowymi) i republikański charakter państwa (zniesienie monarchii).
Polityka zagraniczna.
W konflikcie izraelsko-palestyńskim partia popiera niepodległościowe dążenia Palestyny. Domaga się również zerwania przez Unię Europejską umów handlowych z Izraelem, jeśli ten nie zaprzestanie okupowania Strefy Gazy.

</doc>
<doc id="331256" url="https://pl.wikipedia.org/wiki?curid=331256" title="Łowicz (ujednoznacznienie)">
Łowicz (ujednoznacznienie)



</doc>
<doc id="331258" url="https://pl.wikipedia.org/wiki?curid=331258" title="Zduny (ujednoznacznienie)">
Zduny (ujednoznacznienie)



</doc>
<doc id="331260" url="https://pl.wikipedia.org/wiki?curid=331260" title="Terranova">
Terranova

Terranova – niemiecki kanał telewizyjny nadający głównie programy o tematyce podróżniczej i popularnonaukowej. Należy do francuskiej spółki Groupe AB, będącej m.in. posiadaczem drugiej co do wielkości platformy cyfrowej we Francji. Kanał powstał w wyniku przekształcenia znanej także w Polsce telewizji muzycznej Onyx. Zakończył emisję 10 lipca 2007 roku.

</doc>
<doc id="331263" url="https://pl.wikipedia.org/wiki?curid=331263" title="Luís Boa Morte">
Luís Boa Morte

Luís Boa Morte Pereira (wym. []; ur. 4 sierpnia 1977 w Lizbonie) – portugalski piłkarz występujący na pozycji pomocnika. Wychowanek Sportingu CP, w swojej karierze grał także w takich zespołach jak Arsenal, Southampton, Fulham, West Ham United, Larisa, Orlando Pirates oraz Chesterfield. Były reprezentant Portugalii.
Kariera.
Z Portugalii wybił się dzięki francuskiemu trenerowi Arsène’owi Wengerowi, który wypatrzył go na jednym z towarzyskich turniejów Under-21 w 1997 roku i ściągnął do Arsenalu. W klubie z Highbury nie miał większych szans na miejsce w podstawowym składzie, tak więc został sprzedany do Southampton F.C., prowadzonego przez Davida Jonesa. Gdy zaczął odgrywać coraz poważniejszą rolę w tym klubie, doszło do zmiany trenera. Nowym szkoleniowcem został Glenn Hoddle, który z czasem coraz częściej sadzał portugalskiego napastnika na ławce. Wówczas Jean Tigana, ówczesny trener Fulham, postanowił wypożyczyć napastnika. Debiut w ekipie „Wieśniaków” Boa Morte zaliczył 12 sierpnia 2000 roku w meczu z Crewe Alexandra, a niedługo później strzelił dwie bramki w spotkaniu z Brentford. Portugalczyk przekonał do siebie kibiców i sztab szkoleniowy Fulham, czego efektem było przedłużenie wypożyczenia o rok. Był to trafiony manewr; w sezonie 2000/01 Boa Morte był wybijającym się graczem londyńskiego drugoligowca. Strzelił wtedy w całym sezonie 18 bramek, w tym pamiętne trafienie przeciwko Huddersfield, zapewniające mistrzostwo Division.1 i upragniony awans do Premier League. Latem 2001 roku napastnik został definitywnie kupiony przez Fulham za 1.7 mln £. Niebawem zadebiutował także w reprezentacji Portugalii.

</doc>
<doc id="331264" url="https://pl.wikipedia.org/wiki?curid=331264" title="Załom">
Załom

Niemcy.
Załom - górnołużycka nazwa miejscowości Sohland an der Spree

</doc>
<doc id="331267" url="https://pl.wikipedia.org/wiki?curid=331267" title="Partia Centrum (Szwecja)">
Partia Centrum (Szwecja)

&lt;br&gt; 
Partia Centrum (szw. "Centerpartiet") – szwedzka partia centrowa, socjalliberalna, zajmująca się głównie kwestiami środowiska naturalnego i problemami wsi. Dawniej typowa partia agrarna. Opowiada się przeciwko energii nuklearnej i postuluje decentralizację rządów.
Jej wyborcy obecnie to głównie mieszkańcy wsi i drobni przedsiębiorcy.
Historia.
Partia Centrum powstała w 1913 roku jako Liga Chłopska (szw. "Bondeförbundet"). Dziewięć lat później, w 1922 roku, wchłonęła Jordbrukarnas Riksförbund (pol. "Narodową Unię Rolników"), zachowując przy tym swoją nazwę. Ta została zmieniona dopiero w 1957 roku na funkcjonującą obecnie.
Centerpartiet była najbliższym koalicjantem socjaldemokratów w ich rządach w latach 1936-1945 i 1951-1957, ale potem nastąpiło zbliżenie z partiami centroprawicowymi, które zaczęły tworzyć własne rządy (1976-1982 i 1991-1994). Thorbjörn Fälldin, drugi lider tej partii, został wybierany na stanowisko premiera dwukrotnie, funkcję tę pełnił w latach 1976-1978 oraz 1979-1982.
W roku 2005 Partia Centrum sprzedała swe udziały w spółce Centertidningar AB, zajmującej się wydawaniem kilku gazet, za 1,8 miliarda szwedzkich koron, co uczyniło ją najbogatszą w tamtym okresie partią polityczną na świecie.
W roku 2006 partia zaczęła zmieniać swe zainteresowania polityczne, dążąc w stronę klasycznego liberalizmu. Zaczęły ją bardziej interesować problemy stref zurbanizowanych.
Wybory.
Partia w wyborach parlamentarnych uzyskuje wyniki w granicach 5-9%. Najlepszy rezultat osiągnęła w 1973 roku – 25,1%. 

</doc>
<doc id="331268" url="https://pl.wikipedia.org/wiki?curid=331268" title="Ulisses (powieść)">
Ulisses (powieść)

Ulisses () – powieść autorstwa Jamesa Joyce’a. Najpierw publikowana w latach 1918–1920 w odcinkach w amerykańskiej gazecie „The Little Review”, następnie wydana w całości w Paryżu przez Sylvię Beach 2 lutego 1922 roku.
Treścią powieści jest wędrówka po Dublinie głównego bohatera, Leopolda Blooma, jednego, zupełnie zwyczajnego dnia – 16 czerwca 1904 roku. Tytuł stanowi nawiązanie do bohatera "Odysei" Homera.
Między dwoma dziełami znajduje się wiele połączeń, zarówno jawnych, jak i ukrytych, przykładowo: związek Leopolda Blooma z Odyseuszem, Molly Bloom z Penelopą i Stefana Dedalusa z Telemachem.
"Ulisses" jest obszerną powieścią. W większości wydań ma od 800 do 1000 stron i jest podzielona na 18 rozdziałów. Książka pierwotnie była przedmiotem wielu kontrowersji, oskarżano ją o nieprzyzwoitość. Później – dzięki docenieniu techniki strumienia świadomości, eksperymentów z prozą, żartów, parodii i aluzji oraz bogatych charakterystyk – "Ulisses" uznany został za arcydzieło modernizmu.
Fabuła.
O godzinie 8 rano Stefan Dedalus spożywa śniadanie wraz ze współmieszkańcami wieży Martello – Hainesem i Buckiem Mulliganem. Postanawia, że nie spędzi tutaj najbliższej nocy. Po śniadaniu udaje się do szkoły, gdzie udziela lekcji historii starożytnej, otrzymuje zapłatę oraz słucha wynurzeń swojego pracodawcy, pana Deasy, na różne tematy. Następnie udaje się brzegiem zatoki w stronę Dublina, rozmyślając po drodze.
Następnie czytelnik przenosi się do mieszkania Leopolda Blooma (38-letniego, irlandzkiego Żyda pochodzenia węgierskiego), który budzi się rano w swoim mieszkaniu przy Eccles Street nr 7, następnie przygotowuje śniadanie dla swojej żony Molly. Śniadanie zanosi jej do łóżka wraz z listem od – jak się później okazuje – kochanka Blazesa Boylana. Bloom natomiast swoje śniadanie spożywa w kuchni, jednocześnie czytając list od swojej 15-letniej córki. Po śniadaniu wyjaśnia żonie termin metempsychoza i wychodzi z domu (godzina 8).
Włóczy się jakiś czas ulicami Dublina, po czym wstępuje na pocztę, gdzie odbiera list miłosny od Marty Clifford, spotyka dwóch znajomych: M’Coya i Bantama Lyonsa, idzie do kościoła, gdzie obserwuje kobiety. Stamtąd udaje się do drogerii, składa zamówienie na wodę toaletową dla Molly, kupuje kawałek mydła oraz kieruje się do tureckiej łaźni. Po kąpieli jedzie z ojcem Stefana Dedalusa, Simonem, oraz Martinem Cunninghamem, Jackiem Powerem i Tomem Kernanem na pogrzeb przyjaciela, Paddy’ego Dignama. Podczas jazdy widzi różne znane mu osoby, rozmyśla o śmierci najbliższych (godzina 11).
Po pogrzebie Leopold Bloom, trudniący się pracą akwizytora, udaje się do redakcji gazety „Freeman’s Journal and National Press” w sprawie zamieszczenia reklamy. Pojawia się tam także Stefan (godzina 12).
Bloom udaje się na lunch do lokalu Burtona, po drodze spotykając swoją dawną miłość, panią Breen. W lokalu napotyka na tłok, więc – rozmyślając o sztuce kulinarnej, jedzeniu i trawieniu – spożywa posiłek w restauracji Davy Byrne’a. Po drodze do muzeum spotyka Boylana (godzina 13).
Czytelnik przenosi się do Biblioteki Narodowej, w której Stefan prowadzi długą i uczoną dysputę na temat Szekspira. Na chwilę pojawia się Bloom (godzina 14).
Następny epizod to jednoczesna obserwacja poczynań wielu osób: czytelnik śledzi Boylana, który kupuje prezent dla Molly oraz Blooma, który (w innym miejscu miasta) dokonuje dla niej zakupu książki. W tym samym momencie Stefan spotyka swoją siostrę Dilly (godzina 15). Bloom po zakupach w księgarni kupuje papier listowy i udaje się na obiad do Ormond Bar, gdzie przed chwilą był Boylan. Bloom je obiad w towarzystwie Richie Gouldinga (wuj Stefana). O tej samej porze Molly przyjmuje w łóżku kochanka, Boylana (godzina 16). Po obiedzie Leopold udaje się na umówione spotkanie z Martinem Cunninghamem (w sprawie ubezpieczenia), po czym wchodzi do knajpy Barneya Kernana, gdzie spotyka człowieka zwanego Obywatelem, znanego z poglądów antysemickich i szowinistycznych. Obywatel zaczepia Blooma, ten – wzburzony i zdenerwowany – nie daje się sprowokować. Dla uspokojenia nerwów idzie na spacer nad zatokę. Znajdując się w tym samym miejscu, co Stefan rano, przy dźwiękach nabożeństwa dobywającego się z położonego nieopodal kościoła, masturbuje się, podglądając z ukrycia nieletnie dziewczęta (godzina 20).
Następnie udaje się do szpitala, aby dowiedzieć się o stan rodzącej znajomej. Po wizycie wdaje się w kłótnię na ulicy z pijanymi studentami medycyny – Buckiem Mulliganem, Hainesem i Lynchem, a także z towarzyszącym im Stefanem. Stefan i Lynch postanawiają udać się do domu publicznego Belli Cohen (godzina 22), gdzie dzieją się rzeczy z pogranicza jawy i snu.
Po wizycie, porzucony przez Lyncha Stefan Dedalus trafia pod opiekę Blooma (północ), który doprowadza go do porządku. Wstępują do taniego lokalu odwiedzanego przez margines społeczny, gdzie piją kawę i słuchają opowieści starego marynarza (godzina 1 po północy).
Po wyjściu z lokalu Bloom zaprasza do siebie Stefana, który wprawdzie korzysta z zaproszenia, ale po wypiciu w kuchni gospodarza kakao udaje się do swojej wieży. Po jego wyjściu Leopold kładzie się w łóżku obok żony, która obudzona snuje długi monolog wewnętrzny, pełny seksu, wspomnień z przeszłości i czasów spędzonych na Gibraltarze (2 nad ranem, 17 czerwca 1904 roku).
Ekranizacje i adaptacje.
Adaptacje teatralne.
Dzień 16 czerwca jest świętowany na całym świecie przez fanów Joyce’a jako Bloomsday. Autor wybrał ten dzień na pamiątkę pierwszej randki z żoną, Norą Barnacle.

</doc>
<doc id="331269" url="https://pl.wikipedia.org/wiki?curid=331269" title="Ed Gein">
Ed Gein

Edward Theodore Gein (ur. 27 sierpnia 1906 w La Crosse w stanie Wisconsin, zm. 26 lipca 1984 w Madison) – amerykański morderca zwany Rzeźnikiem z Plainfield. Pomimo zarzutu licznych mordów udowodniono mu zabójstwo tylko dwóch kobiet: Bernice Worden i Mary Hogan.
Dzieciństwo.
Syn George’a i Augusty Gein, urodzony w La Crosse w stanie Wisconsin. Miał starszego o 7 lat brata Henry’ego.
Matka, luterańska fanatyczka religijna, zabraniała synom kontaktów z kobietami, ostrzegając, iż są one niemoralne i upadłe. Ojciec, alkoholik, nie miał nic do powiedzenia w kwestii wychowania synów, zostając pod wpływem dominującej małżonki. W 1914 Geinowie przeprowadzili się do Plainfield na samotną farmę, gdzie Augusta Gein mogła izolować swą rodzinę od grzesznego świata. Izolacja nie była jednak zupełna, bowiem Eddie i Henry musieli chodzić do szkoły. Nieśmiały i delikatny Eddie nie był zbyt lubiany przez dzieci, co pogłębiane było jawną niechęcią Augusty Gein wobec wysiłków Eddiego mających na celu pozyskanie czyjejkolwiek przyjaźni. Postawa matki smuciła Eddiego, jednak ponieważ uznawał ją za najwyższy autorytet i wcielenie dobra, był jej posłuszny. Augusta Gein, niemal całkowicie przekonana, że jej synowie wyrosną na takich nieudaczników jak jej mąż, często beształa chłopców i poniżała ich.
Po śmierci George’a w 1940 roku obaj bracia podejmowali się różnych prac, aby wspomóc finansowo tak farmę, jak i matkę. Zdobyli sobie opinię uczciwych i solidnych pracowników. Eddie bardzo chętnie podejmował się również opieki nad dziećmi, z którymi, ze względu na upośledzenie jego rozwoju emocjonalnego, łatwiej było mu nawiązać kontakt. To, jak również i niezupełnie normalny związek Eda z matką, niepokoiło Henry’ego, który kilkakrotnie skrytykował Augustę w sposób dla jego młodszego brata szokujący.
16 maja 1944 r. nieopodal farmy Geinów zapaliły się krzaki. Bracia, próbując ugasić ogień, rozdzielili się i stracili się nawzajem z oczu. Gdy ogień wygasł, a Henry się nie pojawił, Ed podążył na policję, by zgłosić zaginięcie brata. Policja zorganizowała poszukiwania, w czasie których Ed zaprowadził ich prosto do ciała swego zaginionego rzekomo brata. Co zaskoczyło policjantów, Henry Gein leżał na nietkniętym przez ogień kawałku ziemi, na głowie zaś miał sińce. Mimo wątpliwości stwierdzono, że był to nieszczęśliwy wypadek, albowiem Henry, według orzeczenia koronera, udusił się dymem.
Aresztowanie.
17 listopada 1957 policja wkroczyła na teren farmy Geina, podejrzewając jego związek z napadem dokonanym na miejscowy sklep z narzędziami i zniknięciem Bernice Worden, jego właścicielki i matki jednego z funkcjonariuszy. W letniej kuchni dokonali pierwszego makabrycznego odkrycia – znajdowało się tam pozbawione głowy i wypatroszone ciało Bernice Worden zawieszone pod sufitem. Pośmiertne badania wykazały, że Worden została postrzelona z bliska z karabinka .22.
Policja przypuszczała, że Eddie mógł być zamieszany w więcej morderstw niż te dwa, które mu udowodniono. Na liście jego potencjalnych ofiar znajdują się między innymi Georgia Weckler, Ray Burgess, Victor Travis i Evelyn Hartley. Trudno jest określić rzeczywistą liczbę ofiar Geina, m.in. dlatego, że część ludzkich szczątków i trofeów w jego domu pochodziła ze zwłok wykradanych z cmentarzy.
W wyniku przeszukania na farmie Geina odnaleziono m.in.:
W trakcie badań przeprowadzonych przed procesem zdiagnozowano u Geina schizofrenię i psychopatię seksualną. Psychiatrzy orzekli również, iż jest niepoczytalny, co oznaczało, że nie mógł być sądzony za zabójstwo pierwszego stopnia i skazany na śmierć. Sąd nakazał ulokowanie Eda w szpitalu psychiatrycznym.
Geina umieszczono w Central State Hospital w Waupun. Po 10 latach pobytu tamże uznano, iż może stanąć przed sądem i 7 listopada 1968 roku rozpoczął się proces. Edward Theodore Gein został uznany winnym morderstwa Bernice Worden, jednak, jako niepoczytalny, został zwolniony i odesłany do szpitala psychiatrycznego, gdzie spędził resztę życia.
Śmierć.
Gein zmarł 26 lipca 1984 r. z powodu niewydolności oddechowo-krążeniowej (będącej skutkiem nowotworu) w Instytucie Zdrowia Psychicznego w Goodland Hall. Jego grób znajdujący się na cmentarzu Plainfield był przedmiotem wielu aktów wandalizmu – poszukiwacze pamiątek odłamywali kawałki nagrobka, do roku 2000, kiedy całość została ukradziona. Nagrobek odnaleziono w czerwcu 2001 niedaleko Seattle i można go obejrzeć w muzeum w Wautoma, w stanie Wisconsin.
Odniesienia w kulturze.
Na kanwie legendy Geina powstało kilka filmów fabularnych oraz ekranizacji, w tym:
Postać lekarza-mordercy Oliviera Thredsona, poszukiwanej „Krwawej Twarzy” z serii „Asylum” serialu American Horror Story była również inspirowana jego postacią. Istnieje też grupa grindcore’owa nosząca jego miano. Bezpośrednie odwołanie do postaci Geina znaleźć możemy w utworach: „Ed Gein” projektu Flesh For Her, „Dead Skin Mask” Slayera, „Skinned” grupy Blind Melon, „Nothing to Gein” zespołu Mudvayne, „Jessica” japońskiego zespołu j-rockowego Dir en grey oraz „Deadache” fińskiego zespołu Lordi. Również w utworze Eminema „Buffalo Bill” jest nawiązanie do postaci Thomasa Harrisa wzorowanej na Edzie Geinie.
Wzmianka o Edzie pojawiła się również w nowym utworze „Wonderful Life” zespołu Bring Me the Horizon. Do postaci Eda Geina nawiązuje również raper Słoń w utworach „Czysta Miłość” oraz „Inkwizycja”.

</doc>
<doc id="331270" url="https://pl.wikipedia.org/wiki?curid=331270" title="Minimax">
Minimax



</doc>
<doc id="331273" url="https://pl.wikipedia.org/wiki?curid=331273" title="Dąb Katowice">
Dąb Katowice

Górniczy Klub Sportowy Dąb Katowice – klub sportowy powstały we wsi Dąb, będącej później dzielnicą Katowic. W 1968 roku wszedł w skład powstałego w 1964 r. Górniczego Klubu Sportowego "Katowice".
Historia.
Piłkarze Dębu najczęściej występowali sezonie z 1936 roku w składzie:
Maksymilian Pawłowski 18 meczów/0 goli – Franciszek Krawiec 18/0, Jerzy Halama 13/1 (Wilibald Kolarz) 6/0 – Franciszek Moczko 16/0, Engelbert Szojda 16/0, Ewald Dytko 17/0 – Konrad Kessner 18/9, Jerzy Ogórek 12/4 (Roman Kłoda) 10/1, Leopold Sobierad (Sobiehardt)? 8/2 (Reinhold Dreszer) 7/0, Ernest Koszecki 12/3 (Jerzy Kierot) 5/0, Antoni Herman 14/7 (Gerard Wichary) 4/1.
Wyrobek, Hibszer, Brzezina, Kaske, Pawłowski, Nowak, Biernacki, Minol, Leszczorz, Edward Herman, Dembski, Mieczysław Trąbka.

</doc>
<doc id="331275" url="https://pl.wikipedia.org/wiki?curid=331275" title="Zalipie">
Zalipie



</doc>
<doc id="331282" url="https://pl.wikipedia.org/wiki?curid=331282" title="RTL">
RTL

RTL, RTL Television, dawniej RTL Plus – największa komercyjna stacja telewizyjna w Niemczech. Należy do RTL Group.
Historia.
Stacja rozpoczęła nadawanie 2 stycznia 1984 roku jako drugi tego typu niemieckojęzyczny kanał (po uruchomionym dzień wcześniej kanale PKS, obecnie Sat.1) i przez cztery lata korzystała z koncesji wydanej przez władze Luksemburga. W 1988 roku siedzibę stacji przeniesiono do Niemiec, do Kolonii. Należy do RTL Group, telewizyjnego skrzydła koncernu Bertelsmanna. W Polsce oglądano ją odkąd tylko pojawiły się zestawy satelitarne, później kanał znajdował się w ofercie polskich sieci kablowych.
Przez pewien czas miała nawet w Polsce siostrzaną stację – RTL 7, która nadawała w latach 1996–2002. 1 stycznia 2002 roku telewizja RTL 7 została wykupiona przez Grupę ITI. W marcu 2002 roku rozpoczęła nadawanie jako telewizja TVN Siedem, powtarzająca głównie filmy i seriale z anteny głównej, czyli TVN.
Oferta programowa.
RTL jest kanałem ogólnotematycznym, w związku z tym oferta programowa stacji jest bardzo zróżnicowana: od programów informacyjnych (między innymi "RTL Aktuell" czy "Stern TV") przez rozrywkę ("Who Wants to Be a Millionaire?", "Deutschland sucht den Superstar", "Let’s Dance" a także "Das Supertalent"), seriale komediowe, własne produkcje obyczajowe, seriale amerykańskie (np. „Detektyw Monk”, „Kości”, „Skazany na śmierć” lub „Tajemnice Smallville”) po sport i filmy.

</doc>
<doc id="331284" url="https://pl.wikipedia.org/wiki?curid=331284" title="Tlenek sodu">
Tlenek sodu

Tlenek sodu, – nieorganiczny związek chemiczny z grupy tlenków zasadowych zawierający sód na I stopniu utlenienia.
W temperaturze pokojowej jest to biała higroskopijna substancja stała o budowie jonowej, rozpuszczalna w etanolu.
Z wodą reaguje energicznie, tworząc żrący wodorotlenek sodu:
Tlenek sodu powstaje najczęściej jako produkt reakcji sodu z tlenem:
Można otrzymać go także przez redukcję nadtlenku sodu sodem:

</doc>
<doc id="331285" url="https://pl.wikipedia.org/wiki?curid=331285" title="Ligocianka Ligota">
Ligocianka Ligota

K.S. Ligocianka Ligota – polski klub sportowy, założony w marcu 1924 r. w Ligocie (obecnie dzielnica Katowic) z inicjatywy Pawła Biegańskiego i Jana Podleśnego, przyjmując początkowo nazwę „Polonia”. 1 stycznia 1965 klub połączył się ze Spartą Katowice w jeden zespół. Od tej pory klub funkcjonował pod nazwą Budowlany Klub Sportowy Sparta Katowice przy ul. Rolnej 43.

</doc>
<doc id="331289" url="https://pl.wikipedia.org/wiki?curid=331289" title="Partia Zielonych (Szwecja)">
Partia Zielonych (Szwecja)

Partia Zielonych (szw. "Miljöpartiet de Gröna") – szwedzka partia ekologiczna, powstała w 1981, na fali ruchu przeciwników energii atomowej (referendum w Szwecji w 1980).
Program.
Szwedzka Partia Zielonych jest przeciwna wykorzystywaniu energii nuklearnej i domaga się zastąpienia jej źródłami odnawialnymi. Działa na rzecz reformy rybołówstwa i walki z przełowieniem. Szwedzcy Zieloni tradycyjnie byli przeciwni członkostwu Szwecji w UE i domagali się rozpisania referendum na ten temat, z czasem zmienili stanowisko i obecnie popierają członkostwo w UE, zarazem sprzeciwiając się wejściu Szwecji do strefy euro.
Udział w rządzie.
Po wyborach w 2014 roku szwedzka Partia Zielonych po raz pierwszy w historii weszła w skład koalicji rządzącej, współtworząc mniejszościowy rząd socjaldemokraty Stefana Löfvena.

</doc>
<doc id="331290" url="https://pl.wikipedia.org/wiki?curid=331290" title="Łochów (ujednoznacznienie)">
Łochów (ujednoznacznienie)



</doc>
<doc id="331291" url="https://pl.wikipedia.org/wiki?curid=331291" title="Ola Ullsten">
Ola Ullsten

Ola Ullsten, właśc. Stig Kjell Olof Ullstén (ur. 23 czerwca 1931 w Teg, zm. 28 maja 2018 w Öja) – szwedzki polityk, działacz Ludowej Partii Liberałów i jej lider w latach 1978–1983, parlamentarzysta i minister, od 1978 do 1979 premier Szwecji.
Życiorys.
Urodził się w miejscowości Teg, włączonej później do Umeå. Kształcił się w zawodzie pracownika społecznego, który wykonywał. Zaangażował się w działalność polityczną w ramach Ludowej Partii Liberałów. Był pracownikiem frakcji poselskiej swojej partii (1957–1961) i urzędnikiem w departamencie kultury władz Sztokholmu (1962). W latach 1962–1964 publikował w dzienniku „Dagens Nyheter”. W tym samym okresie przewodniczył organizacji młodzieżowej liberałów. W latach 1965–1984 był posłem do Riksdagu.
Stał się jednym z liderów szwedzkiej centroprawicy, która w 1976 przejęła władzę po wieloletnich rządach socjaldemokratów i sprawowała ją do 1982. Pełnił w tym okresie szereg funkcji rządowych, w międzyczasie w 1978 stanął na czele liberałów. W latach 1976–1978 był ministrem bez teki odpowiedzialnym za pomoc rozwojową, a od 1977 również za imigrację. W 1978 wykonywał obowiązki wicepremiera. Gdy koalicja rządowa rozpadła się na tle sporów dotyczących energetyki jądrowej (Ola Ullsten sytuował się jako jej zwolennik), w październiku 1978 został premierem rządu mniejszościowego, którym kierował do października 1979. Następnie do 1982 pełnił funkcję ministra spraw zagranicznych, od 1980 jednocześnie ponownie był wicepremierem.
W 1983 oddał przywództwo w partii, zastąpił go wówczas Bengt Westerberg. Przeszedł do pracy w dyplomacji, zajmując stanowiska ambasadora Szwecji w Kanadzie (1984–1989) i we Włoszech (1989–1996).

</doc>
<doc id="331293" url="https://pl.wikipedia.org/wiki?curid=331293" title="VOX (stacja telewizyjna)">
VOX (stacja telewizyjna)

VOX – niemiecka stacja telewizyjna istniejąca od 1993 i należąca do RTL Group. 
Nadaje dość lekki repertuar - seriale, sensacyjne dokumenty, a w weekendowe wieczory także filmy erotyczne. Siedzibą stacji jest Kolonia. Cieszy się sporą popularnością wśród polskich miłośników telewizji satelitarnej. Jest dostępna w postaci niekodowanej na Astrze.

</doc>
<doc id="331300" url="https://pl.wikipedia.org/wiki?curid=331300" title="Zalewo">
Zalewo

Zalewo (dawniej "Zełwałd", ) – miasto w województwie warmińsko-mazurskim, w powiecie iławskim (dawniej w powiecie morąskim), położone nad jeziorem Ewingi na Pojezierzu Iławskim, w bliskim sąsiedztwie Puszczy Pruskiej. Siedziba gminy miejsko-wiejskiej Zalewo.
Według danych z 1 stycznia 2018 Zalewo liczyło 2165 mieszkańców.
Pod względem historycznym Zalewo leży na obszarze dawnej Pomezanii, w Prusach Górnych, a także na Powiślu.
Zalewo prawa miejskie otrzymało w 1305. Od 1525 przez ponad 200 lat pełniło funkcję miasta powiatowego. Po II wojnie światowej w 1945 utraciło prawa miejskie, by je odzyskać w 1987.
Obecnie miasto jest ośrodkiem handlowo-usługowym z rozwiniętym przemysłem (głównie drzewnym i metalurgicznym) i dużymi zasobami rolniczymi. Przebiega przez nie droga wojewódzka nr 519 ze Starego Dzierzgonia do Morąga. Zalewo w 1945 roku utraciło połączenie kolejowe na skutek demontażu szyn przez Armię Czerwoną. Miasto posiada oczyszczalnię ścieków, której budowa ma zredukować wysoki poziom zanieczyszczenia jeziora Ewingi.
Położenie.
Według danych z 1 stycznia 2011 powierzchnia miasta wynosiła 8,22 km².
Instytucje publiczne.
Główne instytucje publiczne w Zalewie to:
Historia.
Średniowiecze.
Miasto powstało w końcu XIII wieku założone przez Krzyżaków na pograniczu podbitych terytoriów plemiennych pruskich Pogezanów i Pomezanów. W strategicznym miejscu Krzyżacy wznieśli zamek obronny, w latach 1299–1301. Budowę zamku przypisuje się Henrykowi Zuckschwertowi – komturowi dzierzgońskiemu. Wokół zamku powstało osiedle (tzw. "Podgrodzie"). Miasto i zamek zbudowano jako jedno z miast Prus Górnych, która stanowiła najbardziej położną na zachód część Prus.
Pierwsi osadnicy byli Sasami. Prawa miejskie otrzymało w 1305 roku z nadania komtura dzierzgońskiego "Sieghardta von Schwarzburga". Prawa poszerzono w 1320 i ponowiono w 1334 (na prawie chełmińskim). Miasto zasiedlili kolonizatorzy niemieccy, którzy nadali mu nazwę Saalfeld/Saale, od nazwy miasta w Turyngii. W XV wieku, po wojnach polsko-krzyżackich, do Zalewa zaczęła napływać również ludność polska (głównie z ziemi chełmińskiej) i wówczas pojawiła się spolszczona nazwa miasta – "Zełwałd". Z czasem nazwa przyjęła współczesna formę – Zalewo.
W roku 1410 i 1414 Zalewo zajęte było przez wojska Władysława Jagiełły. Przed wojną trzynastoletnią (1454–1466) miasto odmówiło wierności Zakonowi. W wyniku postanowień pokoju toruńskiego, pozostało podobnie jak całe Prusy Górne w granicach państwa zakonnego (od 1525 Prus Książęcych), lecz pod zwierzchnictwem Korony Polskiej jako lenno.
Nowożytność.
W latach 1525–1752 miasto było siedzibą powiatu (niem. "Hauptort des Oberlāndisches Kreises"), natomiast w latach 1587–1751 stanowiło także siedzibę konsystorza dla Pomezanii. Od 1554 istniał tu polski kościół, a nabożeństwa po polsku odprawiano do 1770. Zalewo zniszczone zostało w czasie wojen szwedzkich (XVII wiek). Duże zniszczenia wniknęły na skutek pożaru w 1688, znacznie uszkodzony został także ratusz. Z kolei w roku 1710 w mieście wybuchła epidemia dżumy, z której ocalało zaledwie 7 rodzin.
Szkoła w Zalewie istniała od XV do XVIII wieku, jej ukończenie uprawniało do studiów uniwersyteckich. Uczono w niej także języka polskiego. W latach 1777–1780 uczył się w niej Krzysztof Celestyn Mrongowiusz.
XIX-XXI wiek.
Podczas wojen napoleońskich w roku 1807 w Zalewie kwaterowały wojska generała Jana Henryka Dąbrowskiego.
W drugiej połowie XIX wieku Zalewo przeżywało rozwój gospodarczy, spowodowany budową Kanału Elbląskiego i linii kolejowej Ostróda-Elbląg (wybudowana w 1893, rozebrana w 1945).
Pod koniec XIX wieku w okolicach Zalewa swoje badania prowadziła Elisabeth Lemke, badaczka folkloru, pradziejów oraz botaniki Prus Górnych.
W czasie II wojny światowej zostało zniszczone w 70% i utraciło prawa miejskie. Przyczyną zniszczeń były podpalenia kamienic Rynku Głównego przez wojska radzieckie prowadzone notorycznie od 22 do 29 stycznia 1945 roku. Materiały budowlane uzyskane ze zgliszczy kamienic Starego Miasta zostały odesłane do Warszawy, aby wykorzystać je przy odbudowie stolicy.
W latach 1975–1998 miejscowość należała administracyjnie do województwa olsztyńskiego.
Miasto odzyskało prawa miejskie dopiero w 1987 roku. Po reformie administracyjnej w 1999 roku Zalewo ulokowano w granicach powiatu iławskiego. W 2005 obchodzono 700. rocznica nadania pierwszych praw miejskich.
W 1991 roku w trakcie budowy garaży w okolicach starego miasta został odnaleziony skarb złotych monet z lat 1252–1334. Na motywach tego wydarzenia Jerzy Ignaciuk napisał powieść z cyklu "Pan Samochodzik": Jerzy Szumski, "Pan Samochodzik i floreny z Zalewa".
W kwietniu 2013 roku, na brzegu jeziora Ewingi, została oddana do użytku Ekomarina Zalewo – nowoczesna, ekologiczna przystań żeglarska.
W remizie strażackiej w Zalewie reżyser Piotr Trzaskalski, przy udziale mieszkańców miasta, nakręcił kilka scen do polskiego dramatu obyczajowego „Mistrz”.
Archeologia.
W maju 2016 na polu poza miastem odkryto przypadkowo skarb składający się z 86 srebrnych denarów datowanych na I i koniec II wiek n.e. Najstarsza moneta datowana jest na 96 r. pochodzi z mennicy cesarza Nerwy, najmłodsza z przełomu lat 194–195, z czasów Septymiusza Sewera. Monety spod Zalewa zostały po raz pierwszy zaprezentowane na zamku w Ostródzie 14 maja 2016 podczas Nocy Muzeów.
Demografia.
Według danych z 31 grudnia 2012 miasto miało 2222 mieszkańców.
Edukacja.
Szkoła w Zalewie prawdopodobnie powstała już w XIV w. Pierwsza informacja w dokumentach o jej istnieniu pochodzi z 1404 r. i nosiła nazwę „prowincjonalnej”. Od roku 1599 nosiła nazwę szkoły książęcej. W tamtych czasach szkoła w Zalewie była na wysokim poziomie, a jej ukończenie uprawniało do studiów uniwersyteckich (podobnie jak szkół w Bartoszycach, Ełku, Kętrzynie i Pasłęku). Podstawowym przedmiotem w zalewskiej szkole była łacina. Od połowy XVI w. aż do XVIII uczono w niej także języka polskiego. W latach 1777–1780 uczył się w niej Mrongowiusz. W 1801 r. w szkole uczyło się 51 uczniów. Wkrótce po tej dacie szkołę zastąpiono dwiema odrębnymi placówkami: wyższą szkołą miejską przeznaczoną dla dzieci mieszczan oraz szkołą dla ubogich (Armenschule). Jednak żadna z nich nie dawała już prawa wstępu na uczelnie wyższe. Pod koniec XIX obie te placówki połączono, tworząc szkołę ludową (podstawowa, powszechna). W roku 1927 utworzono w Zalewie gimnazjum. W 1935 r. do szkoły ludowej uczęszczało 383 dzieci, natomiast do gimnazjum 129.
Obecnie w Zalewie istnieje Zespół Szkół, w skład którego wchodzą:
Sport.
Kluby sportowe w Zalewie:
Współpraca międzynarodowa.
Miasta i gminy partnerskie:
Współpraca bez umowy o partnerstwie:

</doc>
<doc id="331301" url="https://pl.wikipedia.org/wiki?curid=331301" title="Moderata samlingspartiet">
Moderata samlingspartiet



</doc>
<doc id="331306" url="https://pl.wikipedia.org/wiki?curid=331306" title="Pistolet S&amp;W Sigma">
Pistolet S&amp;W Sigma

 
Sigma – pistolet samopowtarzalny produkcji amerykańskiej firmy Smith &amp; Wesson.
Historia.
Po raz pierwszy pistolet z tej serii zaprezentowany został w roku 1994 (Sigma 40F) w kalibrze .40 S&amp;W. Dopiero w późniejszym czasie zaprezentowano wersje na najpopularniejszy obecnie nabój pistoletowy na świecie 9 x 19 mm Parabellum. Pistolet został zaprojektowany z przeznaczeniem na rynek broni służbowej, jednak nie odniósł na tym polu znaczącego sukcesu. Do największych transakcji zaliczyć należy sprzedaż w 2004 roku zalegających magazyny firmy 5000 sztuk armii i policji Afganistanu. 
Pistolet posiada tak wiele cech wspólnych z pistoletem Glock, że w kręgach użytkowników zyskał sobie pejoratywne miano "swock" (S&amp;W + Glock). Doprowadziło to do procesu pomiędzy obiema firmami – Glock oskarżył firmę Smith &amp; Wesson o naruszenie patentu. Proces zakończył się ostatecznie ugodą – firma S&amp;W zapłaciła nieznanej wysokości odszkodowanie, uzyskując w ten sposób prawo do kontynuacji produkcji pistoletu Sigma.
Konstrukcja.
Pistolet działa na zasadzie krótkiego odrzutu lufy. Mechanizm z wyłącznym częściowym samonapinaniem. Pistolet nie posiada żadnych zewnętrznych zabezpieczeń manualnych, z wyjątkiem znanego z Glocka bezpiecznika zintegrowanego z językiem spustowym. Pistolet posiada dodatkowo wewnętrzną blokadę iglicy, zabezpieczającą przed przypadkowym wystrzałem. Szkielet pistoletu wykonany jest z polimerów (kompozytowego poliamidu zbrojonego włóknem szklanym), z wyjątkiem zamka i lufy, które produkowane są ze stali nierdzewnej lub stali węglowej. 
W 1999 roku pojawiła się zmodernizowana wersja pistoletów Sigma. Do najważniejszych modyfikacji zaliczyć należy skrócenie lufy, modernizacja chwytu, powiększenie przycisku zwalniania magazynka oraz dodanie szyny typu Picatinny pod lufą, umożliwiającej zamontowanie dodatkowych akcesoriów: oświetlenia taktycznego lub laserowego wskaźnika celu.

</doc>
<doc id="331307" url="https://pl.wikipedia.org/wiki?curid=331307" title="Łężyce">
Łężyce



</doc>
<doc id="331309" url="https://pl.wikipedia.org/wiki?curid=331309" title="Italian Music">
Italian Music

Italian Music – włoska telewizja muzyczna prezentująca wyłącznie muzykę z Italii. W Polsce kanał ten jest dostępny w niekodowanym przekazie cyfrowym z satelity Hot Bird.

</doc>
<doc id="331310" url="https://pl.wikipedia.org/wiki?curid=331310" title="Świat wiedźmina">
Świat wiedźmina

Świat wiedźmina – świat przedstawiony opowiadań oraz sagi o wiedźminie, autorstwa polskiego pisarza fantasy, Andrzeja Sapkowskiego, a także gier i produkcji telewizyjnych na nich opartych.
Sapkowski nie nadał fikcyjnemu światu nazwy. W grze fabularnej "" używana jest nazwa „Kontynent” na określenie znanej tam części tego świata, ta sama nazwa używana jest w serialu Netfliksa.
Geografia.
W przeciwieństwie do wielu innych pisarzy fantasy, jak np. J.R.R. Tolkien, Sapkowski nie stworzył pełnego opisu świata przed napisaniem całości cyklu, a raczej tworzył go w miarę rozwoju opowieści. Większość akcji sagi toczy się w Królestwach Północy, leżących na północy znanej części Kontynentu. Najważniejsze z nich to Aedirn, Cintra, Kaedwen, Kovir i Poviss, Lyria i Rivia, Redania oraz Temeria. Dokładne położenie poszczególnych królestw i księstw nie jest pewne ze względu na brak kanonicznych informacji na temat wielu z nich, pewne jest jednak wzajemne położenie wyżej wymienionych państw. Na samym południu, przy górach Amell, na zachodzie, znajduje się Cintra, której północną granicę stanowi rzeka Jaruga, mająca swoje ujście właśnie w Cintrze. Na wschodzie, a na północnym brzegu Jarugi leży Lyria i Rivia, na północ od nich są Temeria na zachodzie i Aedirn na wschodzie, na północ od nich Redania na zachodzie i Kaedwen na wschodzie, zaś dalej na północy Kovir-Poviss na zachodzie i Liga z Hengfors na wschodzie. Temerię od Lyrii i Rivii, oraz Aedirn oddziela masyw górski Mahakam.
Na południe od Królestw Północy, za górami Amell, leżą tereny będące pod kontrolą Cesarstwa Nilfgaardu, przez wieki podbijającego kolejne z północnych krain, których mieszkańcy zwani są przez Nilfgaardczyków Nordlingami.
Mapy.
W wydanych w Polsce książkach Sapkowskiego nie została zamieszczona mapa Kontynentu, chociaż istnieją przynajmniej cztery, stworzone niezależnie mapy – „mapa polska”, utworzona przez fanów skupionych wokół strony andrzejsapkowski.pl, później użyta przez twórców gry fabularnej "Wiedźmin: Gra wyobraźni" oraz gry komputerowej "Wiedźmin" oraz „mapa czeska”, sporządzona przez czeskiego tłumacza książek Sapkowskiego. Trzecia mapa ukazała się w zestawie z grą – twórcy gry fabularnej twierdzą, iż znaleźli na polskiej mapie pewne błędy, jeśli chodzi o położenie państw i miejscowości i sporządzili jej nową wersję. Uczestnicy Wiedźmińskiego Forum stworzyli z kolei tak zwaną „Mapę Orteliusa” .
Historia.
Elfy przybyły na Kontynent na swych białych okrętach prawdopodobnie nieco ponad tysiąc pięćset lat przed wydarzeniami z sagi. Zastały tam gnomy (pierwsze na Kontynencie) oraz krasnoludy, które po okresie walk wycofały się w góry, zaś elfy wybudowały w miejsce ich siedzib swoje miasta. Około pięciuset lat przed wydarzeniami z sagi na kontynent przybyli ludzie i podbili obszar późniejszych północnych królestw. Elfy zmuszone były do wycofania się do górskich enklaw i lasów. W miastach umieszczane są w gettach dla nieludzi, razem z krasnoludami, gnomami i niziołkami. W czasie Koniunkcji Sfer do tego świata przeniknęło wiele innych ras, jak np. wilkołaki czy wampiry.
W okresie opisywanym w książkach, doszło do dwóch wojen między Nilfgaardem a północnymi królestwami, które zakończyły okres ekspansji tego południowego cesarstwa.
Mieszkańcy.
W świecie wiedźmina koegzystują ze sobą przedstawiciele wielu ras. Niektóre z nich są u szczytu potęgi (ludzie), inne lepiej lub gorzej dostosowały się do narzuconych przez ludzi zmian i żyją w ludzkich miastach (elfy, gnomy, krasnoludy, niziołki) albo w ramach niemal odizolowanych od ludzi społeczności (np. elfy w Górach Sinych i w Dol Blathanna, gnomy i krasnoludy w masywie Mahakam). Jeszcze inne walczą o przetrwanie w pojedynczych enklawach (driady w Brokilonie), albo są na skraju wymarcia (vrany, bobołaki). Ostatnią grupą są rasy żyjące w morzu i nie utrzymujące niemal żadnych kontaktów z istotami lądowymi (ryboludzie, syreny i inne).
Prócz powyższych ras, w wiedźmińskim świecie występują również potwory obdarzone inteligencją na tyle wysoką, by opanować posługiwanie się Językiem Wspólnym albo Starszą Mową. Niektóre z nich tworzą społeczności, inne żyją pojedynczo, jednakże, poza nielicznymi wyjątkami, istoty te nie wznoszą budowli (wyjątek: trolle) ani nawet nie wytwarzają żadnych przedmiotów, choć czasami korzystają z wytworów innych ras, w celu np. upodobnienia się do nich (ludzki ubiór w przypadku niektórych wampirów) albo dla przyjemności (alkohol własnej produkcji konsumowany przez pukacze).
Driady.
Driady (zwane także "dziwożonami") zamieszkują i strzegą lasu Brokilon, którego granice wciąż się kurczą na rzecz sąsiednich ludzkich królestw. Słyną z niewiarygodnej sprawności w posługiwaniu się łukiem, jak również zamiłowania do przyrody (w szczególności drzew i lasu) i muzyki.
Driady są wyłącznie kobietami i aż do późnej starości, a mogą dożyć prawdopodobnie kilkuset lat, zachowują młode rysy twarzy i szczupłą sylwetkę. Do prokreacji wykorzystują ludzkich lub elfich mężczyzn, ale wybierają tylko silnych, żeby ich córki były sprawnymi wojowniczkami. Wygląd (w tym barwy oczu i włosów, które u driad mogą przybierać bardzo nietypowe kolory) ich córki dziedziczą wyłącznie po matce.
Ponieważ driad jest coraz mniej, czasami „przerabiają” one normalne, ludzkie dziewczynki na driady. Dzieje się to za pomocą Wody Brokilonu, substancji o silnych właściwościach magicznych i halucynogennych, niszczącej pamięć o przeszłym życiu, co jednak nie daje im wszystkich umiejętności prawdziwych driad.
Driady noszą ubrania w barwach maskujących i nakładają barwniki na skórę, by jeszcze trudniej było je dostrzec w lesie, co znakomicie współgra z typową dla nich umiejętnością bezszelestnego poruszania się. Driady posiadają bardzo silną więź z przyrodą, zwłaszcza z roślinami, dzięki czemu potrafią m.in. przekształcać drzewa siłą woli i uleczać nawet bardzo poważne choroby i obrażenia z wykorzystaniem specyficznych brokilońskich roślin .
Przywódczynią driad brokilońskich jest Srebrnooka Eithne.
Elfy.
Elfy, znane jako "Aen Seidhe", przybyły na Kontynent na swoich białych okrętach dużo wcześniej niż ludzie, ale później niż gnomy i krasnoludy. Elfy żyją o wiele dłużej niż ludzie (średnio po 300-400 lat, choć niektóre potrafią dożyć wieku nawet ponad 600 lat) i są zazwyczaj odbierane przez ludzi jako bardzo atrakcyjne. Od ludzi różnią się m.in. szczuplejszą budową ciała, kształtem oczu (duże, wyraziste oczy „w kształcie migdałów”), uszu (szpiczasto zakończone małżowiny) i zębów (nie wyróżnia się u nich kłów), a także brakiem owłosienia poza głową.
Mimo długowieczności elfy są o wiele mniej liczne niż ludzie. Ma na to wpływ fakt, że wyłącznie elfia młodzież (elfy 30–40-letnie) jest płodna, a elfki owulują raz na kilka lat, przez co elfy rozmnażają się znacznie wolniej od ludzi.
Elfy o wiele gorzej niż inne rasy znoszą ludzką dominację. O ile krasnoludy, niziołki, czy gnomy odnalazły się w nowych realiach, elfy rzadko kiedy potrafią się do niej przystosować i często wspominają dawne czasy, widząc ludzkie miasta wybudowane na ruinach elfich pałaców (Oxenfurt, Cintra, Wyzima, Tretogor, Cidaris, Maribor itd). Częściowo może to wynikać z faktu, że elfy uważały ludzi za gorszych od siebie. Ludzie ze swej strony uważali, że elfy wywyższają się, podkreślając na każdym kroku swoją odmienność.
Ludzie też mają o wiele większy problem z zaakceptowaniem elfów niż innych „nieludzi”. Krasnoludy czy niziołki w zachowaniu, gustach i podejściu do życia są o wiele łatwiejsze do zrozumienia dla ludzi niż elfy, zwłaszcza, że te ostatnie często i chętnie podkreślają swoją odrębność i odmienność.
Drugim powodem jest to, że elfy w przeciwieństwie do wszystkich pozostałych ras „nieludzkich” potrafią władać magią i to wyjątkowo potężną (z podróżami między światami włącznie), do której mają naturalny talent. Ludzcy magowie znaczną część swojej wiedzy poznali dzięki elfom, u których szkolili się, gdy ludzie po raz pierwszy pojawili się na Kontynencie.
Połączenie długowieczności, zdolności magicznych i odmienności elfów oraz ksenofobii i ekspansywności ludzi doprowadza do wzajemnej nienawiści. Wśród ludzi krążą popularne powiedzonka typu „Dobry elf to martwy elf” i „Wszystko co złe, to przez elfów”, zaś elfy z upodobaniem porównują ludzi do małp.
W efekcie narastającego konfliktu elfy pod wodzą Aelirenn (Elireny), kilkaset lat przed początkiem „Sagi o wiedźminie”, stanęły do walki z ludźmi, co doprowadziło do masakry elfiej młodzieży w bitwie pod Shaerrawedd (nawiązanie do Sherwood). W czasach opisywanych przez Sagę, zamieszkujące Północne Królestwa elfy, podjudzane przez emisariuszy Nilfgaardu, ponownie chwyciły za broń.
Elfy cenią sztukę (malarstwo, rzeźbę, muzykę, poezję), magię, przyrodę i piękno, jednak nie oznacza to, że są bezbronne i słabe. Ich naturalna więź z przyrodą, umiejętność bezszelestnego poruszania się oraz nieomal legendarny talent do posługiwania się łukiem powoduje, że elfie komanda (noszące nazwę „Scoia'tael” co oznacza „Wiewiórki”) są bardzo trudne do pokonania, zwłaszcza w terenach leśnych. Zamiast prowadzić otwartą wojnę, angażują się w działalność partyzancką i terrorystyczną, w obliczu której duże oddziały armii różnych Królestw Północy są niemal bezsilne.
Do grup Scoia'tael po jakimś czasie zaczęli się przyłączać przedstawiciele innych, prześladowanych przez ludzi ras „nieludzkich” (niziołki, krasnoludy (te ostatnie potem odeszły, gdyż „nie było komu pracować w kopalniach”), jednak to elfy stanowią największą część Wiewiórek.
Półelfy i ćwierćelfy.
Półelf (półelfka) to dziecko człowieka i elfa. Półelfy odziedziczyły cechy charakterystyczne ras obojga rodziców, ale są traktowane z nieufnością a często pogardzają nimi tak elfy, jak i ludzie.
Człowiek z ¼ elfiej krwi jest nazywany kwarteronem. Cechy elfie (kształt oczu, uszu, zębów) w przypadku posiadania mniej niż ¼ elfiej krwi mogą być zupełnie niewidoczne. Czarodziejka Yennefer z Vengerbergu była kwarteronką.
Gnomy.
Gnomy pojawiły się na Kontynencie jako pierwsza rasa. Gnomy są niższe i dysponują mniejszą siłą fizyczną niż krasnoludy, ale są tak samo jak one wytrzymałe a do tego znacznie zwinniejsze. Charakterystyczną cechą ich aparycji, pozwalającą łatwo odróżnić gnoma od krasnoluda czy niziołka jest stosunkowo długi, szpiczasty nos. W przeciwieństwie do krasnoludów gnomy nie noszą bród.
Wiele gnomów żyje w Mahakamie wraz z krasnoludami, inne zamieszkują łańcuch górski Tir Tochair. Gnomy są wyśmienitymi kowalami, metalurgami, jubilerami i wynalazcami a ich miecze (w tym słynne gwyhyry) są uważane za najlepsze na świecie.
Krasnoludy.
Krasnoludy osiągają wzrost na poziomie klatki piersiowej dorosłego mężczyzny. Przedstawiciele tej rasy są na ogół krępej budowy i, co za tym idzie, mimo niskiego wzrostu obdarzeni są ogromną siłą i wytrzymałością, co czyni z nich znakomitych żołnierzy (wiele krasnoludów wynajmuje się jako ochrona karawan, wiele też służy w armiach Północnych Królestw a także w prywatnych wojskach różnych wielmożów).
Krasnoludy dojrzewają później niż ludzie (w okolicach 55 roku życia), zaś oznaką ich dojrzałości jest długość brody (do pasa). Wśród krasnoludów rodzi się o wiele więcej mężczyzn niż kobiet, przez co nie każdy krasnolud może mieć żonę (w Mahakamie trzeba mieć odpowiednią wysługę lat w kopalni bądź hucie, zanim można złożyć wniosek o przydział stałej żony). Krasnoludy są bardzo zazdrosne o swoje kobiety i na ogół sądzą, że ich kobiety są obiektem pożądania mężczyzn innych ras-co jednak nie ma nic wspólnego ze stanem faktycznym.
Jeśli idzie o charakter i zachowanie, krasnoludy bywają uważane za grubiańskie, gdyż nie uznają ludzkich norm społecznych (zwłaszcza jeśli idzie o słownictwo i, czasami, higienę). W przeciwieństwie do elfów, krasnoludy lubią nieskomplikowane rozrywki (jedzenie, alkohol) i cenią sobie proste metody rozwiązywania problemów (kwestie sporne w sprawie awansów w krasnoludzkich jednostkach wojskowych rozwiązuje się przez walkę na pięści między kandydatami na dane stanowisko) jednakże nie oznacza to, że rasa ta nie jest inteligentna, tylko że jej inteligencja objawia się raczej w dziedzinach ścisłych (inżynieria, bankowość, gry karciane) niż humanistycznych. To właśnie do krasnoludów (rodziny Vivaldich, Cianfanellich, Giancardich itd) należą największe sieci bankowe Kontynentu, zaś technologia, jaką dysponuje ta rasa, zwłaszcza w zakresie górnictwa, hutnictwa i metalurgii, ale także np. poligrafii znacznie przewyższa osiągnięcia ludzi.
Ludzie.
Ludzie są rasą dominującą i w Północnych Królestwach i w Imperium Nilfgaardu. Choć przybyli na Kontynent później, ekspansywna natura i o wiele szybsze niż u innych ras tempo rozrodu pozwoliły im skolonizować cały rejon i zepchnąć inne rasy do odosobnionych enklaw lub do gett w ludzkich miastach.
Poza nielicznymi wyjątkami (Mahakam, Brokilon) ludzie zamieszkują wszystkie rejony Północnych Królestw.
Dziecko Niespodzianka to dziecko, które na skutek obietnicy złożonej jakiejkolwiek istocie, miało zostać związane z nią więzią przeznaczenia.
Tradycyjną formułą obietnicy były słowa wypowiadane w zamian za ofiarowaniu komuś pomocy: "Oddasz mi to, co zastaniesz w domu po powrocie, a czego się jeszcze nie spodziewasz".
Obietnica mogła być spełniona jedynie, gdy potwierdzi ją siła przeznaczenia, tzn. gdy dziecko-niespodzianka wyrazi na to zgodę. To ta zgoda miała potwierdzać, że urodziło się w cieniu przeznaczenia.
Znanymi dziećmi-niespodziankami były m.in. córka Calanthe, Pavetta i jej córka, księżniczka Ciri.
Prawdopodobnie motyw powyższy zaczerpnięty został przez Sapkowskiego z baśni ludowych, chociaż wydarzenie o podobnym schemacie można również odnaleźć w Biblii – w Księdze Sędziów sędzia Jefte przysięga Bogu, że złoży w ofierze pierwszą istotę, która wyjdzie mu na spotkanie, kiedy będzie zwycięsko wracał do domu. Tą osobą okazuje się jego córka.
Niziołki.
Niziołki bardziej niż krasnoludy przypominają ludzi, ale, jak wskazuje nazwa ich rasy, są od ludzi o wiele niższe. Charakterystyczne dla ich wyglądu są kędzierzawe włosy i owłosione stopy, dzięki którym niziołki nie muszą używać obuwia.
Przedstawiciele tej rasy charakteryzują się na ogół bardzo wysoką zwinnością i zręcznością oraz nieomal naturalnym talentem do posługiwania się wszelkiego typu bronią miotaną.
Niziołki w świecie wiedźmina najczęściej zajmują się rolnictwem, hodowlą zwierząt i rękodzielnictwem ale zdarzają się też wśród nich kupcy a nawet lekarze (typowa dla rasy zręczność czyni z nich świetnych chirurgów).
Wiedźmini.
Ściśle rzecz ujmując, nie są oddzielną rasą (są bezpłodni), lecz zmutowanymi w dzieciństwie ludźmi, wyszkolonymi w jednym celu – do walki z potworami. Z wyglądu nie różnią się od ludzi, poza jednym szczegółem: w pełnym słońcu ich źrenice zwężają się w pionowe szparki, jak u kota. Po mutacji mogą też wystąpić skutki uboczne tj. mlecznobiałe włosy jak u Geralta.
Dzięki zmianom, jakimi poddano ich ciała (Próba Traw, zakażenia wirusami itp) oraz dzięki morderczemu treningowi, wiedźmini dysponują niemal nadludzkimi możliwościami. Ich tempo reakcji, wrażliwość zmysłów (zwłaszcza wzroku, słuchu i zmysłu równowagi) i zwinność są praktycznie nieosiągalne dla zwykłego człowieka. Innymi skutkami mutacji i treningu są m.in. odporność na większość trucizn, jadów i chorób zakaźnych oraz wolny puls, dzięki któremu nawet ciężko ranny wiedźmin ma szansę uniknąć wykrwawienia się.
Wiedźmini dysponują dużą wiedzą o potworach, tzn. o ich rodzajach oraz o zachowaniu i o silnych, i słabych stronach poszczególnych gatunków, co jest niezbędne do skutecznej ich eliminacji. Ponieważ niektóre potwory, na jakie napotykają wiedźmini, są ludźmi dotkniętymi klątwą (np wilkołaki, strzygi), wiedźmini są również szkoleni w wyczuwaniu magii oraz rozpoznawaniu i łamaniu klątw i uroków.
Jeśli idzie o wyposażenie, każdy wiedźmin stale nosi na szyi medalion (odzwierciedlający szkołę, według jakiej wiedźmin był szkolony, np. wilka, gryfa lub kota), który ostrzega noszącego o niebezpieczeństwie (zasadzka, zdradliwe podłoże) i o obecności magicznej aury (człowiek skryty pod czarem iluzyjnym, bliskość nienaturalnych istot itd). Do walki wiedźmini najchętniej wykorzystują miecze, we władaniu którymi osiągnęli mistrzostwo. Każdy wiedźmin posiada dwa – stalowy i srebrny. Stalowy służy do walki z istotami „z krwi i kości” a srebrny do walki z istotami nienaturalnymi dla tego świata (ghule, wampiry), magicznymi (np. dżin w opowiadaniu „Ostatnie życzenie”) lub powstałymi pod wpływem klątwy (strzygi).
Wiedźmini często korzystają z magicznych eliksirów. Przed walką zażywają te podnoszące ich, i tak wysokie, możliwości (np widzenie w ciemnościach), natomiast po walce używają eliksirów przeciwbólowych, koagulujących krew, niwelujących działanie toksyn itd.
W czasach objętych opowiadaniami i „Sagą o wiedźminie” nowych wiedźminów się już nie szkoli. Kilkanaście (lub kilkadziesiąt) lat wcześniej tłum fanatyków, prowadzony przez agitatorów i wspomagany przez czarodziejów, zaatakował i zrujnował Kaer Morhen zabijając wszystkich wiedźminów którzy tam przebywali i wszystkich młodych adeptów wiedźmińskiego fachu.
Wampiry.
Wampiry w świecie wiedźmina pojawiły się w wyniku kataklizmu zwanego „koniunkcją sfer” – bliżej nieopisanemu chwilowemu połączeniu świata Kontynentu z jednym lub więcej światami zamieszkałymi przez inne stworzenia, które stały się w efekcie jego więźniami. Nie są nieumarłymi, lecz pełnoprawnymi rasami istot podobnych do ludzi, nie posiadającymi większości słabości, którymi odznaczają się wampiry w innych fikcyjnych światach, w związku z czym potrafią być niezwykle groźne. Jedną z ważniejszych postaci cyklu wiedźmińskiego jest wampir wyższy Emiel Regis.
Bruxa to wampir wyższy, potrafiący powalić przeciwnika za pomocą fali dźwiękowej.
Posiada ostre kły, po wypiciu krwi śpiewa. Atakuje zarówno w nocy, jak we dnie. Występuje pod postacią kobiety. Często myli się ją z rusałką bądź driadą. Posiada zdolność zauroczenia oraz telepatii, lecz aby uzyskać władzę nad daną istotą, musi regularnie wysysać z niej krew. Posiada zdolność polimorfii (przemiany) w czarnego ptaka lub nietoperza. Podczas walki stara się używać głównie swoich umiejętności, wydaje głośne, obezwładniające piski.
Występuje w opowiadaniu "Ziarno prawdy" z tomu Ostatnie życzenie Sapkowskiego. Na dworze Nivellena, na który trafia wiedźmin Geralt, mieszka Bruxa o imieniu Vereena.
Inne rasy.
Pozostałe rasy rozumne występujące w cyklu o wiedźminie (niektóre wymienione są tylko z nazwy):
Języki.
Poza Językiem Wspólnym wspomniana jest Starsza Mowa, przykłady której znajdują się w utworach Sapkowskiego. Jest ona używana przez elfy, a także syreny, morszczynki i nereidy ("Miecz przeznaczenia", str. 212). Podobny do niej jest język nilfgaardzki ("Czas pogardy", str. 278) i żargon z Wysp Skellige ("Krew elfów", str. 90 ). Wielokrotnie autor zamieszcza w Sadze cytaty z języka łacińskiego.

</doc>
<doc id="331312" url="https://pl.wikipedia.org/wiki?curid=331312" title="Dzietrzniki">
Dzietrzniki

Dzietrzniki – wieś w Polsce, położona w województwie łódzkim, w powiecie wieluńskim, w gminie Pątnów. 
W latach 1954–1972 wieś należała i była siedzibą władz gromady Dzietrzniki. W latach 1975–1998 miejscowość położona była w województwie sieradzkim.
Wieś znajduje się 11 km na południe od Wielunia, na skraju dużego kompleksu leśnego. Przez obrzeża wsi przebiega droga krajowa nr 43 łącząca Częstochowę z Wieluniem oraz wybudowana w 1926 linia kolejowa nr 181 relacji Herby Nowe – Wieluń Dąbrowa. W Dzietrznikach znajduje się stacja kolejowa na której zatrzymują się pociągi osobowe.
Historia.
Dzietrzniki są jedną z najstarszych wsi ziemi wieluńskiej. Wspomina się już o "Zirsnici" w dokumencie z 1210 roku jako jednej z włości nadanych przez "Władysława Odonica" klasztorowi cystersów w Przemęcie, osady na pograniczu wielopolsko-śląskim. W 1381 miejscowość wymieniona jako "Dzierssniki, Derszinky, Dersniky, Dziesniki".
Dzierżniki, czyli dzisiejsze Dzietrzniki były wsią służebną ziemi wieluńskiej (obok takich miejscowości jak Bobrowniki, Cieśle, Czastary, Komorniki, Kowale, Rudniki, Łagiewniki czy Sokolniki). Nazwa Dzietrznik powstała w okresie średniowiecza (X-XIV wiek) i najprawdopodobniej wywodzi się od prasłowiańskiego słowa "dьrgati" (międlić, czesać, dzierzgać), co sugeruje, że była to osada, w której dzierzgacze międlili len, czyli przeciągali przez żelazny grzebień w celu usunięcia główek z nasionami) i w ten sposób oczyszczali włókna. 
Po raz kolejny wieś Dzietrzniki w dokumentach wspomniana została w 1381 roku. W 1393 roku król polski Władysław II Jagiełło nadał wieś klasztorowi oo. paulinów z Wielunia, zwalniając sołtysa i kmieci od wszystkich danin i powinności z wyjątkiem dawania ćw. owsa. W 1412 przeor klasztoru paulinów w Wieluniu zapłacił 20 grzywien sołtysowi Henrykowi za zrzeczenie się sołectwa. W 1511 wieś liczyła 3,5 łana, a w 1518 sześć łanów. W 1520 mieszkańcy płacili kanonikom wieluńskim dziesięcinę z ról osiadłych i opustoszałych oraz z trzech młynów, a z folwarku miejscowemu plebanowi. We wsi w tym roku 4 łany należały do plebana. Byli karczmarze, zagrodnicy oraz trzej młynarze. W 1564 do zamku wieluńskiego mieszkańcy dawali po ćw. owsa, każda wartości 8 groszy. W 1552 we wsi gospodarowało 22 kmieci. Stały w niej 2 młyny, a także karczma, do której przynależało 1/4 łana. W 1553 miejscowość liczyła 5 łanów.
Od XV wieku był tu drewniany kościół, w którym funkcję proboszcza pełnił zawsze przeor z Wielunia. Ostatni drewniany kościół (z sobotami), konsekrowany w 1625, przetrwał do 16 maja 1905. 
Zabytki.
W 1900 rozpoczęto budowę obecnego neogotyckiego murowanego kościoła pw. Najświętszego Serca Jezusa. Projektantem świątyni był inżynier powiatowy z Wielunia, Józef Szrajer. Budowę kościoła ukończono w 1908. 
Na cmentarzu w Dzietrznikach (na lewo od wejścia) jest zachowany w stanie szczątkowym grób 30. powstańców, poległych w bitwie pod Kluskami w dniu 22 kwietnia 1863,w wśród nich Teodor Suchorski – właściciel Smaszkowa.

</doc>
<doc id="331320" url="https://pl.wikipedia.org/wiki?curid=331320" title="Thorbjörn Fälldin">
Thorbjörn Fälldin

Nils Olof Thorbjörn Fälldin (ur. 24 kwietnia 1926 w Västby w gminie Härnösand, zm. 23 lipca 2016 w Ramviku) – szwedzki polityk i rolnik, poseł do Riksdagu, w latach 1971–1985 lider Partii Centrum, w latach 1976–1978 i 1979–1982 premier Szwecji.
Życiorys.
W 1945 ukończył szkołę średnią. Zajmował się rolnictwem w Ångermanlandzie. Dołączył do wywodzącej się ze środowisk agrarnych Partii Centrum, w pierwszej połowie lat 50. kierował jej organizacją młodzieżową w regionie. W 1958 wybrany do Riksdagu, mandat poselski utracił w 1964. Do szwedzkiego parlamentu powrócił do 1967 i zasiadał w nim do 1985. W drugiej połowie lat 60. dołączył do władzy wykonawczych Partii Centrum. Stał się politykiem znanym z głoszenia potrzeby ochrony środowiska i z negatywnego podejścia do energii jądrowej.
W 1971 został nowym przewodniczącym centrystów, zastępując Gunnara Hedlunda. W 1976 trzy centroprawicowe ugrupowania uzyskały większość w Riksdagu, przez co rządząca od 40 lat Szwedzka Socjaldemokratyczna Partia Robotnicza musiała przejść do opozycji. W październiku 1976 Thorbjörn Fälldin objął urząd premiera, stając na czele gabinetu tworzonego przez centrystów, Umiarkowaną Partię Koalicyjną i Ludową Partię Liberałów. Koalicja rozpadła się na tle sporów dotyczących energii jądrowej. W październiku 1978 na czele nowego mniejszościowego rządu stanął Ola Ullsten. Po kolejnych wyborach, w których partie centroprawicy zachowały parlamentarną większość, Thorbjörn Fälldin w październiku 1979 powrócił na urząd premiera. Sprawował go do października 1982, kiedy to do władzy ponownie doszli socjaldemokraci. Wcześniej w maju 1981 trójpartyjną koalicję opuściła Umiarkowana Partia Koalicyjna.
W 1985 ustąpił z funkcji lidera Partii Centrum, powracając do pracy w rolnictwie. Pełnił też kierownicze funkcje w różnych przedsiębiorstwach, m.in. w firmie telekomunikacyjnej Televerket.

</doc>
<doc id="331322" url="https://pl.wikipedia.org/wiki?curid=331322" title="Thorbjorn Falldin">
Thorbjorn Falldin



</doc>
<doc id="331324" url="https://pl.wikipedia.org/wiki?curid=331324" title="Lars">
Lars



</doc>
<doc id="331342" url="https://pl.wikipedia.org/wiki?curid=331342" title="Zamek Świętego Anioła">
Zamek Świętego Anioła

Zamek Świętego Anioła (wł. "Castel Sant’Angelo"), "Mauzoleum Hadriana" – grobowiec cesarza Hadriana, jego rodziny oraz następców, znajdujący się na prawym brzegu Tybru w Rzymie, w pobliżu Watykanu.
Budowę mauzoleum rozpoczęto za życia Hadriana, ukończono je jednak dopiero za panowania jego następcy Antoninusa Piusa w 139 roku. Usytuowano je na terenie ogrodów Domicji ("horti Domitiae"). Aby ułatwić komunikację, na wysokości Pola Marsowego przerzucono ośmioprzęsłowy most Pons Aelius. Grobowiec wybudowany został na obłożonej z zewnątrz płytami z marmuru paryjskiego podstawie w kształcie kwadratu o boku 85 m i wysokości ok. 10 m. Na niej posadowiono wzniesione z betonu i wyłożone z zewnątrz trawertynowymi płytami cylindryczne mauzoleum, o średnicy 64 m i oryginalnej wysokości ok. 21 m, nakryte kopułą na której na warstwie ziemi posadzono drzewka cyprysowe. Kopuła ozdobiona była ustawionym na podwyższeniu, wykonanym z brązu posągiem cesarza powożącego kwadrygą. Na krawędzi ścian mauzoleum ustawiono posągi z marmuru. Ściany podstawy ozdobiono fryzem z bukranionów i inskrypcjami wymieniającymi pochowanych w mauzoleum członków rodziny cesarskiej. W mauzoleum pochowano Hadriana i jego żonę Sabinę, Antonina Piusa z żoną Faustyną Starszą, Lucjusza Aeliusza, Lucjusza Werusa, Marka Aureliusza, Septymiusza Sewera, Julię Domnę, Getę i Karakallę.
Wejście do mauzoleum prowadziło przez dromos i rampę zakończoną kwadratowym pomieszczeniem, w niszy którego umieszczono posąg cesarza. Z tego pomieszczenia spiralny korytarz prowadził do komory grobowej o wymiarach 8×8 m. Ściany tego pomieszczenia wyłożono marmurem, a jego nisze przeznaczone były na urny z prochami zmarłych.
Budowla funkcję mauzoleum pełniła do 271 roku, kiedy została włączona w system murów obronnych Rzymu. W czasach Teodoryka zamieniono ją na więzienie. Na początku V wieku, za panowania Honoriusza, została przebudowana na fortecę. Podczas oblężenia Rzymu przez Gotów w 537 roku zniszczone zostały marmurowe rzeźby wieńczące mauzoleum (obrońcy obrzucali nimi szturmujących wrogów).
Pod koniec VI wieku papież Grzegorz I Wielki przemianował budowlę na Zamek św. Anioła, aby upamiętnić ukazanie się podczas zarazy, nad mauzoleum anioła chowającego miecz na znak końca epidemii, którą interpretowano jako gniew Boży. W 608 roku papież Bonifacy IV na szczycie budynku wzniósł kaplicę Świętego Anioła w Niebie.
W X wieku zamek stał się własnością rodziny Krescencjuszy, którzy ufortyfikowali go i wybudowali na szczycie wieżę. W okresie średniowiecza i renesansu Zamek św. Anioła służył papieżom jako więzienie i twierdza, co wiązało się z licznymi przebudowami. W 1277 roku papież Mikołaj III połączył zamek z Watykanem za pomocą korytarza Passetto di Borgo, istniejącego do dziś. W 1453 roku na jego murach powieszony został Stefano Porcari, zaś podczas Sacco di Roma w 1527 roku schronił się w nim papież Klemens VII.
Od 1752 roku budynek zdobi rzeźba przedstawiająca anioła z mieczem. Od 1933 roku do czasów obecnych znajduje się w nim watykańskie muzeum średniowiecznej broni.

</doc>
<doc id="331350" url="https://pl.wikipedia.org/wiki?curid=331350" title="Omar Sívori">
Omar Sívori

Enrique Omar Sívori (ur. 2 października 1935 w San Nicolás de los Arroyos, zm. 17 lutego 2005 tamże) – argentyński piłkarz i trener.
Zdobywca Złotej Piłki w 1961.
W czasie kariery grał dla dwóch reprezentacji - Argentyny i Włoch.
Kariera klubowa.
Piłkarz jest wychowankiem stołecznego River Plate, gdzie grał przez trzy lata. Razem z klubem zdobył trzy tytuły mistrza Argentyny z rzędu (1955, 1956, 1957) będąc przy tym najlepszym strzelcem zespołu.
Po turnieju Copa America 1957 - na którym zdobył tytuł króla strzelców - Sívori został kupiony przez włoski Juventus, z miejsca stając się liderem tej drużyny. W Italii trzykrotnie zdobywał mistrzostwo kraju oraz dwa Puchary Włoch. W 1959 został królem strzelców Serie A, a w 1961 został nagrodzony Złotą Piłką dla najlepszego piłkarza Europy.
W 1965 roku odszedł do SSC Napoli, gdzie zakończył karierę piłkarską w 1968 roku.
Kariera reprezentacyjna.
Dla reprezentacji Argentyny grał tylko dwa lata od 1956 do 1957. Mimo to, udało mu się przyczynić do zwycięstwa Argentyńczyków w turnieju Copa América w 1957.
Łącznie w reprezentacji "Albicelestes" rozegrał 18 spotkań i strzelił 9 bramek,
W 1961 Sívori otrzymał włoski paszport i niedługo później rozegrał swój pierwszy mecz w reprezentacji Włoch. Piłkarz znalazł się w kadrze Italii na Mistrzostwa Świata 1962, gdzie rozegrał dwa spotkania, a Włosi zostali wyeliminowani już w fazie grupowej. Po turnieju zakończył karierę reprezentacyjną.
W Squadra Azzurra rozegrał 9 spotkań strzelając w nich 8 goli.
Praca trenerska.
W 1969 wrócił do Argentyny, gdzie rozpoczął karierę trenerską w Rosario Central. W 1972 został trenerem młodzieżowej i pierwszej reprezentację Argentyny, z którą wygrał eliminacje do Mistrzostw Świata 1974. Po kłótniach z działaczami został zwolniony i nie prowadził już drużyny na turnieju finałowym,

</doc>
<doc id="331352" url="https://pl.wikipedia.org/wiki?curid=331352" title="Willie Francis">
Willie Francis

Willie Francis (ur. 12 stycznia 1929, zm. 9 maja 1947) - był niepełnoletnim Afroamerykaninem, który został skazany na śmierć na krześle elektrycznym w amerykańskim stanie Luizjana za morderstwo.
Wyrok sąd wydał w roku 1946, ofiarą przestępstwa był Andrew Thomas, właściciel apteki w której pracował sprawca. Istniały co prawda poważne wątpliwości co do winy Francisa, ale wyrok zapadł. Przydzielony z urzędu adwokat nie zgłosił w sądzie żadnego sprzeciwu i nie zakwestionował wątpliwych dowodów. Ława przysięgłych, która uznała winę Francisa, była złożona wyłącznie z białych.
Pierwsza próba egzekucji przeprowadzona 3 maja 1946 nie udała się. Skazaniec przeżył aplikowaną mu dawkę prądu. Francis, podczas egzekucji, krzyczał: "przestańcie, dajcie mi oddychać!". Po owej pierwszej próbie Francis, powołując się na piątą, ósmą i czternastą poprawkę do Konstytucji, wniósł apelację do Sądu Najwyższego USA, któremu prezesował wówczas Fred M. Vinson (apelacja ta weszła do historii jako "Francis v. Resweber"). Adwokaci Francisa argumentowali, iż dwukrotne przeprowadzanie egzekucji jest "karą okrutną i wymyślną", czego wyraźnie zabrania ósma poprawka. Sędziowie nie przychylili się do wniosku i druga próba egzekucji, dokonana rok po pierwszej - 9 maja roku 1947 zakończyła się śmiercią skazanego.
Podobny przypadek miał miejsce w roku 1983 w Alabamie, podczas egzekucji Johna Louisa Evansa. Dwie próby egzekucji zakończyły się niepowodzeniem, więc jego adwokat zadzwonił do gubernatora George’a Wallace’a twierdząc, że jest to "kara okrutna i wymyślna" i prosząc o ułaskawienie. Wallace odrzucił tę prośbę. Po otrzymaniu trzeciej dozy prądu Evans zmarł.

</doc>
<doc id="331354" url="https://pl.wikipedia.org/wiki?curid=331354" title="ATV">
ATV



</doc>
<doc id="331356" url="https://pl.wikipedia.org/wiki?curid=331356" title="Krab o złotych szczypcach">
Krab o złotych szczypcach

Krab o złotych szczypcach (fr. "Le Crabe aux pinces d'or") – album komiksowy wydany w serii Tintin, autorstwa Hergé.
Treść.
Tintin i Miluś idą na spotkanie z Tajniakiem i Jawniakiem. W trakcie spaceru, Miluś znajduje puszkę po krabach, która zaczepia się na jego nosie. Tintin ściąga ją i karci Milusia za jego zachowanie. Policjanci spotykają się z Tintinem w kawiarni. Opowiadają mu o fałszywych dwudziestofrankówkach i topielcu, który zatonął poprzedniego wieczora. Tintin zauważa w zbiorach detektywów kawałek etykiety z puszki, którą zabrał Milusiowi. Powraca do śmietnika, do którego ją wyrzucił, ale nie znajduje puszki. W domu odczytuje napis na etykiecie, który brzmi "Karaboudjan", co jest nazwą statku transportowego, na którym pływał topielec.
Nazajutrz, Tintin idzie do portu, aby rozejrzeć się po "Karaboudjanie". Zostaje ogłuszony przez jednego z marynarzy, związany i uwięziony w ładowni. Uwalnia się, gdy marynarz przynosi mu jedzenie. Tintin zarzuca linę przez okno i trafia do kajuty kapitana Baryłki. Ten jest pijany i mówi, iż umieści Tintina w ładowni, ale reporter opowiada mu o ładunku opium, o którym kapitan nie wiedział. Potem Baryłka zaczyna płakać na wspomnienie matki i przychodzi bosman z butelką whisky. Tintin i kapitan uciekają szalupą ze statku i postanawiają dopłynąć do wybrzeża Hiszpanii. Na morzu strzela do nich hydroplan, ale reporter celnie zestrzeliwuje go i związuje załogę. Wraz z kapitanem wsiadają do samolotu i odlatują w kierunku Hiszpanii. Niestety napotykają burzę, a kapitan upija się whisky i uderza Tintina butelką w głowę, przez co ten traci kontrolę i samolot spada na pustynię.
Przez parę dni wędrują, ale słabną z pragnienia i odnajduje ich patrol wysłany przez miejscowego porucznika. Daje im on wielbłądy i wyruszają w kierunku miasta. Atakują ich Berberowie, ale porucznik na czas przybywa z odsieczą. Gdy Tintin i kapitan docierają do miasta, reporter zauważa bosmana Allana i podąża za nim, ale gubi jego trop. Kapitan idzie do kapitanatu portu i dostrzega "Karaboudjan" przemalowany na "Djebel Amilah". Wkrótce po tym, Baryłka zostaje porwany przez swoją dawną załogę, a Tintin wyrusza na jego poszukiwanie.
Tymczasem do miasta przybywają Tajniak i Jawniak, którzy zajmują się sprawą przemytu narkotyków. Idą oni odwiedzić Omara Ben Salaada, bo Tintin podejrzewa go o udział w przemycie opium. Tymczasem reporter odnajduje kryjówkę załogi "Karaboudjana" i ratuje kapitana Baryłkę. Upijają się oni oparami wina i bosman zabiera Tintina, a kapitan śpiewa piosenki trzymając butelkę wina. Jeden z marynarzy mu ją zabiera, a ten wściekły goni go i wyzywa. Dwaj detektywi są z wizytą u Omara Ben Salaada, gdy nagle wybiegają kapitan i Tintin. Salaad chce zabić Tintina, ale Miluś gryzie go i Salaad strzela w sufit. Okazuje się, że jest on hersztem gangu przemytników.
Bosman Allan ucieka motorówką, ale Tintinowi udaje się go złapać. Cała załoga "Karaboudjana" zostaje zapuszkowana, a reporter poznaje Bundżi Kurakiego, który jest szefem policji w Jokohamie (został on porwany przez bandytów sprzed domu Tintina). W radiu odbywa się audycja, którą prowadzi kapitan, który po wypiciu szklanki wody zaczyna się źle czuć.
O wydaniu.
Tematyka "Kraba o złotych szczypcach" jest odmienna od tego, do czego Hergé przyzwyczaił czytelników już od lat, czyli komentowania aktualności światowej polityki. Było to podyktowane wymogami cenzury w okupowanej przez Niemców Belgii (album ukazał się w roku 1941, a już dwa lata później został wydany w kolorze).
Amerykańscy wydawcy tego albumu po raz kolejny doprowadzili do zmian – przede wszystkim sceny, kiedy kapitan Baryłka pije rum, zostały przerysowane tak, by nie było widać przełykania.
W Polsce komiks ten został wydany przez wydawnictwo Egmont w roku 1994 roku.

</doc>
<doc id="331358" url="https://pl.wikipedia.org/wiki?curid=331358" title="All-terrain vehicle">
All-terrain vehicle



</doc>
<doc id="331359" url="https://pl.wikipedia.org/wiki?curid=331359" title="Automated Transfer Vehicle">
Automated Transfer Vehicle



</doc>
<doc id="331363" url="https://pl.wikipedia.org/wiki?curid=331363" title="Pielgrzymka (ujednoznacznienie)">
Pielgrzymka (ujednoznacznienie)



</doc>
<doc id="331365" url="https://pl.wikipedia.org/wiki?curid=331365" title="Steven Wilson (Cut)">
Steven Wilson (Cut)

Steven (Steve) Wilson (ur. 30 maja 1967 w Dumfries) – brytyjski gitarzysta rockowy.
Wilson wywodzi się ze szkockiej rodziny o tradycjach muzycznych, zaczął jednak grać na gitarze dopiero w wieku dwunastu lat, a jako nastolatek występował we własnych grupach metalowych, m.in. z młodszym bratem, Rayem Wilsonem. Gdy w 1986 Ray wyjechał do Edynburga, Steve na kilka lat zrezygnował z muzykowania. Od 1990 występował w grupie Guaranteed Pure kierowanej przez brata, a po jego odejściu do Stiltskin sam pokierował dalszą działalnością grupy.
W 1999 Steve Wilson przyłączył się do grającej hard rocka grupy Cut, której liderem był jego brat, wtedy już były wokalista Genesis. Współkomponował materiał z albumu "Millionairhead". Po rozwiązaniu grupy kontynuuje współpracę z bratem, wspierając go jako instrumentalista w karierze solowej, która czerpie z jego artrockowych doświadczeń. Gra na gitarze elektrycznej, akustycznej i dwunastostrunnej.

</doc>
<doc id="331366" url="https://pl.wikipedia.org/wiki?curid=331366" title="Pień (ujednoznacznienie)">
Pień (ujednoznacznienie)



</doc>
<doc id="331369" url="https://pl.wikipedia.org/wiki?curid=331369" title="Chūbu">
Chūbu



</doc>
<doc id="331376" url="https://pl.wikipedia.org/wiki?curid=331376" title="Natalie Cole">
Natalie Cole

Natalie Cole, właśc. Stephanie Natalie Maria Cole (ur. 6 lutego 1950 w Los Angeles, zm. 31 grudnia 2015 tamże) – amerykańska piosenkarka, autorka tekstów i aktorka.
Biografia i kariera.
Była córką muzyka Nat King Cole’a. Od wczesnego dzieciństwa miała więc kontakt z jazzem, soulem i bluesem, zaczęła śpiewać w wieku 11 lat. Jej debiutancki album "Inseparable" z roku 1975 przyniósł jej natychmiast uznanie i pochwały, a singlem „This Will Be (An Everlasting Love)” wywalczyła nagrodę Grammy w kategorii "Najlepsza Wokalistka R&amp;B", która była do tej pory zmonopolizowana przez Arethę Franklin. Natalie otrzymała również nagrodę Grammy w kategorii Best New Artist.
Pod koniec lat 70. nagrała wiele piosenek, które stały się przebojami, jak na przykład największy jej hit z gatunku muzyki pop, „I’ve Got Love on My Mind” z roku 1977, ale również „Sophisticated Lady (She’s a Different Lady)” (rok 1976), „Our Love” (1978), „Someone That I Used to Love” (1980). „I’ve Got Love on My Mind” i „Our Love” zasłużyły na miano Złotych singli. Niestety we wczesnych latach 80. jej kariera zetknęła się z problemem narkotykowym(?). Do roku 1985 Natalie była już wolna od nałogu i w dobrej formie głosowej, gotowa do powrotu na rynek muzyczny płytą "Dangerous".
W roku 1987 nagrała album "Everlasting", który sprzedał się w ponad 2 milionach egzemplarzy tylko w USA i przyniósł Cole nagrodę programu telewizyjnego Soul Train dla "Female Single of the Year" za balladę R&amp;B „I Live for Your Love”. Album ten pozwolił Natalie powrócić do światowej sławy(?), a w szczególności 3 najlepsze single: „Jump Start”, „I Live for Your Love” i cover utworu Bruce’a Springsteena „Pink Cadillac”. Album zawierał również nową aranżację utworu jej ojca „When I Fall in Love”, która również spotkała się z bardzo dobrym przyjęciem. Dwa lata później powróciła z albumem "Good to Be Back" z utworem „Miss You Like Crazy”.
W roku 1991 album "Unforgettable... with Love", zawierający jej własne aranżacje największych hitów jej ojca, przyniósł jej największy sukces. Kiedy Natalie rozpoczynała swoją karierę powiedziała, że aby odnieść sukces, nie będzie wykorzystywać imienia ani dorobku swojego ojca. Przez wiele lat trzymała się tej reguły, ale album "Unforgettable... with Love" sprzedał się w ponad 5 milionach egzemplarzy w samych Stanach, i przyniósł Cole kilka nagród Grammy w kategoriach "Album of the Year", "Record of the Year" and "Best Traditional Pop Vocal Performance". Piosenka tytułowa albumu to duet Natalie i Nat King Cole’a, stworzony przez nałożenie jego wokali na ścieżkę. Album niestety pogorszył i tak już kiepskie relacje Natalie z matką Marie, która w wywiadach mówiła, iż nie może słuchać płyty córki, gdyż uważa, że nagrana muzyka należy naprawdę tylko do jej męża. W rezultacie sukcesów „dorosłych standardów” (?), tylko czasem zainteresowała się utworami popowymi (np. „A Smile Like Yours” 1997), a jej albumy sprzedawały się wciąż bardzo dobrze. Płyta "Snowfall on the Sahara" była powrotem do utworów soulowych, przypominających jej nagrania z lat 80., ale bardzo chwalony przez krytyków album „Ask a Woman Who Knows” z roku 2002 opierał się przede wszystkim na jazzie. Można na nim znaleźć covery utworów takich sław jak Dinah Washington, Nina Simone i Sarah Vaughan.
W roku 2000 Natalie Cole wydała swoją autobiografię „Angel on My Shoulder”, która opisuje jej bitwę z narkotykami toczoną przez większą część życia. Natalie przyznaje się do zażywania LSD, heroiny i kokainy. Zaczęła eksperymentować z narkotykami podczas nauki na University of Massachusetts at Amherst, została aresztowana w Toronto za posiadanie heroiny. Jej mały syn Robert prawie utonął w basenie, kiedy ona z mężem z powodu narkotyków nie była w stanie go upilnować. Z nałogu zaczęła wyzwalać się w roku 1983. Na podstawie jej autobiografii nakręcono film „The Natalie Cole Story”, którego premiera miała miejsce 10 grudnia 2000 w NBC. Natalie miała trzech mężów, jej jedyny syn Robert Yancy urodził się w roku 1977. Przed śmiercią była w separacji z Kennethem H. Dupree.
W roku 2007 zaśpiewała w duecie z Macy Gray w utworze „Finally Made Me Happy”, będącym pierwszym singlem z płyty Macy Gray zatytułowanej "BIG".
31 grudnia 2015 zmarła na zawał serca w szpitalu w Los Angeles. Jej pogrzeb odbył się 11 stycznia 2016 w kościele West Angeles Church of God in Christ w Los Angeles, a po pogrzebie została pochowana na cmentarzu Forest Lawn Memorial Park w Glendale.

</doc>
<doc id="331383" url="https://pl.wikipedia.org/wiki?curid=331383" title="Gorzeń">
Gorzeń

2 miejscowości w Polsce: 
Zobacz też: Gorzeń Dolny, Gorzeń Górny

</doc>
<doc id="331388" url="https://pl.wikipedia.org/wiki?curid=331388" title="Grudna">
Grudna



</doc>
<doc id="331390" url="https://pl.wikipedia.org/wiki?curid=331390" title="Jordi Cruyff">
Jordi Cruyff



</doc>
<doc id="331391" url="https://pl.wikipedia.org/wiki?curid=331391" title="Grudna Dolna">
Grudna Dolna

Grudna Dolna – wieś w Polsce położona w województwie podkarpackim, w powiecie dębickim, w gminie Brzostek.
W latach 1954–1961 wieś należała i była siedzibą władz gromady Grudna Dolna, po jej zniesieniu w gromadzie Siedliska Bogusz. W latach 1975–1998 miejscowość administracyjnie należała do województwa tarnowskiego.
W Grudnej Dolnej w XIX i XX w. istniała kopalnia węgla brunatnego.
Eustachy Sanguszko urodził się w 1842 roku w Gumniskach pod Tarnowem. Jego matką była Izabella z książąt Lubomirskich. Rodzina Sanguszków Lubartowiczów pochodziła z Litwy. Eustachy Sanguszko, właściciel kopalni w Grudnej, wywodził się od Eustachego Sanguszki - seniora, który był wojownikiem napoleońskim. Eustachy Sanguszko - senior miał dwóch synów: Romana i Władysława. Obaj byli powstańcami z 1831 roku i otrzymali order Virtuti Militari. Władysław miał trzech synów: Romana, Pawła i Eustachego. Roman został zamordowany w 1917 roku w rodzinnym majątku w Sławucie, Paweł zmarł w Nicei w 1868 roku. Eustachy Sanguszko - junior budował kopalnię węgla w Grudnej. W dalszym ciągu tego tekstu pisząc o Eustachym Sanguszko będziemy mieli na myśli tego z Grudnej. Obok rodziców, duży wpływ na wychowanie młodego Eustachego miała pamięć imiennika - dziadka, żołnierza Kościuszki i przyjaciela księcia Józefa Poniatowskiego. Przyszły właściciel kopalni w Grudnej szkołę średnią skończył w Krakowie i tam rozpoczął studia na Wydziale Prawa Uniwersytetu Jagiellońskiego. W 1863 roku młody książę wyjechał do Sławuty, aby zastąpić chorego brata w zarządzaniu majątkiem rodzinnym. Według woli ojca, Eustachy miał objąć majątki Osiek i Podhorce. Dobra Tarnowskie (Gumniska) nie były planowane dla najmłodszego z synów Władysława. Dopiero po śmierci brata i ojca, książę Eustachy objął majątek w Gumniskach.
W 1873 roku książę został wybrany posłem do Sejmu i Rady Państwa. Posłem był do końca życia. Stanowisko Marszałka Sejmu objął w 1890 roku i dzierżył je przez pięć kolejnych lat. W 1895 roku przyjął urząd namiestnika Galicji i sprawował go do kwietnia 1898 roku. Od Cesarza otrzymał order Złotego Runa, a wcześniej wielką wstęgę orderu Leopolda. Jako poseł do Sejmu był orędownikiem budowy nowych szkół rolniczych. Domagał się poprawy bytu nauczycieli szkół ludowych, budowy ośrodków służby zdrowia i szpitali prowincjonalnych.
E. Sanguszko ożenił się bardzo późno z Konstancją Zamojską, córką Stanisława Zamojskiego i Róży Potockich z Podzamcza. Ich syn Roman urodził się latem 1901 roku. Książę Eustachy zmarł 4 kwietnia 1903 roku w Gries w Tyrolu. Został pochowany w Gumniskach pod Tarnowem. Był potomkiem sławnego rodu, skromnym i odpowiedzialnym człowiekiem, przykładnym katolikiem. Był właścicielem kopalni w Grudnej Dolnej i jej największym inwestorem. Prawdziwy rozwój kopalnia odnotowała za jego czasów. Miejscowa ludność przez długie lata wspominała dobre czasy Sanguszki. W dniu 20 listopada 1874 r. E. Sanguszko uzyskał zezwolenie na eksploatację węgla na obszarze około 108 hektarów, 24 miar górniczych. W obszarze tym wyodrębniono trzy pola górnicze: Eustachy I, Karolina oraz Eustachy II. Widać, że zamiary E. Sanguszki dotyczące rozbudowy kopalni były ogromne. Otrzymał zezwolenie eksploatacji węgla na obszarach, gdzie nigdy później węgla nie stwierdzono. Pole Eustachy I sięga na południu aż do granicy wsi Smarżowa, a na zachodzie po Głobikówkę, daleko poza Czarny Potok. Pole Eustachy II wkracza na teren Grudnej Górnej.Nowy właściciel - znana osobistość, świeże środki finansowe i nowe nadzieje. Inwestor liczył na rozwój przedsiębiorstwa i szybkie zyski. Miejscowa ludność potrzebowała pracy, uniezależnienia się od dworu i poprawy warunków bytu. Pańszczyzna już nie istniała, ale zarobek na "pańskim" był opłakany. Chłopi wiedzieli, że dwór będzie sprzedawał pola i lasy. Jednak ewentualny zakup był uzależniony od pracy w kopalni.
Książę E. Sanguszko wydawał znaczne kwoty na rozwój swojej działalności przemysłowej. Angażował ludzi do pracy. Kierownikiem kopalni został Jaworski. Chętnych do pracy było wielu, nie tylko z Grudnej, ale również ze Srnarżowej, Głobikówki, Głobikowej, a nawet z odległej Braciejowej. Niektórzy mieli już pewne doświadczenie w urobku węgla, obudowie i transporcie. Ci, całkiem nowi swobodnie władali sierpem i cepami, ale kilof dziwnie im się "odbijał" od ściany węgla. Praca w kopalni była ciężka, a chłopo - górnik niedożywiony i przemęczony. Część rezygnowała więc z pracy, innym Jaworski podziękował za wysiłek. Zostawali najsilniejsi, najzdrowsi i uparci. Z czasem przyzwyczaili się, polubili kopalnię węgla. Ich synowie też będą górnikami w Grudnej. W wyniku tych niesprzyjających okoliczności w 1901 roku kopalnia przestała istnieć, przerwano eksploatację węgla. Pozostał surowiec, szyby, chodniki, sztolnie i budynki na powierzchni. W dwa lata później umarł Eustachy Sanguszko, który przez 30 lat był właścicielem kopalni w Grudnej Dolnej. Początek XX wieku oznaczał koniec najlepszej ery grudzkiego górnictwa. Wyjechali fachowcy, miejscowi górnicy wrócili do swojej pracy w gospodarstwach rolnych, w dworach lub przy wyrębie lasu. Rodzina Sanguszkich z Tarnowa zostawiła jedynie stróża swoich dóbr w Grudnej.

</doc>
<doc id="331392" url="https://pl.wikipedia.org/wiki?curid=331392" title="Grudna Górna">
Grudna Górna

Grudna Górna – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
Miejscowość jest siedzibą rzymskokatolickiej parafii pw. Miłosierdzia Bożego należącej do dekanatu Pilzno w diecezji tarnowskiej.

</doc>
<doc id="331393" url="https://pl.wikipedia.org/wiki?curid=331393" title="Dębiec">
Dębiec



</doc>
<doc id="331403" url="https://pl.wikipedia.org/wiki?curid=331403" title="Łysa Góra">
Łysa Góra



</doc>
<doc id="331409" url="https://pl.wikipedia.org/wiki?curid=331409" title="Kłodnica (ujednoznacznienie)">
Kłodnica (ujednoznacznienie)



</doc>
<doc id="331410" url="https://pl.wikipedia.org/wiki?curid=331410" title="Książ (ujednoznacznienie)">
Książ (ujednoznacznienie)



</doc>
<doc id="331412" url="https://pl.wikipedia.org/wiki?curid=331412" title="Kujawy (ujednoznacznienie)">
Kujawy (ujednoznacznienie)



</doc>
<doc id="331413" url="https://pl.wikipedia.org/wiki?curid=331413" title="Kuźnia (ujednoznacznienie)">
Kuźnia (ujednoznacznienie)



</doc>
<doc id="331415" url="https://pl.wikipedia.org/wiki?curid=331415" title="Ulica Krupówki w Zakopanem">
Ulica Krupówki w Zakopanem

Krupówki – ulica w Zakopanem będąca główną osią miasta. Jej nazwa pochodzi od polany Krupówki. Krupówki zaczynają się na skrzyżowaniu z ulicą Nowotarską i Kościeliską, następnie ulica biegnie ponad kilometr w kierunku południowo-wschodnim, cały czas pod górę, do skrzyżowania z ulicą Zamoyskiego i aleją 3 Maja. Tradycyjnie Krupówkami nazywano dawniej również ulicę Zamoyskiego.
Opis ulicy.
Krupówki to deptak zamknięty dla ruchu pojazdów samochodowych, a nawet rowerów, przeznaczony wyłącznie do ruchu pieszego. Jest kultową ulicą tego miasta, w sezonie turystycznym i narciarskim są na niej tłumy turystów. Ulica powstała w związku z istnieniem huty w Kuźnicach. W 1992 r. rozpoczęto jej modernizację, która u części mieszkańców i turystów wzbudzała kontrowersje. Jej nawierzchnię zbudowano z wydobytych spod dawnego asfaltu kostek czarnego bazaltu, szarego granitu i czerwonej kostki betonowej. Ułożono je w fantazyjne wzory. Zamontowano też na granitowych postumentach nowe, pochylone latarnie w formie pastorałów i infrastrukturę uliczną; ławki, odpływy wód deszczowych itp. Przebudowę ulicy zaprojektowali architekci Maciej Krawczyński i Andrzej Orłowski. Większość budynków przy ulicy to obiekty użyteczności publicznej; sklepy, restauracje, bufety, hotele, apteki. Liczne są atrakcje dla turystów; przejażdżka dorożką, zdjęcie z misiem, pamiątki itp. Skrzyżowanie Krupówek z ulicą Kościuszki jest uważane za cenralny punkt Zakopanego.
Z niektórych miejsc Krupówek widoczna jest Gubałówka i Tatry, zwłaszcza Giewont.

</doc>
<doc id="331416" url="https://pl.wikipedia.org/wiki?curid=331416" title="Mistrzostwa Polski w szermierce">
Mistrzostwa Polski w szermierce

Mistrzostwa Polski w szermierce – rozgrywki sportowe organizowane przez Polski Związek Szermierczy w trzech typach broni: floret, szabla i szpada. Pierwsze mistrzostwa Polski zorganizowano we Lwowie w dniach 29–31 maja 1924 r. tylko dla mężczyzn, w 1928 r. po raz pierwszy zawody we florecie rozegrały również kobiety.
Rywalizacja drużynowa po raz pierwszy zorganizowana została w dniach od 25-26 maja 1932 r. w Ciechocinku.

</doc>
<doc id="331418" url="https://pl.wikipedia.org/wiki?curid=331418" title="Autostrada D1 (Słowacja)">
Autostrada D1 (Słowacja)

Autostrada D1 () – autostrada na Słowacji.
Historia.
W pierwotnych projektach, z czasów Czechosłowacji, oznaczenie D1 miała nosić autostrada łącząca Pragę z Koszycami przez Brno i Trenczyn. W okresie socjalistycznej Czechosłowacji wybudowano 127 kilometrów oraz 7 kilometrów w półprofilu. Według obecnych planów słowackich autostrada D1 ma łączyć zachodnią i wschodnią część kraju, stanowiąc jego najważniejszą równoleżnikową (wschód-zachód) oś komunikacyjną. W szczególności ma łączyć dwa największe miasta kraju: Bratysławę i Koszyce. Autostrada D1 ma zastąpić dotychczasowe drogi krajowe: nr 61 (z Bratysławy do Bytčy), nr 18 (z Bytčy do Preszowa), nr 68 (z Preszowa do Koszyc) i nr 19 (z Koszyc do Użhorodu). Mają nią biec trasy europejskie E75 (na odcinku Bratysława – Żylina) i E50 (na odcinku Trenczyn – Użhorod).
Przebieg.
Autostrada D1 zaczyna się na skrzyżowaniu z autostradą D2 nieopodal dawnego słowacko-austriackiego przejścia granicznego Bratislava-Petržalka – Berg. Autostrada biegnie dalej doliną Wagu na północny wschód, łącząc największe miasta Słowacji: Bratysławę, Trnavę, Trenczyn, Považską Bystricę i Żylinę. W okolicy jest budowane skrzyżowanie D1 z autostradową obwodnicą Bratysławy D4. W węźle "Hričovské Podhradie" na południe od Żyliny (Dolný Hričov) D1 łączy się z autostradą D3. Dalej D1 biegnie na wschód przez Martin, Poprad i Preszów, a następnie na południowy wschód przez Koszyce i ma biec do Michalovce. Na projektowanym przejściu granicznym na Ukrainę w miejscowości Záhor (w powiecie Sobrance), praktycznie na przedmieściach Użhorodu, autostrada D1 ma się łączyć z ukraińską drogą magistralną M06.
Odcinki.
Planowana długość autostrady D1 ma wynieść 512 km. 
W 2009 roku poszerzono autostradę do trzech pasów w każdym kierunku na odcinku Bratislava – Trnava o długości 36 km. Poszerzenie odbyło się kosztem pasa awaryjnego, co stwarza ryzyko wypadku w przypadku awarii pojazdu.

</doc>
<doc id="331419" url="https://pl.wikipedia.org/wiki?curid=331419" title="Mistrzostwa Polski">
Mistrzostwa Polski



</doc>
<doc id="331421" url="https://pl.wikipedia.org/wiki?curid=331421" title="Zborów (ujednoznacznienie)">
Zborów (ujednoznacznienie)



</doc>
<doc id="331422" url="https://pl.wikipedia.org/wiki?curid=331422" title="Zazdrość (ujednoznacznienie)">
Zazdrość (ujednoznacznienie)



</doc>
<doc id="331424" url="https://pl.wikipedia.org/wiki?curid=331424" title="Droga Królewska w Gdańsku">
Droga Królewska w Gdańsku



</doc>
<doc id="331425" url="https://pl.wikipedia.org/wiki?curid=331425" title="Muzeum Tatrzańskie im. dr. Tytusa Chałubińskiego w Zakopanem">
Muzeum Tatrzańskie im. dr. Tytusa Chałubińskiego w Zakopanem



</doc>
<doc id="331426" url="https://pl.wikipedia.org/wiki?curid=331426" title="Zagroda (ujednoznacznienie)">
Zagroda (ujednoznacznienie)



</doc>
<doc id="331427" url="https://pl.wikipedia.org/wiki?curid=331427" title="Krupówki w Zakopanem">
Krupówki w Zakopanem



</doc>
<doc id="331428" url="https://pl.wikipedia.org/wiki?curid=331428" title="Zagórnik">
Zagórnik



</doc>
<doc id="331433" url="https://pl.wikipedia.org/wiki?curid=331433" title="Zaduszniki">
Zaduszniki



</doc>
<doc id="331443" url="https://pl.wikipedia.org/wiki?curid=331443" title="Benny Hill">
Benny Hill

Benny Hill, właśc. Alfred Hawthorne Hill (ur. 21 stycznia 1924 w Southampton, zm. 20 kwietnia 1992 w Teddington) – brytyjski aktor komediowy.
Kariera.
Po skończeniu szkoły Benny Hill pracował w różnych zawodach, m.in. w zawodzie mleczarza, operatora mostów czy dobosza, zanim został asystentem inspicjenta. Przez wzgląd na swoją pracę zmienił imię na Benny, jako wyraz hołdu dla swego ulubionego komika Jacka Benny’ego. Pod koniec II wojny światowej i w okresie początków telewizji pracował jako aktor radiowy (lektor w słuchowiskach). Po raz pierwszy w telewizji pojawił się w 1949 w programie „Hi there” („Cześć!”). Kontynuował swoją dotychczasową pracę, jednak było to raczej sporadyczne, aż w końcu wystartował z autorskim projektem „The Benny Hill Show” w telewizji BBC w 1955.
Wystąpił w niezliczonej liczbie krótkich skeczy (wraz z Henrym McGee, Bobem Toddem, Jackiem Wrightem („Little Jackie”), Jenny Lee-Wright, Sue Upton, Louise English, J.J. Keefem i innymi), odgrywając rolę pożądliwego, lubieżnego, nigdy do końca nie osiągającego zamierzonego celu osobnika, który mimo tego był uroczym protagonistą. Był wszechstronny i ukazywał się w wielu przebraniach. Slapstickowy humor i dwuznaczności były jego znakiem rozpoznawczym. Jego skecze były krytykowane przez niektórych za seksizm. Benny odpierał ataki, twierdząc, że postacie kobiece w skeczach były zazwyczaj inteligentne i posiadały własną godność, podczas gdy goniący je mężczyźni byli jedynie błaznami. Stosował w swoich filmach przyspieszanie zwane także „undercranking”, oraz gagi wizualne celem stworzenia „żywej animacji”. Również używał technik takich jak parodia czy pantomima. Był również kompozytorem oraz wokalistą tzw. „patter songs”. Jego program oglądała publiczność w ponad 100 krajach. Piosenka z czołówki „The Benny Hill Show” (Yakety Sax), napisana przez Jamesa Richa i Bootsa Randolpha, zdobyła status kultowej.
W 1969 show Benny’ego Hilla przeniósł się do ITV, gdzie emitowano go aż do odwołania, z nieregularnym harmonogramem jednogodzinnych wydań specjalnych. Po raz pierwszy w USA show był wyemitowany w styczniu 1979 i wyświetlane wraz z serią reedytowanych półgodzinnych programów, zaczerpniętych z odcinków specjalnych ITV. Amerykańska wersja „The Benny Hill Show” posiadała znacznie mniej „pikantnej” treści, niż ta z Wysp Brytyjskich. Widowisko zostało nagrodzone „Specjalną nagrodą miasta Montreux” na festiwalu „Rose d’Or” w 1984.
W 1989 Thames Television zrezygnowała z Benny’ego, powołując się na spadek w oglądalności. Niektórzy uzasadniali to tym, że show stał się ofiarą poprawności politycznej, inni natomiast sądzili, że styl komedii był po prostu zbyt staroświecki. Powodem, na który również się powoływano, było charakterystyczne, pożądliwe gapienie się postaci granej przez Hilla na atrakcyjne kobiety – uważano, że im był starszy, tym mniej czarująco to wyglądało. Później Benny Hill nagrał już tylko kilka epizodów dla amerykańskiej telewizji.
Śmierć.
Stan zdrowotny Hilla zaczął się pogarszać na początku lat 90. Ważąc 108 kg przy wzroście 1,79 m, cierpiał na problemy z sercem, powiązane z nadwagą. 11 lutego 1992 lekarze oznajmili, że musi stracić na wadze 13 kg i sugerowali by-pass. Stan jego zdrowia wciąż się pogarszał, po tygodniu zdiagnozowano niewydolność nerek.
Zmarł w wieku 68 lat (lub 67 – niektóre źródła mówią o 1925 jako roku jego urodzenia) około 20 kwietnia, będąc sam w swoim mieszkaniu. 22 kwietnia, po licznych nieodebranych telefonach, producent programu Dennis Kirkland wszedł po drabinie na balkon Hilla na 3. piętrze, gdzie przez okno zauważył ciało. Wezwana przez sąsiadów policja weszła do mieszkania Hilla, znajdując go martwego, siedzącego na fotelu przed telewizorem. Uważa się, że powodem śmierci był zawał serca.
Hill zostawił majątek, oszacowany w testamencie na 10 milionów funtów, swoim zmarłym rodzicom. Następnymi w kolejce byli jego brat i siostra, Leonard i Diana, z którymi nie był mocno związany i którzy też już wtedy nie żyli. Pieniądze (7,5 mln funtów) podzielone zostały między 7 siostrzeńców i bratanic. W pozostawionych przez niego dokumentach odnaleziono liścik przypisujący wielkie sumy pieniędzy jego bliskim przyjaciołom: Sue Upton, Louise English, Henry’emu McGee, Bobowi Toddowi i Dennisowi Kirklandowi, lecz ów list nie miał mocy prawnej i dlatego osoby te nie dostały pieniędzy.
Benny Hill został pochowany w pobliżu miejsca swych urodzin, tj. w Southampton. Wkrótce potem, w następstwie pogłosek jakoby został pochowany z ogromną ilością złotej biżuterii, doszło do próby ograbienia jego zwłok przez złodziei.
Życie prywatne.
Pracował kompulsywnie i miał jedynie kilku przyjaciół. Nie przywiązywał wagi do dóbr materialnych, mieszkał w wynajętych mieszkaniach, nie miał nigdy własnego samochodu. Często podróżował po Europie (głównie po Francji), podczas wyjazdów szukał także inspiracji do swojej twórczości. Mówił po francusku, niemiecku, hiszpańsku, niderlandzku i włosku.
Wydania i emisje telewizyjne.
„The Benny Hill Show” (1969–1989) jest do dziś dostępny na kasetach video w USA. Opublikowana wersja składa się ze 111 półgodzinnych odcinków, zmontowanych z oryginalnych godzinnych odcinków specjalnych, wyprodukowanych przez Thames Television i pokazywanych w programie trzecim brytyjskiej ITV trzy, cztery razy do roku. Pojawiają się tam również wersje półgodzinne, lecz ich treść czasem odbiega od wersji amerykańskiej. W Polsce był emitowany najpierw w TVP2, później w Polsacie (w latach 1996–2004).
„The Benny Hill Show” jest aktualnie emitowany w godzinnych porcjach (niekompatybilnych z oryginalnym, godzinnym formatem) w BBC America (Dish Network kanał 135). O wiele mniej archiwalnego materiału emituje się w Anglii, choć w 2005 odcinki specjalne Thames zaczęły pojawiać się w zestawach, jako pełne wersje zgodne z regionem 2 DVD. Każdy z nich reprezentuje jeden rok i nosi nazwę „The Benny Hill Annual”. W 2004 roku, tym samym, w którym zaczęto emitować odcinki show Benny’ego Hilla w BBC America, odcinki specjalne Thames zaczęły pojawiać się w zestawach jako pełne wersje zgodne z regionem 2 DVD dla USA, za sprawą A&amp;E Home Video, zatytułowane jako "Benny Hill: Complete and Unadulterated". Pierwsze trzy zestawy zatytułowane są „The Naughty Early Years”. W przeciwieństwie do zestawu brytyjskiego każdy z nich przedstawia 3 lata emisji odcinków dokładnie w takim porządku, w jakim były emitowane. Pierwszy komplet zawiera odcinki z lat od 1969–1971 (z trzema czarno-białymi odcinkami nigdy nie pokazywanymi w USA), drugi pokazuje odcinki z lat 1972–1974, a trzeci z lat 1975–1977.
Nagrania audio zawierają m.in. odcinki „Gather In The Mushrooms” (1961), „Transistor Radio” (1961), „Harvest of Love” (1963), „Ernie (The Fastest Milkman In The West)” (1971).
Wydano film złożony z krótkich klipów z Thames (1969–1974), nazwanym "The Best of Benny Hill" (1974).

</doc>
<doc id="331450" url="https://pl.wikipedia.org/wiki?curid=331450" title="Zabrodzie">
Zabrodzie



</doc>
<doc id="331453" url="https://pl.wikipedia.org/wiki?curid=331453" title="Izabela Sowa">
Izabela Sowa

Izabela Sowa (ur. 1969 w Stalowej Woli) – polska pisarka.
Życiorys.
Rozgłos przyniosła jej tzw. „seria owocowa”. W powieściach "Smak świeżych malin", "Cierpkość wiśni", "Herbatniki z jagodami" (2002-2003) Sowa opisuje świat polskich dwudziesto- i trzydziestolatków, którzy borykają się ze zwyczajnymi problemami, jak: brak akceptacji w rodzinie, niska samoocena, rozpad więzi, zdrada najbliższych, korporacyjny mobbing, brak perspektyw. I nieustający kryzys.
Przez czytelników ceniona za styl, cięty język i pogodę ducha. Jest również autorką powieści "Zielone jabłuszko" – sentymentalnej historii rozgrywającej się w Polsce kryzysowych lat osiemdziesiątych. Pierwowzorem Bajklandii, magicznej krainy rowerów, jest rodzinne miasto autorki – Stalowa Wola. Napisała opowiadanie "Trójpak świąteczny" do zbioru opowiadań "Opowieści wigilijne". Kolejne jej opowiadania ukazały się między innymi w zbiorach: "Opowieści szkolne", "Nie pytaj o Polskę", "Wbrew naturze". 
W 2006 roku w Wydawnictwie Autorskim opublikowała zbiór opowiadań "10 minut od centrum". Rok później pojawiła się książka "Świat szeroko zamknięty" - swoisty ciąg dalszy "Zielonego jabłuszka".
W 2008 roku ukazała się powieść "Ścianka działowa", rozpoczynająca serię parakryminałów z ekscentryczną detektywką Brzytwą.
1 kwietnia 2009 została uhonorowana przez swoje rodzinne miasto tytułem Ambasadorki Stalowej Woli. Datę wręczenia autorka wybrała sama, by okazać swój stosunek do nagród i zaszczytów.
Feministka, regularnie publikuje w jedynym ogólnopolskim piśmie feministycznym „Zadra”. Jest zadeklarowaną wegetarianką, od czerwca 2013 – weganką. Wspiera działania organizacji prozwierzęcych: Viva, Empatia oraz Czarna Owca Pana Kota.
Jest wielbicielką budynków w stylu art déco, obrazów Romadina oraz muzyki etnicznej. Kocha pływanie w lodowatej wodzie, hathajogę, śnieżne zimy, polskie truskawki, tańce latynoskie i kino.

</doc>
<doc id="331454" url="https://pl.wikipedia.org/wiki?curid=331454" title="Osiek (powiat staszowski)">
Osiek (powiat staszowski)



</doc>
<doc id="331458" url="https://pl.wikipedia.org/wiki?curid=331458" title="Alfred Butts">
Alfred Butts

Alfred Mosher Butts (ur. 13 kwietnia 1899 w Poughkeepsie, zm. 4 kwietnia 1993 w Nowym Jorku) – amerykański architekt, wynalazca gry planszowej scrabble.
Wynalezienie Scrabble.
W początkach lat 30. XX wieku, zmagający się z bezrobociem Alfred Butts podjął decyzję o stworzeniu nowej gry planszowej. Analizując istniejące wówczas gry, podzielił je na trzy kategorie: gry liczbowe typu bingo czy kości, gry ruchu jak szachy lub warcaby oraz gry słowne jak anagramy. Dodatkowo zainspirowany był słowną zabawą z książki „Złoty żuk” Edgara Allana Poe, w której bohater powieści, aby zdobyć skarb, musiał złamać hasło za pomocą liter alfabetu.
Wykorzystując tę wiedzę Butts starał się stworzyć grę, która zawierałaby elementy tych trzech kategorii. Analizując strony tytułowe New York Timesa, obliczał częstotliwość występowania poszczególnych liter w wyrazach języka angielskiego, dla ustalenia odpowiednich proporcji w doborze liter w grze (przykładem może być ograniczenie do czterech litery ‘S’, która w języku angielskim dodana do rzeczownika zmienia jego formę gramatyczną z liczby pojedynczej w liczbę mnogą). Zasady gry były proste, z odpowiednio przygotowanej w ten sposób puli literek, gracze losowali 7 literek i starali się ułożyć możliwie najwyżej punktowane wyrazy.
Początkowo nazwał swoją grę jako „Lexiko”, później zmienił ją na „Criss Cross Words” i rozpoczął poszukiwania nabywcy na patent tej gry. Jak się jednak okazało producenci gier nie byli zainteresowani pomysłem, a zdeterminowany Butts ostatecznie sprzedał prawa przedsiębiorcy i prawnikowi, wielbicielowi gier, Jamesowi Brunotowi. Brunot wprowadził kilka modyfikacji w grze i nazwał ją „Scrabble” (czyli "szukać gorączkowo, po omacku"}. W 1948 roku gra została opatentowana, a Brunot wraz ze swoją żoną zamienili porzucony budynek szkoły w Dodgington, (Connecticut) w fabrykę scrabble, by w 1949 roku wyprodukować 2400 zestawów.
Obecnie w samej tylko Ameryce rocznie sprzedaje się około 2 milionów zestawów tej gry.

</doc>
<doc id="331461" url="https://pl.wikipedia.org/wiki?curid=331461" title="Śmierć (personifikacja)">
Śmierć (personifikacja)

Śmierć (personifikacja) – nadanie biologicznemu zjawisku śmierci cech ludzkich, nierzadko również antropomorficznej postaci. Śmierć jako pojęcie abstrakcyjne była personifikowana przez twórców wielu epok.
Najpopularniejsze, a mające swe źródło w średniowieczu, wyobrażenia śmierci:
W starożytnej Grecji miała postać przystojnego Tanatosa. W wyobrażeniach ludowych często jako personifikacja śmierci pojawiał się Charon. Wyobrażenie śmierci jako mężczyzny ma źródło w języku – po grecku śmierć (, "Thanatos") jest rodzaju męskiego.
Wśród Słowian śmierć symbolizowała Marzanna, której wyobrażenie w postaci najczęściej słomianej kukły, palono lub topiono w okresie Jarego Święta.
W średniowieczu przedstawiana była jako rozkładające się ciało, mumia lub suchy szkielet. Przeważnie bywa kobietą, ale np. w Niemczech występowały męskie personifikacje śmierci (po niemiecku "der Tod" – śmierć jest rodzaju męskiego), czy w Norwegii jako "mannen med ljåen" – „mężczyzna z kosą”.
Śmierć występowała w toposach takich jak Zaraza-Dżuma, Legenda o trzech żywych i trzech umarłych i Triumf śmierci, Taniec śmierci. W literaturze częsty był motyw rozmowy ze śmiercią, obecny w utworze Rozmowa Mistrza Polikarpa ze śmiercią.
W epoce renesansu przedstawiano śmierć jako Mojry lub przynajmniej najstarszą z nich, Atropos.
W baroku powrócono do przedstawień makabrycznych, opartych na wzorcach średniowiecznych.
W kulturze japońskiej określana mianem "shinigami".
W epoce Młodej Polski powstawały liczne przedstawienia makabryczne, jak na obrazach Jamesa Ensora (np. "A fight over a smoked herring" – „Spór szkieletów o śledzia”), czy portrety ze śmiercią, a także wiele innych obrazów Arnolda Böcklina. Oryginalną personifikację śmierci stworzył Jacek Malczewski na obrazach z cyklu Thanatos i Śmierć.
Śmierć stała się też celem żartów, np. słynnej grupy Monty Python lub Terry'ego Pratchetta.

</doc>
<doc id="331466" url="https://pl.wikipedia.org/wiki?curid=331466" title="Olgierd Budrewicz">
Olgierd Budrewicz

Olgierd Budrewicz (ur. 10 lutego 1923 w Warszawie, zm. 20 listopada 2011 tamże) – polski dziennikarz, reportażysta, pisarz, varsavianista i podróżnik.
Życiorys.
Syn Kazimierza Budrewicza i Emilii von Eller. Wiedzę zdobywał w 5 Państwowym Gimnazjum (obecnie V LO) im. Księcia Józefa Poniatowskiego w Warszawie. Maturę zdał w 1942 roku na tajnych kompletach. Studiował następnie na tajnym Uniwersytecie Warszawskim (wydział prawa) i w konspiracyjnej Wyższej Szkole Dziennikarskiej. Żołnierz Armii Krajowej (ps. "Konrad"), uczestnik powstania warszawskiego (Zgrupowanie Żmija, Obwód Żywiciel), w stopniu kaprala podchorążego. Współredagował powstańcze pismo „Dziennik Radiowy 22. Obwodu AK”. Po upadku powstania przebywał w Krakowie, następnie studiował prawo na Uniwersytecie Jagiellońskim i Uniwersytecie Warszawskim (dyplom w 1946 roku).
Pracował jako początkujący reporter w działach miejskich „Tygodnika Warszawskiego” (1945–1947) i „Wieczoru Warszawy” (1946–1947). Następnie dziennikarz „Słowa Powszechnego” i Agencji Prasowo-Informacyjnej API. Od lat 50. wieloletni dziennikarz „Przekroju” (współpraca od 1953 r., członek redakcji w latach 1955–1970). Współpracował z pismami „Stolica” (w latach 1958–1964 i 1966–1970, m.in. felieton „Warszawskie widzimisię”) i „Przegląd Kulturalny” (od 1960 do 1963 roku, m.in. felietony z cyklu „Było nie było”). Od 1970 roku w tygodniku „Perspektywy”. Współpracował z „Wprost” i innymi czasopismami jak „Poznaj Świat” i „Podróże”.
Członek Stowarzyszenia Dziennikarzy RP (1946–1951), a następnie Stowarzyszenia Dziennikarzy Polskich (od roku 1951), Związku Literatów Polskich (1958–1983), ZAiKS-u (od 1957 r.), Stowarzyszenia Autorów Dzieł Naukowych (od 1985 r.), Stowarzyszenia Pisarzy Polskich (od 1989 r.), The Explorers Club (od 1996 r.), Stowarzyszenia Dziennikarzy Podróżników Globtroter. Przewodniczący Towarzystwa Przyjaciół Łazienek Królewskich w Warszawie (od 1988 r.), Prezydent Warszawskiego Klubu Rotariańskiego (jeden z klubów Rotary International; 1992–1993).
Autor wielu reportaży zagranicznych wydanych w kilkudziesięciu książkach, programów telewizyjnych, scenariuszy i komentarzy do dokumentów filmowych. Twórca publicystyki poświęconej zagadnieniom polonijnym, przewodników, publikacji podróżniczych. Autor wydawnictw poświęconych historii i współczesności Warszawy, artykułów, felietonów, szkiców i esejów dotyczących tematyki varsavianistycznej. Jest także autorem wstępów do licznych albumów. Jego twórczość była tłumaczona m.in. na język angielski, rosyjski, niemiecki.
22 czerwca 2011 na uroczystości w siedzibie Ministerstwa Kultury i Dziedzictwa Narodowego został odznaczony przez ministra Bogdana Zdrojewskiego Złotym Medalem „Zasłużony Kulturze Gloria Artis”.
Mieszkał w Warszawie, przez większość życia na Żoliborzu (przez 62 lata w domu przy ul. Rybińskiego 3). 
Zmarł 20 listopada 2011, nabożeństwo żałobne odbyło się w kościele św. Karola Boromeusza, pochowany został na cmentarzu Powązkowskim w Warszawie (kwatera 167-1-21).
Życie prywatne.
Od 1946 był żonaty z Hanną z d. Kanicką (zm. 15 maja 2010). Ich córka – Ewa Budrewicz-Wałaszewska jest anglistką, m.in. tłumaczką literatury pięknej (np. Raymonda Chandlera) i reportażowej.
Inne opracowania.
Opracowania wydane w serii „Biblioteka Fotoreportażowa CRZZ” (wespół z Markiem Holzmanem):
Upamiętnienie.
Tablica pamiątkowa na ogrodzeniu domu przy ul. Rybińskiego 3 w Warszawie, w którym mieszkał, odsłonięta w 2016 roku.

</doc>
<doc id="331472" url="https://pl.wikipedia.org/wiki?curid=331472" title="Castine">
Castine



</doc>
<doc id="331487" url="https://pl.wikipedia.org/wiki?curid=331487" title="Lobbing ekologiczny">
Lobbing ekologiczny

Lobbing ekologiczny – zespół działań podejmowanych przez przedstawicieli przemysłu, związków władz samorządowych czy pozarządowe organizacje ekologiczne w celu wpłynięcia na kształt prawa ochrony środowiska.
W Polsce prawo ochrony środowiska przygotowywane jest najczęściej na poziomie krajowym przez Ministerstwo Środowiska (przedłożenia rządowe) a uchwalane przez Sejm i Senat. Inicjatywa ustawodawcza przysługuje także Sejmowi, Senatowi, Prezydentowi oraz grupie 100 tysięcy obywateli.
Pozarządowe organizacje ekologiczne w Polsce powołały Biuro Wspierania Lobbingu Ekologicznego – organizację której celem jest wzmacnianie ich działań lobbistycznych.
Na poziomie Unii Europejskiej inicjatywa legislacyjna należy wyłącznie do Komisji Europejskiej (w przypadku prawa dot. ochrony środowiska i zrównoważonego rozwoju głównie Dyrekcji Generalnej Środowisko – ang. "DG Environment"), natomiast uchwalenie prawa wspólnotowego jest wyłączną domeną Rady Unii Europejskiej lub Parlamentu Europejskiego.
W Brukseli europejskie sieciowe organizacje ekologiczne w celu wzmocnienia działań lobbingowych stworzyły grupę Green-10, w której skład wchodzą (w nawiasie organizacje członkowskie):

</doc>
<doc id="331493" url="https://pl.wikipedia.org/wiki?curid=331493" title="Płocin">
Płocin

Płocin (do 1945 niem. "Plötzin") – wieś w Polsce położona w województwie zachodniopomorskim, w powiecie kamieńskim, w gminie Wolin
Położenie.
Wieś położona przy drodze krajowej nr 3 Szczecin – Świnoujście po obu jej stronach. Od Wolina oddalona jest około 2 km. Część południowa wsi dochodzi do brzegu Zalewu Szczecińskiego (Mielizna Płocińska).
Historia.
Pierwsza pisemna wzmianka o wsi pochodzi z roku 1186 pod nazwą Pletsenitzi. Była wtedy własnością cysterek z Wolina. W źródłach pojawia się również nazwa Plossin (1288) oraz Plotzin (Plotzm) (1300).
Jako jedna z pierwszych została włączona w system kanałów odwadniających. Około 1860 roku wieś liczyła 150 mieszkańców tworzących 24 rodziny. We wsi było wówczas 14 domów. Mieszkańcy uczęszczali do kościoła św. Jerzego w Wolinie.
W latach 1975–1998 miejscowość administracyjnie należała do województwa szczecińskiego.
Edukacja.
Dzieci z Płocina chodzą do szkoły podstawowej w Dargobądzu.
Zabytki.
Niedaleko miejscowości, w Górach Mokrzyckich, znajdują się resztki ruin zamku Żurawice, a we wsi rosną dwa stare dęby – pomniki przyrody.

</doc>
<doc id="331494" url="https://pl.wikipedia.org/wiki?curid=331494" title="Łachowce">
Łachowce

Łachowce – wieś w Polsce położona w województwie lubelskim, w powiecie tomaszowskim, w gminie Telatyn.
W latach 1975–1998 miejscowość administracyjnie należała do województwa zamojskiego.
We wsi znajduje się cmentarz prawosławny z XIX w.
Wieś stanowi sołectwo gminy Telatyn.
Historia.
Wieś notowana od roku 1406. W roku tym Siemowit IV nadaje wsie Steniatyn i Lachowce (Łachowce), Stanisławowi z Wysokiej w ziemi czerskiej – swojemu servitorowi ("sługa, asystent"), znanemu też jako Stanisław Rykała herbu Jastrzębiec (protoplasty rodu Rzeplińskich). Po zamianie dóbr pomiędzy braćmi, co stało się w roku 1409, Prędocie (brat Stanisława) przypadły Steniatyn i Lachowce. Następnie Steniatyn i Lachowce znalazły się w posiadaniu Dobiesława z Byszowa w ziemi sandomierskiej, herbu Nieczuja, zajmującego kolejno najwyższe godności w ziemi bełskiej – rojalisty w czasie inkorporacji ziemi bełskiej do Korony (rok 1462).
W 1881 roku wieś posiadała rozległość ogólną 730 mórg z tego włościańskich było 249 mórg, dworskich 481, właścicielem był dr Feliks Głogowski, który przejął tę wieś od Górskich. Ludność w 27 osadach liczyła 219 dusz.
Według spisu miast, wsi, osad Królestwa Polskiego z 1827 było tu 27 domów i 169 mieszkańców.

</doc>
<doc id="331495" url="https://pl.wikipedia.org/wiki?curid=331495" title="Ostromice">
Ostromice

Ostromice (do 1945 niem. "Wustermitz") – wieś w województwie zachodniopomorskim, w powiecie kamieńskim, w gminie Wolin.
W centrum wsi (działka nr 45) rośnie topola czarna o obwodzie 550 cm, która została uznana za pomnik przyrody
Według danych z 1 stycznia 2011 roku wieś liczyła 444 mieszkańców. 
Położenie.
Wieś leży przy drodze krajowej nr 3, pomiędzy Szczecinem a Świnoujściem, około 12 km od Wolina.
W latach 1946–1998 miejscowość administracyjnie należała do województwa szczecińskiego.
Historia.
Pierwsze ślady osadnictwa na terenie dzisiejszej wsi znaleziono z okresu neolitu. Odkryto tutaj skarb złożony z naszyjników i siekierki z brązu.
Ostromice, tak jak wiele osad w tym rejonie od co najmniej od 2 poł. XIV w. do wieku XIX należała do rodziny von Flemming.
W pobliżu wsi 17 sierpnia 1998 w tragicznym wypadku samochodowym zginęli znani polscy sportowcy – Tadeusz Ślusarski, Władysław Komar oraz Jarosław Marzec. Tę tragedię upamiętnia pamiątkowy kamień stojący przy drodze krajowej nr 3.
Edukacja.
Do roku 2008 we wsi działała szkoła podstawowa. Zgodnie z obwodami publicznych szkół podstawowych dzieci ze wsi uczęszczać powinny do podstawówki w Troszynie, jednak w ramach porozumienia gmin Wolin i Przybiernów zarówno dzieci jak i starsza młodzież uczą się odpowiednio w podstawówce i gimnazjum w Przybiernowie.

</doc>
<doc id="331496" url="https://pl.wikipedia.org/wiki?curid=331496" title="Mieczysław Politowski">
Mieczysław Politowski

Mieczysław Politowski (ur. 1920, zm. 17 maja 1984) – polski lekarz, chirurg, profesor nauk medycznych, twórca jednego z pierwszych polskich oddziałów reanimacji i intensywnej terapii.
Zajmował się chirurgią: ogólną, urazową, naczyniową i plastyczną. Od 1963 pełnił funkcję kierownika III Kliniki Chirurgicznej krakowskiej Akademii Medycznej, która w tym okresie zanotowała intensywny postęp prac badawczych w zakresie immunologii i transplantologii doświadczalnej, co zaowocowało pierwszym przeszczepem nerki w Polsce południowej.
Został pochowany na Cmentarzu Rakowickim w Krakowie.

</doc>
<doc id="331497" url="https://pl.wikipedia.org/wiki?curid=331497" title="Rosówek">
Rosówek

Rosówek (do 1945 niem. "Neu Rosow", później "Rosówko") – osada w Polsce położona w województwie zachodniopomorskim, w powiecie polickim, w gminie Kołbaskowo, tuż przy granicy polsko-niemieckiej, przy drodze krajowej nr 13.
W latach 1975–1998 miejscowość administracyjnie należała do województwa szczecińskiego.
W pobliżu miejscowości funkcjonowało przejście graniczne dla samochodów osobowych Rosówek – Rosow, które zostało zlikwidowane na mocy układu z Schengen. W budynkach po byłym przejściu swoją siedzibę ma mobilna jednostka Straży Granicznej. We wsi działa kantor wymiany walut, ubezpieczalnia oraz kilka sklepików. Rosówek ma stałe połączenie PKS ze Szczecinem.
Na terenie miejscowości znajduje się również tor motocrossowy, na którym systematycznie odbywają się zawody dużej rangi, m.in. w cyklu Grand Prix.
Historia.
Na terenach na jakich położona jest osada, jeszcze przed jej powstaniem, w roku 1630 szwedzki król Gustaw II Adolf został ranny, a następnie wzięty do carskiej niewoli, skąd został odbity przez szwedzkie wojska. Osada, znana pod niemiecka nazwą Neu Rosow, powstała w latach 1821–1822 jako cześć przynależna Rosow. Znaczenia nabrała dopiero pod koniec II wojny światowej. Po sforsowaniu Odry, przechodzący front nie oszczędził Rosówka, który stał się miejscem krwawej bitwy o Szczecin. Okoliczne tereny ponadto dotknęła pierwsza powojenna korekta granic zachodnich. Przez kolejne lata Rosówek postrzegany był głównie przez pryzmat przejścia granicznego.
Transport.
Rosówek połączony jest ze Szczecinem miejską linią autobusową.

</doc>
<doc id="331499" url="https://pl.wikipedia.org/wiki?curid=331499" title="Pargowo">
Pargowo

Pargowo (niem. "Pargow") – osada w Polsce położona w województwie zachodniopomorskim, w powiecie polickim, w gminie Kołbaskowo, przy granicy polsko-niemieckiej.
W latach 1975–1998 miejscowość administracyjnie należała do województwa szczecińskiego.
Pargowo jest najdalej wysuniętą na południe miejscowością w powiecie polickim. Znajduje się ono w sąsiedztwie niemieckiego Staffelde. Leży 19 km na południowy zachód od Szczecina, 35 km od stolicy powiatu ― Polic i 3 km na wschód od dawnego drogowego przejścia granicznego Rosówek-Rosow (zlikwidowanego na mocy układu z Schengen).
Historia.
Wieś po raz pierwszy wzmiankowana w 1240 r. W miejscowości funkcjonował wybudowany przed 1336 rokiem kościół z głazów narzutowych i kwadr granitowych, który został spalony podczas II wojny światowej, zachowana ruina została wpisana do rejestru zabytków.
Transport.
Pargowo połączone jest ze Szczecinem miejską linią autobusową.

</doc>
<doc id="331501" url="https://pl.wikipedia.org/wiki?curid=331501" title="Aleksandr Mostowoj">
Aleksandr Mostowoj

Aleksandr Władimirowicz Mostowoj (ros. Александр Владимирович Мостовой, ur. 22 sierpnia 1968 w Łomonosowie, ZSRR) – rosyjski piłkarz, grający na pozycji ofensywnego pomocnika lub napastnika, największą sławę zdobył w hiszpańskiej Primera División, grając w Celcie Vigo. W Hiszpanii nazywany był „Carem z Balaídos” (hiszp. „El Zar de Balaídos”) ze względu na zdolności przywódcze, wybuchowy temperament oraz wysokiej klasy umiejętności.
Kariera klubowa.
Początki.
Wychowanek Urożaju Ostankino oraz DJuSSz CSKA Moskwa. Rozpoczynał swoją seniorską karierę w Krasnajej Priesni Moskwa, gdzie w 1986 roku zadebiutował jako profesjonalny zawodnik. W jego pierwszym sezonie występował w drugiej lidze Związku Radzieckiego. Aleksandr spisywał się dobrze i miał zaledwie 18 lat, przez co został natychmiast zauważony przez Spartaka Moskwa. Rok później został przezeń wykupiony i w pierwszym swoim sezonie na boiskach radzieckiej Premier Ligi zdobył mistrzostwo kraju, zaliczył wówczas 18 meczów i zdobył 6 bramek. Dwa lata później ponownie zdobył tytuł i grał tam do 1991.
Kariera w europejskich ligach.
W styczniu 1992 roku przeniósł się do ligi portugalskiej, do SL Benfiki, gdzie występował jeden sezon. Jeszcze przed przyjazdem do Portugalii, udało mu się dostać obywatelstwo przez małżeństwo, co wzbudziło kontrowersje. Przyczynił się do wywalczenia Pucharu Portugalii, lecz nie spełnił oczekiwań w rozgrywkach ligowych i z tego powodu kolejny sezon spędził w Ligue 1, w SM Caen, okazał się ważnym zawodnikiem dla klubu z Normandii. Pomógł wyciągnąć klub ze spadku, strzelił wtedy bardzo istotną i jedyną bramkę z ówczesnym gigantem, Olympique Marsylia. Następne dwa sezony spędził w klubie RC Strasbourg.
Udane występy we Francji zaowocowały transferem do Hiszpanii. Przełomem w jego karierze było podpisanie kontraktu z zespołem Primera División Celtą Vigo w 1996 za kwotę 325 milionów peset (ok. 1 950 000 euro). W pierwszym sezonie pomógł uchronić swoją drużynę przed spadkiem, zajmując 16. miejsce. Dwa sezony później wraz ze swoją drużyną, udało mu się wyeliminować dwa znane angielskie kluby w Pucharze UEFA, awansując do ćwierćfinału. Tymi drużynami były Aston Villa i Liverpool. Następnie Celta Vigo odpadła z Marsylią. Mostowoj zdobył w tych rozgrywkach trzy gole. Sezon później kolejny raz udało się zakwalifikować do tych rozgrywek. Aleksandr miał okazję zmierzyć się ze swoim wcześniejszym klubem, czyli SL Benficą. Zdobył gola i zanotował trzy asysty, a jego zespół rozgromił portugalski klub 7:0. W kolejnej rundzie udało się wyeliminować "Starą Damę", w rewanżowym meczu było aż 4:0 dla Celty. W kolejnej rundzie Rosjanin nie mógł zagrać, a jego drużyna odpadła znowu w ćwierćfinale z francuską drużyną, tym razem RC Lens. Sezon 2000/2001 był dla niego niezwykle udany. Przykładem tego był występ z wielkim Realem Madryt, kiedy grał jako środkowy pomocnik, jego klub wygrał 3:0 a Aleksandr asystował przy wszystkich strzelonych bramkach. "Car" był ulubieńcem kibiców klubu z Vigo, strzelał wiele ważnych bramek i był głównym kreatorem gry zespołu, który stał się jednym z czołowych teamów La Ligi. Wspaniałe lata zakończyły się w sezonie 2003/2004, kiedy to Celta Vigo, grając w Lidze Mistrzów (doszła do 1/8 finału), nie potrafiła poradzić sobie w rodzimej lidze i nawet Mostowoj nie był w stanie uchronić jej przed spadkiem. Podczas pobytu w Vigo jego partnerem był rodak Walerij Karpin. W 2005 roku "Car" przeniósł się do klubu Segunda División Deportivo Alavés Vitoria, gdzie zakończył swoją karierę. W jedynym spotkaniu dla tego klubu zdobył bramkę.
Kariera reprezentacyjna.
Aleksandr Mostowoj występował zarówno w reprezentacji Związku Radzieckiego (15 meczów i 3 gole), w reprezentacji Wspólnoty Niepodległych Państw (2 mecze i 0 goli) oraz w drużynie narodowej Rosji (50 meczów i 10 goli).
Jako radziecki zawodnik zadebiutował w bezbramkowym remisie z Włochami w kwalifikacjach do Euro 1992, miał wtedy 22 lata. W owych eliminacjach zdobył bramkę z Cyprem oraz Norwegią gdzie był to jedyny gol meczu. Młody Rosjanin nie miał wtedy pewnego miejsca w pierwszym składzie i pomimo wkładu w zakwalifikowanie się do Mistrzostw Europy powołania nie dostał.
W eliminacjach do kolejnej wielkiej imprezy, czyli Mistrzostw Świata w Stanach Zjednoczonych grał jeszcze rzadziej, lecz tym razem udało mu się dostać powołanie do finałów. Jego reprezentacja, tym razem pod flagą Rosji odpadła z turnieju wygrywając tylko jeden mecz z Kamerunem 6:1. Wystąpił tylko w drugim meczu ze Szwecją przegranym 1:3, grał na pozycji defensywnego pomocnika. Po nieudanym mundialu udało mu się ustabilizować reprezentacyjną formę i grał już regularnie w pierwszym składzie. Był ważną postacią drużyny, której udało się zakwalifikować do Mistrzostw Europy w Anglii. Zagrał kapitalny towarzyski mecz z Reprezentacją Irlandii trzy miesiące przed rozpoczęciem turnieju, w wygranym 2:0 meczu zdobył gola z dystansu i zanotował asystę. Dwa pierwsze mecze podczas Euro zakończyły się porażkami z Włochami i Niemcami, w obu rozegrał 90 minut. W trzecim meczu pojawił podczas drugiej połowy, dał dobrą zmianę i strzelił nawet bramkę po uderzeniu głową cztery minuty po wejściu na boisko. Rosjanie odrobili dwubramkową stratę i po przerwie zdobyli trzy, ostatecznie zremisowali 3:3. Przeciwnikami byli Czesi.
Nie mniej ważną postacią był w kwalifikacjach do Mundialu w 2002 roku, trener zabrał go na Mistrzostwa Świata, niestety "Car"nie zagrał nawet minuty ze względu na kontuzję. Mostowoj jest szeroko znany ze swojego wybuchowego temperamentu, który sprawił mu wiele kłopotów przede wszystkim w kontaktach z trenerami. Ta cecha charakteru spowodowała konflikt piłkarza z trenerem reprezentacji narodowej Gieorgijem Jarcewem w 2004 roku, co pozbawiło go udziału w finałach Mistrzostw Europy.
Styl gry.
Bardzo dobrze wyszkolony technicznie pomocnik ze świetnym przeglądem pola oraz okiem na gola. Ze względu na wszechstronne umiejętności grał na każdej pozycji w linii pomocy, najczęściej jako lekko wysunięty środkowy pomocnik. Dobrze czuł się także na lewej stronie i podczas gry we Francji często tam występował. Odbiór piłki nie stanowił problemu dla Mostowoja, więc zdarzało mu się grać jako ten defensywny pomocnik. Oprócz tego cechowała go łatwość notowania asyst, co ułatwiał mu bardzo dobry drybling i podanie w kluczowym momencie. Potrafił strzelać bramki w każdej sytuacji, nawet po uderzeniach głową bądź stałych fragmentach. Dobre cechy przywódcy pozwalały mu na częste występy w opasce kapitana.
Życie prywatne.
Syn Władimira Gawriłowicza Mostowoja i Tatjany Stiepanownej Mostowajej. Żonaty ze Stéphanie, którą poznał podczas gry w RC Strasbourg. Mają dwójkę dzieci: córkę Emmę oraz syna Aleksandra, który również jest piłkarzem.
Sukcesy.
Klubowe.
Spartak Moskwa
SL Benfica
RC Strasbourg
Celta Vigo
Reprezentacyjne.
Związek Socjalistycznych Republik Radzieckich do lat 21.

</doc>
<doc id="331502" url="https://pl.wikipedia.org/wiki?curid=331502" title="Smętowice">
Smętowice

Smętowice (do 1945 niem. "Vorwerk Marienhof") – osada w Polsce położona w województwie zachodniopomorskim, w powiecie polickim, w gminie Kołbaskowo przy DK13.
W latach 1975–1998 miejscowość należała administracyjnie do województwa szczecińskiego.
Wieś składa się zaledwie z kilku budynków położonych przy „ślepej” drodze prowadzącej niegdyś z Siadła Górnego do Smolęcina. Przejazd niemożliwy jest ze względu na zerwany wiadukt nad linią kolejową Szczecin Gumieńce – Tantow (na wielu współczesnych mapach droga ta traktowana jest błędnie jako przejezdna).
W Smętowicach mieści się duże gospodarstwo agroturystyczne z kilkoma egzotycznymi gatunkami zwierząt oraz szkółka roślin ozdobnych.
Transport.
Smętowice połączone są ze Szczecinem miejską linią autobusową.

</doc>
<doc id="331504" url="https://pl.wikipedia.org/wiki?curid=331504" title="Aleksiej Smiertin">
Aleksiej Smiertin

Aleksiej Giennadjewicz Smiertin (ros. Алексей Геннадьевич Смертин, ur. 1 maja 1975 w Barnaule) – rosyjski piłkarz występujący niegdyś na pozycji defensywnego pomocnika. Jego starszym bratem jest Jewgienij Smiertin.
Swoją karierę klubową Smiertin zaczynał w lokalnym klubie Dinamo Barnauł, następnie występował w klubach rosyjskich: Zaria Lenińsk Kuźniecki, Urałan Elista i Lokomotiw Moskwa (w Premier Lidze). Opuścił Lokomotiw i wyjechał do Francji do zespołu Ligue 1 Girondins Bordeaux. W sierpniu 2003 został zakupiony przez klub Chelsea F.C., kierowany przez jego rodaka Romana Abramowicza, za 3,45 mln funtów i wypożyczony na sezon 2003/2004 do klubu Premier League Portsmouth. Do Chelsea wrócił w sezonie 2004/2005, jednak nie odegrał w zespole większej roli i na kolejny sezon także został wypożyczony, tym razem do Charlton Athletic, w którym występował do 2006 roku. Wrócił wówczas do ojczyzny i przez jeden sezon występował w Dinamie Moskwa. Smiertin grał jeszcze w Fulham, a w lipcu 2009 roku oficjalnie zakończył piłkarską karierę.
Smiertin zagrał w reprezentacji Rosji 55 razy. Występował z nią na Mistrzostwach Świata 2002 oraz Mistrzostwach Europy 2004. W czerwcu 2004 roku został wybrany kapitanem drużyny.

</doc>
<doc id="331509" url="https://pl.wikipedia.org/wiki?curid=331509" title="Paklica">
Paklica

Paklica – nizinna rzeka w zachodniej Polsce (woj. lubuskie), na Pojezierzu Lubuskim, o długości 28,5 km i powierzchni zlewni 262,5 km², lewy dopływ Obry.
Opis zlewni.
Zlewnia Paklicy odwadnia północno-wschodni skłon "Pagórków Sulęcińsko-Świebodzińskich", niewielki fragment "Rowu Brójeckiego" i "Wysoczyzny Zbąszyneckiej" oraz południową część "Basenu Międzyrzeckiego".
Opis przebiegu.
Wypływa z jeziora Paklicko Małe płynąc na południe przepływa przez miejscowości Staropole oraz Boryszyn, następnie zmienia kierunek na zachodni i pokonując tereny zalesione wpada od północnego zachodu do jeziora Paklicko Wielkie. Wypływając z Paklicka Wielkiego, kieruje się na wschód i łagodnym półkolem zmienia kierunek na północny. Na wysokości Nowego Dworku ponownie zmienia swój bieg, płynąc na wschód pomiędzy wsiami: Jordanowo i Gościkowo (Paradyż) (pod murami zespołu klasztornego opactwa cysterskiego). Następnie skręca na północny wschód, przepływając pod drogą ekspresową S3, przez północną część "Rowu Brójeckiego" (wieś Szumiąca), dalej - dnem rynny polodowcowej - przepływa przez jeziora: Wyszanowskie i Bukowieckie (wieś Skoki). Od Kuźnika skręca w kierunku północno-zachodnim do "Basenu Międzyrzeckiego" i w centrum Międzyrzecza (nieopodal tamtejszego zamku) uchodzi do Obry. W latach 30. XX wieku na rzece wybudowano zaporę oraz obiekty wchodzące w skład Międzyrzeckiego Rejonu Umocnionego.
Szlak kajakowy.
Na Paklicy ustanowiono szlak kajakowy o łącznej długości 29 km. Stanowią go dwa odcinki: Lubrzański Szlak Kajakowy z Lubrzy do Gościkowa (15 km) i Gościkowo–Skoki k. Międzyrzecza (14 km). W skali trudności szlaków kajakowych pierwszy z nich należy do łatwych (ZWB), a drugi – do średnich (ZWC).
Nazwa i odniesienia w kulturze.
Według legendy "Dwie rzeki", jej nazwa pochodzi od imienia słowiańskiej kapłanki – "Pakli", która wraz z drugą kapłanką – "Obrą", opiekowała się posągiem Świętowita, stojącym w miejscu dzisiejszego Międzyrzecza. "Pakla" to również nazwa stowarzyszenia ekologiczno-kulturalnego, działającego na terenie powiatu międzyrzeckiego.

</doc>
<doc id="331511" url="https://pl.wikipedia.org/wiki?curid=331511" title="Rzeszotary (województwo dolnośląskie)">
Rzeszotary (województwo dolnośląskie)

Rzeszotary (niem. "Rüstern") – wieś nad Czarną Wodą, w Polsce położona w centralnej części województwa dolnośląskiego, w powiecie legnickim, w gminie Miłkowice. Rzeszotary stanowią drugą wieś w gminie pod względem liczby mieszkańców (782).
Podział administracyjny.
W latach 1975–1998 miejscowość administracyjnie należała do województwa legnickiego.
Strategia rozwoju gminy.
Wraz z miejscowością Dobrzejów, Rzeszotary tworzą jedno sołectwo. W strategii rozwoju gminy Miłkowice określono Rzeszotary jako ośrodek gminny wspomagający I poziomu, obsługujący wsie: Bobrów, Dobrzejów, Głuchowice, Kochlice i Pątnówek.
Nazwa.
Nazwa Rzeszotar wskazuje dawną funkcję służebną osady (podobnie jak w przypadku Złotników czy też Piekar).
Mieszkańcy mieli obowiązek dostarczania na zamek sit do czyszczenia zboża i przesiewania mąki nazywanych "trzyniakami", "przetakami" lub "rzeszotami". Nazwy sit wiązały się przede wszystkim z ich przeznaczeniem, uzależnionym od wielkości oczek. Tak więc Rzeszotary zamieszkiwali ludzie wyrabiający rzeszota – „rzeszotarze”.
Za czasów biskupa Henryka z Wierzbna w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej w latach 1295–1305 wymienione są w zlatynizowanej formie "Bresecar" - Brzeziny część obecnych Rzeszotar.. Brzeziny są typową formą roślinności nad rzeką Czarna Woda i występują w okolicach rzeki tak poniżej jak i powyżej wsi.
Geografia.
Wieś położona jest w odległości około 8 km na wschód od Miłkowic. Graniczy bezpośrednio z Legnicą, stanowiąc jej północne przedmieście.
Komunikacja.
Rzeszotary południkowo przecina szosa Legnica - Lubin, do momentu otwarcia pełnego przebiegu obwodnicy Legnicy stanowiąca część drogi krajowej nr 3.
Przez Rzeszotary przebiega linia kolejowa nr 289; we wsi znajduje się przystanek kolejowy Rzeszotary.
Do wsi dojazd zapewniają: PKS na trasie Legnica - Lubin, prywatni przewoźnicy autobusowi na trasach Legnica - Lubin i Miłkowice - Legnica.
Zabytki.
inne obiekty:
Szlaki turystyczne.
Przez Rzeszotary przebiega oznakowany, niebieski szlak turystyczny PTTK:

</doc>
<doc id="331513" url="https://pl.wikipedia.org/wiki?curid=331513" title="AIDC AT-3A Tzu-chung">
AIDC AT-3A Tzu-chung

AIDC AT-3A Tzu-chung – dwusilnikowy, odrzutowy samolot szkolno-treningowy, zbudowany przy współpracy Tajwańskiego Ośrodka Rozwojowego Przemysłu Lotniczego z zakładami Northrop dla Sił Powietrznych Tajwanu.

</doc>
<doc id="331514" url="https://pl.wikipedia.org/wiki?curid=331514" title="Rinat Dasajew">
Rinat Dasajew

Rinat Fajzrachmanowicz Dasajew, ros. Ринат Файзрахманович Дасаев, tat. Rinat Fəyzeraxman uğlı Dasayev (ur. 13 czerwca 1957 w Astrachaniu, ZSRR) – tatarski piłkarz z obywatelstwem radzieckim, a po 1991 rosyjskim, grający na pozycji bramkarza, wielokrotny reprezentant Związku Radzieckiego, Wicemistrz Europy w 1988, brązowy medalista Igrzysk Olimpijskich w Moskwie w 1980, uczestnik 3 turniejów o Mistrzostwo Świata (1982, 1986, 1990), uznawany za jednego z najlepszych bramkarzy w historii futbolu.
Kariera piłkarska.
Kariera klubowa.
Grę w piłkę rozpoczął w rodzinnym Astrachaniu. Jego pierwszym zespołem był miejscowy Wołgar. W 1975 trafił do pierwszego składu drużyny Wołgara, występującej wówczas w radzieckiej drugiej lidze (trzeciej klasie rozgrywkowej). W 1977 został polecony Konstantinowi Bieskowowi, szkoleniowcowi Spartaka Moskwa, który po sezonie spędzonym na zapleczu ekstraklasy powrócił do elitarnej Wyższej Ligi. W kolejnym sezonie Dasajew, już jako zawodnik Spartaka, zadebiutował w radzieckiej ekstraklasie. Miało to miejsce 23 maja 1978 w wyjazdowym meczu z Zorią Woroszyłowgrad, w którym zachował czyste konto. Po wygraniu rywalizacji o miejsce w bramce z Aleksandrem Prochorowem stał się jednym z najważniejszych zawodników moskiewskiego klubu. W sezonie 1979 przyczynił się do zdobycia pierwszego w swojej karierze Mistrzostwa ZSRR. Po raz drugi zdobył ten tytuł w 1987. Rok później opuścił Spartak i wyjechał do hiszpańskiej Sewilli. W Spartaku łącznie rozegrał 335 meczów, w Sewilli zaś 59. W 1991, w wieku 34 lat zakończył karierę jako zawodnik Sevilla FC
Kariera reprezentacyjna.
Latem 1979 trenerowi Spartaka Bieskowowi powierzono funkcję selekcjonera radzieckiej reprezentacji. Nowy selekcjoner dał swojemu podopiecznemu Dasajewowi szansę debiutu w drużynie ZSRR. 5 września 1979 w meczu z NRD Dasajew rozegrał premierowe spotkanie w barwach "Sbornej". Także i w tej drużynie wkrótce stał się jednym z kluczowych piłkarzy. W 1980 zdobył brązowy medal Igrzysk Olimpijskich w Moskwie, zaś dwa lata później wystąpił w mistrzostwach świata w Hiszpanii. Mimo rosnącej konkurencji (m.in. ze strony braci Wiktora i Wiaczesława Czanowów) pozostawał przez długi czas pierwszym bramkarzem reprezentacji. Wziął udział w mundialu 1986, a dwa lata później osiągnął swój największy międzynarodowy sukces zdobywając Wicemistrzostwo Europy na turnieju w RFN. Pod koniec lat 80. coraz częściej tracił miejsce w bramce na rzecz mniej doświadczonych konkurentów (m.in. Wiktora Czanowa, Dmitrija Charina i Aleksandra Uwarowa). Pojechał na mundial 1990, jednak po pierwszym, przegranym 0:2 meczu z Rumunią stracił miejsce na rzecz Uwarowa. Był to jego ostatni występ w drużynie ZSRR. Łącznie rozegrał w niej 91 meczów.
Kariera trenerska.
Po rozstaniu z wyczynowym uprawianiem sportu pozostał przy futbolu jako trener i działacz. Zajął się m.in. organizowaniem turniejów juniorskich i halowych. Założył akademię piłkarską dla młodych zawodników. Brał udział w pokazowych meczach oldboy'ów. Jako szkoleniowiec zajmował się m.in. treningiem bramkarzy Sevilli FC (1993-95), rezerw lub akademii Spartaka Moskwa (1998-99, 2013-17, 2017-18, od 2019), reprezentacji Rosji (2003-05) i Torpedo Moskwa (2007-08, 2012, 2012-13). W 2013 był też krótko dyrektorem działu piłki zawodowej i skautingu w Akademii Spartaka. Obecnie pracuje jako trener bramkarzy w tejże akademii.
Sukcesy i odznaczenia.
Przez większą część kariery cieszył się uznaniem w kraju i za granicą. Magazyn "Ogoniok" 6-krotnie przyznawał mu nagrodę dla najlepszego bramkarza ZSRR (1980, 1982, 1983, 1985, 1987, 1988). W 1982 otrzymał nagrodę dla najlepszego radzieckiego piłkarza przyznaną przez tygodnik "Futboł", zaś w 1988 został przez międzynarodową federację statystyków IFFHS nagrodzony jako najlepszy ich zdaniem bramkarz świata. W 1987 na osobiste zaproszenie Michela Platiniego wystąpił w jego pożegnalnym meczu. Występował również w meczach pokazowych (m.in. w reprezentacji świata FIFA). Także po zakończeniu kariery zawodniczej był wielokrotnie nagradzany i honorowany. W 2004 został uznany przez Pelégo za jednego z 125 najlepszych żyjących piłkarzy i umieszczony na liście FIFA 100.

</doc>
<doc id="331515" url="https://pl.wikipedia.org/wiki?curid=331515" title="Obwód astrachański">
Obwód astrachański

Obwód astrachański ("ros. Астраханская область") – jednostka administracyjna Federacji Rosyjskiej.
Geografia.
Obwód astrachański na południu ograniczony jest przez Morze Kaspijskie, na zachodzie graniczy z Kałmucją, od północy z obwodem wołgogradzkim, od wschodu z Kazachstanem.
Historia.
W późnym średniowieczu obszar przynależał do Złotej Ordy. W wyniku jej rozpadu w połowie XV w. powstał Chanat Astrachański – państwo tatarskie ze stolicą w Astrachaniu. Jego teren obejmował dorzecze dolnej Wołgi i stepy północnego Kaukazu. W 1556 chanat został podbity przez Iwana Groźnego i przyłączone do Rosji.
Tablice rejestracyjne.
Tablice pojazdów zarejestrowanych w obwodzie astrachańskim mają oznaczenie 30 w prawym górnym rogu nad flagą Rosji i literami RUS.
Podział administracyjno-terytorialny.
W obwodzie astrachańskim funkcjonuje 170 jednostek municypalnych, w tym 2 okręgi miejskie (jeden z nich stanowi miasto zamknięte), 11 rejonów municypalnych, 11 osad miejskich i 146 osad wiejskich.
Rejony municypalne.
Miasta o znaczeniu rejonowym
Ludność.
Skład narodowościowy według danych z 2010 roku:

</doc>
<doc id="331518" url="https://pl.wikipedia.org/wiki?curid=331518" title="Gorzkowice">
Gorzkowice

Gorzkowice – wieś (dawniej miasto) w Polsce położona w województwie łódzkim, w powiecie piotrkowskim, w gminie Gorzkowice.
Miejscowość jest siedzibą gminy Gorzkowice.
Gorzkowice uzyskały lokację miejską w 1494 roku, zdegradowane przed 1520 rokiem.
Położenie.
Gorzkowice położone są w południowej części powiatu piotrkowskiego w odległości 26 km od Piotrkowa Trybunalskiego, 23 km od Radomska i 31 km od Bełchatowa.
Przez miejscowość przebiega niewielka rzeka Prudka dopływ Luciąży.
Pochodzenie nazwy.
Nazwa Gorzkowice należy do nazwań patronimicznych, powstała poprzez dodanie sufiksu "-ice" do staropolskiej nazwy osobowej "Gorzek" (potomkowie Gorzka).
Historia.
Gorzkowice po raz pierwszy pojawiły się w źródłach pisanych w 1335 roku jako własność prywatna. Wśród licznych właścicieli znajdowali się Kurozwęccy (koniec XV wieku), Myszkowscy herbu Jastrzębiec, Łascy, Koniecpolscy (początek XVII wieku), Walewscy i Zarębowie.
W latach 1494–1508 miejscowość posiadała prawa miejskie. W miejscowości zachował się miejski rynek.
Do 1895 roku istniał w miejscowości drewniany kościół, który spłonął od iskry parowozu kolejowego. Natychmiast podjęto działania zmierzające do budowy nowej świątyni. Nowy murowany z cegły kościół pw. Najświętszego Serca Pana Jezusa wzniesiono w latach 1896–98.
W latach 1954–1972 wieś należała i była siedzibą władz gromady Gorzkowice. W latach 1975–1998 miejscowość administracyjnie należała do województwa piotrkowskiego.
Przez wieś dwukrotnie przeszła trąba powietrzna: 15 sierpnia 2008 (zniszczeniu uległo wówczas wiele domów i gospodarstw) oraz 18 lipca 2009 (zerwane dachy i zniszczone budynki).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Leon Konrad Gliński.
W roku 1870 w Gorzkowicach urodził się Leon Gliński, lekarz anatomopatolog, profesor Uniwersytetu Jagiellońskiego, autor pierwszego opisu zmian w przebiegu choroby Glińskiego–Simmondsa (niedoczynności przysadki) (zm. 1918). 13 czerwca 2013 roku na zieleńcu Szkoły Podstawowej im. Henryka Sienkiewicza i Gimnazjum im. Marszałka Józefa Piłsudskiego w Gorzkowicach posadzono pamiątkową brzozę Leona Konrada Glińskiego i lipę Mikołaja Kopernika.
Komunikacja.
Przez Gorzkowice przechodzi droga Kamieńsk-Przedbórz. Znajduje się tu także stacja kolejowa Gorzkowice, a kiedyś znajdowała się tu także stacja Gorzkowice Wąskotorowe, obecnie rozebrana wraz z linią.

</doc>
<doc id="331519" url="https://pl.wikipedia.org/wiki?curid=331519" title="Ołobok (województwo lubuskie)">
Ołobok (województwo lubuskie)

Ołobok (niem. "Mühlbock", "Mühlbach") – wieś w Polsce położona w województwie lubuskim, w powiecie świebodzińskim, w gminie Skąpe.
W latach 1945–1954 siedziba gminy Ołobok. W latach 1975–1998 miejscowość położona była w województwie zielonogórskim.
Wieś położona nad rzeką Ołobok, przy Jeziorze Czerniak (Ołobockim). Przez wieś przebiega droga Świebodzin – Krosno Odrzańskie, w średniowieczu przejściowo miasto.
W okolicy schrony południowej części Międzyrzeckiego Rejonu Umocnionego.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="331522" url="https://pl.wikipedia.org/wiki?curid=331522" title="Władimir Biesczastnych">
Władimir Biesczastnych

Władimir Jewgieniewicz Biesczastnych (ros. Владимир Евгеньевич Бесчастных, ur. 1 kwietnia 1974 w Moskwie, Związek Radziecki) – rosyjski piłkarz, grający na pozycji napastnika, lider klasyfikacji strzelców reprezentacji Rosji.
Kariera sportowa.
Swoją klubową karierę Biesczastnych rozpoczynał w 1991 roku w klubie Zwiezda Moskwa. Następnie grał w klubie Rosyjskiej Premier Ligi, Spartaku Moskwa, z którym zdobywał mistrzostwo kraju. Biesczastnych szybko wyjechał za granicę, do niemieckiej Bundesligi, do klubu Werder Brema. Grał również w hiszpańskim Racingu Santander i Fenerbahçe SK przed powrotem do Rosji do beniaminka Premier Ligi Kubania Krasnodar. W 2004 roku odszedł z Kubania i grał w klubie Pierwszej Dywizji (2. liga) FK Orzeł. 15 grudnia 2005 Biesczastnych podpisał kontrakt z innym klubem Pierwszej Dywizji, finalistą Pucharu Rosji w 2005 roku, podmoskiewskim zespołem FK Chimki, jednym z czołowych klubów 2. ligi. W 2007 roku odszedł do Wołgi Twer, a w 2008 był zawodnikiem kazachskiej FK Astana, w którym zakończył karierę.
W reprezentacji Rosji Władimir Biesczastnych zagrał 71 razy i zdobył 26 goli, debiutując w 1992 roku. 26 bramek czyni go najlepszym strzelcem drużyny narodowej Rosji, jednak liderem wszech czasów (także reprezentacji Związku Radzieckiego jest Ołeh Błochin z 42 golami). Jedną z bramek zdobył na Mistrzostwach Świata 2002 w meczu przeciwko Belgii. Biesczastnych występował również na Mistrzostwach Świata 1994 i Mistrzostwach Europy 1996.

</doc>
<doc id="331523" url="https://pl.wikipedia.org/wiki?curid=331523" title="Spalacja">
Spalacja

Spalacja lub kruszenie (kruszenie jądra atomowego; ang. "spallation") to w fizyce jądrowej proces, w którym ciężkie jądro atomowe emituje kilka nukleonów w wyniku zderzenia (bombardowania) protonami o bardzo dużej energii (większej od setek keV). W wyniku tego procesu masa atomowa bombardowanego jądra zmniejsza się.
Proces spalacji przeprowadzany jest w laboratoriach, przebiega też naturalnie w atmosferze Ziemi w wyniku bombardowania atomów atmosfery przez promieniowanie kosmiczne. W podobny sposób zachodzi też na powierzchni Księżyca, komet, asteroid. Ma miejsce również we wnętrzu gwiazd. Zjawiskiem tym próbuje się wyjaśnić różnice w proporcjach występowania izotopów pierwiastków przewidywane przez procesy fizyczne tworzenia jąder atomowych, a występujących naturalnie na Ziemi i w kosmosie.
Zjawisko to może być używane jako źródło neutronów. Atomy rtęci, ołowiu lub podobne, bombardowane protonami o energii rzędu 1 GeV, wytwarzają od 20 do 30 neutronów w wyniku jednego zderzenia. Neutrony te mogą być wykorzystywane do rozszczepiania jąder atomowych pierwiastków, które nie ulegają spontanicznemu rozszczepieniu, inicjującemu reakcję łańcuchową, np. tor. Tanie źródło neutronów może pozwolić na konstrukcję reaktorów, w których paliwa jest mniej niż masa krytyczna, można też przedłużyć okres używania częściowo wypalonego paliwa. Przewiduje się użycie neutronów do redukcji niebezpiecznych promieniotwórczych jąder w odpadach elektrowni atomowych.
W Stanach Zjednoczonych zbudowano oparte na spalacji źródło neutronów - Spallation Neutron Source (SNS). Uruchomienie pierwszych urządzeń nastąpiło w 2007 roku, kolejne urządzenia NS oddawano do użytku do 2011 roku. Po uruchomieniu SNS było najsilniejszym impulsowym źródłem neutronów zbudowanym przez człowieka. Urządzenie to jest wykorzystywane do celów naukowo-badawczych, do badania rozpraszania neutronów oraz do usprawniania wytwarzania neutronów. Jeszcze silniejsze źródło neutronów, Europejskie Źródło Spalacyjne, powstaje w Szwecji.

</doc>
<doc id="331524" url="https://pl.wikipedia.org/wiki?curid=331524" title="Herb Krosna Odrzańskiego">
Herb Krosna Odrzańskiego

Herb Krosna Odrzańskiego – jeden z symboli miasta Krosno Odrzańskie w postaci herbu.
Wygląd i symbolika.
Herb przedstawia na błękitnym tle tarczy zamek biały z szerokim budynkiem pośrodku z pięcioma otworami okiennymi koloru czarnego i dwiema proporcjonalnie umieszczonymi po prawej i lewej stronie basztami. Zamek otacza mur obronny zakończony blankami. Na tle muru obronnego i szerokiego budynku zamku znajduje się na tle żółtej (złotej) tarczy czarny orzeł dolnośląski z białym półksiężycem na piersiach. Baszty boczne są dwuczęściowe. Część dolna szeroko zakończona skosem, a górna wyższa uwieńczona blankami i zakończona dachem stożkowym czerwonym z kulami koloru żółtego (złotego).
Historia.
z czasów księcia Henryka Brodatego, który nadał miastu prawa miejskie.

</doc>
<doc id="331526" url="https://pl.wikipedia.org/wiki?curid=331526" title="Dmitrij Syczow">
Dmitrij Syczow

Dmitrij Jewgieńjewicz Syczow (ros. Дмитрий Евгеньевич Сычёв, ur. 26 października 1983 w Omsku) – rosyjski piłkarz grający na pozycji ofensywnego pomocnika lub napastnika.
Kariera klubowa.
Syczow rozpoczynał swoją piłkarską karierę w szkółce piłkarskiej „Smiena” w Petersburgu, którą opuścił, przechodząc do klubu Pierwszej Dywizji Spartak Tambow. Już jako nastolatek przechodził testy we francuskich klubach Ligue 1: FC Nantes Atlantique i FC Metz. Te fakty skłoniły Spartaka Moskwa do zatrudnienia Syczowa w styczniu 2002 roku. W pierwszych dwunastu meczach w barwach Spartaka młody napastnik zdobył 8 bramek. Z powodu dobrej gry Syczow został powołany do reprezentacji Rosji na finały Mistrzostw Świata 2002. W wieku 18 lat i 222 dni był on najmłodszym zawodnikiem w historii reprezentacji Związku Radzieckiego i Rosji. Na turnieju zdobył nawet jedną bramkę, jednak Rosjanie nie wyszli z grupy. W sierpniu 2002 Syczow nielegalnie rozwiązał swój pięcioletni kontrakt ze Spartakiem, za co został ukarany przez kierownictwo Rosyjskiej Ligi Futbolu Profesjonalnego czteromiesięcznym zakazem gry. Po odbyciu kary podpisał pięcioletni kontrakt z klubem Ligue 1 Olympique Marsylia, odrzucając tym samym ofertę ukraińskiego Dynama Kijów. We Francji nie rozwinął się jednak, większość czasu spędził na ławce rezerwowych, a w jedynych 17 meczach strzelił 3 bramki. W styczniu 2004 Syczow powrócił do Rosji i podpisał czteroletni kontrakt z ówczesnym mistrzem kraju Lokomotiwem Moskwa, z którym występował w rozgrywkach Pucharu UEFA. Na początku 2013 roku został wypożyczony do Dynama Mińsk. W lipcu 2013 na zasadzie wypożyczenia trafił do Wołgi Niżny Nowogród

</doc>
<doc id="331527" url="https://pl.wikipedia.org/wiki?curid=331527" title="Super RTL">
Super RTL

Super RTL – najstarszy niemiecki kanał telewizyjny adresowany do dzieci i młodzieży.
Został uruchomiony 28 kwietnia 1995. Połowa jego udziałów należy do największego nadawcy komercyjnego na rynku niemieckim – RTL Group – a druga połowa do amerykańskiego koncernu Walt Disney Company (do 31 grudnia 2013 roku). Stacja, jak wszystkie niemieckie kanały RTL, nadawana jest z Kolonii.
W Polsce dostępna jest w niekodowanym przekazie satelitarnym z Astry, a także w niektórych sieciach kablowych.
Super RTL Primetime.
Od 14 sierpnia 2019 Super RTL emituje blok programowy „Super RTL Primetime”, który obejmuje najpopularniejsze seriale Super RTL.

</doc>
<doc id="331529" url="https://pl.wikipedia.org/wiki?curid=331529" title="Połupin">
Połupin

Połupin (niem. "Rusdorf") – wieś w Polsce położona w województwie lubuskim, w powiecie krośnieńskim, w gminie Dąbie. W latach 1975–1998 miejscowość administracyjnie należała do województwa zielonogórskiego.
W miejscowości znajduje się węzeł drogowy dróg krajowych nr 29 i 32.
Wieś wzmiankowana była po raz pierwszy w 1305 r.
Na terenie wsi znajduje się Kościół parafialny pw. bł. Karoliny Kózka oraz grodzisko średniowieczne.
Grodzisko w Połupinie.
Zachowało się tu jedno z najstarszych grodzisk wczesnośredniowiecznych na terenie Środkowego Nadodrza, które badał Edward Dąbrowski. Położone na południowej krawędzi pradoliny Odry mogło tworzyć wraz z grodem w Krośnie Odrzańskim i grodem w Gostchorzu zaporę na przejściu przez dolinę Odry. Grodzisko jest dziś całkowicie zalesione kryjąc pod warstwą humusu szczątki osady z VII wieku i powstałego w jej miejscu ufortyfikowanego grodu plemiennego z końca VIII. Gród został spalony w połowie IX wieku. Przeprowadzone w latach sześćdziesiątych XX wieku badania wykopaliskowe przyniosły odkrycie śladów odcinka drewniano-ziemnego i kamiennego wału, fos, obiektu mieszkalnego.

</doc>
<doc id="331530" url="https://pl.wikipedia.org/wiki?curid=331530" title="Aleksandr Kierżakow">
Aleksandr Kierżakow

Aleksandr Anatoljewicz Kierżakow (ros. Александр Анатольевич Кержаков, ur. 27 listopada 1982 w Kingisepp, obwód leningradzki, ZSRR) – rosyjski trener piłkarski i piłkarz występujący na pozycji napastnika. Od 2018 selekcjoner reprezentacji Rosji do lat 18.
Kariera.
Aleksandr Kierżakow rozpoczynał swoją karierę w szkółce piłkarskiej klubu Zenit Petersburg, w którym występował do roku 2006. Debiut w pierwszej drużynie zaliczył w 2001 roku. W 2000 roku został mistrzem ligi regionalnej "północny zachód" z zespołem rezerw, zaś rok później cieszył się ze zdobycia trzeciego miejsca w Premier Lidze. W 2002 i 2004 zdobywał z klubem mistrzostwo Rosji. Kierżakow występuje też w reprezentacji Rosji, z którą grał na Mistrzostwach Świata 2002 oraz na Mistrzostwach Europy 2004. W sezonie 2007/2008 był zawodnikiem hiszpańskiego klubu Sevilla FC, która zapłaciła za niego kwotę 5 milionów euro, ale na początku 2008 roku wrócił do Rosji i podpisał kontrakt z Dynamem Moskwa. W 2010 roku Zenit za Kierżakowa zapłacił 6,5 miliona euro i podpisał umowę na 4 lata.

</doc>
<doc id="331532" url="https://pl.wikipedia.org/wiki?curid=331532" title="Aleksander Kierżakow">
Aleksander Kierżakow



</doc>
<doc id="331537" url="https://pl.wikipedia.org/wiki?curid=331537" title="RTL Zwei">
RTL Zwei

RTL Zwei, dawniej RTL 2, RTL II – niemiecki kanał telewizyjny uruchomiony 6 marca 1993 roku, będący częścią RTL Group.
W przeciwieństwie do większości niemieckojęzycznych kanałów z tej grupy, nie jest nadawany z Kolonii, lecz z Grünwaldu pod Monachium. Głównym właścicielem stacji jest RTL Group, zaś pozostałymi są Heinrich Bauer Verlag KG, Tele München Fernseh GmbH &amp; Co. Medienbeteiligung KG oraz Burda GmbH.
Od początku swego istnienia kojarzony był z bardzo niewybrednym repertuarem, przede wszystkim licznymi programami i filmami erotycznymi. Choć w 2001 roku zaprzestano emisji jakichkolwiek programów erotycznych, opinia ta ciągnie się za stacją do dziś. RTL II ZWEI zasłynął także jako nadawca niemieckich edycji Big Brothera.

</doc>
<doc id="331538" url="https://pl.wikipedia.org/wiki?curid=331538" title="Puszcza Rzepińska">
Puszcza Rzepińska

Puszcza Rzepińska, Puszcza Lubuska, Bory Lubuskie – rozległy kompleks leśny i mezoregion w regionalizacji przyrodniczo-leśnej Polski o różnie ujmowanym zasięgu. Określany jest mianem puszczy ze względu dużą lesistość (przy różnym ujęciu granic określaną na ponad 40%, ponad 50% lub 66,9%), nie ma natomiast uzasadnienia historycznego.
W najszerszym ujęciu obejmuje obszar w zachodniej części województwa lubuskiego rozciągający się między doliną Odry od południa i zachodu, Warty od północy, ze wschodnią granicą biegnącą od Skwierzyny, poprzez Łagów, Świebodzin po Sulechów. W węższym ujęciu regionalizacji przyrodniczo-leśnej Polski 2010 stanowi część Krainy Pomorsko-Wielkopolskiej o kodzie III.22, a jego powierzchnia wynosi 1509 km². W tym podziale zajmuje obszar w łuku doliny Odry, a na północy i wschodzie sięgający po Rzepin, Sulęcin, Łagów, Świebodzin i Sulęcin.
Obszar cechuje się słabym zaludnieniem, brakiem większych miast oraz dominacją siedlisk borowych, przekraczających 90% udziału. W efekcie panuje tu w drzewostanach sosna zwyczajna (osiąga ok. 80% udziału) oraz brzoza brodawkowata. Żyźniejsze siedliska z bukiem zwyczajnym, dębami i olszą czarną związane są z dolinami rzek i sąsiedztwem jezior, większe kompleksy liściaste z buczynami występują na glinach zwałowych w rejonie Łagowa i Torzymia. Małe zróżnicowanie drzewostanów czyni je podatnymi na gradacje patogenów, zwłaszcza w sytuacji, gdy panująca tu sosna osłabiana jest przez skutki globalnego ocieplenia – wysokie temperatury i powtarzające się susze.

</doc>
<doc id="331545" url="https://pl.wikipedia.org/wiki?curid=331545" title="Mary Douglas">
Mary Douglas

Mary Douglas (ur. 25 marca 1921 w San Remo, zm. 16 maja 2007 w Londynie) – brytyjska antropolożka, znana ze swych badań nad rolą symboli w kulturze. 
Specjalizowała się w antropologii społecznej, będąc postrzegana jako kontynuatorka myśli Durkheima. Jednym z jej głównych zainteresowań badawczych były porównawcze studia nad religiami.
Życiorys.
Urodziła się we Włoszech w 1921 roku. Znaczną część swojej kariery akademickiej, począwszy od zdobycia pierwszych stopni naukowych, spędziła na Uniwersytecie Oxfordzkim, studiując pod kierunkiem Edwarda Evans-Pritcharda. W latach pięćdziesiątych prowadziła badania terenowe wśród Lele zamieszkujących region Kasai w belgijskim wówczas Kongu. Raport z tych badań ukazał się w 1954 roku pod tytułem "Lele of Kasai", zaś wątki związane z Lele przewijały się w wielu jej późniejszych pracach. 
W 1977 roku Mary Douglas przeniosła się na drugą stronę oceanu, początkowo obejmując posadę dyrektora badawczego w nowojorskiej Russel Sage Foundation, później - profesora w Avalon Foundation na wydziale nauk humanistycznych Uniwersytetu Northwestern i visiting professor na Wydziale Religioznawstwa Uniwersytetu Princeton. Po przejściu na emeryturę wróciła do Londynu, gdzie zmarła 16 maja 2007.
Od 1989 była członkiem British Academy. W 1992 odznaczona Komandorią Orderu Imperium Brytyjskiego (CBE), a od 2006 Dama Komandor tegoż orderu (DBE).
Twórczość.
Autorka "Purity and Danger" należy do najbardziej znaczących postaci współczesnej antropologii społecznej. Uczennica Evans-Pritcharda, protoplasty interpretatywizmu, w swojej twórczości szeroko wykorzystywała materiał źródłowy, zebrany przez antropologów. W jej twórczości widoczne są wpływy Durkheima, niemniej - szczególnie w pierwszym okresie twórczości - sięgała do myśli egzystencjalistów takich jak Jean-Paul Sartre czy Fryderyk Nietzsche. Równie istotna jest jej fascynacja strukturalizmem, widoczna wyraźnie w dziełach takich jak "Purity and Danger" czy "Natural Symbols". Ta pierwsza pozycja uchodzi za najważniejszą książkę Mary Douglas, z kolei druga wprowadza teorię siatka/grupa (ang. "grid/group theory"), narzędzie służące do transkulturowej analizy porównawczej. Teoria ta okazała się przydatna nie tylko dla antropologów, ale także dla socjologów specjalizujących się w socjologii nauki i technologii, a nawet dla specjalistów od zarządzania. Mary Douglas wskazała ciało ludzkie jako źródło symboli i metaforę struktury społecznej. Jest prekursorką badań nad związkami pomiędzy cielesnością a wierzeniami i działaniami grup społecznych.
Linki zewnętrzne.
Wywiad z Mary Douglas na YouTube 

</doc>
<doc id="331547" url="https://pl.wikipedia.org/wiki?curid=331547" title="Pentateuch">
Pentateuch



</doc>
<doc id="331548" url="https://pl.wikipedia.org/wiki?curid=331548" title="Nemanja Vidić">
Nemanja Vidić

Nemanja Vidić (cyr. Немања Видић, ur. 21 października 1981 w m. Titovo Užice) – serbski piłkarz, który występował na pozycji obrońcy. Wychowanek Crvenej zvezdy, w swojej karierze grał także w takich zespołach jak Spartak Subotica, Spartak Moskwa, Manchester United oraz Inter Mediolan.
Kariera.
Nemanja Vidić zaczynał swoją profesjonalną karierę w klubie FK Crvena zvezda. W sezonie 2001/2002 zdobył z zespołem mistrzostwo i puchar Jugosławii. Vidić został również powołany do reprezentacji narodowej, w której o miejsce rywalizował z Mladenem Krstajiciem, zadebiutował w kadrze 12 października 2002 roku w meczu z Włochami, w eliminacjach Euro 2004. W eliminacjach do mistrzostw świata w 2006 wywalczył sobie miejsce w podstawowym składzie i zakwalifikował się z drużyną do finałów. W 2004 roku otrzymał wiele ofert od zagranicznych klubów, m.in. SS Lazio, AS Roma, Realu Madryt i Bayernu Monachium. Został jednak w Crvenej Zvezdzie. Dopiero oferta pięciu milionów euro od Spartaka Moskwa przekonała piłkarza, który zmienił barwy w 2004 roku, stając się najdroższym piłkarzem w historii serbskiej ligi. Z drużyną z Moskwy zdobył w 2005 roku wicemistrzostwo Rosji. Pod koniec 2005 przyjął ofertę przejścia do Manchesteru United, z którym podpisał kontrakt na początku stycznia 2006. Po meczu z West Ham United został kapitanem swojego zespołu.
7 lutego 2014 roku Vidić ogłosił, że po wygaśnięciu kontraktu i zakończeniu rozgrywek 2013/2014 opuści Manchester United i będzie grał poza granicami Anglii. 5 marca oficjalnie potwierdzona została informacja, iż po sezonie Vidić zostanie zawodnikiem włoskiego Interu Mediolan.
29 stycznia 2016 roku piłkarz poinformował o zakończeniu piłkarskiej kariery.
Życie prywatne.
17 lipca 2006 Nemanja Vidić ożenił się z Aną Ivanović, wówczas studentką ekonomii na Uniwersytecie w Belgradzie. Mają trzech synów: Lukę, Stefana i Petara. Jest kuzynem byłej serbskiej siatkarki Vesny Đurisić.

</doc>
<doc id="331550" url="https://pl.wikipedia.org/wiki?curid=331550" title="Wczele">
Wczele



</doc>
<doc id="331551" url="https://pl.wikipedia.org/wiki?curid=331551" title="Odznaka">
Odznaka

Odznaka – graficzny symbol lub znak symbolizujący przynależność do jakiejś grupy, posiadanie specjalnej umiejętności lub specjalnego wyróżnienia (jako odznaczenie). Występuje w formie metalowego znaczka, wstążki, naszywki, medalu bądź innych.
Może być nadawana zarówno przez władze państwowe, jak i instytucje społeczne i naukowe oraz powstałe w tym celu komisje nadawcze.
Oznaki (znaki) nie mają charakteru odznaczeniowego i służą wyłącznie do oznaczania posiadanych odznaczeń, przynależności organizacyjnej (oznaki organizacyjne), posiadanej specjalności itp. Na przykład oznaki rozpoznawcze jednostek wojskowych sił zbrojnych.
Podział.
Odznaki zasadniczo dzielą się na:
Mogą posiadać po kilka odmian (stopni, rodzajów).
Rodzaje zapięć.
Do mocowania służą:
Polskie przepisy.
Kwestia ustanawiania i używania odznak jest w Polsce unormowana przepisami prawa, obowiązująca ustawa z 21 grudnia 1978 o odznakach i mundurach dzieli odznaki na:
Odznaki honorowe są w Polsce ustanawiane, zależnie od ich rodzaju, przez Prezydenta Rzeczypospolitej Polskiej (wcześniej Radę Państwa), Radę Ministrów, ministrów, sejmiki województw lub naczelne organy organizacji spółdzielczych lub społecznych. Ustanowienie odznaki honorowej wymaga zgody Prezydenta RP. Od roku 2000 ustanawianie innych odznak nie wymaga zezwolenia organów administracji państwowej.

</doc>
<doc id="331556" url="https://pl.wikipedia.org/wiki?curid=331556" title="Ciecz (jezioro)">
Ciecz (jezioro)

Ciecz ("Jezioro Trześniowskie") – jezioro rynnowe w woj. lubuskim, w pow. świebodzińskim, w gminie Łagów. Najgłębsze jezioro Pojezierza Lubuskiego.
Jezioro Ciecz jest połączone krótkim kanałem z leżącym na południe od niego Jeziorem Łagowskim. Na przesmyku między jeziorami leży wieś Łagów.
Jezioro w całości położone na obszarze Łagowskiego Parku Krajobrazowego.
Strome brzegi niemal w całości porośnięte lasem.
Hydronimia.
Do 1945 roku jezioro nazywane było "Tschetsch See". Obecna nazwa została wprowadzona urzędowo 17 września 1949 roku. Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Ciecz". Państwowy rejestr nazw geograficznych jako nazwę oboczną podaje nazwę "Jezioro Trześniowskie".
Dane morfometryczne.
Powierzchnia zwierciadła wody według różnych źródeł wynosi od 171,0 ha do 185,7 ha.
Zwierciadło wody położone jest na wysokości 106,3 m n.p.m. Średnia głębokość jeziora wynosi 19,3 m, natomiast głębokość maksymalna 58,8 m (jedno z najgłębszych jezior w Polsce).
Według Mapy Podziału Hydrograficznego Polski leży na terenie zlewni piątego poziomu "Zlewnia jez. Ciecz". Identyfikator MPHP to 17623. Powierzchnia zlewni jeziora wynosi 19,85 km².
Przyroda.
Brzegi jeziora podobnie jak pobliskiego Jeziora Łagowskiego są strome oraz poprzecinane dolinkami utworzonymi przez spływające wody. Północne, zachodnie i wschodnie brzegi porośnięte są lasami mieszanymi, na które składają się głównie buki, sosny, świerki oraz dęby. Jedynie brzeg południowy pozostaje niezalesiony, gdyż przylega do zabudowań miejscowości Łagów.
Roślinność wynurzona w jeziorze reprezentowana jest głównie przez trzcinę pospolitą, oczeret jeziorny, pałkę wąskolistną. Roślinność tego typu zajmuje około 11 ha powierzchni jeziora. Niewiele bardziej rozwinięta jest roślinność zanurzona, reprezentowana głównie przez rdestnicę połyskującą, moczarkę kanadyjską, wywłócznik kłosowy, jaskier krążkolistny i rdestnicę kędzierzawą. Roślinność tego typu zajmuje około 15 ha powierzchni dna jeziora.
Według typologii rybackiej jest to jezioro typu sielawowego.
Zagospodarowanie.
Administratorem wód jeziora jest Regionalny Zarząd Gospodarki Wodnej w Szczecinie. Utworzył on obwód rybacki, który obejmuje wody jezior Ciecz i Łagowskiego oraz wody cieku Łagowa od jego wypływu z jeziora Ciecz, aż do ujścia (Obwód rybacki Jeziora Trześniowskie (Ciecz) na rzece Łagowa – nr 1). Gospodarkę rybacką na jeziorze prowadzi Polski Związek Wędkarski Okręg w Zielonej Górze. Jezioro jest regularnie zarybiane, w 2000 roku odłów z hektara wód wynosił średnio 10,5 kg
Jezioro pełni również funkcje rekreacyjne. Nad jego brzegami według danych z 2005 roku usytuowanych było 8 ośrodków wczasowych. Od strony południowej przylegającej do miejscowości Łagów, liczne są wypożyczalnie sprzętu wodnego, w szczególności kajaków oraz rowerów wodnych. Z powodu stromych brzegów oraz braku łagodnie opadającego dna nad jeziorem brak jest większych kąpielisk, choć można spotkać kilka niewielkich "dzikich plaż".
Czystość wód i ochrona środowiska.
W oparciu o badania przeprowadzone w latach 1988, 1994, 2000 oraz 2005 wody jeziora zaliczano do II klasy czystości. Badania prowadzone w 2014 roku przez Wojewódzki Inspektorat Ochrony Środowiska w Zielonej Górze zaliczyły wody jeziora do II klasy jakości. Pomimo zaliczenia jeziora do II klasy jakości przeźroczystość jego wód przekracza 5 metrów. Akwen ma I kategorię podatności na degradację, co znaczy, że charakteryzuje się bardzo dobrymi warunkami naturalnymi i jest odporny na degradujące wpływy zewnętrzne. Na taką ocenę składa się wysoka głębokość średnia, mały procent wymiany wód w ciągu roku, niski współczynnik Schindlera oraz fakt, że w sąsiedztwie brzegów brak jest gruntów ornych. 
Jezioro leży na terenie Łagowsko-Sulęcińskiego Parku Krajobrazowego oraz na obszarach Natura 2000 o nazwie "Buczyny Łagowsko-Sulęcińskie". Dodatkowo do południowo-zachodniego brzegu przylega Rezerwat przyrody Nad Jeziorem Trześniowskim, a do brzegów północnych Rezerwat przyrody Buczyna Łagowska.

</doc>
<doc id="331560" url="https://pl.wikipedia.org/wiki?curid=331560" title="Krzystkowice">
Krzystkowice

Krzystkowice (niem. "Christianstadt am Bober") – zachodnia dzielnica miasta Nowogród Bobrzański (także nazywana Nowogrodem Dolnym), położona w województwie lubuskim, na lewym brzegu rzeki Bóbr przy drodze krajowej nr 27, stacja kolejowa Nowogród-Osiedle. Dawniej samodzielne miasto. W latach 1954–1972 były siedzibą gromady Krzystkowice, a w latach 1973–1976 gminy Krzystkowice.
Historia.
Miasto powstało w XVII w. pod nazwą "Christianstadt", upamiętniającą jego założyciela, Christiana von Promnitz – właściciela okolicznych dóbr. Krzystkowice uzyskały lokację miejską w 1659 roku, utraciły status miasta w 1945 roku.
W połowie lat 30. XX w. powstał nieopodal kombinat zbrojeniowy DAG „Alfred Nobel” wchodzący w skład koncernu „IG Farben”. Częściowo na potrzeby tego kombinatu w czerwcu 1943 powstała kobieca filia niemieckiego obozu koncentracyjnego Gross-Rosen istniejąca do początku lutego 1945 r. Prócz prac dla fabryki więźniarki zmuszano do prac leśnych. Obóz przeznaczony dla Żydówek, w tym polskich, obejmował pięć baraków dla uwięzionych i budynki towarzyszące. 
Wojska niemieckie zostały wyparte z miejscowości 20 lutego 1945 roku przez oddziały I Frontu Ukraińskiego (po wojnie ustawiono pomnik ku czci poległych żołnierzy radzieckich). W 1946 r. silnie zniszczone miasto zostało włączone (tracąc prawa miejskie) do nowo powstałego województwa wrocławskiego na terenie powojennej Polski, pod nazwą "Krzystkowice" (w pierwszych latach po wojnie używano także nazwy "Krystkowice").
1 stycznia 1988 roku z wsi Krzystkowice (823 ha) i Nowogród Bobrzański (653 ha) utworzono nowe miasto Nowogród Bobrzański (pod względem prawnym Krzystkowice nie zostały zatem włączone do Nowogrodu, lecz utworzone zostało nowe miasto, które przejęło nazwę swojej prawobrzeżnej części). Tak powstałe miasto stworzyło przestrzennie niespójną całość (znaczna odległość między osiedlami bez fizycznej styczności). Fakt ten, a także brak integracji społeczności lokalnych utrudnia rozwój miasta, tym bardziej, że podział ten przebiega przez historycznie utrwaloną granicę Śląska i Łużyc.

</doc>
<doc id="331565" url="https://pl.wikipedia.org/wiki?curid=331565" title="Leon Tarasewicz">
Leon Tarasewicz

Leon Tarasewicz (ur. 14 marca 1957 w Waliłach) – polski malarz białoruskiego pochodzenia, profesor sztuk plastycznych, nauczyciel akademicki Akademii Sztuk Pięknych w Warszawie. 
Życiorys.
Absolwent Liceum Plastycznego w Supraślu, a następnie Wydziału Malarstwa Akademii Sztuk Pięknych w Warszawie w pracowni Tadeusza Dominika (dyplom otrzymał w 1984). Od 1996 prowadził gościnną pracownię malarstwa na tejże uczelni. Został wykładowcą przestrzeni malarskiej na Wydziale Sztuki Mediów i Scenografii ASP w Warszawie. W 2011 prezydent RP Bronisław Komorowski nadał mu tytuł profesora sztuk plastycznych.
Współpracuje z warszawską Galerią Foksal, Galerią Monopol, białostockim Arsenałem, Galerią Krynki w Krynkach, poznańską Galerią Ego, a także lubelską Galerią Białą. W 2008 roku został ambasadorem Europejskiego Roku Dialogu Międzykulturowego.
Podkreśla swe białoruskie korzenie i promuje kulturę tej mniejszości w Polsce. 
Malarstwo Leona Tarasewicza oddaje w unikalny sposób piękno i kolory przyrody., nawiązuje do złożonej historii pogranicza. 
Najobszerniejszą bibliografię poświęconych mu publikacji (i filmografię) zawiera katalog ekspozycji w Zamku Ujazdowskim w 2003 roku.
W 2021 ukazał się wywiad rzeka Małgorzaty Czyńskiej z Leonem Tarasewiczem pt. "Nie opuszczam rąk". 
Malarz jest wielbicielem ptaków. Hoduje m.in. kury ozdobne (jest także współautorem książki na ich temat), gołębie i bażanty.
Odznaczenia i nagrody.
W 2005, na ceremonii podczas koncertu inaugurującego sezon, w gmachu Opery i Filharmonii Podlsakiej w Białymstoku, został odznaczony przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”.
W 2011 został odznaczony Krzyżem Kawalerskim Orderu Odrodzenia Polski. 
Otrzymał także: Paszport „Polityki” (2000), Nagrodę im. Jana Cybisa (1998) oraz Nagrodę Fundacji Zofii i Jerzego Nowosielskich. W 2007 Tarasewicz otrzymał Wielką Nagrodę Fundacji Kultury za rok 2006 za "konsekwentne rzucanie wyzwania zarówno tradycyjnemu rozumieniu malarstwa, jak i wszelkim konwencjom rozumienia sztuki". W 2014 otrzymał Perłę Honorową Polskiej Gospodarki (w kategorii kultura), przyznawaną przez redakcję "Polish Market".
W 2022 został uhonorowany tytułem doktora honoris causa Uniwersytetu w Białymstoku.

</doc>
<doc id="331566" url="https://pl.wikipedia.org/wiki?curid=331566" title="Zbigniew Pietrzykowski">
Zbigniew Pietrzykowski

Zbigniew Jan Pietrzykowski (ur. 4 października 1934 w Bestwince, zm. 19 maja 2014 w Bielsku-Białej) – polski pięściarz, czterokrotny mistrz Europy, trzykrotny medalista olimpijski, trener, poseł na Sejm II kadencji.
Życiorys.
Z boksem zetknął się po raz pierwszy jesienią 1950 w Bielsku. Jego starszy brat, Wiktor, uczęszczał na treningi bokserskie organizowane przez Bielsko-Bialskie Towarzystwo Sportowe (BBTS), odrzucał jednocześnie możliwość wspólnego trenowania boksu przez obu braci. Zbigniew Pietrzykowski zapisał się więc w tajemnicy do nowo powstałej sekcji bokserskiej Bialskiego Klubu Sportowego. Po dokonaniu postępów jego starszy brat zaakceptował sytuację i ściągnął go do BBTS-u. Tu w ciągu roku doszedł od wagi papierowej do lekkopółśredniej. W 1959 ukończył Technikum Przemysłu Spożywczego w Szopienicach.
Jako pięściarz walczył w trzech kategoriach – lekkośredniej, średniej i półciężkiej, najdłużej w tej ostatniej. Trzykrotnie startował w letnich igrzyskach olimpijskich, za każdym razem zdobywając medal. W Melbourne w 1956 wywalczył medal brązowy w kategorii lekkośredniej, po przegranej w półfinale z Węgrem László Pappem. W Rzymie w 1960 dotarł do finału wagi półciężkiej, przegrywając z reprezentującym Stany Zjednoczone Cassiusem Clayem. W Tokio w 1964 zdobył brązowy medal w wadze półciężkiej (pokonał go reprezentant Związku Radzieckiego Aleksiej Kisielow).
Pięciokrotnie wystąpił na mistrzostwach Europy, zdobywając pięć medali. Rozpoczął od brązowego medalu podczas mistrzostw Warszawie w 1953 w wadze lekkośredniej, następnie czterokrotnie zdobywał złote medale: w Berlinie Zachodnim w 1955 w wadze lekkośredniej, w Pradze w 1957 w wadze średniej, a w Lucernie w 1959 i w Moskwie w 1963 w wadze półciężkiej.
Jedenaście razy zdobywał mistrzostwo Polski: w wadze lekkośredniej w 1954, 1955, i 1956, w średniej w 1957, i w półciężkiej w latach 1959–1965. Żaden polski pięściarz nie zdobył więcej tytułów mistrza Polski, a jego rekord wyrównał w 2005 Andrzej Rżany.
Stał się również rekordzistą pod względem występów w reprezentacji Polski. Walczył w niej 44 razy, wygrywając 42 pojedynki i 2 przegrywając. Łącznie odbył 350 walk, z których 334 wygrał, 2 zremisował i 14 przegrał. Przez niemal całą karierę sportową reprezentował BBTS Bielsko-Biała (1950–1968) z przerwą w latach 1955–1956, gdy podczas odbywania służby wojskowej był zawodnikiem Legii Warszawa. Po zakończeniu kariery w 1968 został trenerem.
W 1976 wystąpił jako trener boksera Jana (granego przez polskiego olimpijczyka Jana Szczepańskiego) w filmie telewizyjnym "Powrót" w reżyserii Filipa Bajona.
W latach 1993–1997 sprawował mandat posła na Sejm II kadencji, wybranego z listy Bezpartyjnego Bloku Wspierania Reform, pełnił funkcję wiceprzewodniczącego Komisji Młodzieży, Kultury Fizycznej i Sportu. Został członkiem zarządu Polskiego Komitetu Olimpijskiego.
W 1986 był pierwszym laureatem Nagrody im. Aleksandra Rekszy. W 2003 w plebiscycie zorganizowanym w związku z 80-leciem Polskiego Związku Bokserskiego zajął pierwsze miejsce, wyprzedzając m.in. dwukrotnego mistrza olimpijskiego Jerzego Kuleja.
Zmarł 19 maja 2014 w Bielsku-Białej. Został pochowany na cmentarzu Parafii Opatrzności Bożej w Bielsku-Białej.
Odznaczenia.
Odznaczony Krzyżem Oficerskim (1998) i Komandorskim (2004) Orderu Odrodzenia Polski.

</doc>
<doc id="331568" url="https://pl.wikipedia.org/wiki?curid=331568" title="Nowe Brynki">
Nowe Brynki

Nowe Brynki (do 1945 niem. "Neu Bruenken") – kolonia w Polsce położona w województwie zachodniopomorskim, w powiecie gryfińskim, w gminie Gryfino.
W latach 1975–1998 miejscowość administracyjnie należała do województwa szczecińskiego.

</doc>
<doc id="331572" url="https://pl.wikipedia.org/wiki?curid=331572" title="Pickett's Mills">
Pickett's Mills



</doc>
<doc id="331574" url="https://pl.wikipedia.org/wiki?curid=331574" title="Bikhu">
Bikhu



</doc>
<doc id="331575" url="https://pl.wikipedia.org/wiki?curid=331575" title="Abobaku">
Abobaku

Abobaku – u Jorubów w Afryce krąg ludzi mających umrzeć razem z królem po jego śmierci. Należeli do niego ministrowie i żony władcy, którzy po jego śmierci mieli popełnić samobójstwo, aby zapewnić mu towarzystwo na drugim świecie. Tych, którzy tego nie wykonali, uśmiercano. Abobaku jest tematem dramatu Death and the King’s Horseman Wole Soyinki.

</doc>
<doc id="331576" url="https://pl.wikipedia.org/wiki?curid=331576" title="Kapusta czarna">
Kapusta czarna

Kapusta czarna, kapusta gorczyca, gorczyca czarna ("Brassica nigra") – gatunek rośliny z rodziny kapustowatych. Rośnie dziko w Afryce Północnej, na znacznej części Azji (Azja Zachodnia, Armenia, Kazachstan, Indie, Nepal, Pakistan, Chiny) i w całej niemal Europie. Rozprzestrzenia się też gdzieniegdzie poza tymi obszarami i jest uprawiana niemal w całej Europie, Azji, Ameryce i Afryce. W Polsce spotyka się ją często w stanie zdziczałym (antropofit zadomowiony). Obecnie zaliczana do rodzaju kapusta ("Brassica"), w starszych systematykach figuruje jako gatunek rodzaju gorczyca ("Sinapis").
Biologia i ekologia.
Roślina jednoroczna. Kwitnie w czerwcu i lipcu. Siedlisko: pola, brzegi rzek, zarośla, rowy, pola uprawne (chwast). Roślina ruderalna. Wymaga żyznych gleb. Jej nazwa związana jest z jej charakterystycznym gorzkim smakiem, który zawdzięcza synapinie – związkowi zawartemu w nasionach. W przeciwieństwie do innych przypraw, nasiona pozbawione są jednak zapachu.

</doc>
<doc id="331577" url="https://pl.wikipedia.org/wiki?curid=331577" title="Śliwniki">
Śliwniki



</doc>
<doc id="331578" url="https://pl.wikipedia.org/wiki?curid=331578" title="Makary (Bułgakow)">
Makary (Bułgakow)

Makary, imię świeckie Michaił Pietrowicz Bułgakow (ur. w Surkowie, zm. w Moskwie) – rosyjski biskup prawosławny, w latach 1879–1882 metropolita moskiewski, historyk Rosyjskiego Kościoła Prawosławnego.
Młodość.
Był synem kapłana prawosławnego z guberni kurskiej, jako siedmiolatek stracił ojca. W latach 1825–1827 uczył się w niższej szkole duchownej w Koroczańsku, następnie przeniósł się do analogicznej placówki w Biełgorodzie i ukończył ją w 1831 z wyróżniającymi wynikami. W tym samym roku podjął naukę w seminarium duchownym w Kursku, które ukończył w 1837. W ostatnich dwóch latach nauki prowadził zajęcia dydaktyczne dla młodszych klas seminarium. W roku ukończenia nauki w seminarium rozpoczął studia w Kijowskiej Akademii Duchownej. Będąc studentem, 15 lutego 1841 został postrzyżony na mnicha, 25 marca tego samego roku został hierodiakonem, zaś 29 czerwca – hieromnichem. W czerwcu tego samego roku ukończył Akademię z tytułem magistra nauk teologicznych. W tym samym roku podjął pracę na uczelni, wykładając historię Cerkwi oraz historię powszechną. 
Wykładowca teologii.
W 1842 powierzono mu również stanowisko rektora szkół duchownych przy monasterze Objawienia Pańskiego w Kijowie.
W sierpniu 1842 został wykładowcą teologii dogmatycznej w Petersburskiej Akademii Duchownej. Dwa lata później mianowano go jej inspektorem i profesorem zwyczajnym Akademii, otrzymał również godność archimandryty. W 1847 obronił doktorat w dziedzinie teologii. Jako dysertację doktorską potraktowano wydany drukiem zbiór tego wykładów z teologii dogmatycznej. W latach 1847–1849 był równocześnie wykładowcą historii Rosyjskiego Kościoła Prawosławnego. Rok później został rektorem Petersburskiej Akademii Duchownej, odpowiadał również za naukę religii prawosławnej w szkołach petersburskich. W latach 1853–1857 prowadził na Akademii wykłady z zakresu dziejów rozłamu w Cerkwi rosyjskiej i staroobrzędowców. Od 1850 do 1857 był redaktorem naczelnym pisma „Christianskoje Cztienije”. 
Biskup.
28 stycznia 1851 Makary (Bułgakow) został wyświęcony na biskupa winnickiego, wikariusza eparchii podolskiej, zachowując stanowisko rektora Petersburskiej Akademii Duchownej. Trzy lata później został członkiem Rosyjskiej Akademii Nauk. Od 1856 do 1857 zasiadał w Głównym Zarządzie Szkół Duchownych. 
W 1857 objął katedrę tambowską i szacką; był jej ordynariuszem przez dwa lata. Od 1859 do 1868 kierował eparchią charkowską i achtyrską, od 1862 jako arcybiskup. Był zaangażowany w opracowywanie projektu reformy rosyjskich szkół teologicznych; uważał, że powinny mieć one możliwość w pełni swobodnego rozwoju. W 1869 opracował nowy regulamin wewnętrzny Akademii Duchownych. W 1868 został przeniesiony na katedrę wileńską i litewską, a równocześnie włączony do składu Świątobliwego Synodu Rządzącego. Jedenaście lat później objął katedrę moskiewską, na której pozostał do śmierci w 1882. Pochowany został w soborze Zaśnięcia Matki Bożej w kompleksie Ławry Troicko-Siergijewskiej. 
Dorobek naukowy.
Makary (Bułgakow) zajmował się naukowo teologią dogmatyczną, homiletyką oraz historią Rosyjskiego Kościoła Prawosławnego. W 1849 opublikował pięciotomową syntezę z zakresu teologii dogmatycznej („Bogosłowije dogmaticzeskoje”), która nadal (na pocz. XXI w.) w wersji pełnej i skróconej służy jako podręcznik teologii prawosławnej. 
Drugim fundamentalnym dziełem Makarego jest dwunastotomowa „Istorija russkoj cerkwi”, którą publikował od 1846 i której nie ukończył – zmarł podczas prac nad XIII tomem. Oprócz wielotomowej syntezy dziejów Cerkwi Makary opublikował również dodatek do niej, poświęcony staroobrzędowcom („Istorija russkogo raskoła, izwiestnogo pod imieniem staroobriadczestwa”). Prace Makarego, oparte na szerokiej bazie źródłowej, były przełomem w badaniach nad dziejami prawosławia w Rosji. 
Imię Makarego nosiło pięć nagród przyznawanych w carskiej Rosji – dwie fundowała Rosyjska Akademia Nauk (mogły być przyznane w dowolnej dziedzinie wiedzy), dwie Świątobliwy Synod Rządzący (za podręczniki i pomoce naukowe dla studentów teologii), jedną zaś Kijowska Akademia Duchowna (za prace teologiczne). Od 1997 nagrody imienia Makarego przyznaje Rosyjski Kościół Prawosławny za publikacje naukowe dotyczące dziejów prawosławia, historii Rosji, historii Moskwy, dziejów państw i narodów prawosławnych oraz podręczników dotyczących tych dziedzin wiedzy. 

</doc>
<doc id="331580" url="https://pl.wikipedia.org/wiki?curid=331580" title="Śmiechowice">
Śmiechowice

2 miejscowości w Polsce:

</doc>
<doc id="331583" url="https://pl.wikipedia.org/wiki?curid=331583" title="Świebodzin (ujednoznacznienie)">
Świebodzin (ujednoznacznienie)



</doc>
<doc id="331584" url="https://pl.wikipedia.org/wiki?curid=331584" title="Święte">
Święte



</doc>
<doc id="331587" url="https://pl.wikipedia.org/wiki?curid=331587" title="Świętosław (ujednoznacznienie)">
Świętosław (ujednoznacznienie)



</doc>
<doc id="331588" url="https://pl.wikipedia.org/wiki?curid=331588" title="Chybie">
Chybie

Chybie (, ) – wieś w Polsce, położona w województwie śląskim, w powiecie cieszyńskim, siedziba i sołectwo w gminie Chybie.
Geografia.
Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej, na zachód od ujścia Bajerki w Jeziora Goczałkowickiego. Powierzchnia sołectwa wynosi 1122 ha, a liczba ludności 3903, co daje gęstość zaludnienia równą 347,9 os./km².
Historia.
Pierwsza znana wzmianka o Chybiu pochodzi z 1568 roku w związku z potwierdzeniem przez księcia cieszyńskiego Wacława III Adama sprzedaży łąki oraz wydaniem zezwolenia na założenie kolejnych stawów mieszczaninowi cieszyńskiemu, Jakubowi Franczkowi. W dokumencie źródłowym dotyczącym tego wydarzenia można spotkać się z określeniem „Zeleny Chyb”, oznaczającym w staropolskim języku zielony, gęsty las. Wspomniana nazwa dotyczyła zalesionego obszaru w rejonie niewielkiej rzeczki, a raczej potoku o nazwie Bajerka. W pierwszych latach XIX wieku okolice potoku Bajerki nazywano w języku czeskim „przy zelinym Chibiu”. W drugiej połowie XIX wieku dla tego obszaru używano także określenia „Wald Zeleny” – zielony las.
Właściciele folwarku w Chybiu-Borach czerpali swe dochody w głównej mierze z pracy poddanych. Feudalna władza, prawie nieograniczona przez czynniki zewnętrzne, ustawicznie zmierzała do wzrostu dochodowości swoich dóbr, głównie poprzez powiększanie obciążeń względem chłopa czy to w postaci pańszczyzny, czynszów, różnorodnych danin, czy też świadczeń na rzecz wojska. W miarę upływu lat prowadziło to do pełnego uzależnienia od dworu. Nierzadko miało miejsce bezlitosne usuwanie poddanych chłopów z lepszej ziemi.
Już w XVII wieku zostały wyodrębnione granice administracyjne Chybia. Począwszy od połowy XVIII wieku krajobraz wioski zaczął ustawicznie zmieniać się, co spowodowane było wysychaniem stawów i powstawania w ich miejscu osiedli domostw. Z początkiem XIX wieku około ¼ powierzchni gminy stanowiły pola po wyschniętych stawach. Jednocześnie wskutek karczunku zmniejszała się powierzchnia lasów.
Około 1800 były w Chybiu 72 domy.
W drugiej dekadzie XIX wieku powstała nowa, oficjalna i urzędowa dzielnica o nazwie Nowy Staw. W ramach tej dzielnicy funkcjonował przysiółek Bieniowiec. Na obszarze dzielnicy Chybie Wieś były przysiółki: Tarlisko i Chodniczny. Funkcjonowały również: przysiółek Żabiniec, obejmujący okolice stawu o tej samej nazwie, i przysiółek Zawiść (Zawisti). Najmniejsza była dzielnica Zamachy. Po zniesieniu poddaństwa miejscowość stanowiła gminę w powiecie sądowym Strumień powiatu politycznego Bielsko na Śląsku Austriackim. W 1890 roku gmina Chybie liczyła 1266 ha 88 a 27 m² (12,67 km²) powierzchni. Według austriackiego spisu ludności z 1900 w 128 budynkach w Chybiu na obszarze 1267 hektarów mieszkało 1231 osób, co dawało gęstość zaludnienia równą 100 os./km². z tego 1128 (89%) mieszkańców było katolikami, 44 (3,5%) ewangelikami a 59 (4,7%) wyznawcami judaizmu, 935 (73,8%) było polsko-, 211 (16,7%) niemiecko- a 64 (5,1%) czeskojęzycznymi. Do 1910 roku liczba budynków wzrosła do 137 a mieszkańców do 1266.
Najstarsza znana pieczęć gminy sięga XVIII wieku. Przedstawiała postać kobiety, za którą rosło drzewko. W drugiej połowie XIX wieku gmina Chybie zmieniła herb – zamiast kobiety pojawił się wieśniak z kosą w prawej ręce. Na pieczęci widniał napis: „Gemeide Vorstand Chybi” – Zarząd Gminy Chybie.
Coraz lepiej rozwijająca się na terenie Śląska Cieszyńskiego uprawa buraków, a także ukształtowana już częściowo baza surowcowa były jednym z powodów podjęcia przez zarządców Komory Cieszyńskiej decyzji o wybudowaniu cukrowni na terenie zarządzanego kompleksu dóbr. Początkowo istniał projekt zbudowania fabryki w Drogomyślu, gdyż tam znajdowała się składnica buraków. Ostatecznie w 1884 władze Komory zdecydowały się na lokalizację fabryki w Chybiu, biorąc w tym względzie pod uwagę przede wszystkim dobrze rozwiniętą infrastrukturę komunikacyjną, zwłaszcza istniejącą od kilkudziesięciu lat linię kolejową oraz nowo powstały dworzec kolejowy, który był niezbędny dla zapewnienia transportu dużej ilości surowca, opału, środków pomocniczych produkcji oraz wytworzonego cukru i innych produktów. Decydując się na lokalizację fabryki właśnie na terenie Chybia, wzięto poza tym pod uwagę fakt istnienia urzędu pocztowego. Nie bez znaczenia pozostała także potrzeba dostarczenia do zakładu wody, niezbędnej zarówno w procesie produkcji, jak i na etapie oczyszczania i spłukiwania surowca. Potrzeby w tym zakresie całkowicie mogła zapewnić istniejąca w terenie sieć wodna.
Pod względem politycznym miejscowość była zdominowana przez Związek Śląskich Katolików. W pierwszych powszechnych wyborach do parlamentu wiedeńskiego w latach 1907 i 1911 dwukrotnie wygrał tu Józef Londzin, w 1907 otrzymując 149 z 220, a w 1911 131 z 211 głosów. W mniejszości byli tu zwolennicy Śląskiej Partii Ludowej, którzy współpracowali z miejscowym oddziałem opawskiej organizacji Schutzverein Nordmark, największej niemieckiej organizacji na Śląsku Austriackim, w Chybiu skupiających głównie urzędników cukrowni. W 1911 Józef Kożdoń, przywódca Śląskiej Partii Ludowej, zdobył tu ok. 30% głosów.
Po zakończeniu I wojny światowej region stał się punktem sporu pomiędzy Polską i Czechosłowacją. Pod koniec wojny polsko-czechosłowackiej wojska czechosłowackie osiągnęły linię Wisły zajmując m.in. pobliski Strumień. W ramach bitwy pod Skoczowem trwały zacięte walki o zdobycie mostu kolejowego w Drogomyślu, będący na najkrótszej trasie z Cieszyna przez Chybie do Dziedzic. 30 stycznia stacjonujący w Chybiu pociąg pancerny Hallerczyk wziął udział w ostrzelaniu wojsk czechosłowackich w Drogomyślu i Pruchnej. Po wojnie miejscowość znalazła się w granicach Polski, w autonomicznym województwie śląskim. 1 stycznia 1951 zmieniła przynależność z powiatu bielskiego do cieszyńskiego.
Okres powojenny.
Po wypędzeniu okupanta hitlerowskiego władzę w Chybiu sprawował radziecki komendant wojenny, który zobowiązany był nie tylko organizować patrole, punkty kontrolne i warty, ale również tworzyć, głównie spośród sympatyków PKWN, oddziały MO przeznaczonej do utrzymania porządku publicznego oraz zwalczania dywersji ugrupowań poakowskich. Przy akceptacji radzieckiego komendanta wojennego zaczęto tworzyć zalążek lokalnej administracji. W związku z tym, że budynek urzędu gminy był zniszczony, tymczasowe władze zorganizowano w budynku Węglorza. Pierwszym wójtem w Chybiu został Karol Szweda.
Na podstawie rozporządzenia wojewody śląsko-dąbrowskiego z dnia 27 listopada 1945 roku został wprowadzony na terenie województwa system gmin zbiorowych. Uchwałą Powiatowej Rady Narodowej (dalej PRN) w Bielsku z dniem 11 grudnia 1945 roku powstała gmina zbiorowa (wiejska) Chybie oraz gromady: Frelichów, Mnich, Zaborze i Zarzecze. W latach 1954–1972 wieś należała i była siedzibą władz gromady Chybie. W latach 1975–1998 miejscowość położona była w województwie bielskim.
W 2009 Südzucker Polska S.A. – właściciel cukrowni podjął decyzję o zamknięciu i likwidacji zakładu.
Sport.
Pierwsze sekcje sportowe powstały w miejscowości w 1922 roku kiedy założone zostało regionalne gniazdo Polskiego Towarzystwa Gimnastycznego „Sokół”, które propagowało gimnastykę oraz zdrowy, higieniczny styl życia. W lutym 1925 roku Sokół liczył w miejscowości 98 członków w tym 25 członków sekcji gimnastycznej. Do organizacji należało także 15 kobiet. W 1925 roku prezesem był Jerzy Krzetowski, naczelnikiem Edward Szostak. W 1936 funkcję prezesa pełnił Robert Cielecki, a naczelnikiem był Adolf Krzyżanek
Organizacja funkcjonowała do wybuchu II wojny światowej, po której została zdelegalizowana przez władze komunistyczne PRL, jej działalność została zakazana, a informacje o niej podlegały peerelowskiej cenzurze.
Ochrona przyrody.
We wschodniej części miejscowości znajduje się rezerwat przyrody Rotuz. Natomiast wzdłuż drogi w kierunku Bielska-Białej znajduje się aleja ponad dwustu dębów uznanych za pomnik przyrody w 1993.

</doc>
<doc id="331597" url="https://pl.wikipedia.org/wiki?curid=331597" title="Josef Niedermayer">
Josef Niedermayer

Josef Niedermayer (ur. 11 kwietnia 1920, zm. 28 maja 1947 w Landsberg am Lech) – zbrodniarz hitlerowski, oficer raportowy w obozie koncentracyjnym Mauthausen oraz SS-Unterscharführer.
Do personelu Mauthausen należał od kwietnia 1942 do maja 1945. Pełnił tam funkcje kierownika obozowego więzienia i bloku 20 (będącego blokiem śmierci), a następnie "Rapportführera", czyli oficera raportowego odpowiedzialnego za apele więźniów. Przeprowadzał liczne egzekucje i torturował więźniów. Odpowiadał między innymi za zrzucanie więźniów z klifu okolicznego kamieniołomu i zmuszanie ich do wchodzenia w strefę drutów kolczastych, gdzie byli oni zabijani przez wartowników SS. Oprócz tego Niedermayer brał także udział w mordowaniu więźniów w komorach gazowych. Jego zadaniem było grabienie mienia ofiar przed ich zagazowaniem.
Po wojnie został osądzony przez amerykański Trybunał Wojskowy w procesie załogi Mauthausen-Gusen (US vs. Johann Altfuldisch i inni) i skazany na śmierć. Wyrok wykonano przez powieszenie pod koniec maja 1947.

</doc>
<doc id="331598" url="https://pl.wikipedia.org/wiki?curid=331598" title="Immanuel ben Solomon">
Immanuel ben Solomon

Immanuel ben Solomon (ur. ok. 1265, zm. ok. 1330) – poeta żydowski, urodzony w Rzymie. Przyjaciel Dantego (twórczość ben Solomona wykazuje jego wpływy). Wczesne studia ben Solomona obejmowały matematykę, filozofię oraz komentarze do przysłów, psalmów, ksiąg biblijnych. Sławę ben Solomon zyskał głównie dzięki stworzonym przez siebie poematom. Szczególnie znany był ich zbiór o nazwie "Mechabberot" (27 satyr dotyczących życia Żydów). Tematy religijne i świeckie przeplatają się, w jego twórczości nie brakuje też specyficznego podtekstu erotycznego. Najbardziej popularna część twórczości Solona to dodatkowy dział dopisany do "Mechabberot" pod numerem 28 zatytułowany "Raj i piekło" (hebr. "ha Tofet we ha Eden"). Poeta jest tu prowadzony przez osobę o imieniu Daniel (identyfikowany z Dantem) poprzez królestwo cierpień i rozkoszy, obrazy i komentarze ben Solomona są tu dowcipne i bardzo realistyczne.

</doc>
<doc id="331599" url="https://pl.wikipedia.org/wiki?curid=331599" title="Simoradz">
Simoradz

Simoradz (, ) – wieś sołecka w województwie śląskim, w powiecie cieszyńskim, w gminie Dębowiec. Wieś o charakterze rolniczym, w historycznych granicach regionu Śląska Cieszyńskiego.
Powierzchnia sołectwa wynosi 695,37 ha, zaś w 2006 w 223 domach mieszkało 996 mieszkańców, co dawało gęstość zaludnienia równą 143,2 os./km².
Nazwa i herb.
Nazwa pierwotna była nazwą dzierżawczą i brzmiała tak samo jak staropolskie imię Siemoradz, a pierwsza wzmianka w 1286 wystąpiła jako "Semoradz", potem "Semoraz", 1305, "Zimoracz", 1335, "Siemorads", 1436, "Siemoradz"/"Schimoradz", 1447, "Semoradz", 1472, 1575, 1577). Przyjmowała też adideacyjną formę "Siedmoradz" ("z Sedmoradza", 1481, "Sedmoracz", 1679), "Siedmioradz" ("Siedmioracz", 1652). Zapisy z XVI i XVII wieku sygnalizowały zmianę z Siemo- na Simo- ("na Symoradzÿ", 1592, "na Simoradzu", 1603), wystąpił też podział na Simoradz Dolny i Górny (np. "horni ÿ dulni Semoradz", 1687—1694). Germanizacja w formie Schimoradz wystąpiła już w 1447, ale np. w 1804 była w formie "Schymoratz". Wymowa gwarowa brzmi "simorac", -dza, simoradzki.
Nazwę „Simoradz” wywodzono też z języka staromorawskiego, w którym nazwa znaczyłaby tyle co „ziem orać”, więc wywodzić się miała od rolnictwa. Jakoby na potwierdzenie tego od XVIII wieku Simoradz miał w herbie, sygnecie i pieczęci snop zboża stojący kłosami w górę, później barwione na żółto, na niebieskim tle (kolorystyka herbu piastów cieszyńskich).
Geografia.
Miejscowość rozłożona jest na jednym ze wzgórz Pogórza Cieszyńskiego o wysokości 350 m n.p.m., w północno-wschodniej części gminy Dębowiec, w widłach dwóch prawostronnych dopływów Knajki. Od strony północnej i północno-wschodniej graniczy poprzez potok Racznica z Wiślicą, na południowym wschodzie poprzez las Plaskowiec ze Skoczowem, na południu poprzez potok Wilamowski z Wilamowicami i Iskrzyczynem, na zachodzie z Dębowcem. W granicach sołectwa wyróżnia się części miejscowości: "Wieś" (centrum i najwyżej położona część wsi), "Dębina" (niem. "Eichenfeld", w południowo-zachodniej części od reszty Simoradza oddzielona potokiem Wilamowickim, niegdyś należąca do „Jana na Dębowcu”, który podarował ją Simoradzowi w prezencie; identyfikator SIMC: 0051718), "Górny Koniec" (niem. "Oberfeld", w części wschodniej, SIMC: 0051724), "Strokowskie" (niem. "Strokowsky", w części południowo-wschodniej), "Pole" (niem. "Langfeld", w części północno-centralnej) oraz "Podlesie" (niem. "Podlesi", SIMC: 0051730) i "Zalesie" (niem. "Zalesi") leżące z perspektywy centrum przed i za Podleskim lasem. Łącznie lasy i grunty leśne stanowiły w 2006 roku 18,4% powierzchni sołectwa, użytki rolne 60,5%, stawy 12,7% (należą one do Gospodarstwa Rybackiego w Pogórzu), tereny zabudowane 4,8%. Zabudowa jest chaotyczna, jednak główna oś zabudowy przypomina końską podkowę, idąc od budynku szkoły na wschód w kierunku centrum i zawracając przez centrum na południe i zachód wzdłuż drogi wiodącej ze Skoczowa do Dębowca.
Historia.
Pierwsze wzmianki o Simoradzu związane są z istniejącą tu już w XIII wieku parafią, co czyni ją jedną z najstarszych, obok Dębowca i fary cieszyńskiej, na Śląsku Cieszyńskim. W dokumencie z dnia 30 marca 1286 proboszcz simoradzki, ks. Tilo (Tyl), zaświadcza, że odczytał w kościele raciborskim klątwę na księcia Henryka wrocławskiego. Wieś znajdowała się wówczas w kasztelanii cieszyńskiej będącej częścią piastowskiego (polskiego) księstwa raciborskiego, powstałego w wyniku trwającego od śmierci księcia Władysława opolskiego w 1281/1282 rozdrobnienia feudalnego księstwa opolsko-raciborskiego. Władał nim książę Mieszko, który w 1290 przeniósł się z Raciborza do Cieszyna tworząc nowe Księstwo Cieszyńskie, w granicach którego znalazł się również Simoradz. Po raz kolejny Simoradz wymieniony został w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanym za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Semoraz debent esse XX mansi, de quibus ad ecclesiam ibidem pertinent V) mansi ab antiquo". Zapis ten oznaczał, że wieś posiadała 20 łanów większych, a 5(6?) łanów od dawna świadczy na rzecz kościoła. Starsze wsie rzadko wpisywano do owego dokumentu, a wpisanie do niego Simoradza związane było z tym, że biskupi wrocławscy postanowili przynależne im dziesięciny z pozostałych 15(14?) łanów przyznać proboszczowi. Wpis ten związany był również z przenosinami z prawa polskiego na prawo niemieckie i ewnetualną rekolonizacją. Od 1327 księstwo cieszyńskie stanowiło lenno Królestwa Czech, a od 1526 roku, w wyniku objęcia tronu czeskiego przez Habsburgów, wraz z regionem pozostawało aż do 1918 roku w monarchii Habsburgów (potocznie Austrii). Od momentu prawdopodobnego założenia na początku XIII wieku do XVI Simoradz był wsią książęcą, następnie przechodził z rąk do rąk rodów szlacheckich: Bilskich, Pogórskich, Skoczowskich z Kojkowic na Wilamowicach, Goczałkowskich, Marklowskich, Bludowskich i innych. Ostatnim dziedzicem ziemiańskim był Karol Zischka, kupiec z Mistka.
W sprawozdaniu z poboru świętopietrza z 1335 w diecezji wrocławskiej na rzecz Watykanu, sporządzonego przez nuncjusza papieskiego Galharda z Cahors, wśród 10 parafii archiprezbiteratu w Cieszynie wymieniona jest parafia w miejscowości "Zimoracz", czyli Simoradz. Została ponownie wymieniona w podobnym spisie sporządzonym przez archidiakona opolskiego Mikołaja Wolffa w 1447 pod nazwą "Schimoradz". Pierwotna świątynia katolicka wzniesiona została prawdopodobnie w XIII w. Tak jak obecnie, była murowana i posiadała osobną dzwonnicę. Jak podają źródła z XVII w., kościół był jednak dość zaniedbany. Obecna, murowana świątynia została wzniesiona ok. XV wieku. W 1545 w księstwie cieszyńskim rozpoczęła się Reformacja, z czasem również simoradzka ludność przeszła w znacznej mierze na wyznanie protestanckie i przejęła miejscowy kościół odnawiając go w 1611. W 1654 władze austriackie, w ramach kontrreformacji, na mocy rozporządzenia odebrały budynek kościoła i zamknęły go. Zaraz potem kościół przyłączono do parafii w Dębowcu, a w latach późniejszych był też filią parafii w Skoczowie. W tym czasie miejscowi ewangelicy zostali pozbawieni świątyni na wiele lat. Sytuację zmieniło powstanie kościoła i zboru obejmującego Simoradz w Drogomyślu w 1788, a jeszcze bliżej w Skoczowie w 1865. W 1842 kościół pw. św. Jakuba został rozbudowany, a następnie kilkakrotnie remontowany w XX wieku.
Pierwsza szkoła została założona w 1763. Własnego budynku doczekała się w 1793, w pobliżu kościoła św. Jakuba. Uczęszczały do niej dzieci głównie wyznania ewangelickiego, jak również katolickiego. Od 1869 szkoła przyjęła charakter świecki. Nowa szkoła powstała 1903 roku, a w latach 1983-1985 została rozbudowana.
Znaczące zmiany własnościowe i społeczne w Simoradzu nastąpiły pod koniec XVIII i w XIX wieku, co związane było z upadkiem poddaństwa na austriackiej wsi. W 1858 r. Simoradz stał się własnością Komory Cieszyńskiej i arcyksięcia Albrechta Fryderyka, cesarskiego marszałka polnego. Po jego śmierci, dobra odziedziczył arcyksiążę Fryderyk, syn arcyksięcia Karola Ferdynanda Habsburga. Komora zarządzała dwoma miejscowymi folwarkami: Dólskim i Górskim, przy którym funkcjonowała gorzelnia. W tym okresie Simoradz zaczął również funkcjonować jako gmina (niem. gemeinde), na czele której stawało Zastępstwo Gminne, zaistniała również funkcja przełożonego gminy – wójta. Pierwszym wójtem został w 1848 Paweł Ciemała, W 1873 wójtem został Ludwik Rużiczka, pochodzący z Wiednia, który językiem urzędowania ustanowił niemiecki. Przeciwną politykę uprawiał Jerzy Raszka (1888-1894), który urzędowość prowadził w języku polskim, a w 1899 w tymże języku spisał „Pamiętnik gminy Simoradz”.
W 1869 Simoradz liczył 75 domów i 571 mieszkańców, w porównaniu do roku 1890 liczba ludności spadła do 547, z czego 372 (68%) ewangelików i 175 (32%) katolików. Według austriackiego spisu ludności z 1900, w 74 budynkach w Simoradzu, na obszarze 699 hektarów, mieszkało 558 osób, co dawało gęstość zaludnienia równą 79,8 os./km². Z tego 182 (32,6%) mieszkańców było katolikami, 369 (66,1%) ewangelikami, 7 (1,3%) wyznawcami judaizmu, 546 (97,8%) było polsko- a 5 (0,9%) niemieckojęzycznymi. Do 1910 roku liczba mieszkańców wzrosła do 569, z czego 564 zameldowanych było na stałe, 207 (36,4%) było katolikami, 356 (62,6%) ewangelikami, 6 (1,1%) żydami, 560 (98,4%) polsko-, 3 (0,5%) niemiecko- a 1 (0,2%) czeskojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie. 
30 stycznia 1919, w obronie Simoradza, III batalion 9 Pułku Piechoty Legionów pod dowództwem pułkownika Bolesława Jatelnickiego stoczył walkę z pięciokrotnie silniejszymi oddziałami czeskimi. Ostatecznie decyzją Rady Ambasadorów z dnia 28 lipca 1920 roku wieś została przyznana Polsce. 
W okresie międzywojennym rozparcelowaniu uległ folwark Dólski oraz częściowo Górski, którego część przekazana została organizacji „Caritas”. W latach 1926-1928 na ewangelickim cmentarzu powstała kaplica, przemianowana w 1995 na kościół Ducha Świętego. 8 marca 1925 założono oddział OSP, remizę oddano do użytku w 1938.
Podczas II wojny światowej Simoradz znalazł się w granicach III Rzeszy. Po wojnie miejscowe rolnictwo w obliczu zmian ustrojowych uległo drastycznym zmianom. W 1952 powstała Rolnicza Spółdzielnia Produkcyjna „Wyzwolenie” (RSP) o początkowej powierzchni 85,24 ha, która w krótkim czasie wzrosła do ponad 103 ha, gdy w międzyczasie gospodarstwa miejscowych rolników skarłowaciały. W 1966 zorganizowano miejscowy klub Ludowy Związek Sportowy „Wyzwolenie” i jego dwie sekcje: piłkarską i turystyczną. Budowę boiska rozpoczęto w 1974, a pawilonu sportowego w 1979, oddano je do użytku w 1985.
W latach 1975–1998 miejscowość położona była w województwie bielskim.
25 kwietnia 2010 w centrum wsi odsłonięto Krzyż Katyński upamiętniający ofiary zbrodni katyńskiej.
Zabytki i pomnik przyrody.
Według Narodowego Instytutu Dziedzictwa, w miejscowości znajdują się następujące obiekty zabytkowe
W pobliżu kościoła dawne zabudowania dworskie (spichlerz z XVII wieku został w latach 70. XX wieku przeniesiony do Górnośląskiego Parku Etnograficznego w Chorzowie).
Znajdujący się na terenie miejscowości 180-letni buk zwyczajny ("Fagus silvatica") o obwodzie 300 cm i wysokości 28 m uznany został za pomnik przyrody w 1973.
Religia.
Na terenie wsi działalność duszpasterską prowadzą następujące kościoły:
Turystyka.
Przez miejscowość przechodzą szlaki turystyczne:
Sport.
Na terenie miejscowości funkcjonuje klub sportowy LKS „Wyzwolenie” Simoradz. Powstał on w 1966 roku i prowadzi sekcje: piłkarską (od 1967), judo (od 1988), turystyczną (od 1968) a wcześniej także szachową (1977-1998), skibobową (1984-1995), piłki siatkowej (1985-1993). Zajęcia prowadzone są w oparciu o własne obiekty sportowe na które składają się:

</doc>
<doc id="331603" url="https://pl.wikipedia.org/wiki?curid=331603" title="Mirza Ghalib">
Mirza Ghalib

Mirza Ghalib, właśc. Ghalib Mirza Asadullah Khan (ur. 27 grudnia 1797 w Agrze, zm. 15 lutego 1869 w Delhi) – poeta indyjski, tworzący w języku urdu i perskim.
Urodził się w zamożnej rodzinie, która popadła później w biedę, przez co poeta prawie przez cały czas walczył z materialnym niedostatkiem. W ostatnich latach życia dostał jednak tytuł nadwornego poety ostatniego cesarza Mogołów – Bahadura Szacha II. W swoich wierszach – ghazalach, Ghalib wychwalał wszechmoc Boga, zastanawiając się jednak przy tym nad powodami nieszczęść realnego świata.

</doc>
<doc id="331606" url="https://pl.wikipedia.org/wiki?curid=331606" title="Innocenty z Alaski">
Innocenty z Alaski

Innocenty, imię świeckie Iwan Jewsiejewicz Wieniaminow-Popow (ur. 1797 w Anginskim, zm. 31 marca 1879 w Moskwie) – rosyjski biskup prawosławny, misjonarz na Aleutach i Alasce, autor przekładów Pisma Świętego na języki lokalne, badacz etnografii i geografii Aleutów, nazywany apostołem Ameryki.
W 1977 kanonizowany jako św. Innocenty z Alaski, jego kult szczególnie żywy jest w Kościele Prawosławnym w Ameryce.
Życiorys.
Duchowny.
Był synem sługi cerkiewnego z eparchii irkuckiej. Naukę w seminarium duchownym w Irkucku podjął w wieku dziewięciu lat, na koszt państwa (jego ojciec już wówczas nie żył). W szkole nadano mu nazwisko seminaryjne Wieniaminow, na cześć arcybiskupa Beniamina (Krasnopiewkowa). Święcenia diakońskie przyjął w 1817, będąc jeszcze słuchaczem seminarium. Dyplom końcowy z wyróżnieniem uzyskał w 1820. Przez rok pracował jako nauczyciel w szkole parafialnej, zaś 18 maja 1821 został – jako mężczyzna żonaty – wyświęcony na kapłana.
W 1824, na własną prośbę, razem z żoną i dziećmi udał się na Aleuty w celu prowadzenia działalności misyjnej wśród ludności rdzennej. Piętnaście lat żył na Unalasce, gdzie założył prawosławną parafię. Podróżował również na Kamczatkę i Alaskę. Otwierał nowe cerkwie i szkoły parafialne. Przypisuje mu się ochrzczenie tysięcy osób. Nauczył się miejscowych języków i poznał lokalne zwyczaje, co umożliwiło mu dokonanie przekładu Biblii na języki miejscowe oraz napisanie opracowań z zakresu geografii, etnografii i językoznawstwa Aleutów. Od 1834 prowadził działalność misyjną w Nowoarchangielsku.
W 1838 udał się do Petersburga, aby starać się o rozwijanie misji prawosławnej na Aleutach, utworzenie samodzielnej eparchii kamczackiej oraz o zgodę na druk opracowanych przekładów Pisma Świętego na języki miejscowej ludności. W 1839 otrzymał godność protoprezbitera.
Biskup kamczacki.
29 listopada 1840, po śmierci małżonki, złożył wieczyste śluby mnisze przed metropolitą moskiewskim Filaretem. Dzień później otrzymał godność archimandryty, a 15 grudnia 1840 został wyświęcony na pierwszego biskupa kamczackiego, kurylskiego i błagowieszczeńskiego. W 1850 otrzymał godność arcybiskupią.
Odegrał znaczącą rolę w przyłączeniu do Rosji Nadamurza, blisko współpracował z generał-gubernatorem Syberii Wschodniej Nikołajem Murawjowem. Brał udział w rozmowach rosyjsko-chińskich dotyczących przebiegu granicy w rejonie Amuru. Począwszy od 1858 rezydował w Błagowieszczeńsku, dokąd przeniesiono siedzibę eparchii kamczackiej. Zainicjował wzniesienie w mieście kompleksu rezydencji biskupiej oraz cerkwi św. Mikołaja i soboru katedralnego.
W 1868 objął katedrę moskiewską i pozostał na niej do śmierci. Pochowany w cerkwi św. Filareta Miłościwego w kompleksie zabudowań Ławry Troicko-Siergijewskiej.
Kult.
Innocenty został kanonizowany przez Rosyjski Kościół Prawosławny w 1977. Jego wspomnienie liturgiczne przypada dwa razy w roku – 6 października i 31 marca.
Kult świętego jest szczególnie żywy w Kościele Prawosławnym w Ameryce. Innocenty jest w jego publikacjach tytułowany "Oświecicielem Ameryki" i "Równym Apostołom".

</doc>
<doc id="331608" url="https://pl.wikipedia.org/wiki?curid=331608" title="Hafiz">
Hafiz

Hafiz (arab. strzegący, zachowujący) – w islamie, jedno z 99 imion nadawanych Bogu – opiekun.
W religioznawstwie oznacza także honorowy tytuł nadawany osobom, które nauczyły się "Koranu" na pamięć i strzegą go w pamięci.

</doc>
<doc id="331609" url="https://pl.wikipedia.org/wiki?curid=331609" title="Osmologia">
Osmologia

Osmologia (gr."osmé" - zapach, węch + "lógos" - nauka) jest to dział nauki zajmujący się badaniem właściwości i funkcjonowaniem zmysłu węchu oraz jego patologiami czy nieprawidłowym działaniem.
W kryminalistyce – dział techniki kryminalistycznej zajmujący się zabezpieczaniem, przechowywaniem i badaniem śladów zapachowych ludzi z wykorzystaniem specjalnie wyszkolonych w tym zakresie psów, których zadaniem jest ustalenie zgodności zapachowej z materiałem dowodowym (zabezpieczonym na miejscu zdarzenia), a materiałem porównawczym pobranym od osób. Badania śladów zapachowych ludzi zmierzające do ustalenia tożsamości osoby (sprawcy czynu przestępnego) są młodą dyscypliną w polskiej kryminalistyce.
Mówiąc o śladach zapachowych należy zaznaczyć, że pojęcie to nie znajduje do końca swojego odniesienia do specyficznych struktur chemicznych, jest to bardziej funkcjonalne pojęcie, które związane jest z organizmami żywymi i dotyczy ono wyłącznie tych cząsteczek lub ich układów, które zdolne są do wywołania wrażenia węchowego („obrazu węchowego”).
Uwzględniając stosowane w kryminalistyce kryteria podziału, ślady zapachowe możemy zaliczyć do:
a) śladów substancjalnych (materialnych) - biorąc pod uwagę stopień zorganizowania materii, w której ślady powstają, tak jak do śladów materialnych w szerokim znaczeniu zaliczamy „... wszelkie odbicia powstałe jako następstwa jakiegoś oddziaływania na przedmioty materialne i pozostawione na tych przedmiotach (w tym również na ciele ludzkim), a także same przedmioty, ich szczątki, zmiany w nich powstałe, zniekształcenia, ubytki, plamy, przemieszczenia przestrzenne w stosunku do innych przedmiotów, ruch, wszelkie możliwe do stwierdzenia zaszłości i zmiany zachodzące w nich w okresie obejmującym czas przed czynem przestępnym do chwili, w której działanie przestępne lub jego skutki ustały. Ponadto do śladów zaliczamy woń charakterystyczną dla samego przedmiotu, jego temperaturę, cechy fizyczne, chemiczne, biologiczne i inne”.
b) mikrośladów - biorąc pod uwagę możliwość ich spostrzegania. Aktualnie urządzenia techniczne, ze względu na ich czułość, nie pozwalają na ujawnianie śladów zapachowych ludzi na miejscach zdarzeń. Zastosowanie metod technicznych, w szczególności do analizy zapachu ludzkiego, jak również późniejszego wykorzystania wyników tej analizy w procesie dowodowym, napotyka na szereg ograniczeń. Urządzenia techniczne pozwalają na badanie zapachów pod kątem poszczególnych ich składowych, cykl badawczy jest stosunkowo długi, trudno jest również kontrolować stężenie gazu w sposób ciągły (urządzenia do ciągłej analizy są kalibrowane na określony rodzaj gazu i są nieselektywne). Dlatego też między innymi nie kontynuuje się technicznych badań zapachu człowieka, skoncentrowano się natomiast na urządzeniach, o czułości porównywalnej, co prawda do „psiego nosa”, lecz analizujących substancje o dużo mniejszym stopniu złożoności, takie jak narkotyki czy materiały wybuchowe.
c) śladów świadczących przede wszystkim o sprawcy – biorąc pod uwagę kolejne kryterium, jakim jest przedmiot wnioskowania. Ślady zapachowe, podobnie jak każde inne ślady biologiczne, są nierozerwalnie związane z organizmami żywymi.
d) śladów kontaktowych – biorąc pod uwagę konieczność kontaktu osoby z przedmiotem lub miejscem.
Zobacz też: olfaktologia; zapach; węch.

</doc>
<doc id="331610" url="https://pl.wikipedia.org/wiki?curid=331610" title="Surender Bhutani">
Surender Bhutani

Surender Bhutani (ur. 1943) – indyjski poeta, tworzący w języku urdu.
Bhutani zaczął pisać poezję będąc młodzieńcem. Jego przydomkiem literackim jest "Zahid", co oznacza "samotnika", "pustelnika". Wydał dotąd pięć tomików poezji w języku urdu oraz dwa tomiki poezji w Polsce. Wiele jego wierszy ukazywało się w magazynach literackich Indii i Pakistanu. Życie i filozofia to główne pola jego zainteresowań i twórczości. Od czasu studiów, a następnie pracy akademickiej jako profesor arabistyki i studiów islamskich zafascynowany jest mistyką sufizmu i jej poetycką ekspresją – gazelami. Bhutani obecnie mieszka w Polsce.

</doc>
<doc id="331611" url="https://pl.wikipedia.org/wiki?curid=331611" title="GBR (stacja telewizyjna)">
GBR (stacja telewizyjna)

GBR - niewielka włoska prywatna telewizja adresowana do mieszkańców Rzymu i okolic. W Polsce można ją oglądać w niekodowanym przekazie cyfrowym z satelity Hot Bird. 

</doc>
<doc id="331614" url="https://pl.wikipedia.org/wiki?curid=331614" title="JUCE TV">
JUCE TV

JUCE TV - amerykański kanał telewizyjny prezentujący muzykę chrześcijańską. Kanał nadaje razem z dziecięcym kanałem Smile (Dawnej "Smile of a Child") również chrześcijańską stacją, Siedziba stacji znajduje się w Santa Ana w stanie Kalifornia. W Polsce kanał jest dostępny w niekodowanym przekazie cyfrowym z satelity Hot Bird.

</doc>
<doc id="331615" url="https://pl.wikipedia.org/wiki?curid=331615" title="Carl Gotthard Langhans">
Carl Gotthard Langhans

Carl Gotthard Langhans (ur. 15 grudnia 1732 w Kamiennej Górze, zm. 1 października 1808 w Dąbiu koło Wrocławia) – niemiecki architekt i budowniczy, jeden z najważniejszych przedstawicieli wczesnego klasycyzmu w architekturze Prus.
Życiorys.
Studiował prawo i matematykę w Halle, . W latach 1768–1769 dzięki poparciu księcia Franza Philippa Adriana von Hatzfelda zrealizował swoją wymarzoną podróż do Włoch, gdzie poznawał oryginalne zabytki architektury antycznej. Później również dużo podróżował – jako urzędnik podległy bezpośrednio królowi miał okazję na koszt władcy odbyć podróże do Anglii, Holandii, Belgii i Francji.
Najsłynniejszym dziełem Carla Gottharda Langhansa jest Brama Brandenburska w Berlinie, wzorowana na życzenie króla na Propylejach ateńskich. Zaprojektował też część założenia parkowo-pałacowego Charlottenburg. Wiele budowli zaprojektowanych przez Langhansa znajduje się na terenie Dolnego Śląska, np. pałac Wallenberg-Pachalych we Wrocławiu, zrujnowany dziś pałac Hatzfeldtów w Żmigrodzie czy odrestaurowany w latach 80. kościół ewangelicko-augsburski w Sycowie.
W latach 1763–1775 był radcą budowlanym Kamer Wojennych i Dominialnych we Wrocławiu i Głogowie, kierując jednocześnie całością spraw budowlanych na Śląsku. Od 1788 w Berlinie objął stanowisko dyrektora dworskiego urzędu budowlanego.
Langhans został pochowany na nieistniejącym dziś Wielkim Cmentarzu we Wrocławiu.
Syn Carla Gottharda, Carl Ferdinand Langhans, również był znanym architektem.

</doc>
<doc id="331616" url="https://pl.wikipedia.org/wiki?curid=331616" title="Qateel Shifai">
Qateel Shifai

Qateel Shifai, właśc. Aurangzeb Khan (ur. 24 grudnia 1919 w Haripur, Hazara, zm. 11 lipca 2001 w Lahaur) – pakistański poeta tworzący w języku urdu.
Wcześnie osierocony przez ojca imał się w młodości różnych zajęć. Pracował w sklepie sportowym i jako ekspedytor w firmie transportowej, przez cały czas pisząc jednak poezję. W 1946 roku redaktor literackiego pisma Adab-e-Latif z Lahaur, poznawszy się na talencie młodego poety, zaproponował my stanowisko asystenta w redakcji. Później zdobył sławę i olbrzymią popularność jako twórca lirycznych gazeli, które wykorzystywane były w wielu filmach pakistańskich i indyjskich, a płyty z nimi wydawane są w milionach egzemplarzy.

</doc>
<doc id="331618" url="https://pl.wikipedia.org/wiki?curid=331618" title="Cheiloskopia">
Cheiloskopia

Cheiloskopia - jedna z technik kryminalistycznych polegająca na analizowaniu tzw. czerwieni wargowej, tj. śladów ust.
Ślad taki podobnie jak ślad linii papilarnych jest indywidualny dla każdego człowieka co pozwala na w miarę dokładną identyfikację osoby i ujawnienie potencjalnych dowodów przestępstwa. Należy dodać, że rysunek czerwieni wargowej nie podlega zmianom do 10 lat.
Za twórców cheiloskopii uchodzą dwaj japońscy uczeni: Y. Tsuchihashi i K. Suzuki.
Polskim pionierem w prowadzeniu badań nad czerwienią wargową jest Jerzy Kasprzak.

</doc>
<doc id="331619" url="https://pl.wikipedia.org/wiki?curid=331619" title="Saltacja">
Saltacja

Saltacja – rodzaj transportu okruchów skalnych, które wykonują niewysokie skoki nad powierzchnią osadu po torach balistycznych. Opadając, uderzają leżące okruchy wybijając je w powietrze, co w rezultacie umożliwia przemieszczanie się całej masy osadu. Saltacja jest typowa dla transportu pod wpływem wiatru, zachodzi również w korytach rzecznych i na stożkach usypiskowych.

</doc>
<doc id="331622" url="https://pl.wikipedia.org/wiki?curid=331622" title="Rai 1">
Rai 1

Rai 1 – włoski kanał telewizyjny, program pierwszy włoskiego nadawcy publicznego RAI; odpowiednik polskiej TVP1.
Został uruchomiony 3 stycznia 1954 roku. Obecnie jest drugim pod względem średniej oglądalności kanałem telewizyjnym we Włoszech. W Polsce jest dostępny w niekodowanym przekazie satelitarnym z satelity Hot Bird i w niektórych sieciach telewizji kablowej. Ze względu na treści licencyjne, niektóre filmy, seriale oraz wydarzenia sportowe są kodowane.
W latach 1989–1994 Rai 1 był dostępny naziemnie w Polsce z nadajnika RTCN Chorągwica na kanale 50.

</doc>
<doc id="331624" url="https://pl.wikipedia.org/wiki?curid=331624" title="Terra Nova">
Terra Nova



</doc>
<doc id="331628" url="https://pl.wikipedia.org/wiki?curid=331628" title="Rancid">
Rancid

Rancid – amerykański zespół punkrockowy.
Został założony przez Tima Armstronga i Matta Freemana z zespołu Operation Ivy, łączącego ze sobą muzykę ska i punk. W zespole grają także Branden Steineckert i Lars Frederiksen. Muzyka Rancid to połączenie stylów muzycznych takich jak punk, ska czy czasem reggae.
Historia.
Tim Armstrong i Matt Freeman mieszkali w enklawie Albany, w stanie Kalifornia (małe miasteczko blisko Berkeley). Zaprzyjaźnieni od piątego roku życia zaczęli grać razem w liceum i w 1987 roku założyli krótko istniejący, ale wpływowy zespół – Operation Ivy. Zespół ten szybko stał się elementem sceny muzycznej w East Bay, której ośrodkiem był klub na Gilman Street. Z klubem tym, nieco później, związał się zespół Rancid. Operation Ivy rozpadło się w 1989 r. Tim szukał możliwości grania w nowym zespole i we wrześniu 1991 r. stworzyli z Mattem zespół Rancid. Potrzebowali perkusisty, więc Tim zwrócił się do swojego przyjaciela, Bretta Reeda, z którym dzielił mieszkanie nad sklepem monopolowym na granicy South Berkeley i North Oakland. Brett grał z nimi przez 6 miesięcy. Dwa miesiące po dołączeniu Bretta, w 1992 r., Rancid wydał swój pierwszy singel dla firmy fonograficznej z Berkeley – Lookout! Records (firmy, która wydała także m.in. późniejszą składankę Operation Ivy). Trochę później Rancid podpisał kontrakt z Epitaph Records, nagrywając i wydając w 1993 roku debiutancki album pt. "Rancid". W międzyczasie zespół poszukiwał drugiego gitarzysty. Na jednym z koncertów zagrał z nimi Billie Joe Armstrong z Green Day, (nie spokrewniony z Timem), miał on też swój udział w pisaniu piosenki "Radio", która ukazała się na płycie "Let’s Go".) Propozycję wspólnego grania Rancid złożył Larsowi Frederiksenowi z Campbell w Kalifornii, który wcześniej grał m.in.w UK Subs. Lars początkowo odmówił, gdyż był w tym czasie związany z zespołem Slip. W 1993 r., gdy Slip się rozpadł, Lars przyjął propozycję Rancida. Album z 1994 r. pt. "Let’s Go", który zawierał 23 piosenki nagrane na żywo w cztery dni, powtórzył sukces debiutu z poprzedniego roku. W 1995 roku wydano album "...And Out Come The Wolves", a na nim piosenki : "Roots Radicals", "Time Bomb" i "Ruby Soho". W 1995 Rancid ruszył w drogę. Trasa koncertowa "...And Out Come The Wolves" zakończyła się w 1996 roku, festiwalem Lollapalooza, na którym Rancid grał u boku Ramonesów i zespołów takich jak Metallica, Soundgarden i innych. Po zakończeniu trasy koncertowej, zespół zdecydował się na przerwę. W 1998 r. Rancid wydał kolejny album, zatytułowany "Life Won't Wait". Płyta ta jest utrzymana w klimacie reggae, jednak poszczególne utwory są zróżnicowane muzycznie. Duży wpływ na to miał fakt, iż płyta ta była nagrywana przez ponad rok, w wielu różnych miejscach: w San Francisco, Los Angeles (w studiu Tima, Bloodclot Studios), Nowym Jorku, Nowym Orleanie i na Jamajce. W pochodzącym z tej płyty utworze "Hooligans", występują Roddy Radiation, Lynval Golding i Neville Staples z The Specials. Następną płytę zatytułowaną "Rancid", zespół wydał w 2000 roku. Album ten był zupełnie inny niż pozostałe płyty zespołu, nie było na nim innych stylów niż hardcore punk. W 2003 powstała płyta "Indestructible". W roku 2005 kapela tymczasowo zawiesiła działalność ponieważ Tim Armstrong i Lars Frederiksen pracowali nad płytą Viking zespołu Lars Frederiksen and the Bastards, ten pierwszy wydał również album ze swoim zespołem The Transplants. W 2006 zespół powrócił do koncertowania. We wrześniu tego roku Rancid opuścił perkusista Brett Reed i został zastąpiony przez Brandena Steineckerta, byłego członka The Used. Muzycy formacji, poza działalnością w zespole, zajmują się również produkcją muzyczną, filmową oraz reżyserią.

</doc>
<doc id="331631" url="https://pl.wikipedia.org/wiki?curid=331631" title="Zakole">
Zakole



</doc>
<doc id="331633" url="https://pl.wikipedia.org/wiki?curid=331633" title="Rzeka meandrująca">
Rzeka meandrująca

Rzeka meandrująca - rzeka o krętym korycie o dużej liczbie zakoli. Meandry to zakola, czyli pętlowate, wygięte odcinki rzeki zawarte między jej dwoma zakrętami o tym samym kierunku (dwoma prawymi lub dwoma lewymi). Termin "meander" pochodzi od nazwy rzeki w Turcji o wyjątkowo krętym korycie. 
Występowanie i ewolucja.
Rzeki meandrujące były dawniej, do czasów melioracji, częste na nizinach. Meandry sprawiają, że rzeka płynie wolniej niż w wyprostowanym sztucznie korycie, a dolina magazynuje więcej wody. Rozwój zakoli prowadzi do stopniowego, bocznego przesuwania się koryta. Proces ten przerywany jest przez ścięcie zakola lub rozcięcie nasady jego pętli. Opuszczona część zakola przekształca się w starorzecze, stopniowo zarastające i wypełniające się osadami organicznymi i mineralnymi wnoszonymi do niego podczas powodzi. Przed erozją boczną i tym samym przed przesuwaniem się koryta rzeki jej brzegi chronione są przez korzenie drzew, a częściowo także przez roślinność wodną. Osady grubsze transportowane przez rzekę tj. piasek i żwir osadzane są głównie w obrębie koryta, zawiesiny (cząstki iłów i pyłów) odkładane zostają na obszarach przyległych do niego zalewanych podczas dużych wezbrań. Główny nurt rzeki znajduje się bliżej brzegu leżącego dalej od środka krzywizny. Przy tym brzegu woda ma też większą prędkość. Brzeg ten jest stale niszczony i dlatego staje się stromy a rzeka u jego podnóża ma największą głębokość. 
Drugi brzeg jest znacznie łagodniej nachylony i jest miejscem osadzania się materiału piaszczystego niesionego przez rzekę, dzięki czemu stale przyrasta i przesuwa się w stronę środka koryta. W wyniku gromadzenia osadów na tym brzegu powstaje łacha meandrowa. Łacha niekiedy złożona jest z dwu lub większej liczby stopni. Najniższy z nich odpowiada niskiemu poziomowi wody. Na powierzchni łachy występują niewielkie grzbiety (wały meandrowe), wygięte równolegle do brzegu. Pomiędzy nimi znajdują się płytkie, wydłużone zagłębienia, w których po wezbraniach tworzą się krótkookresowe zbiorniki wodne całkowicie wysychające podczas niskich stanów wód w lecie. 
Wylewy.
Podczas wezbrań rzeka rozlewa się na powierzchni terasy zalewowej. Prędkość wody opuszczającej koryto gwałtownie spada i na granicy dwóch środowisk – koryta rzeki i obszaru pozakorytowego dochodzi do osadzania się części materiału mineralnego niesionego przez rzekę. W ten sposób po obu stronach koryta tworzą się wały przykorytowe, zbudowane głównie z pyłów i drobnoziarnistych piasków. Równina zalewowa jest zalewana tylko okresowo podczas większych powodzi. Osadzają się tam drobnoziarniste cząstki mineralne, głównie ilaste i pylaste. Równina zalewowa bardzo często zajęta jest przez torfowiska i mokradła innego typu.

</doc>
<doc id="331636" url="https://pl.wikipedia.org/wiki?curid=331636" title="Jerzy Jernas">
Jerzy Jernas

Jerzy Jernas (ur. 14 września 1957 w Poznaniu) – polski reżyser filmowy i telewizyjny, scenarzysta, operator obrazu, producent filmowy i dziennikarz.
Życiorys.
Urodził się i wychowywał w Poznaniu, gdzie uczęszczał do Szkoły Podstawowej nr 75 im. Powstańców Wielkopolskich (1964–1972), I Liceum Ogólnokształcącego im. Karola Marcinkowskiego i IX Liceum Ogólnokształcącego im. Karola Libelta. W latach 1977–1982 studiował towaroznawstwo na Akademii Ekonomicznej (obecnie Uniwersytet Ekonomiczny) w Poznaniu.
Stał się jednym z pionierów kina offowego w Polsce, jak podaje katalog Festiwalu „Wyścig Jaszczurów”. W latach 80. XX wieku założył, wspólnie z Barbarą Stawiarską i Januszem Piwowarskim, niezależną grupę twórczą Garaż-film. Jest scenarzystą i reżyserem powstałych wówczas filmów dokumentalnych o alternatywnych twórcach rocka – związanych z zespołami Bielizna, Marilyn Monroe, Malarze i Żołnierze, Sztywny Pal Azji i Big Cyc. Jest również autorem art-clipów inspirowanych twórczością zespołów KSU, Bielizna, a także śląskiego artysty Stasia. Twórczość Garaż-filmu prezentowana była na Międzynarodowym Festiwalu „Film poza kinem”, a także w PTV Echo we Wrocławiu oraz TVP 2.
W latach 80. XX wieku Jerzy Jernas kierował największym kinem w Wielkopolsce - kinem „Wilda” w Poznaniu. Później był kierownikiem działu metodycznego Młodzieżowego Centrum Kultury w Ostrowie Wielkopolskim. Tam rozpoczął współpracę z jednym z pierwszych polskich zespołów muzycznych grających muzykę reggae - zespołem "Rokosz". Kilka lat później zespół ten przekształcił się w grupę muzyczną Big Cyc. W 1990 Jerzy Jernas zrealizował autorski film dokumentalny "Big Cyc - Broń chemiczna", pierwszy film o tym kultowym zespole. Był wielokrotnie emitowany w kilku ogólnopolskich telewizjach. Jerzy Jernas był też autorem wielu innych filmów dokumentalnych oraz art-klipów związanych z tym nurem muzycznym.
Od początku lat 90. XX wieku zawodowo pracuje w telewizji – początkowo w poznańskiej TV ES oraz telewizji WTK, a następnie w TVP. Tam przez osiem lat kierował grupą handlowców. Ze środków finansowych TVP ukończył pod koniec lat 90. w holenderskiej szkole Wiittenborg International Collage dwutygodniowy kurs „Technik sprzedaży, autoprezentacji oraz zasad negocjacji”. Jest także autorem kilku cyklicznych programów telewizyjnych – kontynuując jednocześnie niezależną twórczość filmową. Od 2000 jest wykładowcą w Państwowym Studium Realizacji Telewizyjnej – Ministerstwa Kultury i Dziedzictwa Narodowego. W grudniu 2006 rozpoczął współpracę z biznesowym miesięcznikiem „MERKURIUSZ”, w którym publikował artykuły (zarówno o kulturze masowej, jak i o zjawiskach socjologicznych z nią związanych) - pod własnym nazwiskiem, jak i pseudonimem: Ola Sarnej. Od stycznia do września 2008 był redaktorem naczelnym miesięcznika „Echo Puszczykowa”. Rok później stworzył i zrealizował Festiwal Niezależnej Twórczości Filmowej Osób Dojrzałych „Wyścig Jaszczurów”. Przez kilka miesięcy był również redaktorem naczelnym (do upadku wydawnictwa) gminnego „Magazynu Sucholeskiego”, a także trzech innych gminnych magazynów. Od 2016 jest redaktorem naczelnym Wielkopolskiego Portalu Senioralnego „Brawo Senior”, którego jest twórcą.
Jego synem jest Oskar Jernas, autor książki "Arkady Fiedler: Człowiek bez paszportu".

</doc>
<doc id="331637" url="https://pl.wikipedia.org/wiki?curid=331637" title="Jorge Campos">
Jorge Campos

Jorge Campos Navarrete (ur. 15 października 1966 w Acapulco) – meksykański piłkarz. W latach 90. występował na pozycji bramkarza lub napastnika, grał w reprezentacji Meksyku. Zasłynął z bronienia w wielokolorowej koszulce meczowej. Zajął też czwarte miejsce w rankingu dziesięciu najbardziej ekscentrycznych bramkarzy, którzy kiedykolwiek wystąpili w finałach mistrzostw świata sporządzonego przez serwis goal.com, wyprzedzając m.in. Jana Tomaszewskiego i Fabiena Bartheza.
Kariera.
Całą swoją karierę piłkarską Jorge Campos spędził w klubach obu Ameryk. W ojczyźnie grał w klubach Primera División, takich jak: UNAM Pumas, Atlante FC, Cruz Azul, Tigres UANL i CF Puebla. Później występował w Major League Soccer w Stanach Zjednoczonych, w klubach Los Angeles Galaxy i Chicago Fire. Pomimo swojej boiskowej pozycji Campos zdobył we wszystkich meczach 35 goli, w tym 14 w sezonie 1989/1990 w klubie UNAM Pumas.
Campos grał również w drużynach Reszty Świata, w pokazowych meczach przeciwko takim klubom jak FC Barcelona, Real Madryt czy A.C. Milan.
Na płaszczyźnie międzynarodowej Jorge Campos grał regularnie w reprezentacji Meksyku w latach 90. Występował m.in. na Mistrzostwach Świata 1994 i 1998. W drużynie narodowej zagrał 130 razy.
Po zakończeniu kariery klubowej i reprezentacyjnej został asystentem trenera reprezentacji Meksyku Ricardo La Volpe.
Osiągnięcia:

</doc>
<doc id="331638" url="https://pl.wikipedia.org/wiki?curid=331638" title="Szyja meandrowa">
Szyja meandrowa

Szyja meandrowa, szyja zakola – część ostrogi meandrowej, obustronnie podcinana przez zbliżające się do siebie dwa końce zakola rzeki.
Powstaje w wyniku zwiększania się promienia krzywizny sąsiednich zakoli w wyniku erozji bocznej, co prowadzi do zmniejszenia szerokości nasady ostrogi meandrowej. W trakcie wezbrania może ulec przerwaniu, następuje wówczas wyprostowanie koryta, odcięcie dawnego zakola i powstanie starorzecza.

</doc>
<doc id="331641" url="https://pl.wikipedia.org/wiki?curid=331641" title="Konfederacja Warszawska">
Konfederacja Warszawska



</doc>
<doc id="331642" url="https://pl.wikipedia.org/wiki?curid=331642" title="Wariograf">
Wariograf

Wariograf, poligraf (zwany potocznie „wykrywaczem kłamstw” lub „detektorem kłamstw”) – urządzenie służące do analizowania fizjologicznych reakcji organizmu człowieka na bodźce z zewnątrz (zob. bodziec w psychologii i behawioryzmie, bodźce w fizjologii i psychofizjologii zmysłów), które są wykładnią emocji. Początkowo wariograf znalazł największe zastosowanie w pracy organów ścigania (jako narzędzie kryminalistyczne); współcześnie jest często stosowany przez podmioty prywatne, np. w przedsiębiorstwach chcących sprawdzić lojalność swoich pracowników lub w procesie rekrutacji.
Historia poligrafu.
Pierwsze próby wykrywania kłamstwa.
Poszukiwania sposobu wykorzystania obserwacji fizjologicznych reakcji na stres do sprawdzania, czy podejrzany o występek kłamie, rozpoczęto znacznie wcześniej niż próby skonstruowania pierwszego wariografu (już ponad 1000 lat p.n.e.). W Chinach osoby przesłuchiwane przed sądem musiały trzymać w ustach garść suchego ryżu. Uznawano, że przesłuchiwany kłamał, jeżeli ziarna wyplute po przesłuchaniu były nadal suche. Niektóre plemiona afrykańskie dokonywały analogicznego werdyktu po obwąchaniu podejrzanego o przestępstwo przez czarownika. W średniowieczu kobietom podejrzanym o niewierność odczytywano nazwiska znajomych, trzymając palec na jej nadgarstku – przyspieszenie pulsu przy którymś z nazwisk miało wskazywać kochanka. Za wskazówki kłamstwa uznawane bywają – nawet współcześnie – również inne fizjologiczne objawy odczuwanych emocji, np. bladość lub zaczerwienienie twarzy albo pocenie się (np. wilgotne dłonie).
Wiek XIX.
Pierwsze próby zobiektywizowania podobnych obserwacji – nadania im charakteru pomiarów – rozpoczęto już w XIX wieku. W historii poligrafii jest wymieniany, jako jeden z jej twórców, Angelo Mosso, włoski fizjolog badający emocje i lęki pacjentów np. w czasie wywiadów, który w roku 1878 po raz pierwszy użył pletyzmografu do obserwacji zmian aktywności układu sercowo-naczyniowego i oddechowego pacjentów. W badaniach prawdomówności oskarżonych o przestępstwo urządzenie po raz pierwszy zastosował z powodzeniem Cesare Lombroso (włoski psychiatra, antropolog i kryminolog, propagator antropometrii).
W roku 1896 włoski lekarz Scipione Riva-Rocci (1863–1937) opracował konstrukcję sfigmomanometru – urządzenia do pomiaru ciśnienia i tętna (według innych źródeł pierwsze takie urządzenia zbudowano w latach 1860–1865).
Wiek XX.
Sfigmomanometria interesowała również amerykańskiego fizjologa, laureata Nagrody Nobla w dziedzinie fizjologii lub medycyny Josepha Erlangera (1874–1965), który opracował urządzenie rejestrujące wyniki badania.
W latach 1914–1915 instrumentalnymi możliwościami „wykrywania kłamstwa” zajmowali się m.in. włoski psycholog Vittorio Benussi (spirometria, określanie stosunku czasów wdechu i wydechu) oraz amerykański psycholog i wynalazca William Marston (testy połączone z rejestracją ciśnienia skurczowego krwi, a następnie również ze spirometrią), nazywany ojcem poligrafii". Był on zaangażowany m.in. w sprawę karną „James Frye vs U.S.” (1922), która przyczyniła się do zalegalizowania tej metody badań (w przyszłości również innych naukowych metod badawczych) w kryminalistyce.
W części źródeł historia wariografu rozpoczyna się od omówienia sylwetki Johna A. Larsona, studenta Uniwersytetu Kalifornijskiego w Berkeley, zainteresowanego pracami W. Marstona. Rozpoczął próby zastosowania zmodyfikowanego sfigmomanometru Erlangera w rzeczywistych sprawach kryminalnych z inicjatywy szefa policji w Berkeley, Augusta Vollmera, który zachęcał do współpracy studentów UC Berkeley. W roku 1921 zastosował wykrywacz kłamstwa („Cardio-Pneumo Psychograph”, wkrótce nazwany przez prasę „Sphyggy”) w czasie rozwiązywania głośnej sprawy kryminalnej Williama Hightowera, oskarżonego o morderstwo miejscowego księdza.
Jednym z twórców współczesnej poligrafii jest też Leonarde (Nard) Keeler, który pracował dla Departamentu Policji w Berkeley, kierowanego przez Augusta Vollmera, już jako uczeń szkoły średniej. Uległ fascynacji możliwościami wykrywania kłamstw uczestnicząc we wczesnych eksperymentach Larsona. W kolejnych latach tworzył z przyjaciółmi (Ralph Brandt i Elwood „Doc” Woolsey) kolejne, udoskonalone wersje urządzenia. Wykorzystywał m.in. rozwiązania konstrukcyjne opracowane w Szkocji i stosowane m.in. w kardiologii przez Jamesa MacKenzie, twórcę elektrokardiografii. Nowej wersji (1924) „Narde” Keeler nadał nazwę "Emotograph" (rejestrator emocji). Do wytwarzania kolejnych typów August Vollmer zaangażował Western Electro Mechanical Co., gdzie – korzystając ze schematów i instrukcji Keelera – dokonano zmian konstrukcyjnych i rozpoczęto produkcję na skalę masową. W pierwszych trzech miesiącach sprzedano ponad 60 niewielkich, przenośnych poligrafów („Lie Detectors”) do wydziałów policji w Kalifornii i na terenie całego kraju. W kolejnych latach dokonywano dalszych zmian konstrukcji. W połowie lat 50. XX w. do pomiarów parametrów procesów oddychania i krążenia krwi (zasada sfigmomanometru) dołączono „trzeci kanał” („psychogalwanometr”) – pomiary oporności skóry (np. Keeler Model #6308, prod. "Associated Research' of Chicago") oraz inne źródła danych o procesach fizjologicznych badanego, np. fotooptyczny pletyzmograf i określanie stopnia natlenienia krwi (np. Keeler Model #6338).
Wiek XXI.
Szybki rozwój nauk biomedycznych w następnych dziesięcioleciach umożliwił zastosowanie wielu innych technik „wykrywania emocji”, np. wykorzystania neuroobrazowania pracy mózgu metodą fMRI (w tym zjawiska BOLD, ang. "blood-oxygenation-level-dependent"). Uważa się (opinia z roku 2012), że ta nowoczesna technika badań „nie jest jeszcze dojrzała do komercjalizacji”.
Możliwości rejestrowania emocji i wykorzystania zapisów do „wykrywania kłamstwa” budzą nadal duże zainteresowanie specjalistów. W roku 2003 wieloosobowy zespół, reprezentujący m.in. National Academy of Sciences, National Academy of Engineering i Institute of Medicine opublikował pracę "The Polygraph and Lie Detections", prezentującą wyniki badań opublikowanych w ponad 330 publikacjach. W skład komitetu redakcyjnego wchodzili specjaliści reprezentujący różne dziedziny nauki (m.in. neurologia, psychiatria, psychologia, kognitywistyka, statystyka) i techniki. Nie uzyskano ostatecznych rozstrzygnięć, potwierdzając wieloaspektowość problemu.
W roku 2007 Chicago Tribune przyznała tytuł „favorite book” książce Kena Aldera pt. "The Lie Detectors: The History of an American Obsession".
Do Polski pierwszy poligraf został sprowadzony w latach 60. XX wieku przez Pawła Horoszowskiego – profesora kryminalistyki na Uniwersytecie Warszawskim) – który nadał mu nazwę „wariograf” („zapisywacz zmian”). W kolejnych latach urządzenie zostało zainstalowane w Katedrze Kryminalistyki UMK. Jest wykorzystywane w celach dydaktycznych (katedra dysponuje też aparatem „Statesmana” przedsiębiorstwa Lafayette z lat 90.).
Klasyfikacja, ekspresja i psychofizjologia emocji.
Klasyfikacja emocji.
Odczuwanie emocji (m.in. związanych z próbami ukrycia prawdy lub przekazania fałszywych informacji) jest skutkiem złożonych procesów psychicznych – poruszenia umysłu, które jest następstwem percepcji bodźców i ich wartościowania (z zaangażowaniem pamięci, wyobraźni, inteligencji). Klasyfikacja emocji wciąż jest przedmiotem analiz i publikacji. Poza specjalistycznymi debatami naukowymi podejmowane są również międzykulturowe dyskusje reprezentantów różnych dziedzin nauki i kościołów, takie jak prowadzone od roku 1983 na kolejnych konferencjach „Mind and Life” (ich inicjatorami byli: R. Adam Engle (prawnik, biznesmen) i Francisco Varela (biolog, neuronaukowiec, filozof), współzałożyciele Mind and Life Institute). Aktywnym uczestnikiem kolejnych dyskusji jest XIV Dalajlama, zainteresowany osiągnięciami współczesnej nauki przedstawiciel szkoły gelug ("system szlachetności") buddyzmu tybetańskiego, według której Dalajlama odradza się, aby uczyć inne czujące istoty uwalniania się od cierpienia, osiągania stanu Przejrzystego Światła (najprościej objaśnianego jako wrodzone każdemu szczęście, nieuwarunkowana błogość). Z punktu widzenia wariografii możliwość zdobycia umiejętności świadomego wprowadzania się w taki stan umysłu jest niekorzystna – utrudnia interpretację zapisów fizjologicznych reakcji organizmu na zadawane pytania.
W dyskusjach z Dalajlamą uczestniczą buddyści z innych filozoficzno-etycznych szkół buddyzmu (zob. m.in. Natura Buddy, splamienia) oraz naukowcy: Paul Ekman (specjalista w dziedzinie wykrywania kłamstwa), Daniel Goleman (pisarz, psycholog), Richard Davidson (psycholog i psychiatra) i inni. Poszukiwania wzajemnego zrozumienia są trudne ze względu na stosowanie innego języka do opisywania tych samych wewnętrznych przeżyć człowieka, zawsze trudnych do jednoznacznego zdefiniowania (zob. też np. miejsce lingwistyki w kognitywistyce, psycholingwistyka, profilowanie w językoznawstwie).
Według specjalistów kręgu cywilizacji zachodniej emocje różnią się znakiem, siłą, trwałością. Emocje nazywane stenicznymi lub mobilizującymi prowadzą do pojawiania się motywacji do podejmowanych określonych działań, takich jak ucieczka przed zagrożeniem wywołana przez strach lub agresja wywołana przez gniew. Istnieją też emocje demobilizujące (asteniczne, zob. osobowość asteniczna).
Fizjologia emocji i ich wyrażanie.
Fizjologia procesów emocjonalnych jest częścią fizjologii układu nerwowego (psychofizjologia, neurofizjologia, neurobiologia). Jej badania wymagają stosowania zarówno metod z dziedziny fizjologii (np. badania biofizyczne lub biochemiczne w endokrynologii lub kardiologii, zob. też diagnostyka laboratoryjna) jak z dziedziny psychometrii (oceny rodzaju i siły emocji). Istnieją liczne możliwości rejestrowania zmian przebiegu procesów fizjologicznych, takich jak krążenie krwi, oddychanie, działanie ślinianek lub gruczołów potowych i inne, wykorzystywane w czasie „badań prawdomówności”.
Z odczuwaniem emocji wiąże się ich ekspresja, np. afekty mimiczne lub ruchowo-mimiczne (również wykorzystywane w czasie „wykrywania kłamstwa”). Człowiek wyraża w ten sposób swoje emocje świadomie (np. uśmiech, skierowany do osoby mijanej w wąskim przejściu) lub nieświadomie, odruchowo (np. zmarszczenie brwi przez kierowcę, gdy nagle pojawia się groźna sytuacja drogowa). Analogiczny niewerbalny przekaz informacji jest wykorzystywany w ekosystemach (zob. np. struktura stada, zależności międzygatunkowe).
Prace zmierzające do wyjaśnienia mechanizmów powstawania emocji oraz świadomego i nieświadomego ich wyrażania nie są zakończone. Z punktu widzenia trafności różnych metod „wykrywania kłamstwa” bardzo ważne są próby wyjaśnienia mechanizmu wzajemnych powiązań między procesami fizjologicznymi i poznawczymi, odpowiedzialnych m.in. za „zaraźliwość emocjonalną” (ang. "emotional contagion", zob. empatia – płacik ciemieniowy dolny i bruzda ciemieniowa dolna, neurony lustrzane) lub za możliwość poprawy nastroju – uwalniania się od destruktywnych emocji – poprzez świadome przyjmowanie postawy i mimiki człowieka szczęśliwego i pewnego siebie (zob. np. life coaching). Rozwijane są również techniki niefarmakologicznej terapii, pozwalające zmieniać stan fizjologiczny poprzez trening mózgu (np. medytacja, różne rodzaje biofeedbacku) lub pobudzanie autonomicznego układu nerwowego (zob. układ współczulny, układ przywspółczulny) w zabiegach muzykoterapii lub aromaterapii. Słuchanie muzyki wywołuje emocje (poziom OUN), które wiążą się ze zmianami wydzielania neuroprzekaźników – epinefryny, noradrenaliny, dopaminy, serotoniny – regulatorów działania somatycznego i autonomicznego układu nerwowego, a w konsekwencji również układu krwionośnego, mięśniowego, oddechowego i innych. Według doniesień z dziedziny kryminalistyki istnieją przestępcy, którzy potrafią „wyłączać cząstki siebie” i w czasie przesłuchań, i w czasie dokonywania zbrodni. Tego rodzaju zjawiska, wciąż niedokładnie zbadane, utrudniają jednoznaczną interpretację zapisów wariografów lub wyników obserwacji zachowań osób poddawanych innym „badaniom prawdomówności”, opartym na obserwacjach emocji.
Wskazówki kłamstwa i techniki ich obserwacji.
Współcześnie wśród metod „wykrywania kłamstwa” wyróżnia się analizę:
Wartość informacji, niesionych przez wszystkie wskaźniki kłamstwa, zależy od umiejętności ich prawidłowego interpretowania, wymagającego wiedzy z dziedziny kognitywistyki, neuronauki, psychologii, psychofizjologii, w tym wciąż niejasnych związków między procesami poznawczymi i powstawaniem emocji; zob. m.in. Robert Zajonc – "Feeling and Thinking. Preferences Need No Inferences", efekt czystej ekspozycji, David Hume – "Traktat o naturze ludzkiej", "Badania dotyczące rozumu ludzkiego", "Badania dotyczące zasad moralności", wyrażone m.in. przez Jonathana Haidta słowami:
Aldert Vrij różnicuje spostrzegane przejawy kłamstwa na:
Twierdzi (na podstawie własnych badań, wykonanych ze współpracownikami), że obserwowane cechy bardzo rzadko są równocześnie spostrzeganymi i rzeczywistymi przejawami kłamstwa. Za taką cechę uznają podniesiony ton głosu (zob. głos ludzki, ton, intonacja).
Paul Ekman wyróżnia wskazówki kłamstwa nazywane:
Rodzaje testów.
W czasie badań wariograficznych i innych „testów prawdomówności” osobom badanym są zadawane pytania, które dobiera się tak, aby zostało zminimalizowane prawdopodobieństwo popełnienia „błędu Otella”. Badani mogą odpowiadać „tak” lub „nie”. Inną metodą jest odczytywanie badanemu pytań bez oczekiwania na jakąkolwiek odpowiedź.
Wyróżnia się przede wszystkim:
Charakterystykę różnych technik opisano m.in. w załączniku A do książki "The Polygraph and Lie Detection" (2003).
Rodzaje błędów i oceny trafności testów.
Zgromadzone w czasie badania zbiory różnego rodzaju wskazówek ukrywania lub fałszowania prawdy (dwa rodzaje kłamstwa) mogą łącznie ułatwiać wyciąganie wniosków dotyczących prawdomówności, jednak wyniki testów nigdy nie są pewne (zob. niepewność w teorii decyzji, ocena prawdopodobieństwa i błędy przy podejmowaniu decyzji, błąd poznawczy i badania nad czynnikami wpływającymi na percepcję). Należy podkreślić, że wariograf jest maszyną działającą według określonych zasad. Urządzenie nie może błędnie odczytać reakcji organizmu, dlatego o powodzeniu badania decyduje subiektywna ocena specjalisty przeprowadzającego badanie.Błędy występują nieuchronnie nawet wówczas, gdy testy są wykonywane zgodnie z precyzyjnie opisaną procedurą przez neutralnego obserwatora-profesjonalistę (jest niezbędna wiedza psychologiczna oraz umiejętność stosowania technik perswazji i manipulacji w czasie rozmów z osobą badaną).
Wyniki badań, wykonywanych zgodnie z różnymi procedurami, są bardzo rozbieżne.
Według niektórych oszacowań (m.in. Davida C. Raskina) skuteczność potwierdzenia sprawstwa osoby winnej wynosi około 85%, natomiast w przypadku weryfikacji sprawstwa osoby niewinnej zaledwie 60%. Wykorzystanie tak wątpliwych wyników przy podejmowaniu decyzji musi poprzedzać analiza skutków odrzucenia prawdy (błąd pierwszego rodzaju) lub przyjęcia nieprawdy (błąd drugiego rodzaju) w określonej sytuacji („błąd Otella”, „ryzyko Brokawa”). Zależnie od analizowanej sytuacji konsekwencje obu rodzajów mogą być dużo gorsze w razie popełnienia jednego z nich albo w obu wypadkach jednakowo groźne.
Wykrywanie kłamstwa w praktyce (przykłady).
Część przykładów skutecznego zastosowania technik wykrywania kłamstwa jest powszechnie znana, m.in. z fabularnych filmów, których fabuła została oparta na zdarzeniach rzeczywistych, m.in. z filmu pt. Dzwonić Northside 777 (1948), w którym wystąpił m.in. Leonarde Keeler, grający siebie w scenie wariograficznego badania Josepha Majczeka (niesłusznie skazanego za zabójstwo policjanta) lub z serialu pt. Magia kłamstwa – historii odkrycia mikromimiki ujawniającej kłamstwa przez Paula Ekmana (w filmie dr Lightman) na podstawie dokładnej analizy mimiki pacjentki chorej na depresję (ukrywającej zamiary samobójcze).
Mimo stwierdzania w kolejnych latach, że trafność testów jest niewielka, wariograf jest powszechnie stosowany do „wykrywania kłamstw”, w Stanach Zjednoczonych prawdopodobnie częściej niż milion razy w roku. Dominują badania wykonywane (często wbrew zakazom) na zlecenia prywatnych pracodawców, tj. banki, sklepy, bary szybkiej obsługi itp. (ok. 300 tys. rocznie), w śledztwach kryminalnych (badania podejrzanych i świadków, czasami również ofiar) oraz przez różne agencje federalne (ponad 22 tys. badań w roku 1982). Sprawą dopuszczalnego zakresu zastosowań zajmował się Kongres USA. W roku 1983 zlecono Urzędowi Badania Techniki (ang. "Office of Technology Assessment", OTA) opracowanie szczegółowego raportu na temat wiarygodności metody. Do roku 2003 ostateczne rozstrzygnięcia nie nastąpiły, natomiast protesty przeciwko stosowaniu wariografów opisał w swojej książce Paul Ekman. Były policjant Doug Williams utworzył stronę internetową, na której oferował szkolenia z zakresu wpływania na wyniki badań.. Były oficer "US Army intelligence", George Maschke, założył portal antipolygraph.org, gromadzący liczne nieprzychylne opinie.
W czasie rekrutacji pracowników badania wariograficzne są stosowane coraz bardziej powszechnie. Budzi to sprzeciw naukowców, którzy podkreślają wysokie prawdopodobieństwo krzywdzącego odrzucania części kandydatów wskutek „błędu odrzucenia prawdy”. W czasie określania tego prawdopodobieństwa jest stosowane pojęcie „podstawowej proporcji kłamstw” – informacji o rzeczywistym udziale osób kłamiących, gdy sądzą, że ujawnienie prawdy zmniejszy szanse zatrudnienia. Wyniki badań wykonanych przez Gordona Barlanda sugerują, że proporcja podstawowa wynosi w tych okolicznościach ok. 20% (była określana w stanie Utah, który zamieszkują liczni Mormoni). Gdyby trafność wariograficznego badania tysiąca kandydatów wynosiła 90% (najczęściej jest mniejsza), można byłoby oszacować, że:
Przeciwnicy stosowania wykrywaczy kłamstwa w czasie rekrutacji pracowników (m.in. D.C. Raskin) podkreślają, że spośród łącznie 260. osób (180+80) uznanych za kłamców około ⅓ (31% lub więcej) to osoby w rzeczywistości prawdomówne.
Gdyby proporcja podstawowa była mniejsza, np. 5%, to:
czyli w grupie 140. osób uznanych za kłamców byłoby niemal 70% osób w rzeczywistości prawdomównych.
"Lie detector" był używany m.in. w czasie realizacji Projektu Manhattan i w innych sytuacjach wymagających kontroli osób dopuszczanych do tajemnic państwowych lub do pracy w służbach bezpieczeństwa państwa. Konsekwencje błędnych interpretacji badań wariograficznych mogą być wówczas wyjątkowo poważne. Na niekorzyść wariografów przemawiają np. przypadki:
Wariograficzna metoda badań zawiodła również w czasie dochodzenia w sprawie mordercy kilkudziesięciu kobiet (Gary Ridgway), który przyznał się do winy, czego jednak nie potwierdziło badanie wariograficzne. Zapytany o sposób oszukania wariografu, Ridgway stwierdził, że nie zrobił niczego niezwykłego – po prostu zrelaksował się. Przeciwną wymowę ma przykład zastosowania wariografu w śledztwie dotyczącym morderstwa Nancy Johnson. Podejrzanym stał się jej sąsiad, Gerald Anderson. Na podstawie wyników kilkudniowych przesłuchań i badania wariograficznego stwierdzono jego winę, a 7 miesięcy później do zabójstwa przyznał się inny człowiek. Okazało się, że operator urządzenia błędnie zinterpretował przyczyny emocji Andersona, m.in. pytany o pochodzenie plamy krwi na tapicerce jego samochodu podejrzany kłamał (twierdził, że była zaplamiona już w chwili zakupu), ponieważ chciał ukryć, że uderzył żonę w czasie kłótni, co spowodowało krwotok z nosa. Ekman twierdzi też, że bardzo istotnym błędem było przeprowadzenie testu po wielu godzinach męczącego przesłuchania, w czasie którego podejrzany nabrał przekonania, że nie jest w stanie zmienić opinii śledczych o jego winie, a nawet sam uwierzył, że zbrodnię popełnił, lecz nie pamięta jej okoliczności.
Uregulowania prawne.
Stany Zjednoczone.
Pomimo że dopuszczalność stosowania poligrafii w postępowaniach sądowych była rozważana już w latach 20. XX wieku (np. William Marston i kazus „James Frye vs U.S.”), problem nie został dotychczas jednoznacznie rozstrzygnięty na poziomie federalnym. Departament Sprawiedliwości, FBI i większość wydziałów policji stosują wariografy w czasie badań grupy osób, która została zawężona w czasie śledztwa. Wyniki badań wariograficznych
Wariograficzne badania pracowników przedsiębiorstw prywatnych są dopuszczalne z zastrzeżeniami, które są określone w "Employment Law Guide", wydanym przez "United States Department of Labor" i "The Employee Polygraph Protection Act". Ustawa EPPA nie obejmuje federalnych, stanowych i lokalnych agencji rządowych.
Polska.
W styczniu 2015 roku Sąd Najwyższy uznał za niedopuszczalne stosowanie wariografu w czasie przesłuchań, co ma wynikać z art. 171 § 5 pkt 2 Kodeksu postępowania karnego:
Zgodnie z art. 199a Kodeksu postępowania karnego w fazie postępowania przeciwko konkretnej osobie (po przedstawieniu zarzutów) może być dopuszczony dowód z opinii biegłego (ekspertyza), który stosuje urządzenie do kontroli nieświadomych reakcji organizmu badanej osoby, przy czym muszą być spełnione warunki formalne:

</doc>
<doc id="331644" url="https://pl.wikipedia.org/wiki?curid=331644" title="Poligraf">
Poligraf



</doc>
<doc id="331645" url="https://pl.wikipedia.org/wiki?curid=331645" title="Ruprecht I legnicki">
Ruprecht I legnicki

Ruprecht I, Rupert I (ur. 27 marca 1347, zm. styczeń 1409) – w latach 1364–1409 razem z braćmi książę legnicki (do 1373 regencja), w latach 1397–1401 regent w księstwie głogowsko-żagańskim.
Rupert był najstarszym synem księcia legnickiego Wacława I i księżniczki cieszyńskiej Anny (urodzonym dopiero po ośmiu latach małżeństwa).
W 1364 Rupert wraz z młodszym rodzeństwem (braćmi Wacławem II, Bolesławem IV i Henrykiem VIII oraz siostrą Jadwigą) został osierocony przez ojca i znalazł się pod opieką stryja, księcia brzeskiego, Ludwika I.
Rok później Rupert wraz ze stryjecznym bratem (Henrykiem VII z Blizną) udał się z cesarzem Karolem IV na jego wyprawę po koronę królestwa Arles. Rupert odwiedził wtedy Awinion, gdzie wystarał się u papieża Urbana V o zniesienie klątwy kościelnej ciążącej na jego ojcu.
W 1370 książę wziął udział w sejmie Rzeszy w Norymberdze, gdzie po raz pierwszy zaakcentował swoje poglądy polityczne.
Regencja stryja Ludwika trwała aż do osiągnięcia pełnoletniości przez Ruperta, to znaczy do 1373, i mimo formalnego objęcia przez najstarszego syna Wacława pełni rządów w dalszym ciągu utrzymywała się ścisła współpraca między stryjem a bratankiem. Rupert zgodził się pod naciskiem Ludwika na zawarcie, 2 grudnia 1372, układu z rodzeństwem o niedzieleniu księstwa przez okres dziesięciu lat. Porozumienie to było w następnych latach przedłużane i umożliwiło Rupertowi sprawowanie rzeczywistej władzy kosztem młodszych braci (chociaż formalnie Wacław II, Bolesław IV i Henryk VIII byli jego współrządcami).
W kolejnych latach Rupert aktywnie uczestniczył w polityce dynastycznej stryja, zawierając w Pradze (21 maja 1379) układ z królem czeskim Wacławem IV (jednocześnie składając mu hołd lenny) o możliwości wzajemnego dziedziczenia posiadłości przez wszystkich potomków Bolesława III Rozrzutnego.
Niestety 6 stycznia 1383 Rupert musiał wyrazić zgodę na rezygnację ze wszelkich pretensji do księstw: wrocławskiego, świdnickiego i jaworskiego.
W 1397, po śmierci szwagra, księcia głogowsko-żagańskiego – Henryka VIII Wróbla – Rupert objął na okres czterech lat rządy regencyjne w imieniu małoletnich siostrzeńców.
Śmierć w 1398 Ludwika I i niespełna rok później Henryka VII z Blizną uczyniła Ruperta głową rodziny Piastów legnicko-brzeskich. Umożliwiło to Rupertowi zostanie mediatorem w sporach śląskich dynastów (w 1399 był mediatorem między książętami opolskimi a biskupem lubuskim Janem Borschnitzem, zaś w 1400 pośredniczył w ugodzie między synami Ludwika I o podział ojcowizny).
17 lipca 1402 Rupert został wybrany we Wrocławiu naczelnikiem ogólnośląskiego związku obronnego, mającego zapobiec anarchii powstałej po uwięzieniu króla Wacława IV.
W polityce wewnętrznej jednym z podstawowych problemów panowania Ruperta była konieczność spłacenia olbrzymich długów odziedziczonych jeszcze po ojcu i dziadku (z powodzeniem) i kwestia unikania zadrażnień z Kościołem katolickim (co w związku z objęciem biskupstwa wrocławskiego przez brata Wacława II nie sprawiło kłopotów).
Tak jak stryj Ludwik, Rupert I był hojnym mecenasem kultury (przyczynił się do napisania przez kanonika brzeskiego Piotra z Byczyny "Kroniki książąt polskich").
Rupert I był żonaty z księżniczką żagańską Jadwigą – córką Henryka V Żelaznego a wdową po ostatnim królu polskim z dynastii Piastów, Kazimierzu Wielkim – z którą dochował się dwóch córek: Barbary (ur. między 1372 a 1384, zm. w maju 1435 lub 1436), wydanej za elektora Saksonii z dynastii askańskiej, i Agnieszki (ur. przed 1385, zm. po 1411), klaryski w klasztorze we Wrocławiu.
Rupert I legnicki pochowany został w kolegiacie Bożego Grobu w Legnicy.

</doc>
<doc id="331646" url="https://pl.wikipedia.org/wiki?curid=331646" title="Wykrywacz kłamstw">
Wykrywacz kłamstw



</doc>
<doc id="331649" url="https://pl.wikipedia.org/wiki?curid=331649" title="Otto Förschner">
Otto Förschner

Otto Förschner (ur. 4 listopada 1902, zm. 28 maja 1946 w Landsberg am Lech) – zbrodniarz hitlerowski, komendant obozu koncentracyjnego Mittelbau-Dora oraz SS-Sturmbannführer.
W latach 1940–1942 służył w Dywizji "Wiking". Od 1942 roku pełnił służbę w niemieckich obozach koncentracyjnych. Najpierw do 1944 roku w Buchenwaldzie jako "Schutzhaftlagerführer" (kierownik obozu i zastępca komendanta). W 1944 roku Förschner był komendantem obozu Mittelbau-Dora (Nordhausen). Wreszcie pod koniec wojny, w lutym 1945, został komendantem siedmiu (potem dziewięciu) podobozów Dachau "Kaufering".
Osądzony po wojnie w procesie załogi Dachau przez amerykański Trybunał Wojskowy. Za zbrodnie wojenne i zbrodnie przeciw ludzkości Otto Förschner został skazany 12 grudnia 1945 roku na karę śmierci przez powieszenie. Wyrok wykonano w maju 1946 roku w więzieniu Landsberg.

</doc>
<doc id="331653" url="https://pl.wikipedia.org/wiki?curid=331653" title="Robert Pirès">
Robert Pirès

Robert Pirès (ur. 29 października 1973 w Reims) – francuski piłkarz występujący na pozycji lewego pomocnika, mistrz świata 1998 i mistrz Europy 2000, został zaliczony przez Pelégo do tzw. FIFA 100.
Robert Pirès rozpoczynał swoją karierę klubową w młodzieżowej sekcji klubu Stade de Reims w 1989 roku. W 1992 przeszedł do FC Metz, w którym rozpoczął profesjonalną karierę rok później. W klubie z Metz grał w Ligue 1 do 1998 roku, występując 171 razy i zdobywając 43 gole. W tym czasie został także powołany po raz pierwszy do reprezentacji Francji w 1996 roku, kiedy to zdobył także z FC Metz Puchar Ligi Francuskiej. Z reprezentacją Francji wystąpił na Igrzyskach Olimpijskich w Atlancie. W 1998 roku zdobył z drużyną Aimé Jacqueta mistrzostwo świata, po wygranej w finale nad Brazylią 3:0. Również w 1998 przeszedł do Olympique Marsylia, gdzie występował przez dwa sezony, niezbyt dla niego udane nie tylko z powodu braku trofeów, ale również przez konflikty wewnętrzne.
W 2000 roku opuścił klub ze Stade Velodrome i podpisał kontrakt z Arsenalem. W tym czasie zdobył z drużyną narodową mistrzostwo Europy, zaliczając asystę przy "złotym golu" Davida Trezegueta w finale z Włochami. W nowym klubie, kierowanym przez Francuza Arsène'a Wengera, szybko wywalczył miejsce w podstawowym składzie. Do 2005 roku zdobył z drużyną dwa razy mistrzostwo Anglii (2002, 2004) oraz trzy razy Puchar Anglii (2002, 2003, 2005. Wraz z Thierrym Henry i Patrickiem Vieirą tworzyli słynne francuskie trio w Arsenalu. W 2004 roku Pirès wystąpił na mistrzostwach Europy, z których Francuzi odpadli w ćwierćfinale. Po zmianie selekcjonera reprezentacji Francji Robert nie występował w drużynie narodowej z powodu konfliktu z trenerem.

</doc>
<doc id="331654" url="https://pl.wikipedia.org/wiki?curid=331654" title="Robert Pires">
Robert Pires



</doc>
<doc id="331655" url="https://pl.wikipedia.org/wiki?curid=331655" title="Podwarpie">
Podwarpie

Podwarpie – wieś w Polsce, położona w województwie śląskim, w powiecie będzińskim, w gminie Siewierz. 
W latach 1975–1998 miejscowość administracyjnie należała do województwa katowickiego.
Miejscowość leży ok. 6 km na południe od Siewierza. W pobliżu wsi znajduje się duży węzeł drogowy na szlaku dróg krajowych DK86, DK91 oraz biegnącej w kierunku lotniska w Pyrzowicach drogi ekspresowej S1.
W okresie międzywojennym Podwarpie należało do gminy Wojkowice Kościelne. Po II wojnie światowej przechodziły kolejno pod administrację gminy Wojkowice Kościelne (1945-1949), gminy Ząbkowice (1950-1954), gromady Wojkowice Kościelne (1954–72), gminy Wojkowice Kościelne (1973-1975), miasta Ząbkowice (1975-1977) i wreszcie gminy Siewierz od 1 lutego 1977 

</doc>
<doc id="331656" url="https://pl.wikipedia.org/wiki?curid=331656" title="Bazylika archikatedralna Świętej Rodziny w Częstochowie">
Bazylika archikatedralna Świętej Rodziny w Częstochowie

Bazylika archikatedralna Świętej Rodziny w Częstochowie – neogotycka, trójnawowa świątynia rzymskokatolicka znajdująca się w Częstochowie przy ulicy Krakowskiej.
Jest jedną z największych w Polsce i w Europie, wybudowana na terenie dawnego cmentarza z lat 1825–1898. Wzniesiona w latach 1901–1927 według projektu Konstantego Wojciechowskiego.
Świątynia w 1925 roku stała się katedrą diecezji częstochowskiej, a od 1992 jest archikatedrą
i kościołem metropolitalnym częstochowskiej prowincji kościelnej. Fasada bazyliki zwrócona jest w stronę północną; przed nią znajduje się Plac Jana Pawła II (wcześniej Plac Katedralny). Pod Kaplicą Matki Boskiej Częstochowskiej znajduje się krypta biskupów częstochowskich.
Historia.
Projekt.
Projekt kościoła opracował w 1900 Konstanty Wojciechowski. Przewidywał on imponującą budowlę, o monumentalnych rozmiarach, jedną z największych w ówczesnej Polsce. Archikatedra to świątynia trójnawowa, murowana z cegły z użyciem kamienia w detalach architektonicznych. Nawy boczne otwarte ostrołukowymi arkadami o czworobocznych filarach. Sklepienia krzyżowo-żebrowe. Okna ostrołukowe z maswerkami w prezbiterium i transepcie zaszklone witrażami. Ściany transeptu, nawy głównej i prezbiterium wsparte na łukach oporowych, zdobione fryzami arkadowymi, zwieńczone maswerkowymi balustradami. Dachy kościoła strome, od frontu i nad transeptem ujęte w trójkątne, dzielone blendami szczyty. Jej długość miała wynosić 100 m, wysokość nawy głównej 27 m, szerokość transeptu 46 m, szerokość korpusu nawowego 32 m, wysokość dwóch wież po ok. 80 m każda.
Rozpoczęcie budowy.
Budowlę umiejscowiono między ulicami Ogrodową, Katedralną, Krakowską i Mielczarskiego. 26 października 1901 wysypano pierwszą taczkę kamieni pod fundamenty na placu budowy. W 1902 wzniesiono fundamenty do wysokości cokołu. 7 września 1902 bp Stanisław Zdzitowiecki poświęcił kamień węgielny kościoła. W 1903 budowanemu kościołowi nadano wezwanie Świętej Rodziny. Wzniesiono mury do wysokości naw bocznych.
W 1904 podniesiono je do wysokości gzymsu nawy głównej. W 1905 przykryto dachem mury nawy głównej. Wskutek zadłużenia sięgającego 60 tys. rubli, przerwano dalsze prace. W 1907 wznowiono budowę z inicjatywy ks. Mariana Fulmana. Prowizorycznie urządzono wnętrze kościoła, a 7 grudnia 1907 generał Zakonu Paulinów o. Euzebiusz Rejman dokonał jego poświęcenia. W 1908 ukończono budowę szczytów kaplic w transepcie, otynkowano prezbiterium, położono posadzkę, zaszklono okna i prowizorycznie wyposażono prezbiterium. 8 grudnia 1908 odprawiono pierwszą mszę św. Prace wykończeniowe przerwano na kilkanaście lat.
Parafia Świętej Rodziny.
29 października 1917 utworzono odrębną parafię pw. Świętej Rodziny, wydzieloną z parafii św. Zygmunta, obejmująca południową i zachodnią część miasta.
Pierwszy proboszcz nowej parafii, ks. Bolesław Wróblewski podjął rozpoczęte dzieło wykończenia kościoła. W latach 1917–1922 zelektryfikowano budowany kościół i wyposażono go w aparaty liturgiczne.
W 1922 dokończono elewację kościoła, arkad, szczytu frontowego i gzymsów. W latach 1923–1924 pokryto dachem niedokończone wieże.
W 1925 wyłożono fasadę kościoła cegłą licówką, zbudowano wieżę sygnaturki i ostatecznie zdjęto rusztowania.
Katedra Świętej Rodziny.
28 października 1925, na mocy bulli papieża Piusa XI, "Vixdum Poloniae Unitas", powstała diecezja częstochowska. Kościół Świętej Rodziny stał się kościołem katedralnym.
W 1926 zasklepiono nawy boczne, zaszklono wszystkie okna i zbudowano chór muzyczny. Rok później ułożono schody przed katedrą i 6 grudnia oddano ją do użytku. W 1934 w prezbiterium założono witraże projektu Winiarza i Rosena. W 1935 ufundowano dzwon ku czci NMP Królowej Polski. W latach międzywojennych ofiarowana została katedrze kopia "Wniebowzięcia Matki Bożej" Rubensa, wykonana na początku XIX w.
Po wybuchu II wojny światowej, 3 września, na placu katedralnym zostało rozstrzelanych kilkaset ludzi. Katedra utraciła dwa dzwony, które Niemcy przetopili na armaty (nowe dzwony dotarły do Częstochowy w 1952 – ważą 1850 i 1320 kg).
Wyposażanie kościoła kontynuowano po zakończeniu wojny. W 1948 katedrę wyłożono posadzką z piaskowca norymberskiego. W latach 1946–1949 zostały zbudowane przez firmę Biernackiego (Warszawa – Kraków) organy na chórze muzycznym o 101 głosach (patrz poniżej). Są to największe w całości pneumatyczne organy w Polsce.
29 października 1950 uroczystego poświęcenia katedry dokonał biskup Teodor Kubina. W latach pięćdziesiątych powstał monumentalny ołtarz główny z tryptykiem Świętej Rodziny, wykonany z drzewa lipowego według projektu Zygmunta Gawlika. W prezbiterium umieszczono katedrę biskupią oraz stalle kanonickie i ambonę. W transepcie urządzono ołtarze: Najświętszego Sakramentu z nastawą ze srebra (obecnie Chrystusa Króla) i Matki Bożej Częstochowskiej. Postawiono balustradę ze szlachetnego marmuru szwedzkiego, założono witraże w rozecie nad organami, projektu Adama Bunscha.
Od roku 1958 powstawały małokwaterowe witraże w nawach bocznych według projektu Tadeusza Wojciechowskiego, wzorowane na witrażach średniowiecza. Ich tematem są sakramenty święte. W tym samym czasie urządzono kaplicę Chrztu Pańskiego (obecnie Miłosierdzia Bożego).
Na ołtarzu głównym zostało ustawione spiżowe tabernakulum z podobizną Chrystusa w Majestacie, utrzymane w duchu stylu romańskiego. Kropielnice projektu Stanisława Pospieszalskiego wykonano z granitu pochodzącego z cokołu cara Aleksandra II, który został zburzony w 1917 roku. Balustrady komunijne powstały w II połowie lat pięćdziesiątych, z czerwonego granitu fińskiego i piaskowca. Wnętrza ich wypełniają maswerki z podobiznami aniołów, sceną Zwiastowania i Ukrzyżowania. Granitowo-marmurowa ambona projektu Pospieszalskiego (z symbolicznymi wyobrażeniami czterech Ewangelistów) poświęcona została w roku 1958. Bogato zdobione są również kropielnice w kruchcie.
W roku 1960 urządzono podziemną kryptę z katakumbami (nekropolia częstochowskich biskupów). Za kamiennym, surowym ołtarzem znajduje się mozaika z podobizną Matki Boskiej, projektu Zofii Baudouin de Courtenay, wykonana w Watykanie. Witraż w okienku podziemnej kaplicy przedstawia rozpaczające Marie idące do Grobu.
W czerwcu 1962 r., na wniosek ówczesnego ordynariusza częstochowskiego, bpa Zdzisława Golińskiego, papież Jan XXIII nadał katedrze częstochowskiej tytuł bazyliki mniejszej.
Bazylika mniejsza.
22 czerwca 1962 katedra otrzymała tytuł bazyliki mniejszej. Za pontyfikatu bpa Stefana Bareły (1964–1984) pokryto dach katedry blachą miedzianą. W 1982 powstał pomnik Jana Pawła II, o wysokiej wartości artystycznej, wykonany w brązie przez Jerzego Kędziorę, upamiętniający pobyt papieża w Częstochowie w 1979.
W 1975 roku ukończono budowę miedzianej nastawy ołtarza Matki Bożej Królowej Polski. Po roku 1984 urządzono kaplicę Najświętszego Sakramentu oraz namalowano stacje Drogi Krzyżowej. Pojawiły się dębowe rzeźby autorstwa Józefa Pyrza.
Archikatedra.
25 marca 1992, wraz z powstaniem archidiecezji częstochowskiej, katedra została podniesiona do rangi archikatedry.
W 1997 r., zgodnie z projektem Edmunda Małachowicza, zwieńczono archikatedrę dwiema wieżami. Mury podwyższono o 38 m, a każdą zwieńczono hełmami stalowymi o wysokości 30 m. W tym celu zabezpieczono mury świątyni, montując w nawie głównej i w nawach bocznych poprzeczne, stalowe ściągi pomiędzy filarami. Pod koniec XX w. przedłużono podest prezbiterium i zbliżono ołtarz do transeptu, przykrywając balustrady. Urządzono kaplice boczne ku czci Świętych Męczenników Częstochowskich, Chrystusa Konającego z drewnianą figurą Chrystusa dźwigającego krzyż z XVIII w. i Matki Boskiej Anielskiej Naszej Pani Katedralnej ze słynącym z łask obrazem z XIX w. 
W 2010 roku według projektu i w pracowni Janusza Sobczyka, powstał ołtarz z płaskorzeźbą Baranka Paschalnego, ambona, nowe stalle, sedilla biskupie, krzyż metropolitalny, oraz posadzka. Ufundowano mozaikę wokół Krzyża katedralnego i przed kaplicą Najświętszego Sakramentu (Chrystus zmartwychwstały), przebudowano i ozdobiono mozaiką kryptę Biskupów częstochowskich.
Wnętrze katedry.
Organy.
Romantyczne organy wielkie na chórze muzycznym zbudowane zostały w latach 1946-1949. W latach późniejszych założono miedzianą trąbkę hiszpańską. Instrument posiada 101 głosów rozłożonych na 4 klawiatury ręczne (o skali C-a3) i klawiaturę nożną (pedał o skali C-f1). Są to największe w Polsce organy działające w oparciu o pneumatyczną trakturę gry i rejestrów. Miechy zasilane są przez 2 dmuchawy elektryczne. Organy posiadają zabytkowy mechanizm do kalikowania. Największe piszczałki organów wielkich mają długość około 8 metrów. W roku 1956 zbudowane zostały organy boczne w prezbiterium o 16 głosach, rozłożonych na 2 klawiatury ręczne i pedał. Instrument został elektrycznie połączony ze stołem gry organów wielkich. Możliwa jest gra na organach wielkich za pomocą stołu gry organów bocznych i odwrotnie, oraz jednoczesna gra na obu instrumentach, jak również gra na jednym z instrumentów przez 2 osoby naraz. Zespół organów wielkich i organów w prezbiterium tworzy instrument o 117 głosach.
Dyspozycja organów wielkich.
Poszczególne głosy oznaczono kolorami: głosy językowe, mikstury. Długość największej piszczałki danego głosu podawana w stopach, gdzie 8' ≈ 2,5 m. Głos Subkontrabas 32' w zakresie C-H swojej skali jest złożony z chórów 16'+10 2/3' (po dwie piszczałki pozwalające osiągnąć efekt akustyczny głosu 32'). Głos Bombardon 32' rozpoczyna się od klawisza c; od początku istnienia organów pozostawiony jest wakat dla najniższej oktawy (puste miejsce do uzupełnienia największymi piszczałkami).
Tremolo dla III i IV manuału, szafa ekspresyjna z żaluzją obsługiwaną mechanicznie (III i IV manuał), woltomierz, wałek i wskaźnik crescendo, włącznik/wyłącznik organów bocznych w prezbiterium. Dodatkowe registry: połączenia klawiatur II-I, III-I, IV-I, III-II, IV-II, IV-III, I-P, II-P, III-P, IV-P; superoktawa dla manuałów i superoktawa połączeń manuałów: super II-I, super III-I, super IV-I, super III-II, super IV-II, super IV-III, super I, super II, super III, super IV. 2 wolne kombinacje (włączniki ogólne oraz oddzielne dla każdego manuału i pedału), automat pedałowy, wyłącznik głosów językowych, 3 stałe kombinacje (piano, forte, tutti), włącznik trąbki hiszpańskiej.
Dyspozycja organów bocznych.
Tremolo, pedał i wskaźnik crescendo, włączniki organów wielkich: registry, piano, forte, tutti. Dodatkowe registry: połączenia klawiatur: II-I, II-P, I-P, super I, super II, super II-I, suboktawa I, suboktawa II, suboktawa II-I, 2 wolne kombinacje, 3 stałe kombinacje

</doc>
<doc id="331658" url="https://pl.wikipedia.org/wiki?curid=331658" title="Rudy (miejscowość)">
Rudy (miejscowość)



</doc>
<doc id="331659" url="https://pl.wikipedia.org/wiki?curid=331659" title="Stopień wodny">
Stopień wodny

Stopień wodny – pionowy uskok dna rzeki odpowiednio obudowany i umocniony w celu ochrony koryta rzeki przed niszczącym działaniem spadającej wody. 
Stopnie wodne budowane są w celu poprawy żeglowności rzeki. Składają się najczęściej z jazu, hydroelektrowni, przepławki dla ryb oraz śluzy.
Stopnie wodne mogą być wykonywane z betonu, kamienia, faszyny lub drewna.

</doc>
<doc id="331671" url="https://pl.wikipedia.org/wiki?curid=331671" title="Lil Jon &amp; the East Side Boyz">
Lil Jon &amp; the East Side Boyz



</doc>
<doc id="331672" url="https://pl.wikipedia.org/wiki?curid=331672" title="Arthur Bremer">
Arthur Bremer

Arthur Herman Bremer (ur. 21 sierpnia 1950 w Milwaukee) – sprawca zamachu na życie gubernatora Alabamy George’a Wallace’a, który w roku 1972 ubiegał się o nominację Partii Demokratycznej na urząd prezydenta USA.
Życiorys.
Pracował jako stróż w Milwaukee w stanie Wisconsin. Pragnął zwrócić na siebie uwagę opinii publicznej dokonaniem głośnego czynu, jakim byłby zamach na znanego polityka. Miał zamiar zabić George’a Wallace’a. Przygotowywał swój zamach od 1 marca 1972. Miesiąc wcześniej został oskarżony o nielegalne posiadanie broni. Gdy jego strzelba została skonfiskowana, Bremer kupił dwie inne sztuki broni palnej. Przez cały marzec śledził George’a Wallace’a, słuchając jego wszystkich publicznych wystąpień. W kwietniu 1972 planował zastrzelić Richarda Nixona (ówczesnego prezydenta Stanów Zjednoczonych) w trakcie jego oficjalnej wizyty w Kanadzie. Aby tego dokonać, przybył do Kanady, jednak prezydent miał zbyt silną ochronę, a jego wystąpienia były regularnie zakłócane protestami hałaśliwej grupy nieprzychylnych mu słuchaczy, którzy bez przerwy podążali za Richardem Nixonem. Wskutek tego plan zamachu nie powiódł się i Bremer ponownie zdecydował się zaatakować George’a Wallace’a.
Zamachu dokonał w dniu 15 maja 1972 w mieście Laurel w Maryland, gdzie kandydat Wallace przebywał w trasie kampanijnej. Bremer pozostał niezauważony w tłumie, gdyż oklaskiwał gorliwie przemówienie gubernatora. Kiedy Wallace zszedł z mównicy i podszedł do zgromadzonych sympatyków, Bremer zaczął nawoływać do siebie polityka, po czym otworzył ogień, gdy ten do niego podszedł. Kule ugodziły cztery osoby: kapitana E. C. Dotharda ze stanowej policji Alabamy (osobistego ochroniarza Wallace’a), wolontariuszkę Dorę Thompson i agenta Secret Service Nicka Zorvasa. Czwartą ofiarą był Wallace, który został sparaliżowany i do końca życia poruszał się na wózku inwalidzkim (zmarł w roku 1998). Zamachowiec opróżnił w ten sposób cały magazynek, zanim nie powaliła go ochrona. Został ujęty na miejscu.
Czyn Arthura Bremera spotkał się z powszechnym potępieniem. Skazano go na 63 lata więzienia. Został zwolniony warunkowo 9 listopada 2007 roku. Jego okres próbny skończy się w 2025 roku. Zakazano mu opuszczania stanu Maryland bez pisemnej zgody kuratora sądowego i poddano elektronicznemu monitoringowi.
Scenarzysta Paul Schrader przyznał, że postać głównego protagonisty filmu "Taksówkarz" (1976, reż. Martin Scorsese) stworzył na podstawie losów Arthura Bremera.

</doc>
<doc id="331676" url="https://pl.wikipedia.org/wiki?curid=331676" title="Aimé Jacquet">
Aimé Jacquet

Aimé Jacquet (ur. 27 listopada 1941 w Sail-sous-Couzan nad Loarą) – francuski piłkarz i trener piłkarski. W latach 1994-98 był selekcjonerem reprezentacji Francji, z którą w 1998 roku zdobył mistrzostwo świata.
Kariera piłkarska.
Jacquet rozpoczynał swoją karierę piłkarską w lokalnym amatorskim klubie US Couzan, jednocześnie pracował w fabryce. W 1961 roku przeszedł do AS Saint-Étienne, z którym, w okresie jego największej świetności, zdobył pięć tytułów mistrza kraju i trzykrotnie triumfował w rozgrywkach o Puchar Francji. W 1973 roku został zawodnikiem Olympique Lyon, gdzie w wieku trzydziestu pięciu lat zakończył karierę.
Sukcesy piłkarskie.
AS Saint-Étienne.
W reprezentacji Francji rozegrał w 1968 roku dwa mecze
Kariera trenerska.
Po zakończeniu kariery sportowej Jacquet kontynuował pracę w futbolu jako szkoleniowiec i przez cztery lata prowadził Olympique Lyon. W 1980 został trenerem Girondins Bordeaux i z ówczesnego ligowego średniaka stworzył drużynę, która w drugiej połowie lat 80., zdobywając trzy tytuły mistrza kraju i dwa Puchary Francji, osiągnęła pozycję najlepszego i najefektowniej grającego zespołu francuskiego. Jednak w 1989 roku, po kilku słabszych meczach, prezydent Claude Bez wręczył mu wymówienie. Jacquet podjął pracę w mniej utytułowanym Montpellier HSC, skąd w 1990 roku przeniósł się do AS Nancy.
W 1991 roku został asystentem trenera drużyny narodowej Gérarda Houlliera. Po tym jak Francja przegrała eliminacje do Mistrzostw Świata 1994 z Izraelem i Bułgarią Houllier zrezygnował, a jego następcą został Jacquet, ale jako trener tymczasowy. Po obiecujących wynikach w meczach towarzyskich (Francja w latach 1994-96 – przez trzydzieści jeden spotkań – nie doznała porażki) podpisał stałą umowę. Pierwszym sukcesem nowego selekcjonera był awans do Euro 1996, gdzie ekipa z Didier Deschamps'em, Zinedinem Zidanem i Christianem Karembeu na czele odpadła w półfinale.
Jeszcze w trakcie przygotowań do Euro 1996 Jacquet zrezygnował z usług faworytów kibiców i mediów Érica Cantony, Jean-Pierre’a Papina i Davida Ginoli. Z tego powodu przetoczyła się przez francuską prasę ostra krytyka pod adresem selekcjonera, a co bardziej radykalne głosy wzywały go do dymisji. Krytyczne opinie podtrzymywano do czasu Mistrzostw Świata w 1998 roku, których Francja była gospodarzem. Już po pierwszych meczach światowego czempionatu reprezentacja dowodzona przez Jacqueta dzięki efektownej i rozsądnej grze zamknęła usta wszystkim niezadowolonym, a po zwycięskim 3:0 finale z Brazylią szkoleniowiec stał się jednym z narodowych bohaterów.
Po tym meczu Jacquet rozstał się nie tylko reprezentacją (jego bilans: 53 mecze, 37 zwycięstw – 11 remisów – 5 porażek), ale i z pracą szkoleniową. Od 1999 roku jest dyrektorem technicznym kadry oraz działa we Francuskim Związku Piłki Nożnej.

</doc>
<doc id="331677" url="https://pl.wikipedia.org/wiki?curid=331677" title="Aime Jacquet">
Aime Jacquet



</doc>
<doc id="331679" url="https://pl.wikipedia.org/wiki?curid=331679" title="Hans Merbach">
Hans Merbach

Hans Erich Merbach (ur. 10 maja 1910 w Gocie, zm. 14 stycznia 1949 w Landsberg am Lech) – zbrodniarz nazistowski, członek załogi niemieckich obozów koncentracyjnych Buchenwald i Auschwitz-Birkenau oraz SS-Obersturmführer.
Życiorys.
Z zawodu ślusarz. Członek NSDAP od czerwca 1931 (nr legitymacji partyjnej 259233), SS od czerwca 1930 (nr identyfikacyjny 3120) oraz Waffen-SS od 15 września 1939. Służbę w obozach koncentracyjnych rozpoczął w grudniu 1939 w Buchenwaldzie, gdzie przebywał do maja 1942. Początkowo sprawował funkcję adiutanta dowódcy batalionu wartowniczego (do maja 1941), następnie samodzielnie dowodził kompanią wartowniczą. Od stycznia 1943 do stycznia 1945 Merbach dowodził kompanią przewodników psów ("Hundestaffel") w Auschwitz-Birkenau. Wreszcie od 1 lutego do 28 kwietnia 1945 pełnił funkcję zastępcy "Schutzhaftlagerführera" w Buchenwaldzie.
Podczas ewakuacji więźniów Buchenwaldu do Dachau, Merbach otrzymał zadanie nadzorowania pociągu z więźniami, który opuścił stację w Weimarze 7 kwietnia 1945. Pociąg ten miał później otrzymać nazwę „pociągu śmierci z Buchenwaldu”. Już podczas drogi na stację esesmani zamordowali kilkuset więźniów, z tego osobiście Merbach około 10. Świadkowie opisują jak Merbach strzelał z karabinu maszynowego do czeskich cywili, którzy usiłowali podać więźniom pożywienie w mieście Pilzno. Z powodu ciągłych nalotów alianckich pociąg często zatrzymywał się, stając się łatwym celem dla samolotów. Esesmani wówczas kryli się w pobliskich lasach. Podczas postojów Merbach osobiście rozstrzeliwał więźniów w każdym z wagonów. Rozkazał także wszystkim francuskim więźniom opuścić pociąg i następnie dokonał ich egzekucji. W Nammering koło Pasawy spalono 800 ciał, kilkuset więźniów zastrzelono w kamieniołomach. Podróż do Dachau trwała prawie trzy tygodnie i zakończyła się śmiercią większości więźniów (pozbawionych praktycznie wody i pożywienia). Niewielka część z nich ocalała, by opisać Amerykanom przebieg tej podróży. Widok „pociągu śmierci”, jaki ujrzeli amerykańscy żołnierze niedługo przed zajęciem obozu Dachau, był bezpośrednim powodem samosądu na esesmanach z załogi obozu – masakry w Dachau.
Po zakończeniu wojny Merbach stanął przed amerykańskim Trybunałem Wojskowym w procesie załogi Buchenwaldu. Za swoje zbrodnie popełnione podczas nadzorowania „pociągu śmierci” został on skazany w 1947 na karę śmierci. Wyrok wykonano przez powieszenie 14 stycznia 1949 w więzieniu Landsberg.

</doc>
<doc id="331683" url="https://pl.wikipedia.org/wiki?curid=331683" title="Lil Jon">
Lil Jon

Lil Jon, właściwie Jonathan Mortimer Smith (ur. 17 stycznia 1971 w Atlancie) – amerykański raper i producent muzyczny, aktor. Znany jako pionier podgatunku hip-hopu zwanego crunk, kombinacji południowego rapu z elementami muzyki bass. Członek zespołu Lil Jon &amp; the East Side Boyz. Laureat American Music Award. W 2005 zdobył Nagrodę Grammy w kategorii najlepsza współpraca rapera z wokalistami za piosenkę „Yeah!”, nagraną z Usherem i gościnnym udziałem Ludacrisa.
Życiorys.
Wczesne lata.
Urodził się i wychował w Atlancie, gdzie w 1988 ukończył Liceum im. Fredericka Douglassa w Atlancie. W wieku jedenastu lat został klubowym DJ-em.
Kariera muzyczna.
Został odkryty przez Jermaine'a Dupriego, który zatrudnił go w swojej wytwórni So So Def. Prowadził show w radiu V103. Zaczął produkować remiksy dla takich artystów jak Usher, Too $hort, Xscape i Total. W latach 1993-2000 pracował dla So So Def. W 1996 podjął współpracę z Big Samem (prawdziwe nazwisko Sam Norris) i Lil Bo (Wendell Neal), znanymi jako East Side Boyz by nagrać album "". Album ten zawierał singel „Who U Wit”, który stał się klubowym hitem w Atlancie i wkrótce także na całym południu USA. Utwór ten zapoczątkował też gatunek muzyczny o nazwie crunk.
Lil Jon &amp; the East Side Boyz powrócili w 2001 z albumem "Put Yo Hood Up". Singel z tego albumu, „Bia Bia” zawierający wsparcie Ludacrisa, Too $horta i Chyny Whyte, stał się klubowym hitem w Stanach Zjednoczonych.
W 2002 zespół wydał album "Kings Of Crunk". Pierwszym singlem był „I Don't Give A Fuck” (przy wsparciu Mystikala i Krayzie Bone'a). Jakkolwiek to „Get Low” stał się masowym hitem. Osiągnął miejsce w pierwszej piątce światowego rankingu R&amp;B. „Get Low” jest piosenką, którą słyszymy na początku w grze "". Bazując na sukcesie „Get Low” album osiągnął miejsce w pierwszej dwudziestce najlepiej sprzedających się płyt. We wrześniu 2003 wydał kompilację CD i DVD pt. "Part II" zawierającą remix „Get Low”. Wyprodukował też utwór „Salt Shaker” dla Ying Yang Twins.
W 2004 wyprodukował kolejny przebój dla Ushera pt. „Yeah!”. W tym samym roku wyprodukował też utwór „Goodies” dla Ciary i „Freek-A-Leek” dla Peteya Pablo.
W listopadzie 2004 ukazał się album "Crunk Juice", który zawierał gościnne występy takich wykonawców, jak Lil Scrappy, Ice Cube, R. Kelly, Snoop Dogg czy Ludacris.
8 czerwca 2010 wydał swój pierwszy solowy album "Crunk Rock". Jon pracował nad albumem pięć lat.
Kariera filmowa.
Wystąpił w filmach u boku Snoopa Dogga: komedii "Soul Plane: Wysokie loty" ("Soul Plane", 2004) z Kevinem Hartem, Tomem Arnoldem i Methodem Manem oraz dramacie muzycznym "Boss'n Up" (2005). Trafił do obsady parodii Jasona Friedberga "Komedia romantyczna" ("Date Movie", 2006) z Carmen Electrą i komedii Davida Zuckera "Straszny film 4" ("Scary Movie 4", 2006) z Anną Faris.
Gościł w programach telewizyjnych: "Chappelle’s Show" (2004) i "Hell’s Kitchen" (2016). Podkładał głos w serialu animowanym "Klasa 3000" (2007).
Jego utwór „Get Low” znalazł się w grze "" (2003). Był jedną z ukrytych postaci w grze komputerowej "Tony Hawk’s American Wasteland" (2005).
Był drugim reżyserem produkcji pornograficznej: Afro-Centric "Lil Jon And The Eastside Boyz American Sex Series" (2004) z Ice La Fox, Vivid Entertainment "Lil Jon's Vivid Vegas Party" (2005) z Tommym Gunnem, a także pojawił się gościnnie w filmie porno Distinctive Movies "High Rollaz Heavy Hittaz Going Crazy" (2005) u boku Mike’a Tysona i Vivid Entertainment "Club Lil Jon" (2011).
W 2014 otrzymał MTV Video Music Awards za reżyserię teledysku DJ Snake’a do piosenki „Turn Down for What” (2013).
Życie prywatne.
Od 2004 Lil Jon jest żonaty z Nicole, mają syna, Nathana (znanego również jako DJ Slade; ur. 1998).

</doc>
<doc id="331686" url="https://pl.wikipedia.org/wiki?curid=331686" title="Przysieka Stara">
Przysieka Stara

Przysieka Stara – historyczna wieś w województwie wielkopolskim, w powiecie kościańskim, w gminie Śmigiel, położona 6 km na południe od Kościana. Obecnie dwie miejscowości: Stara Przysieka Pierwsza i Stara Przysieka Druga. W latach 1975–1998 miejscowość administracyjnie należała do województwa leszczyńskiego.
Historia.
Do 1797 r. wieś była własnością cystersów z Przemętu. Potem nabyli Przysiekę hr. z Sienna Potworowscy, właściciele dóbr kobylnickich, położonych w powiecie kościańskim. Dalszym właścicielem majątku był hrabia Edward Potworowski. Wskutek przedwczesnej śmierci syna Romana, Przysieka przeszła na własność hrabiego Zygmunta z Bytnia Kurnatowskiego, syna marszałka Stanisława Kurnatowskiego z Pożarowa i Eleonory z hrabiów Potworowskich. Należała do Kurnatowskich do 1939 r.
Murowany dwór w stylu barokowym zbudowany został w XVII w. przez cystersów, którzy naokół niego założyli obszerny park. Podczas wojen szwedzkich Przysieka dostarczała ówczesnej fortecy kościańskiej podziemnymi kanałami wodę źródlaną.
W Przysiece Starej urodzili się:

</doc>
<doc id="331690" url="https://pl.wikipedia.org/wiki?curid=331690" title="Aula (program telewizyjny)">
Aula (program telewizyjny)

Aula - program popularnonaukowy dla dzieci starszych, realizowany w początku lat siedemdziesiątych przez Naczelną Redakcję Programów Dziecięco-Młodzieżowych, poświęcony naukom ścisłym i przyrodniczym. Autorką była Zofia Chećko. Program był nadawany raz w miesiącu, trwał 30 minut.

</doc>
<doc id="331693" url="https://pl.wikipedia.org/wiki?curid=331693" title="Wołów (województwo świętokrzyskie)">
Wołów (województwo świętokrzyskie)

Wołów – wieś w Polsce, położona w województwie świętokrzyskim, w powiecie skarżyskim, w gminie Bliżyn.
W latach 1975–1998 miejscowość należała administracyjnie do województwa kieleckiego.
Wierni Kościoła rzymskokatolickiego należą do parafii św. Ludwika w Bliżynie.

</doc>
<doc id="331695" url="https://pl.wikipedia.org/wiki?curid=331695" title="Nyon">
Nyon

Nyon – miasto w Szwajcarii, w kantonie Vaud, nad Jeziorem Genewskim, ok. 25 km na północ od Genewy, 17 370 mieszkańców (wrzesień 2006), jedna z najszybciej rozwijających się miejscowości pomiędzy Genewą i Lozanną. Powierzchnia 6,74 km², tereny miasta położone są na wysokości 372-478 m n.p.m. (centrum miasta: 400 m n.p.m.). Stolica dystryktu, obejmującego oprócz samego miasta jeszcze 31 sąsiednich gmin.
Historia.
Człowiek pojawił się w rejonie Nyon już w epoce neolitu. Na brzegach Jeziora Genewskiego wznosili domostwa na palach (palafity), których ślady znaleziono w kilku miejscach w okolicach miasta. Na początku IV w. p.n.e. dotarli tu przez przełęcze Jury przedstawiciele celtyckiego plemienia Sekwanów. Zbudowali oni gród z drewniano-ziemnymi umocnieniami. Nazwano go "Novio Dunon" (tj. „Nowy Gród”), co legło u podstawy dzisiejszej nazwy miasta. Prawdopodobnie w II w. p.n.e. usytuowali tu ufortyfikowaną osadę dawni Helweci, zapewne jako ostatnią strażnicę na południowym skraju zajmowanego przez siebie terytorium. Nazwa tej osady utrwaliła się w łacinie jako "Noviodunum". Kolejny Nyon został założony w tym samym miejscu przez Rzymian między 50 a 43 rokiem p.n.e. pod nazwą „Colonia Julia Equestris”. Stał się wtedy jedną z najważniejszych rzymskich kolonii w Helwecji, o zabudowie opartej na klasycznych normach rzymskich. Istniało tutaj forum, bazylika i amfiteatr (odkryty w 1996 roku). Wodę ze źródeł u podnóża Jury w dzisiejszym Divonne-les-Bains (już we Francji) doprowadzał kryty akwedukt długości 11 km.
W połowie III w. zaczął się powolny upadek rzymskiego miasta. Jego apogeum przypadło na IV-V wiek (okres tzw. „wielkiej wędrówki ludów”), jednak miejskie wzgórze cały czas pozostawało zamieszkane. Kamienne bloki i kolumny, pochodzące z dawnych rzymskich budowli, były wykorzystywane w całym regionie przy wznoszeniu obiektów tworzącej się administracji kościelnej.
Po rozpadzie państwa Karola Wielkiego ziemie między Jeziorem Genewskim a Jurą znalazły się w granicach Górnej Burgundii (od 888 królestwa), a następnie w granicach królestwa Burgundii (od 1034 należącego do Cesarstwa rzymskiego). Do końca XIII w. Nyon pozostawał we władaniu możnej rodziny lokalnych feudałów Cossonay-Prangins. Ich siedzibą był rycerski zamek wybudowany w XII w. na szczycie wzgórza, w miejscu starszej warowni z X w. Wokół zamku, często na fundamentach rzymskich budowli, rozwijało się miasto. W 1293 panowie Cossonay-Prangins byli zmuszeni przekazać swe ziemie hrabiemu Sabaudii, Amadeuszowi V. Ten wkrótce ofiarował miasto wraz z okolicą swemu bratu, Ludwikowi I, władającemu tzw. Pays de Vaud. W ten sposób Nyon znalazł się na ponad 60 lat w rękach przedstawicieli bocznej gałęzi rodu hrabiów sabaudzkich. Często rezydowali oni w tutejszym zamku (w którym funkcjonowała wówczas również mennica) i poświęcali wiele uwagi samemu miastu. W 1359 Nyon został połączony z innymi posiadłościami domu sabaudzkiego. Był na owe czasy stosunkowo dużym miastem – w 1416 liczył ok. 600 mieszkańców.
W 1536 Nyon, jak cały Pays de Vaud, dostał się pod zwierzchnictwo Berna. Berneńczycy przynieśli tu reformację. W wyniku rewolucji z 1798 Nyon wszedł w 1803 wraz z całym Pays de Vaud (jako kanton Vaud) w skład konfederacji szwajcarskiej.
W XIX w. miasto rozrasta się i rozwija. W miejsce dawnych manufaktur (np. istniejąca w latach 1781-1813 słynna manufaktura porcelany i fajansu) rozwija się drobny przemysł fabryczny (m.in. fabryki zapałek i makaronów). Od 1825 r. do portu w Nyon zaczynają zawijać regularnie statki parowe żeglugi lemańskiej. W 1858 r. otwarta zostaje linia kolejowa z Lozanny do Genewy, przebiegająca przez Nyon. W 1865 r. zaczyna działać gazownia miejska, która umożliwia m.in. wprowadzenie gazowego oświetlenia ulic. Dwadzieścia lat później, w 1885 r. w mieście zainstalowano pierwsze telefony. Od 1906 r. rozpoczyna się elektryfikacja miasta. Towarzyszy temu jego rozwój kulturalny: m.in. w 1860 r. Nyon otwiera w budynku Collège'u pierwsze miejskie muzeum historyczne, które w 1888 zostaje przeniesione do zamku.
Współczesność.
Obecnie Nyon to centrum naukowe (szkoła wyższa Gymnase de Nyon) oraz administracyjne. Jest siedzibą władz Europejskiej Unii Piłkarskiej UEFA (od 1995 r.), Światowej Organizacji Koszykarskiej FIBA (rozpoczęcie budowy siedziby w 2005 roku), oraz Union Network International, organizacji związków zawodowych z całego świata. W Nyonie odbywały się m.in. losowania Mistrzostw Europy w piłce nożnej, Ligi Mistrzów i innych rozgrywek. Znajduje się tutaj także szpital, kino, kilka hoteli, restauracji, kawiarni itp. Port jachtowy i przystań żeglugi pasażerskiej. Muzea: Muzeum Jeziora Genewskiego („Musée du Léman”), Muzeum Romańskie („Musée Romaine”) i Muzeum w zamku. Każdego roku w lipcu Nyon gości Paleo Festival, jeden z największych festiwali muzycznych w Szwajcarii.

</doc>
<doc id="331696" url="https://pl.wikipedia.org/wiki?curid=331696" title="Tuskeni">
Tuskeni



</doc>
<doc id="331700" url="https://pl.wikipedia.org/wiki?curid=331700" title="Drzewko mądrości">
Drzewko mądrości



</doc>
<doc id="331704" url="https://pl.wikipedia.org/wiki?curid=331704" title="Sytuacja prawna i społeczna osób LGBT na Litwie">
Sytuacja prawna i społeczna osób LGBT na Litwie

Prawo a dyskryminacja osób homoseksualnych.
Penalizacja kontaktów homoseksualnych na Litwie została zniesiona w 1993 roku. W 2004 zrównano ze sobą wiek osób legalnie dopuszczających się kontaktów homo- i heteroseksualnych, wynosi on 14 lat. Geje nie są wykluczeni ze służby wojskowej z powodu swojej orientacji seksualnej.
W czerwcu 2009 Sejm przyjął przy sprzeciwie 3 posłów ustawę o zakazie "promocji homoseksualizmu", która określiła homoseksualizm jako patologię, uznając tego typu zachowania za szkodliwe dla Litwy. Według nowego prawa każda informacja publiczna będąca reklamą takich relacji będzie uznana za wywierającą negatywny wpływ na zdrowie psychiczne, rozwój fizyczny, intelektualny i moralny nieletnich. Nowe prawo nie przewiduje żadnych sankcji dla tych, którzy będą je łamać. Ustawa spotkała się z szeroką krytyką środowisk broniących praw człowieka oraz działaczy LGBT jako dyskryminująca ze względu na orientację seksualną i tym samym naruszająca Europejską Konwencję Praw Człowieka, Kartę Praw Podstawowych oraz Powszechną Deklarację Praw Człowieka. Ostatecznie prezydent Adamkus nie podpisał uchwalonej przez Sejm ustawy, ale Parlament odrzucił weto prezydenta. W grudniu 2009 r. z ustawy zostały wykreślone zapisy dotyczące propagowania homoseksualizmu.
Ochrona prawna przed dyskryminacją.
Litewskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2003.
W 2005 znowelizowano kodeks karny wprowadzając Artykuł 170, według którego za "wyszydzanie, pogarda, wzniecanie nienawiści oraz inicjowanie dyskryminacji wobec grupy lub jej członków z powodu orientacji seksualnej" grozi kara do 3 lat pozbawienia wolności.
Uznanie związków osób tej samej płci.
W litewskim ustawodawstwie nie istnieje żadna prawna forma uznania związków jednopłciowych.
Życie osób LGBT w kraju.
Jak podaje raport LGL z 2002, akceptacja Litwinów wobec homoseksualizmu jest jedną z najniższych w Europie, choć wzrasta (z 1.4 w 1991 roku do 1.9 w 2000 roku w skali dziesięciopunktowej). Raport podaje, iż uprzedzenia do gejów i lesbijek są ekstremalnie silne pośród starszych, katolickich mieszkańców Litwy.
Według badań wykonanych przez Litewską Ligę Gejów ("Lietuvos gėjų lyga"), litewską organizację LGBT, 68% Litwinów woli mieszkać koło dilera narkotyków niż geja. Według sondażu Eurobarometr wykonanego na zlecenie UE w 2006 17% Litwinów popiera zalegalizowanie małżeństw homoseksualnych, a 12% nadanie praw adopcyjnych dla osób tej samej płci.
Problemem są homofobiczne poglądy i wypowiedzi niektórych polityków – według danych włoskiego dziennika La Repubblica na 140 posłów zasiadających w litewskim parlamencie 100 przyznało, iż uważa homoseksualizm za „perwersję”.
W 2007 odbyła się coroczna konferencja "Międzynarodowego Stowarzyszenia Gejów i Lesbijek (ILGA)".
W 2007 kierowcy trolejbusów kursujących po Kownie zaprotestowali przeciwko umieszczeniu na ich pojazdach napisów promujących tolerancję wobec gejów i lesbijek: „Gej może służyć w policji” i „Lesbijka może uczyć w szkole”. Organizowania w Wilnie analogicznej oraz innych kampanii zachęcających do otwartości wobec homoseksualistów zabronił mer miasta.
W 2007 z powodu gróźb pod adresem uczestników władze Wilna odwołały manifestację będącą częścią kampanii pod hasłem „O różnorodność – przeciwko dyskryminacji”, organizowanej we współpracy z Unią Europejską i promującej tolerancję wobec mniejszości, w tym seksualnych.

</doc>
<doc id="331705" url="https://pl.wikipedia.org/wiki?curid=331705" title="Tuszyn (ujednoznacznienie)">
Tuszyn (ujednoznacznienie)

W Polsce:

</doc>
<doc id="331706" url="https://pl.wikipedia.org/wiki?curid=331706" title="Alfred Hawthorn Hill">
Alfred Hawthorn Hill



</doc>
<doc id="331707" url="https://pl.wikipedia.org/wiki?curid=331707" title="21 (program telewizyjny)">
21 (program telewizyjny)



</doc>
<doc id="331712" url="https://pl.wikipedia.org/wiki?curid=331712" title="Cincinnati (ujednoznacznienie)">
Cincinnati (ujednoznacznienie)

Miejscowości w USA:
Gminy w USA:
Inne:

</doc>
<doc id="331713" url="https://pl.wikipedia.org/wiki?curid=331713" title="Maria Luisa Ceciarelli">
Maria Luisa Ceciarelli



</doc>
<doc id="331719" url="https://pl.wikipedia.org/wiki?curid=331719" title="20 pytań">
20 pytań



</doc>
<doc id="331722" url="https://pl.wikipedia.org/wiki?curid=331722" title="Clearwater">
Clearwater

Miejscowości w USA:
Gminy w USA:
Hrabstwa w USA:
Rzeki:

</doc>
<doc id="331723" url="https://pl.wikipedia.org/wiki?curid=331723" title="Idumea">
Idumea

Idumea (łac. "Idumaea", hebr. "Edom" – czerwony) – kraina historyczna na południu Izraela, pierwotnie ciągnąca się aż do Morza Czerwonego. Od VI wieku p.n.e. ograniczona do okolic Hebronu i wzgórz między Morzem Martwym, a Morzem Śródziemnym. Zamieszkana przez Idumejczyków (Edomitów), będących plemieniem o semickim rodowodzie. 
Ok. 163 p.n.e. terytorium Edomu zostało podbite przez Judę Machabeusza, władcę żydowskiego. Ostatecznie ok. 125 p.n.e. podbił Edomitów Jan Hirkan I, który zmusił ich do przyjęcia religii żydowskiej. Od tej pory Edomici stanowili część narodu żydowskiego. 
Idumejczyk Antypater był doradcą króla Jana Hirkana II i ojcem Heroda Wielkiego, króla Judei. Za Heroda Wielkiego Idumea była rządzona przez gubernatorów, wśród których byli jego brat Józef i szwagier Kostobar I. Po śmierci Heroda Wielkiego Idumea została prowincją rzymską, po powstaniu żydowskim włączoną przez Tytusa do prowincji Judea. Następnie Rzymianie przyłączyli ją do prowincji Palestyna. Chociaż Idumejczycy przestali być odrębnym ludem, nazwa geograficzna „Idumea” przetrwała aż do czasów św. Hieronima.

</doc>
<doc id="331726" url="https://pl.wikipedia.org/wiki?curid=331726" title="Concord, New Hampshire">
Concord, New Hampshire



</doc>
<doc id="331727" url="https://pl.wikipedia.org/wiki?curid=331727" title="Tuszyn (powiat pajęczański)">
Tuszyn (powiat pajęczański)

Tuszyn – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość należała administracyjnie do województwa częstochowskiego.
Zobacz też: Tuszyn, Tuszynek Majoracki, Tuszynki, Tuszyny 
Do 2023 r. istniała część wsi Tuszyn o nazwi Pieńki.

</doc>
<doc id="331728" url="https://pl.wikipedia.org/wiki?curid=331728" title="Tuszyn (województwo dolnośląskie)">
Tuszyn (województwo dolnośląskie)

Tuszyn (niem. "Hennersdorf") – wieś w Polsce położona w województwie dolnośląskim, w powiecie dzierżoniowskim, w gminie Dzierżoniów.
Położenie.
Jest to typowa ulicówka położona przy drodze powiatowej nr 3009D Dzierżoniów – Kiełczyn u podnóża Wzgórz Kiełczyńskich. Na południu łączy się z Włókami natomiast na północy z Kiełczynem, tworząc aglomerację ciągnącą się wzdłuż jednej drogi na przestrzeni od 5 do 6 km.
Podział administracyjny.
W latach 1975–1998 miejscowość położona była w województwie wałbrzyskim.
Historia.
Wioska swoją świetność przeżywała w wiekach XV-XVIII, kiedy terenami tymi władała rodzina von Heide, po której pozostał barokowy pałac. Z jej inicjatywy też, w roku 1742 powstała we wsi szkoła ewangelicka, a w roku 1744 poświęcono ewangelicki dom modlitwy jeden z pierwszych w okolicy po wcieleniu Śląska do Prus. Dom modlitwy nie dotrwał do naszych czasów. W roku 1874 stanęła na jego miejscu neogotycka świątynia ewangelicka, która po latach stała się kościołem katolickim. Obecnie jest to kościół filialny probostwa w Kiełczynie pod wezwaniem Najświętszego Serca Pana Jezusa.
Zabytki.
Do wojewódzkiego rejestru zabytków wpisane są obiekty:

</doc>
<doc id="331729" url="https://pl.wikipedia.org/wiki?curid=331729" title="Leszczyna (ujednoznacznienie)">
Leszczyna (ujednoznacznienie)

5 miejscowości w Polsce: 

</doc>
<doc id="331732" url="https://pl.wikipedia.org/wiki?curid=331732" title="Sytuacja prawna i społeczna osób LGBT w Irlandii">
Sytuacja prawna i społeczna osób LGBT w Irlandii

Prawo wobec kontaktów homoseksualnych.
Kontakty homoseksualne zostały zalegalizowane w Irlandii w 1993 w następstwie decyzji Europejskiego Trybunału Praw Człowieka. Wiek osób legalnie dopuszczających się kontaktów homo- i heteroseksualnych jest równy i wynosi 17 lat.
Ochrona prawna przed dyskryminacją.
Irlandzkie prawo gwarantuje ogólny zakaz dyskryminacji przez wzgląd na orientację seksualną. Został on zawarty w "Akcie o Równości" i obejmuje różne dziedziny życia. Przepisy te obowiązują w kraju od 2000 roku.
Podobny zakaz został również zawarty w prawie pracy w 1998.
Irlandzkie prawo wprost zakazuje aktów nienawiści ze względu na orientację seksualną.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Azyl
Irlandzkie przepisy przyznają prawo osobom do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
W irlandzkim ustawodawstwie istnieje pewna prawna forma uznania związków osób tej samej płci.
Historia.
W 1996 umożliwiono parom homoseksualnym korzystanie z rządowych programów przeciwdziałania przemocy w rodzinie. W 2003 pary homoseksualne uzyskały prawo do wspólnego podróżowania (jak współmałżonkowie) na „licencji” jednego z partnerów.
W 2004 niezależny senator David Norris zaproponował projekt ustawy legalizującej związki partnerskie, które mogłyby być zawierane zarówno przez osoby tej samej jak i różnej płci. Projekt ten ograniczał się do zapewnienia najważniejszych praw i wykluczał adopcję dzieci. Nie został on uchwalony.
W 2004 para lesbijek, która wzięła rok wcześniej ślub w Kanadzie i osiedliła się w Dublinie, zwróciła się do sądu o uznanie ich związku małżeńskiego. Decyzja sądu była dla nich negatywna.
Według spisu powszechnego w 2011 w Irlandii żyło 4042 par homoseksualnych mieszkających razem (z tego najwięcej w stolicy).
Przyjęcie ustawy o cywilnych związkach partnerskich.
26 lipca 2007 taoiseach Bertie Ahern poinformował, że jego rząd przygotowuje ustawę umożliwiającą zawieranie osobom tej samej płci związków partnerskich. "– Rząd jest zobowiązany zapewnić więcej wsparcia i prawnego zabezpieczenia dla par jednopłciowych –" powiedział Ahern. Dodał, że prace nad projektem będą prowadzone "tak szybko, jak jest to możliwe".
24 czerwca 2008 rząd przedstawił projekt ustawy o cywilnych związkach partnerskich. Ustawa, przyjęta przez irlandzki parlament 1 lipca 2010, weszła w życie 1 stycznia 2011. Według wprowadzonych przez nią przepisów cywilne związki partnerskie zawarte przez osoby tej samej płci uzyskują większość praw przysługujących wcześniej jedynie małżeństwom. Ograniczenia dotyczą możliwości uznania praw rodzicielskich partnerów pozostających w takim związku. Ustawa stwarza też możliwość legalizacji na terenie Republiki Irlandii związków osób tej samej płci zawartych w innych państwach Unii Europejskiej oraz obejmuje pewną ochroną osoby pozostające w związkach nieformalnych.
Referendum w sprawie równości małżeńskiej.
W maju 2015 odbyło się referendum w sprawie poprawki do konstytucji, umożliwiającej parom tej samej płci zawieranie małżeństw. Poprawka miała znaczne poparcie rządu i społeczeństwa i została przyjęta.
Wraz z wprowadzeniem małżeństw osób tej samej płci Irlandia przestała rejestrować nowe związki partnerskie. Istniejące związki partnerskie nie zostały jednak automatycznie uznane za małżeństwo.
Adopcja dzieci przez osoby LGBT.
W 2005 weszła w życie ustawa zezwalająca każdej indywidualnej osobie, bez względu na jej orientację seksualną, na adopcję dziecka. Wcześniej możliwością taką dysponowały jedynie małżeństwa. Partnerzy pozostający w związku jednopłciowym, niezależnie od tego, czy został on sformalizowany, czy nie, mogą pełnić funkcję rodziców zastępczych. Irlandzkie prawo nie stwarza natomiast możliwości wspólnej adopcji dziecka przez parę osób tej samej płci ani nie przewiduje możliwości uzyskania prawa do opieki nad dzieckiem jednego z partnerów pozostających w związku jednopłciowym przez drugiego z partnerów.
Życie osób LGBT w kraju.
W ostatnich latach Irlandczycy stali się bardzo tolerancyjni wobec osób LGBT. Większość z nich jest za wprowadzeniem małżeństw homoseksualnych:
W Dublinie istnieje duża scena gejowska. W mieście jest wiele lokali (puby, bary, dyskoteki, sauny, hotele, restauracje itp.) gejowskich i przyjaznych gejom, tzw. "gay-friendly".
Wydawane są tam publikacje, działają liczne organizacje o zasięgu ogólnokrajowym jak i regionalnym, zajmujące się niesieniem pomocy przedstawicielom LGBT i walką o równouprawnienie. Każdego roku ulicami niektórych miast maszerują parady mniejszości seksualnych ("gay pride parade"). Najliczniejszą tego typu manifestacją była parada w stolicy w 2005, która zgromadziła ok. 6.000 uczestników.

</doc>
<doc id="331733" url="https://pl.wikipedia.org/wiki?curid=331733" title="Paweł z Radzanowa">
Paweł z Radzanowa

Paweł z Radzanowa, chorąży płocki był pierwszym odnotowanym w dokumentach prominentnym przedstawicielem rodu Radzanowskich (herbu Prawdzic), którego gniazdem rodzinnym była miejscowość Radzanów (obecnie wieś gminna w pow. mławskim, na Mazowszu). 
Pierwsza wzmianka o ww. pochodzi z 10 czerwca 1380 i związana jest z następującymi zdarzeniami: 2 stycznia 1380 r. wojewoda czerski Jan Pilik herbu Rogala oraz Paweł z Trębek otrzymali w Barcelonie, z rąk króla Piotra IV, glejty umożliwiające bezpieczny przejazd przez Aragonię, w drodze do sanktuarium w Santiago de Compostela. Nie wiadomo, czy wymieniony Jan nie dotarł wówczas do Composteli, czy też postanowił przebyć tę drogę raz jeszcze, w każdym razie 10 czerwca ww. roku ponownie otrzymał glejt na swobodną podróż do przedmiotowego sanktuarium. Tym razem jego towarzyszem był jednak już inny Mazowszanin, mianowicie Paweł z Radzanowa herbu Prawdzic. Pobożna peregrynacja mazowieckich rycerzy musiała prowadzić przez Węgry, gdyż w królewskim dokumencie nazwano ich pielgrzymami węgierskimi.
Po raz drugi Paweł z Radzanowa , który w 1403 był właścicielem wsi Hulwow (obecnie ww. wieś nosi nazwę Ulhówek, jest siedzibą urzędu gminy położonej w południowo-wschodniej części powiatu tomaszowskiego, na granicy z Ukrainą), figuruje wśród trzech innych fundatorów kościoła w tej miejscowości.

</doc>
<doc id="331739" url="https://pl.wikipedia.org/wiki?curid=331739" title="Glinno (wieś w województwie łódzkim)">
Glinno (wieś w województwie łódzkim)

Glinno – wieś w Polsce położona w województwie łódzkim, w powiecie sieradzkim, w gminie Warta. Leży nad wschodnim skrajem tzw. cofki zbiornika Jeziorsko.
Wieś królewska w tenucie warckiej w powiecie sieradzkim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
Na terenie wsi znajduje się kaplica należąca do parafii pw. św. Stanisława BM w Brodni.
Historia.
Wzmiankowana w dokumentach od 1265 r. Archeolodzy zidentyfikowali tu osadę (na łąkach) z okresu rzymskiego (I-IV w n.e.), cmentarzysko z okresu halsztackiego (600 lat p.n.e.) i stanowisko z okresu wczesnośredniowiecznego (w miejscu zniszczonego kościoła).
Od 1494 r. wieś była królewszczyzną, wcześniej – własnością rycerską. Od 1856 r. ustanowiono tu majorat rosyjskiego gen. A. Pleszczejewa. Już w XVI wieku był tu kościół parafialny, później filialny parafii Brodnia. Ostatni, drewniany kościół św. Wita i Modesta, ufundowany przez Jakuba Głowaczewskiego w 1734 r. został uszkodzony w czasie ciężkich walk o Glinno w dniach 4-5 września 1939 r., a następnie rozebrany w 1943 r.
W wojnie 1939 r. po stronie polskiej walczył tu 28 Pułk Strzelców Kaniowskich z Łodzi i część Kresowej Brygady Kawalerii, a po stronie niemieckiej 24 Dywizja Piechoty z Chemnitz i 30 Dywizja Piechoty z Lubeki.
Zabytki.
Na zboczu rozległej doliny Warty widoczne sześć polskich schronów bojowych dla obsługi ciężkich karabinów maszynowych. Na jednym z nich (przy końcu drogi polnej łączącej pd. skraj wsi z zalewem) tablica ufundowana w 1997 r. z napisem: „Tu zginęli żołnierze Armii Krajowej w walce z najeźdźcą niemieckim dnia 21 I 1945 r. Jan Pawlik ps. „Brzoza”, lat 42, Stanisław Pawlik, lat 20. Mieszkańcy wsi Glinno”.
Na miejscowym cmentarzu dwie mogiły kryjące szczątki ok. 200 polskich żołnierzy. Obok pomnik z wyobrażeniem trzech bagnetów, wykonany staraniem gminy w 1973 r., odrestaurowany i ponownie odsłonięty w 1996 r.

</doc>
<doc id="331740" url="https://pl.wikipedia.org/wiki?curid=331740" title="Lipiany (ujednoznacznienie)">
Lipiany (ujednoznacznienie)



</doc>
<doc id="331748" url="https://pl.wikipedia.org/wiki?curid=331748" title="Antoniówka (powiat bełchatowski)">
Antoniówka (powiat bełchatowski)

Antoniówka – wieś sołecka w Polsce położona w województwie łódzkim, w powiecie bełchatowskim, w zachodniej części gminy Kleszczów nad rzeką Krasówką (lewy dopływ rzeki Widawki). Położona jest 4 km na południowy zachód od Kleszczowa przy drodze powiatowej nr 1500 do Pajęczna przez Sulmierzyce. W 2011 roku liczba mieszkańców we wsi Antoniówka wynosiła 218.
W latach 1975–1998 miejscowość położona była w województwie piotrkowskim.
Sołectwo Antoniówka obejmuje osadę Kocielizna.
Wieś należy do rzymskokatolickiej parafii św. Erazma z dekanatu Sulmierzyce.
We wsi znajduje się budynek gminny, w którym mieści się między innymi dom kultury i siedziba jednostki OSP „Antoniówka”.

</doc>
<doc id="331750" url="https://pl.wikipedia.org/wiki?curid=331750" title="Wybory prezydenckie w Stanach Zjednoczonych w 1976 roku">
Wybory prezydenckie w Stanach Zjednoczonych w 1976 roku

Wybory prezydenckie w Stanach Zjednoczonych w 1976 roku – czterdzieste ósme wybory prezydenckie w historii Stanów Zjednoczonych. Na urząd prezydenta wybrano Jimmy’ego Cartera, a wiceprezydentem został Walter Mondale.
Kampania wyborcza.
W wyniku afery Watergate, która doprowadziła do rezygnacji Nixona, republikanie mocno stracili na wizerunku. Z tego powodu nominacja urzędującego prezydenta Geralda Forda nie była sprawą oczywistą. Bossowie Partii Republikańskiej zarzucali mu nadmierny liberalizm i mianowanie Nelsona Rockefellera wiceprezydentem. Jego głównym kontrkandydatem został gubernator Kalifornii Ronald Reagan. W prawyborach żaden z kandydatów nie zdobył wymaganego poparcia, dlatego o nominacji mieli zdecydować delegaci na sierpniowej konwencji w Kansas City. Reagan uzyskał poparcie w stanach południowych i rodzinnej Kalifornii, natomiast Ford zwyciężył na Północy i pograniczu. Chcąc pozyskać trochę elektoratu liberalnego Reagan zadeklarował, że jego kandydatem na wiceprezydenta zostanie Richard S. Schweiker. Spowodowało to odwrócenie się od niego konserwatystów, co z kolei wpłynęło na fakt, że ostatecznie nominację prezydencką uzyskał Ford. Jego kandydatem na wiceprezydenta został Bob Dole. W Partii Demokratycznej już na początku 1975 kampanię rozpoczął Jimmy Carter. Zwyciężył w prawyborach m.in. w Ohio, co spowodowało otrzymanie nominacji prezydenckiej w pierwszym głosowaniu, na lipcowej konwencji w Nowym Jorku. Zdobył ponad sześciokrotnie większe poparcie niż Morris Udall i Pat Brown. Dopiero po uzyskaniu nominacji Carter ogłosił, że jego kandydatem na wiceprezydenta będzie Walter Mondale. Kandydatem niezależnym został Eugene McCarthy. Carter deklarował reformę podatkową i zdrowotną, zmniejszenie bezrobocia i zwiększenie świadczeń socjalnych. Chciał ocieplenia kontaktów z ZSRR, przy jednoczesnej, ścisłej współpracy z sojusznikami USA – krajami Europy Zachodniej i Japonią. Ford, na którego kandydaturze cieniem rzucała się afera Watergate, a także ułaskawienie Nixona był skazywany na porażkę przez ośrodki sondażowe. Kandydat demokratów jednak prowadził swoją kampanię bezbarwnie, a w programie wyborczym zawarł jedynie ogólnikowe stwierdzenia. Spowodowało to, że wybory okazały się bardzo wyrównane. Na kandydata republikanów głosowali wyborcy wykształceni i zamożni, natomiast klasa średnia i robotnicza zagłosowała na demokratę. Szalę zwycięstwa na rzecz Cartera przesunęły także głosy Afroamerykanów.
Wyniki głosowania.
Głosowanie powszechne odbyło się 2 listopada 1976. Carter uzyskał 50,1% poparcia, wobec 48% dla Forda i 0,9% dla McCarthy’ego. Ponadto, niecałe 820 000 głosów oddano na niezależnych elektorów, głosujących na innych kandydatów. Frekwencja wyniosła 53,6%. W głosowaniu Kolegium Elektorów Carter uzyskał 297 głosów, przy wymaganej większości 270 głosów. Na Forda zagłosowało 240 elektorów. Wiarołomny elektor ze stanu Waszyngton zagłosował na Ronalda Reagana. W głosowaniu wiceprezydenckim zwyciężył Mondale, uzyskując 297 głosów, wobec 240 dla Dole’a.
Jimmy Carter został zaprzysiężony 20 stycznia 1977 roku.

</doc>
<doc id="331752" url="https://pl.wikipedia.org/wiki?curid=331752" title="Lista konsol gier wideo">
Lista konsol gier wideo

Lista konsol gier wideo z podziałem na generacje, w których się pojawiały. Urządzenia sprzedawane jako komputery lub takie, w których nie można uruchomić niczego poza wbudowanymi grami nie są tutaj wymienione. Nazwy niektórych er biorą się od typu dominujących konsol w danej generacji.
Dziewiąta generacja (od 2020).
W 2020 ukazały się dwie konsole będące następcami Xbox One i PlayStation 4. Są to odpowiednio: Xbox Series X/S oraz PlayStation 5.

</doc>
<doc id="331753" url="https://pl.wikipedia.org/wiki?curid=331753" title="Lipsko (ujednoznacznienie)">
Lipsko (ujednoznacznienie)



</doc>
<doc id="331754" url="https://pl.wikipedia.org/wiki?curid=331754" title="Wilkowice">
Wilkowice



</doc>
<doc id="331758" url="https://pl.wikipedia.org/wiki?curid=331758" title="Lubartów (ujednoznacznienie)">
Lubartów (ujednoznacznienie)

Podział administracyjny.
Miejscowości.
W Polsce są 2 miejscowości o nazwie Lubartów, w tym jedno miasto.

</doc>
<doc id="331777" url="https://pl.wikipedia.org/wiki?curid=331777" title="Kuźnica">
Kuźnica



</doc>
<doc id="331781" url="https://pl.wikipedia.org/wiki?curid=331781" title="Walter Adolf Langleist">
Walter Adolf Langleist

Walter Adolf Langleist (ur. 5 sierpnia 1893 w Dreźnie, zm. 28 maja 1946 w Landsbergu) – zbrodniarz hitlerowski, jeden z funkcjonariuszy SS w obozach koncentracyjnych oraz SS-Oberführer.
Członek NSDAP (nr legitymacji partyjnej 352801) i SS (nr identyfikacyjny 8980), w latach 1935–1945 był dowódcą regionalnych jednostek SS w Magdeburgu, Stettin (obecnie Szczecin w Polsce) i Münster. Pełnił także służbę w hitlerowskich obozach koncentracyjnych. Karierę obozową rozpoczął w Buchenwaldzie (przebywał tam od czerwca 1941 do kwietnia 1942 roku). Następnie Langleist dowodził kompanią wartowniczą w Majdanku w latach 1942–1943. Przez krótki okres był również członkiem komendantury KL Warschau. Później przeniesiono go w sierpniu 1943 roku do Dachau, gdzie powołano go na stanowisko dowódcy oddziałów wartowniczych. Wreszcie w maju 1944 roku został komendantem podobozów KL Dachau – "Kaufering" i "Mühldorf". Funkcję tę pełnił do maja 1945 roku.
Langleist został osądzony w procesie załogi Dachau przed amerykańskim Trybunałem Wojskowym i skazany za zbrodnie popełnione w podobozie "Kaufering" na śmierć przez powieszenie. Wyrok wykonano 28 maja 1946 roku w więzieniu Landsberg.

</doc>
<doc id="331787" url="https://pl.wikipedia.org/wiki?curid=331787" title="Denver (ujednoznacznienie)">
Denver (ujednoznacznienie)

Miejscowości w USA:
Gminy w USA:
Hrabstwa w USA:
W Wielkiej Brytanii:

</doc>
<doc id="331788" url="https://pl.wikipedia.org/wiki?curid=331788" title="Neu Mukran">
Neu Mukran

Neu Mukran - terminal promowy w północno-wschodnich Niemczech, na wyspie Rugia w pobliżu Sassnitz. Stąd odpływają promy obsługiwane przez Scandlines m.in. do Szwecji (Trelleborg) i na Bornholm (Rønne).

</doc>
<doc id="331791" url="https://pl.wikipedia.org/wiki?curid=331791" title="Łąka (ujednoznacznienie)">
Łąka (ujednoznacznienie)



</doc>
<doc id="331794" url="https://pl.wikipedia.org/wiki?curid=331794" title="Słowieńsko (Szczecin)">
Słowieńsko (Szczecin)

Słowieńsko (do 1945 niem. "Wendorf", prawdopodobnie od "Wenden" - Słowianie) – część miasta Szczecina w północno-wschodniej części osiedla Gumieńce, u zbiegu ulic Ku Słońcu (DK10) i Dworskiej. Graniczy z Cmentarzem Centralnym i osiedlem Świerczewo. Do lat 20. XX wieku oddzielna wieś. Obecnie większość dawnej wsi Wendorf zajmują zabudowania Zespołu Szkół Salezjańskich oraz stacja paliw koncernu BP.
Słowieńsko włączone jest w system komunikacji miejskiej Szczecina za pośrednictwem linii tramwajowej nr 8 i autobusowych nr 53 i 60. 

</doc>
<doc id="331795" url="https://pl.wikipedia.org/wiki?curid=331795" title="Luciąża">
Luciąża



</doc>
<doc id="331797" url="https://pl.wikipedia.org/wiki?curid=331797" title="Łukawica">
Łukawica



</doc>
<doc id="331799" url="https://pl.wikipedia.org/wiki?curid=331799" title="Filaret (Drozdow)">
Filaret (Drozdow)

Filaret, imię świeckie Wasilij Michajłowicz Drozdow (ur. w Kołomnie; zm. ) – rosyjski biskup prawosławny, święty Rosyjskiego Kościoła Prawosławnego.
Życiorys.
Urodził się w rodzinie prawosławnego diakona. W wieku dziewięciu lat został oddany do seminarium duchownego w rodzinnej Kołomnie i uczył się w nim do zamknięcia szkoły w 1799. W wymienionym roku, dzięki protekcji metropolity moskiewskiego Platona, przeniósł się do seminarium przy ławrze Troicko-Siergijewskiej. W latach 1800–1803 ukończył w nim kursy filozofii i teologii. Egzamin końcowy zdał 21 listopada 1803 i został zatrudniony w seminarium jako wykładowca języka starogreckiego i języka hebrajskiego. Od 30 sierpnia 1806 sprawował funkcję etatowego głosiciela kazań przy Ławrze. W dalszym ciągu pozostawał pod opieką metropolity Platona, który wyznaczył go na swojego hipodiakona, zaś w 1808 powierzył mu prowadzenie kursu retoryki w seminarium. Zachęcał go również do wstąpienia do monasteru, na co ten początkowo się nie zgadzał. Ostatecznie Wasilij Drozdow, po naradach z rodziną, złożył wieczyste śluby mnisze w ławrze Troicko-Siergijewskiej, przed archimandrytą Szymonem (Kryłowem-Płatonowem) 16 listopada 1808, przyjmując imię Filaret na cześć św. Filareta Miłościwego. 21 listopada tego samego roku został wyświęcony na hierodiakona.
1 marca 1809 hierodiakon Filaret został przeniesiony do pracy w seminarium duchownym w Petersburgu jako kierownik katedry filozofii. 28 marca tego samego roku został wyświęcony na hieromnicha. Od 1810 był natomiast wykładowcą Petersburskiej Akademii Duchownej, gdzie prowadził kursy teologii dogmatycznej oraz historii Kościoła prawosławnego. W 1811 otrzymał godność archimandryty. Popularny zarówno wśród duchowieństwa, jak i świeckich, cieszył się protekcją oberprokuratora Świątobliwego Synodu Rządzącego Aleksandra Golicyna. W 1812 otrzymał tytuł profesora teologii. Według oceny współczesnych wprowadził w kierowanej przez siebie Akademii wzorowe porządki.
Inicjator przekładu synodalnego Biblii na język rosyjski oraz autor "Katechizmu prawosławnego". Tomáš Špidlik określa go jako „żarliwego duszpasterza i wspaniałego kaznodzieję”.
23 czerwca 1817 otrzymał nominację na biskupa rewelskiego, wikariusza eparchii petersburskiej. Chirotonia biskupia odbyła się 5 sierpnia tego samego roku. W 1819 otrzymał godność arcybiskupią i został przeniesiony na katedrę twerską. W 1820 został arcybiskupem jarosławskim i rostowskim.
W 1821 został wyznaczony do objęcia urzędu arcybiskupa moskiewskiego, co łączyło się z godnością przełożonego ławry Troicko-Siergijewskiej. W 1828 otrzymał godność metropolity. Do 1842 zasiadał w Świątobliwym Synodzie Rządzącym i był w nim jedną z najbardziej wpływowych postaci. Zmuszony do wycofania się z prac Synodu przez oberprokuratora Protasowa, dążącego do całkowitego podporządkowania go świeckiej administracji, wrócił do Moskwy. W miarę możliwości wpływał jednak na kierunek ogólnej polityki Kościoła i pozostawał autorytetem dla duchowieństwa do końca życia. Utrzymywał bliskie kontakty z lożą masońską Umierającego Sfinksa.
Sprzeciwiał się przeprowadzeniu generalnych reform w Rosyjskim Kościele Prawosławnym, twierdząc, że zmiany instytucjonalne są mniej istotne niż moralne odrodzenie Rosji. W nim upatrywał środka naprawy struktur kościelnych. Od lat 40. XIX wieku jego poglądy ulegały ewolucji w kierunku coraz silniejszego konserwatyzmu. Metropolita zaczął występować przeciwko edukacji kobiet i ideom demokratycznym, bronił słuszności stosowania kar cielesnych. Mimo to cieszył się autorytetem także w kręgach niezwiązanych z Cerkwią (podziwiał go m.in. Aleksander Hercen). Na ograniczoną skalę sprzeciwiał się sakralizacji osoby władcy Rosji, jego udziałowi w pracach Świątobliwego Synodu Rządzącego i świętowaniu przez Cerkiew rocznic sukcesów militarnych państwa lub urodzin członków panującej rodziny, chociaż równocześnie uważał za konieczne wprowadzenie modlitwy za cara do nabożeństw unickich i staroobrzędowych (nawet przy użyciu siły).
Zmarł w 1867 i został pochowany w ławrze Troicko-Siergijewskiej, przy ołtarzu św. Filareta Miłościwego, urządzonym na cześć 50. rocznicy jego święceń biskupich. Jego pisma doktrynalne, teologiczne, administracyjne oraz raporty i komentarze polityczne zostały w większości pośmiertnie opublikowane.
Stronnictwo biskupów podzielających jego wizję Kościoła było nieformalnie określane jako grupa „filaretowców”.
Kanonizowany przez Rosyjski Kościół Prawosławny.

</doc>
<doc id="331800" url="https://pl.wikipedia.org/wiki?curid=331800" title="Rajkowo">
Rajkowo

Rajkowo (do 1945 niem. "Klein Reinkendorf Gut") – osada w północno-zachodniej Polsce, położona w województwie zachodniopomorskim, w powiecie polickim, w gminie Kołbaskowo, przy południowo-zachodniej granicy administracyjnej Szczecina. Znajduje się na Wzniesieniach Szczecińskich. W latach 1946–1998 miejscowość administracyjnie należała do województwa szczecińskiego.
Historia.
Początki majątku Rajkowo sięgają średniowiecza, gdy razem z pobliskimi Warzymicami został nadany Fundacji Mariackiej w Szczecinie. W 1928 r. został połączony z majątkiem Gołkowo. Łączna powierzchnia majątku wynosiła 311 ha.
We wsi znajduje się pałac z 1907 r., Wybudował go ówczesny właściciel majątku – Friedrich Keunecke – za którego rządów majątek osiągnął swój szczyt świetności.. Pałac otoczony jest prawie dwuhektarowym parkiem krajobrazowym z początku XIX w.
Po II wojnie światowej gospodarował tu PGR, a od 1959 Wyższa Szkoła Rolnicza w Szczecinie, która zorganizowała tu Rolniczy Zakład Doświadczalny. Po transformacji ustrojowej pałac został wydzierżawiony, a następnie (w 2010 r.) sprzedany osobom prywatnym, które, po gruntownym remoncie, zaadaptowały obiekt do celów hotelowo-bankietowych.

</doc>
<doc id="331801" url="https://pl.wikipedia.org/wiki?curid=331801" title="Łukowiec">
Łukowiec



</doc>
<doc id="331802" url="https://pl.wikipedia.org/wiki?curid=331802" title="Laurent Blanc">
Laurent Blanc

Laurent Blanc (ur. 19 listopada 1965 w Alès) – francuski trener i piłkarz, występujący na pozycji obrońcy, mistrz świata 1998 i mistrz Europy 2000, zdobywca pierwszego złotego gola w historii finałów Mistrzostw Świata, były selekcjoner reprezentacji Francji.
Życiorys.
Swoją karierę klubową Laurent Blanc rozpoczynał w 1983 roku w zespole Montpellier HSC, w którym występował do 1991 roku. Wraz z klubem z Montpellier zdobył mistrzostwo francuskiej Ligue 2 w 1987 roku i Puchar Francji w 1990 roku. W 1991 odszedł do Serie A, do klubu SSC Napoli. Tam jednak nie zagrał dłużej niż jeden sezon i w 1992 był zawodnikiem Nîmes Olympique. W 1993 przeniósł się z Nîmes do AS Saint-Étienne, jednak klub "Les Verts" nie odnosił już takich sukcesów jak dawniej i w 1995 roku Blanc, jeden z najlepszych graczy w klubie, został zatrudniony przez potentata Ligue 1 AJ Auxerre, z którym w 1996 roku zdobył zarówno mistrzostwo Ligue 1, jak i Puchar Francji. W sezonie 1996/1997 został zawodnikiem słynnego FC Barcelona, z którym zdobył Superpuchar Hiszpanii. Jeszcze przed finałami Mistrzostw Świata przeniósł się do Olympique Marsylia, z którą dotarł w 1999 roku do finału Pucharu UEFA. Ostatnimi klubami Blanca były Inter Mediolan (od 1999) oraz Manchester United (od 2001), z którym zdobył mistrzostwo Anglii w 2003 i zakończył karierę.
Z reprezentacją Francji Laurent Blanc występował już na Mistrzostwach Europy 1992 i 1996, jednak największe sukcesy odnosił wraz z drużyną Aimé Jacqueta na Mistrzostwach Świata 1998, kiedy to po finale z Brazylią Francuzi zdobyli tytuł, choć sam z powodu czerwonej kartki w meczu z Chorwacją nie zagrał w finale. Blanc strzelił również pierwszego w historii finałów Mistrzostw Świata złotego gola, w meczu 1/8 finału przeciwko Paragwajowi, wygranym 1:0. Pod wodzą Rogera Lemerre’a na Mistrzostwach Europy 2000 drużyna z Blanciem w składzie także zdobyła tytuł. Po turnieju Laurent Blanc zakończył karierę reprezentacyjną, a jego dorobek wynosi 97 meczów i 16 strzelonych bramek.
6 czerwca 2007 został trenerem Girondins Bordeaux, z którym w sezonie 2008/2009 zdobył mistrzostwo Francji. 2 lipca 2010 objął stanowisko selekcjonera francuskiej drużyny narodowej. Na Euro 2012 doprowadził Francję do ćwierćfinału, gdzie jego drużyna przegrała z broniącą tytułu mistrza Europy reprezentacją Hiszpanii 0:2. 30 czerwca 2012 roku podał się do dymisji. Później przez rok pozostawał bez pracy. 25 czerwca 2013 został trenerem mistrza kraju Paris Saint-Germain, zastępując Carlo Ancelottiego, który został trenerem Realu Madryt. W ciągu trzech lat pracy w paryskim klubie odniósł wiele sukcesów na arenie krajowej zdobywając m.in. 3 razy z rzędu mistrzostwo Francji, ale nie odnosząc sukcesów na arenie międzynarodowej przez co 22 czerwca 2016 roku PSG podjęło decyzję o jego zwolnieniu i zastąpieniu go hiszpańskim trenerem Unaiem Emerym.
Odznaczenia.
Kawaler Legii Honorowej (1998)

</doc>
<doc id="331804" url="https://pl.wikipedia.org/wiki?curid=331804" title="Des Moines (ujednoznacznienie)">
Des Moines (ujednoznacznienie)

Geografia.
Inne miejscowości w USA:
Gminy w USA:
Hrabstwa w USA:

</doc>
<doc id="331806" url="https://pl.wikipedia.org/wiki?curid=331806" title="Łysomice">
Łysomice



</doc>
<doc id="331807" url="https://pl.wikipedia.org/wiki?curid=331807" title="Marek Dąbrowski (ekonomista)">
Marek Dąbrowski (ekonomista)

Marek Paweł Dąbrowski (ur. 13 kwietnia 1951 w Bydgoszczy) – polski ekonomista, profesor nauk ekonomicznych, wiceminister finansów (1989–1990), poseł na Sejm I kadencji, członek Rady Polityki Pieniężnej (1998–2004).
Życiorys.
Ukończył w 1974 studia w Instytucie Nauk Ekonomicznych Uniwersytetu Warszawskiego. Stopień naukowy doktora uzyskał w 1979 w Instytucie Planowania, habilitację obronił 1987 na Uniwersytecie Łódzkim. Tytuł profesora nauk ekonomicznych otrzymał w 1995. Zawodowo związany z Instytutem Nauk Ekonomicznych Polskiej Akademii Nauk.
Od września 1989 do września 1990 był pierwszym zastępcą Leszka Balcerowicza w Ministerstwie Finansów. W latach 1991–1993 sprawował mandat posła na Sejm I kadencji z listy Unii Demokratycznej. Od 1991 do 1996 przewodniczył Radzie Przekształceń Własnościowych.
W latach 1998–2004 z rekomendacji Unii Wolności zasiadał w Radzie Polityki Pieniężnej I kadencji. Pracował także jako konsultant Banku Światowego i UNDP.
Należy do współtwórców Centrum Analiz Społeczno-Ekonomicznych (CASE), był prezesem zarządu i przewodniczącym rady tej fundacji.
Uczestniczył w badaniach i doradztwie w zakresie polityki gospodarczej i działalności szkoleniowej na Białorusi, w Bośni i Hercegowinie, Bułgarii, Gruzji, Iraku, Kazachstanie, Kirgistanie, Macedonii, Mołdawii, Mongolii, Rosji, Rumunii, Serbii, Turkmenistanie, Ukrainie i Uzbekistanie oraz w szeregu międzynarodowych projektach badawczych z zakresu polityki monetarnej i fiskalnej, kryzysów walutowych, rozszerzenia Unii Europejskiej, Unii Gospodarczej i Walutowej oraz ekonomii politycznej transformacji. Jest autorem licznych publikacji, w tym kilku książek.
Odznaczenia i wyróżnienia.
W 2011 otrzymał Krzyż Oficerski Orderu Odrodzenia Polski, a w 2003 odznakę honorową „Za zasługi dla bankowości Rzeczypospolitej Polskiej”. W 2009 minister spraw zagranicznych nadał mu odznakę honorową „Bene Merito”.

</doc>
<doc id="331810" url="https://pl.wikipedia.org/wiki?curid=331810" title="Josef Krawina">
Josef Krawina

Josef Krawina (ur. 20 października 1928 w Radstadt koło Salzburga, zm. 2 grudnia 2018 w , w Karyntii) – austriacki architekt, w latach 1983–1996 profesor wydziału architektury na Uniwersytecie Technicznym w Berlinie.
Współtwórca Hundertwasserhaus w Wiedniu.

</doc>
<doc id="331811" url="https://pl.wikipedia.org/wiki?curid=331811" title="Duluth">
Duluth

Miejscowości w USA:
Gminy w USA:

</doc>
<doc id="331813" url="https://pl.wikipedia.org/wiki?curid=331813" title="Youri Djorkaeff">
Youri Djorkaeff

Youri Djorkaeff (ur. 9 marca 1968 w Lyonie) – francuski piłkarz, grający na pozycji ofensywnego pomocnika, wraz z reprezentacją Francji zdobył mistrzostwo świata 1998 oraz mistrzostwo Europy 2000. Był pierwszym francuskim piłkarzem występującym w amerykańskiej lidze. Ojciec piłkarza, Jean Djorkaeff występował w reprezentacji Francji, prowadził również reprezentację Armenii.
Djorkaeff jest Francuzem z korzeniami ormiańskimi (po linii matki) oraz kałmucko-polskimi (ze strony ojca).
Kariera.
Bogatą karierę klubową rozpoczynał w 1984 we francuskim klubie Grenoble Foot 38. W 1989 roku został zawodnikiem klubu Ligue 1 RC Strasbourg, zaś w 1990 słynnego AS Monaco. Tam grał przez 5 lat, a w 1994 został królem strzelców Ligue 1 z 20 bramkami na koncie. W 1995 roku przeniósł się do Paris Saint-Germain, jednak tutaj nie zagrał zbyt długo, gdyż już w 1996 podpisał kontrakt z gigantem włoskiej Serie A Interem Mediolan. W Interze występował do 1999, kiedy to wyjechał do Bundesligi, do klubu 1. FC Kaiserslautern. W 2002 roku zaskoczył wszystkich podpisując kontrakt z cieszącym się sławą z powodu brutalnej i mało wytrawnej gry angielskim klubem Premier League Bolton Wanderers. Djorkaeff zdołał jednak odmienić oblicze gry klubu w czasie dwóch sezonów tam spędzonych. W 2004 roku został sprzedany do Blackburn Rovers, skąd jednak odszedł po rozegraniu zaledwie trzech meczów. W lutym 2005 podpisał kontrakt z klubem Major League Soccer New York/New Jersey MetroStars, stając się pierwszym francuskim piłkarzem w amerykańskiej lidze. W 2005 wybrano go MVP ligi, w której zdobył 10 goli i zaliczył 7 asyst.
Do osiągnięć międzynarodowych Youriego Djorkaeffa należą Puchar Zdobywców Pucharów, zdobyty z Paris Saint-Germain w 1996 oraz Puchar UEFA z Interem Mediolan w 1998 roku. Wraz z drużyną narodową zdobył tytuł mistrza świata i Europy, grał również na Mistrzostwach Europy 1996 oraz na Mistrzostwach Świata 2002. Dla reprezentacji Francji zagrał 82 razy i zdobył 28 bramek.
30 października 2006 roku zakończył sportową karierę.

</doc>
<doc id="331816" url="https://pl.wikipedia.org/wiki?curid=331816" title="Bixente Lizarazu">
Bixente Lizarazu

Bixente Jean-Michel Lizarazu (baskijska wymowa: []; ur. 9 grudnia 1969 w Saint-Jean-de-Luz) – francuski piłkarz pochodzenia baskijskiego, występujący na pozycji lewego obrońcy.
Lizarazu zaczynał swoją profesjonalną karierę piłkarską w klubie Girondins Bordeaux, z którym w 1996 roku grał w finale Pucharu UEFA przeciwko Bayernowi Monachium. Następnie, w latach 1996–1997, występował w działającym w Kraju Basków klubie Athletic Bilbao, w którym był pierwszym w historii piłkarzem urodzonym poza Hiszpanią. Jego seniorska kariera klubowa jest jednak w większości związania z Bayernem Monachium, do którego trafił w 1997 roku. Z klubem z Bawarii sześć razy zdobył mistrzostwo Niemiec (1999, 2000, 2001, 2003, 2005, 2006) i pięć razy Puchar Niemiec (1998, 2000, 2003, 2005, 2006), a ponadto wygrał Ligę Mistrzów i Puchar Interkontynentalny w 2001 roku. W 2004 roku podpisał wprawdzie kontrakt z Olympique Marsylia, jednak po 6 miesiącach, w styczniu 2005 roku, wrócił do Bayernu.
W reprezentacji Francji Lizarazu zagrał 97 razy. Z kadrą narodową wywalczył mistrzostwo świata w 1998 roku i mistrzostwo Europy w 2000 roku, zdobył również Puchar Konfederacji w 2001 i 2003 roku. Grał także na Mistrzostwach Świata w 2002 roku, 
Po zakończeniu kariery piłkarskiej wywalczył mistrzostwo Europy w brazylijskim jiu-jitsu w kategorii niebieskie pasy na zawodach przeprowadzonych w Lizbonie w dniach 30 stycznia–1 lutego 2009 roku. Poza tym na piłkarskiej emeryturze współpracował z mediami (m.in. z niemiecką telewizją RTL i francuską rozgłośnią Radio France, dla której m.in. komentował mecze Mistrzostw Świata w 2010 roku) oraz był mistrzem ceremonii podczas losowania grup turnieju finałowego Mistrzostw Europy w 2016 roku.

</doc>
<doc id="331817" url="https://pl.wikipedia.org/wiki?curid=331817" title="Kino offowe">
Kino offowe



</doc>
<doc id="331818" url="https://pl.wikipedia.org/wiki?curid=331818" title="Dogma">
Dogma

Dogma – amerykański film fabularny (połączenie komedii o tematach religijnych z filmem fantastycznym) z 1999 w reżyserii Kevina Smitha.
"Dogma" jest czwartym filmem z serii filmów o New Jersey, które napisał reżyser i scenarzysta Kevin Smith. W każdym z nich bierze udział para bohaterów Jay i Cichy Bob ("Silent Bob"). Po raz pierwszy pojawili się w filmie "Clerks – Sprzedawcy". Poprzez podejmowaną tematykę i humorystyczny sposób jej przedstawienia, w połączeniu z wulgaryzmami używanymi przez bohaterów, film "Dogma" wzbudził kontrowersje wśród konserwatywnej widowni katolickiej. Znalazł się m.in. w pierwszej dziesiątce „Najbardziej antykatolickich filmów wszech czasów” (na pozycji 6.), według rankingu opublikowanego przez amerykańskie pismo katolickie „Faith &amp; Family”.
Fabuła.
Dwaj aniołowie Loki i Bartleby przed tysiącami lat popadli w niełaskę Boga i zostali za karę zesłani z Nieba do Wisconsin, skąd chcieliby dostać się z powrotem do domu. Dowiadują się, że pewien kardynał z New Jersey, z okazji wprowadzania w życie kampanii promocyjnej „Katolicyzm, wow!” i otwarcia nowego kościoła w New Jersey, obiecał wszystkim ludziom, którzy wejdą do nowej świątyni, odpuszczenie grzechów i zbawienie. Loki i Bartleby planują stać się śmiertelnymi ludźmi przez pozbawienie się skrzydeł i wejście do kościoła, po czym po śmierci trafić do Nieba. Plan ten w razie jego powodzenia dowiódłby jednak, że mogą oni postąpić wbrew woli boskiej i Bóg nie jest nieomylny, a w konsekwencji doprowadziłby do zniszczenia całego istniejącego świata. W związku z tym anioł Metatron ukazuje się Bethany, katoliczce prowadzącej klinikę aborcyjną (ostatniej żyjącej krewnej Jezusa) i nakazuje jej przeprowadzenie „krucjaty”, mającej na celu powstrzymanie pary aniołów od przekroczenia progu świątyni. W zadaniu tym pomaga jej dwóch proroków, którymi okazują się być Jay i Cichy Bob. Na pomoc zjawia się również trzynasty apostoł, Rufus - według jego słów, pominięty w Ewangeliach, z uwagi na czarny kolor skóry. Pomocą służy jej też Serendipity (Muza). Plany uczestników krucjaty stara się jednak pokrzyżować demon Azrael, chcący przy pomocy Lokiego i Bartleby'ego zrealizować własny cel zniszczenia świata.
Protesty.
Film wzbudził krytykę środowisk katolickich. Przeciwko jego rozpowszechnianiu odbywały się demonstracje, m.in. w Poznaniu i Łodzi.

</doc>
<doc id="331821" url="https://pl.wikipedia.org/wiki?curid=331821" title="Kabaty">
Kabaty

Kabaty – dawna wieś, obecnie osiedle i obszar MSI w dzielnicy Ursynów w Warszawie.
Nazwę Kabaty nosi także pierwsza stacja linii M1 warszawskiego metra.
Nazwa.
Nazwa rodowa „Kabaty“ pochodzi od nazwiska "Kabat". Nazwisko to pochodzi z kolei od wyrazu „kabat”, które oznacza krótki płaszcz lub kurtkę.
Historia.
Pierwsza wzmianka o Kabatach pochodzi z 1386. Położona na skraju skarpy warszawskiej wieś, własność chorążego płockiego Andrzeja Ciołka, otrzymała wtedy prawo chełmińskie od księcia Janusza I. Była własnością rodziny Ciołków do XVI w.. W 1580 liczyła 4 łany (ok. 70 ha) i znajdowała się w powiecie warszawskim ziemi warszawskiej województwa mazowieckiego. W XVII w. Kabaty przeszły na własność rodziny Piekarskich. 
Wieś została zniszczona w czasie potopu szwedzkiego w 1656.
W 1721 Elżbieta Sieniawska z Lubomirskich kupiła Kabaty od Mikołaja Dunina Szpota i włączyła je do dóbr wilanowskich. W 1775 Kabaty liczyły 16 domów włościańskich, w 1827 – 17 domów i 177 mieszkańców.
W latach 1846–1861 mieszkańcy Kabat procesowali się z dzierżawcami folwarku o zmniejszenie ciężarów feudalnych. Po uwłaszczeniu chłopów w 1864 wieś włączono do gminy Wilanów.
W 1905 w Kabatach było 38 domów i 319 mieszkańców, w 1921 – 59 domów oraz 397 mieszkańców. Chociaż wieś znajdowała się na gruntach wysokiej jakości, nie była uważana za bogatą. Od jej nazwy pochodzi nazwa sąsiadującego z nią kompleksu leśnego, Lasu Kabackiego. W rozparcelowanym leśnictwie Kabaty w okresie międzywojennym powstało podmiejskie letnisko (8 domów i 61 mieszkańców). 
W 1951 Kabaty razem z pozostałą częścią obecnego Ursynowa przyłączono do Warszawy.
W latach 80. XX w. w rejonie ul. Jana Rosoła zaczęły powstawać bloki mieszkalne osiedla Natolin. Nazwano je później osiedlem Kabaty. 
W 1995 na Kabatach oddano do użytku początkową stację linii M1 metra w Warszawie o tej samej nazwie. Metro przyspieszyło rozwój budownictwa mieszkaniowego w tej części miasta.
W 2017 wybudowano połączenie Ursynowa z Wilanowem przez ulice Rosnowskiego i Korbońskiego. Od września 2018 jeżdżą tędy autobusy linii strefowych ze stacji metra Kabaty do Konstancina-Jeziorny, Piaseczna i Góra Kalwarii.
Na terenie Kabat mieszka ok. 30 tysięcy mieszkańców. Duża część budynków znajduje się na strzeżonych osiedlach. We wschodniej części Kabat dominuje zabudowa jednorodzinna. Obszar MSI Kabaty obejmuje również częściowo tereny należące do dawnego folwarku i wsi Moczydło.

</doc>
<doc id="331822" url="https://pl.wikipedia.org/wiki?curid=331822" title="Ludwik Bociański">
Ludwik Bociański

Ludwik Bociański (ur. 24 sierpnia 1892 w Pleszewie, zm. 7 lutego 1970 w Londynie) – pułkownik dyplomowany piechoty Wojska Polskiego, wojewoda wileński i poznański II RP.
Życiorys.
Działalność niepodległościowa i służba w WP.
Urodził się w rodzinie chłopskiej jako syn Wojciecha i Wiktorii ze Stefaniaków. Jego brat Jan był dyplomatą, a siostra Maria Bociańska-Radomska – uczestniczką powstania wielkopolskiego i działaczką społeczną.
Uczył się w Królewskim Gimnazjum w Ostrowie Wielkopolskim oraz w gimnazjum w Kępnie, gdzie w 1913 zdał maturę. Był twórcą drużyny skautowskiej.
W 1914 powołany do wojska niemieckiego, służył jako podporucznik artylerii na froncie zachodnim, był ranny pod Verdun, został też odznaczony i kilkukrotnie awansowany. W sierpniu 1917 z powodu choroby trafił do szpitala i nie powrócił już na front, pełnił służbę w Wielkopolsce. Był członkiem POW zaboru pruskiego. Był jednym z głównych organizatorów konspiracji powstańczej w Wielkopolsce.
Od początku wziął czynny udział w powstaniu, najpierw w Poznaniu, a następnie na południu Poznańskiego, walcząc na czele zorganizowanego przez siebie batalionu strzelców pleszewskich, z którym m.in. wyzwolił Ostrów Wielkopolski. Zorganizował 8 wielkopolski pułk piechoty (przemianowany w 1920 na 62 pułk piechoty wielkopolskiej). Początkowo dowodził w nim I batalionem, następnie całym pułkiem.
W 1919 przystąpił do organizacji Grudziądzkiego pułku strzelców. Pułkiem, w międzyczasie przemianowanym na 64 Grudziądzki pułk piechoty, dowodził do 28 października 1921. Walczył z bolszewikami nad Bugiem. W składzie 16 Dywizji Piechoty brał udział w bitwie warszawskiej.
W październiku 1921 został powołany na roczny kurs doszkolenia w Wyższej Szkole Wojennej w Warszawie. W 1922 po ukończeniu kursu otrzymał tytuł oficera Sztabu Generalnego i przydzielony został do Biura Ścisłej Rady Wojennej na stanowisko referenta w Oddziale IIIa. W okresie tym miał również mniej znany epizod jego życia – występy w drużynie piłkarskiej Polonii Bydgoszcz (na pozycji lewoskrzydłowego).
Od lutego 1924 roku zajmował stanowisko szefa Wydziału Wywiadowczego Oddziału II-go Sztabu Generalnego. W przewrocie majowym 1926 roku opowiedział się zdecydowanie po stronie Piłsudskiego, który docenił jego lojalność i pozostawił go na dotychczasowym stanowisku. W marcu 1927 roku mianowany został dowódcą 86 pułku piechoty w Mołodecznie. Tamże z jego inicjatywy wybudowany został imponujący pomnik poległych żołnierzy w kształcie łuku z kaplicą Matki Boskiej na szczycie, zwany później Ostrą Bramą Mińską. Poświęcenia dokonał biskup Władysław Bandurski w obecności prezydenta Mościckiego. Od 1 lipca 1930 do 7 listopada 1934 był komendantem Szkoły Podchorążych Piechoty w Ostrowi Mazowieckiej-Komorowie. Właśnie tam Bociański wprowadził do ceremoniału mianowania na pierwszy stopień oficerski pasowanie szablą, który to zwyczaj utrzymał się aż do czasów współczesnych. Podchorążowie z jego szkoły, ubrani w historyczne mundury zaciągali wartę honorową przed Belwederem w rocznicę Nocy Listopadowej. Następnie wyznaczony został na stanowisko dowódcy piechoty dywizyjnej 20 Dywizji Piechoty w Baranowiczach.
We wniosku orderowym generał Kazimierz Fabrycy napisał o nim: 
W służbie cywilnej.
W wyborach w listopadzie 1930 został wybrany posłem na Sejm III kadencji z okręgu wyborczego nr 37 (Ostrów Wielkopolski), jednak już w styczniu 1931 zrezygnował z mandatu poselskiego. Od końca 1935 był wojewodą wileńskim. Był krytykowany przez mniejszości narodowe i opozycję, a także część powojennej emigracji. Między innymi, 11 lutego 1936 wydał memoriał zakładający ograniczenie praw mniejszości litewskiej i białoruskiej (dokument ten w 1939 roku opublikowała drukarnia w Kownie). Ingerował w stosunki wyznaniowe, próbował wyrugować białoruskich oo. marianów z Drui poprzez zainicjowanie erygowania nowej parafii rzymskokatolickiej; w końcu wysiedlił ich nie czekając na decyzję hierarchii duchownej.
Z powodu jego interwencji, za emisję audycji z piosenkami białoruskimi zwolniono z pracy Czesława Miłosza. Z tego też powodu Bociański został przez poetę wspomniany (w negatywnym świetle) w utworze "Toast". Od 25 maja 1939 pełnił urząd wojewody poznańskiego.
Przez Leona Chajna wymieniany pośród masonerii.
Kampania wrześniowa.
Podczas kampanii wrześniowej opuścił Poznań. 6 września 1939 został powołany na stanowisko naczelnego kwatermistrza rządu. 17 września 1939 na moście granicznym na Czeremoszu w Kutach zastąpił drogę Naczelnemu Wodzowi Edwardowi Śmigłemu-Rydzowi, zamierzającemu opuścić kraj. Wobec fiaska perswazji w proteście targnął się na swoje życie. Próba okazała się nieudana, ciężko ranny Bociański został przewieziony do Rumunii, gdzie został internowany. Po okresie internowania, przedostał się do zachodniej Europy. Pomimo prób, nie uzyskał przydziału do Polskich Sił Zbrojnych.
Dalsze losy.
W 1947 osiadł w Wielkiej Brytanii. Podczas życia na emigracji nie angażował się w życie polityczne kręgów emigracyjnych, ale utrzymywał kontakty z organizacjami kombatanckimi i pisał artykuły okolicznościowe. Przekazał bibliotece Polskiego Towarzystwa Naukowego na Obczyźnie kilkadziesiąt tomów wydawnictw naukowych z zakresu filologii polskiej, antropologii, archeologii i historii wojskowości.
Zmarł 7 lutego 1970 w Londynie i został pochowany na cmentarzu Gunnersbury. W 2009 z inicjatywy starosty pleszewskiego Michała Karalusa prochy płk. Ludwika Bociańskiego – zgodnie z jego ostatnią wolą – zostały sprowadzone do rodzinnego Pleszewa i z honorami wojskowymi złożone w kwaterze powstańców wielkopolskich na cmentarzu przy ul. Kaliskiej.
Nie założył rodziny.
Ordery i odznaczenia.
Oryginalne ordery i odznaczenia Ludwika Bociańskiego są na stałe przytwierdzone do cokołu rzeźby Matki Boskiej Kozielskiej w kościele św. Andrzeja Boboli w Londynie, gdzie były złożone jako wota dziękczynne.

</doc>
<doc id="331823" url="https://pl.wikipedia.org/wiki?curid=331823" title="El Paso">
El Paso



</doc>
<doc id="331824" url="https://pl.wikipedia.org/wiki?curid=331824" title="Focke-Achgelis Fa 223">
Focke-Achgelis Fa 223

Focke-Achgelis Fa 223 "Drache" (niem. Smok) – niemiecki śmigłowiec wielozadaniowy z okresu II wojny światowej.
Historia.
Śmigłowiec wielozadaniowy Fa 223 był kontynuacją założeń wykorzystanych przy budowie poprzedniej konstrukcji profesora Focke – Focke-Wulfa Fw 61. Elementem nośnym tych maszyn były dwa wirniki umieszczone na końcach kratownicowych ramion umieszczonych na bokach kadłuba. Były one napędzane przez silnik umieszczony w kadłubie. Układ dwuwirnikowy umożliwiał rezygnację ze śmigła ogonowego.
Pierwszy prototyp nowej maszyny Fa 223V1 był napędzany silnikiem BMW Bramo 323D o mocy stałej 620 KM. Przeszedł trwające przeszło 100 godzin próby naziemne. Po ich zakończeniu 3 sierpnia 1940 roku odbył pierwszy lot, pilotowany przez Karla Bode. Próby przebiegały bez większych trudności. Kontynuowano je w ośrodku badawczym w Rechlinie. Tam 26 października 1940 roku prototyp osiągnął maksymalną prędkość 182 km/h przy masie w locie 3705 kg. Kilka dni później osiągnął prędkość wznoszenia wynoszącą 528 m/min, a także pułap 7100 m. Wyniki te zadecydowały o zamówieniu przez Ministerstwo Lotnictwa Rzeszy 100 egzemplarzy śmigłowca. 30 pierwszych planowano wykorzystać do prób i eksperymentów.
Drugi prototyp Fa 223V2 uległ katastrofie w lutym 1941. Miał on całkowicie oszklony nos i okienka na bokach kadłuba. Trzeci prototyp Fa 223V3 miał być wzorcem dla wersji Fa 223E. Była to maszyna wielozadaniowa – możliwy był montaż wyrzutników bombowych, dodatkowych odrzucanych zbiorników paliwa oraz wciągarki ratowniczej. Prace nad nową konstrukcją zostały zahamowane w czerwcu 1942. Zakłady Focke-Achgelis w Delmenhorst zostały zbombardowane przez brytyjskie lotnictwo. Zniszczeniu uległy prototypy i siedem gotowych egzemplarzy Fa 223E-0. Zakłady przeniesiono do Laupheim. Do lipca 1944 zbudowano tam siedem śmigłowców Fa 223E-0. Maszyny te przeszły próby m.in. w warunkach górskich. Wypróbowano możliwości transportu zaopatrzenia w różnych warunkach pogodowych. Śmigłowiec zebrał entuzjastyczne opinie. Reakcją Ministerstwa Lotnictwa Rzeszy, był rozkaz rozpoczęcia produkcji w liczbie 400 maszyn miesięcznie. Miała się ona odbywać w budynkach portu lotniczego Berlin - Tempelhof. Wykonano tam kilka egzemplarzy. Do dalszej produkcji brakowało maszyn, materiałów i pracowników – koniec wojny przekreślił wszelkie plany produkcji śmigłowca.
Służba.
Trzy sprawne śmigłowce Fa 223E-0 weszły w skład jedynej jednostki śmigłowcowej Luftwaffe - 40 eskadry transportowej (Transportstaffel 40). Od początku 1945 roku bazowała ona w Mühldorfie w Bawarii. W kwietniu 1945, została ona przebazowana do Aigen w Styrii. Miała być ona częścią tzw. twierdzy alpejskiej (Alpenfestung). Tam jednostkę zastał koniec wojny.
Pierwszy egzemplarz zbudowany w Berlinie-Tempelhof, został na specjalny rozkaz Hitlera skierowany do Gdańska (lotnisko Pruszcz Gdański). Cel lotu nie jest do końca znany. Wyprawa trwała od 26 lutego 1945 do 9 marca 1945. Śmigłowiec wykonał w tym czasie m.in. misję ratowniczą. Uratował pilota Messerschmitta Bf 109, który lądował przymusowo w burzy śnieżnej. Maszyna przebyła 1675 km w czasie 16 godzin i 25 minut.
Warianty.
Śmigłowce Fa 223 miały być produkowane w pięciu wersjach:
Konstrukcja.
Kadłub śmigłowca zbudowany był w oparciu o kratownicę z rur stalowych, krytych w części środkowej blachą duralową. Pozostałe części kryte były płótnem. W kabinie mieścił się fotel pilota i składany fotel obserwatora. Wirniki nośne umieszczone były na dwóch stalowych wysięgnikach, wzmocnionych kratownicą z rur. Wirniki były zaklinowane pod kątem 4°30’ do przodu. Każdy składał się z trzech łopat. Ich krawędź natarcia kryta była sklejką, a pozostała część płótnem.

</doc>
<doc id="331830" url="https://pl.wikipedia.org/wiki?curid=331830" title="Komendant">
Komendant

Komendant – zwierzchnik, dowódca.
Wojsko.
Komendant – zwierzchnik instytucji wojskowych, np. szkół oficerskich, garnizonów, zakładów leczniczych, niektórych urzędów.
Inne służby mundurowe.
Komendant - przełożony, kierownik: komisariatu, komendy Policji, komendy Państwowej Straży Pożarnej w danym mieście lub powiecie. Dawniej: dowódca wojskowy wyznaczonego odcinka obrony.
Harcerstwo.
W harcerstwie – instruktor harcerski kierujący następującymi jednostkami: 
oraz przedsięwzięciami, takimi jak: 
Marynarka handlowa.
Tradycyjnie tytułuje się komendantem dowódcę żaglowca szkolnego Akademii Morskiej. Tytuł ten stosowano wobec dowódców statków szkolnych Lwów, Dar Pomorza i obecnie Dar Młodzieży. Na innych statkach nie jest on stosowany.

</doc>
<doc id="331831" url="https://pl.wikipedia.org/wiki?curid=331831" title="Reprezentacja Watykanu w piłce nożnej mężczyzn">
Reprezentacja Watykanu w piłce nożnej mężczyzn

Reprezentacja Watykanu w piłce nożnej – drużyna piłkarska reprezentująca Watykan w meczach towarzyskich, niezrzeszona w Unii Europejskich Związków Piłkarskich (UEFA) ani w Międzynarodowej Federacji Piłki Nożnej (FIFA).
Reprezentacja Watykanu gra w koszulkach biało-żółtych, białych spodenkach i żółtych getrach. Nie może występować w kwalifikacjach do imprez rangi Mistrzostw Świata czy Europy. Odbywają się jednak rozgrywki ligowe i pucharowe. Nieoficjalny stadion reprezentacji nazywa się „Stadio Pio XII” i znajduje się w Albano Laziale na terytorium Włoch (1500 miejsc). Większość zespołu składa się z członków Gwardii Szwajcarskiej (ich obowiązkiem jest zapewnienie bezpieczeństwa dla papieża i Watykanu, więc nie mogą często podróżować, dlatego rozgrywają jedynie mecze towarzyskie najczęściej u siebie lub w pobliżu Watykanu), reszta to pracownicy i członkowie administracji.
Mecze reprezentacji.
Reprezentacja rozegrała w sumie 9 meczów, z czego 5 oficjalnych. Drużyna zanotowała 3 remisy, 5 porażek i jedno zwycięstwo.
Skład reprezentacji Watykanu podczas pierwszego oficjalnego meczu z reprezentacją Monako: Panzini – Ticconi, Durante, Pietropaolo, Iafolla (kapitan), Pacchiano (Perugini 46'), Perinelli (Testa 46'), Troiani (Marcello Rosati 77'), Germani (Bertoldo 46'), De Mattia (Mariotti 39'), Rossi (Badii 29').
Marcello Rosati jako jedyny zawodnik drużyny legitymował się paszportem watykańskim.
Zobacz też.
Reprezentacje w piłce nożnej mężczyzn niezrzeszone w FIFA

</doc>
<doc id="331833" url="https://pl.wikipedia.org/wiki?curid=331833" title="Wiaczesław Płatonow">
Wiaczesław Płatonow

Wiaczesław Aleksiejewicz Płatonow (ur. 21 stycznia 1939 w Puszkinie, zm. 26 grudnia 2005 w Petersburgu) – rosyjski siatkarz, trener. Zasłużony Trener ZSRR (1978) i Rosji (1972). Członek KPZR-u.
Kariera zawodnicza.
Wiaczesław Płatonow karierę zawodniczą rozpoczął w 1954 roku w SKIF Leningrad, skąd w 1957 roku przeszedł do SKA Leningrad. W 1965 roku został zawodnikiem Spartaka Leningrad, gdzie w 1971 roku zakończył zawodniczą karierę. W 1959 roku z drużyną Leningradu został mistrzem ZSRR, a w 1961 roku ukończył studia na Wydziale Wychowania Fizycznego i Sportu Leningradzkiego Instytutu Pedagogicznego.
Kariera trenerska.
Wiaczesław Płatonow jeszcze w czasie kariery zawodniczej rozpoczął karierę trenerską w Spartaku Leningrad, w którym pracował do 1971 roku. Następnie został trenerem reprezentacji ZSRR juniorów, z którym trzykrotnie zdobył mistrzostwo Europy juniorów (1971, 1973, 1975). W latach 1975–1977 trenował kuwejcki klub Kadissiya.
W latach 1977–1985 oraz 1990–1992 był selekcjonerem reprezentacji ZSRR, z którą odnosił największe sukcesy w historii radzieckiej siatkówki. W 1980 roku jego drużyna na igrzyska Moskwa 1980 zdobyła złoto olimpijskie. Dwukrotnie z reprezentacją sięgnął po tytuł mistrza świata (1978, 1982, brąz - 1990), sześciokrotnie mistrzostwo Europy (1977, 1979, 1981, 1983, 1985, 1991, w czterech pierwszych edycjach pokonując w finale reprezentację Polski) oraz trzykrotnie sięgnął po Puchar Świata (1977, 1981, 1991).
W latach 1977–1989 trenował również Awtomobilist Leningrad, który pod jego wodzą 10-krotnie zdobywał medale mistrzostw ZSRR (srebro – 1977, 1978, 1979, 1980, 1981, 1982, brąz – 1985, 1987, 1988, 1989) – dwukrotnie sięgnął po Puchar ZSRR (1983, 1989), dwukrotnie po Puchar Europy (1982, 1983), dwukrotnie po Puchar CEV (1988, 1989).
W latach 1989–1990 oraz 1992–1995 trenował fiński Raision Loimu, z którym w 1990 roku zdobył mistrzostwo Finlandii. W latach 1992–1995 był selekcjonerem reprezentacji Finlandii, z którą zajął 5. miejsce w Lidze Światowej 1993.
W latach 1996–1997 był trenerem reprezentacji Rosji, która pod jego wodzą dwukrotnie zdobyła brązowy medal w Lidze Światowej (1996, 1997), a także startowała na igrzyskach olimpijskich 1996 w Atlancie (4. miejsce) oraz na mistrzostwach Europy 1997 (5. miejsce).
Od 1995 roku do śmierci był trenerem Awtomobilist Sankt Petersburg, który w tym czasie nie nawiązał już do sukcesów drużyny z lat 80. (zajmował miejsca w środku tabeli w Rosyjskiej Superlidze).
Wiaczesław Płatonow kilkakrotnie był wybierany siatkarskim Trenerem Roku. W 2001 roku wraz z Yasutaką Matsudairą został wybrany najlepszym siatkarskim trenerem XXI wieku. W 2002 roku obok Tomasza Wójtowicza i Lang Ping, został uroczyście wprowadzony do Volleyball Hall of Fame, czyli Panteonu Sław Siatkówki w kolebce tej dyscypliny, w amerykańskiej miejscowości Holyoke w stanie Massachusetts.
Wiaczesław Płatonow zmarł po długiej chorobie w nocy z 25 na 26 grudnia 2005 roku. Został pochowany 29 grudnia 2005 roku na cmentarzu św. Mikołaja w Ławrze Aleksandra Newskiego w Petersburgu.

</doc>
<doc id="331834" url="https://pl.wikipedia.org/wiki?curid=331834" title="Piwoniowce">
Piwoniowce

Piwoniowce ("Paeoniales" Heintze) – monotypowy rząd przeważnie roślin zielnych, ale także krzewów wyróżniony i zaliczony w systemie Reveala (1999) do klasy "Ranunculopsida" Brongn.
Systematyka.
Takson nie wyróżniany. Klasyfikowane tu w innych systemach rośliny z rodziny piwoniowatych "Paeoniaceae", po odkryciu ich pokrewieństwa filogenetycznego, umieszczone zostały w obrębie rzędu skalnicowców "Saxifragales".
Klasa: "Ranunculopsida" Brongn. (1843)
Podklasa: "Ranunculidae" Takht. ex Reveal (1992)
Takson nie wyróżniany. Należące tu rośliny były klasyfikowane następująco: 

</doc>
<doc id="331837" url="https://pl.wikipedia.org/wiki?curid=331837" title="Wielka Stopa (wódz Siuksów)">
Wielka Stopa (wódz Siuksów)

Wielka Stopa, Si Tanka, Spotted Elk ang. Big Foot (ur. między 1820–1825, zm. 29 grudnia 1890 pod Wounded Knee) – wódz Lakotów z grupy Teton, z plemienia Minneconjou. Wodzem został w 1874 po śmierci ojca. 
Zginął w masakrze nad strumieniem Wounded Knee podczas ataku armii USA na grupę uczestników religijnego Tańca Duchów. Zwłoki poległego wodza amerykańscy żołnierze oskalpowali, a trofeum trafiło do muzeum 7. Pułku Kawalerii. Dopiero w 2000, po wieloletnich staraniach, szczątki zostały zwrócone rodzinie zabitego i pochowane zgodnie z indiańskim obyczajem.

</doc>
<doc id="331838" url="https://pl.wikipedia.org/wiki?curid=331838" title="Sitanka">
Sitanka



</doc>
<doc id="331840" url="https://pl.wikipedia.org/wiki?curid=331840" title="Si Tanka">
Si Tanka



</doc>
<doc id="331841" url="https://pl.wikipedia.org/wiki?curid=331841" title="Vincente Yanez Pinzon">
Vincente Yanez Pinzon



</doc>
<doc id="331844" url="https://pl.wikipedia.org/wiki?curid=331844" title="Roman Ziobro">
Roman Ziobro

Roman Ziobro (ur. 10 lipca 1959 w Przygodzicach koło Ostrowa Wielkopolskiego) – polski kontrabasista i gitarzysta basowy.
Życiorys.
Absolwent wrocławskiej PWSM w klasie Ireny Olkiewicz. W latach 1988–2002 związany z zespołem „Stare Dobre Małżeństwo”. Grał także w Filharmonii Wrocławskiej, zespole Blues Forever oraz wielu różnych projektach z kręgu poezji śpiewanej, a także w spektaklach teatralnych, m.in. w Teatrze Narodowym oraz w spektaklu telewizyjnym „Duszyczka” Tadeusza Różewicza w reż. Jerzego Grzegorzewskiego. Był nauczycielem w szkołach muzycznych we Wrocławiu i Krotoszynie – uczył gry na kontrabasie i perkusji. Od 2005 roku grał w zespole Magdy Piskorczyk.
Aktualnie gra na kontrabasie także w zespole Arka Zawilińskiego „Na Drodze” oraz „Sami o sobie” i w zespole Aleksandry Kiełb „Wyspa” – brał także udział w nagraniu jej solowych płyt oraz gościnnie na płycie "Rozmowy z piecem" zespołu „Do Góry Dnem”.
W latach 2012-2019 ponownie występował w zespole „Stare Dobre Małżeństwo”.

</doc>
<doc id="331845" url="https://pl.wikipedia.org/wiki?curid=331845" title="Fredrik Isaksson">
Fredrik Isaksson

Fredrik Isaksson (ur. 1971 w Sztokholmie), znany również pod pseudonimami "Fredda" lub "Flap" – szwedzki muzyk, kompozytor i instrumentalista, basista. Fredrik Isaksson znany jest przede wszystkim z występów w zespole Grave, którego był członkiem w latach 2001-2010. Był także członkiem takich grup jak Therion i Excruciate. Od 2011 roku gra w thrashmetalowej formacji Denied. Muzyk gra na instrumentach firmy Warwick.

</doc>
<doc id="331846" url="https://pl.wikipedia.org/wiki?curid=331846" title="Joanna Olczak-Ronikier">
Joanna Olczak-Ronikier

Joanna Olczak-Ronikier (ur. 12 listopada 1934 w Warszawie) – polska pisarka, scenarzystka, współzałożycielka kabaretu literackiego „Piwnica pod Baranami”.
Życiorys.
Twórczość.
W 1994 napisała monografię "Piwnica pod Baranami", a w 1998 biografię twórcy tego kabaretu – Piotra Skrzyneckiego. Jest też autorką sztuki "Ja-Napoleon", wystawionej w Teatrze Dramatycznym w Warszawie w 1968, oraz scenariusza widowiska teatralnego "Z biegiem lat, z biegiem dni...", granego w Starym Teatrze w Krakowie w reżyserii Andrzeja Wajdy (1978) i zekranizowanego w 1980 dla potrzeb telewizji.
Za książkę "W ogrodzie pamięci" (2001), w której opowiada dzieje własnej rodziny otrzymała w 2002 Nagrodę Literacką „Nike”, a w październiku tegoż roku Nagrodę Krakowska Książka Miesiąca. W 2011 nakładem wydawnictwa W.A.B. ukazała się książka "Korczak. Próba biografii", za którą autorka otrzymała Nagrodę Klio oraz była nominowana w 2012 do Nagrody Literackiej „Nike”. W 2013 otrzymała nagrodę im. Jerzego Turowicza. Za wspomnienia "Wtedy. O powojennym Krakowie" była po raz kolejny nominowana do Nagrody Literackiej „Nike” (2016).
Życie prywatne.
Wnuczka Jakuba Mortkowicza i Janiny Mortkowiczowej, córka Hanny Mortkowicz-Olczakowej, matka Katarzyny Zimmerer.

</doc>
<doc id="331847" url="https://pl.wikipedia.org/wiki?curid=331847" title="Zwierzchnik">
Zwierzchnik



</doc>
<doc id="331848" url="https://pl.wikipedia.org/wiki?curid=331848" title="Tadeusz Walasek">
Tadeusz Walasek

Tadeusz Walasek (ur. 15 lipca 1936 w Elżbiecinie, zm. 4 listopada 2011 w Wołominie) – polski bokser, mistrz Europy i dwukrotny medalista olimpijski.
Życiorys.
Był trzykrotnym olimpijczykiem. Na olimpiadzie w Melbourne 1956 wystąpił w wadze półśredniej, ale nie odniósł sukcesu (przegrał pierwszą walkę). Na dwóch następnych igrzyskach walczył w wadze średniej. W Rzymie 1960 zdobył srebrny medal. Jego porażka z Amerykaninem Edwardem Crookiem została powszechnie uznana za niesprawiedliwą. Cztery lata później w Tokio 1964 zdobył brązowy medal, przegrywając w półfinale z późniejszym mistrzem Walerijem Popienczenko (ZSRR), który zdobył Puchar Vala Barkera dla najlepszego technicznie zawodnika turnieju.
Także trzykrotnie brał udział w mistrzostwach Europy, za każdym razem dochodząc do finału. W Pradze 1957 (w wadze lekkośredniej) i w Lucernie 1959 (w wadze średniej) zdobywał srebrne medale, a w Belgradzie 1961 został mistrzem Europy w wadze średniej.
Siedmiokrotnie zdobywał mistrzostwo Polski (zawsze w wadze średniej), kolejno w latach 1958–1964. W 1956 był wicemistrzem w wadze lekkośredniej.
Wystąpił 32 razy w reprezentacji Polski, wygrywając 28 walk i 4 przegrywając.
Walczył w zespołach Nysy Kłodzko, Sparty Ziębice (trenowany przez szkoleniowca Józefa Sołdryka) i Gwardii Warszawa, w latach (1949–1966).
Stoczył 421 walk, 378 wygrał, 9 zremisował i 34 przegrał.
Po zakończeniu kariery został trenerem (trenował m.in. Jerzego Rybickiego).
W 1996 otrzymał Nagrodę im. Aleksandra Rekszy.
Zmarł 4 listopada 2011 i został pochowany na cmentarzu w Kobyłce.

</doc>
<doc id="331849" url="https://pl.wikipedia.org/wiki?curid=331849" title="Rai 2">
Rai 2

Rai Due – włoski kanał telewizyjny, drugi program włoskiego nadawcy publicznego RAI; odpowiednik polskiej TVP2. Działa od 4 listopada 1961 roku. W Polsce jest dostępny w niekodowanym przekazie satelitarnym z satelity Hot Bird.

</doc>
<doc id="331853" url="https://pl.wikipedia.org/wiki?curid=331853" title="Lars Rosenberg">
Lars Rosenberg

Lars Rosenberg (ur. 2 lutego 1971) – gitarzysta basowy w szwedzkich zespołach Therion (1994-1996), Entombed (1990–1995), Serpent, Mental Distortion, i Furcas, a także gitarzysta i wokalista Carbonized i Monastery.

</doc>
<doc id="331854" url="https://pl.wikipedia.org/wiki?curid=331854" title="Rai 3">
Rai 3

Rai 3 – trzeci program włoskiej telewizji publicznej RAI. Zorientowany jest na regiony (część programu jest rozszczepiana) i informacje. Działa od 15 grudnia 1979.

</doc>
<doc id="331855" url="https://pl.wikipedia.org/wiki?curid=331855" title="John van ’t Schip">
John van ’t Schip

Johannes Nicolaas "John" van ’t Schip (ur. 30 grudnia 1963 w Fort Saint John, Kolumbia Brytyjska, w Kanadzie) – holenderski trener i piłkarz, grający na pozycji pomocnika.
Kariera klubowa.
Van 't Schip jako dziecko trafił do juniorskiej szkółki Ajaksu Amsterdam. Do pierwszej drużyny trafił w sezonie 1981–1982, a w Eredivisie zadebiutował 6 grudnia 1981 roku w zwycięskim 4-1 meczu z FC Haarlem, wchodząc na boisko w 75 minucie. W Ajaksie grał przez 11 sezonów, rozgrywając w nim 273 mecze i strzelając 29 goli. Został pięć razy mistrzem Holandii w latach 1982, 1983, 1985 i 1990 oraz trzykrotnie zdobył Puchar Holandii w latach 1983, 1986 i 1987. Prawoskrzydłowy Van 't Schip pomógł Ajaksowi także w zdobyciu Pucharu Zdobywców Pucharów w 1987 roku i Pucharu UEFA w 1992 roku. Właśnie po tym ostatnim sukcesie Van ’t Schip wyjechał do Serie A do zespołu Genoa 1893, z którym w 1995 roku spadł do Serie B. W 1996 roku zakończył piłkarską karierę, z dorobkiem 83 meczów i 8 bramek w Serie A.
Kariera reprezentacyjna.
W reprezentacji Holandii Van 't Schip debiutował 29 kwietnia 1986 roku w zremisowanym 0-0 meczu z reprezentacją Szkocji. Łącznie w reprezentacji rozegrał 41 meczów i zdobył 2 bramki. Brał udział w MŚ w 1990, Euro 88 oraz Euro 92. W tej drugiej imprezie zdobył złoty medal.
Po zakończeniu piłkarskiej kariery van 't Schip został trenerem młodzieży w szkółce Ajaksu Amsterdam. W latach 2001–2003 był pierwszym trenerem FC Twente, a od 2004 roku był asystentem selekcjonera Marco van Bastena w reprezentacji Holandii. W kwietniu 2012 został szkoleniowcem meksykańskiego Chivas de Guadalajara. Został zwolniony 3 stycznia 2013, dzień przed rozpoczęciem sezonu Clausura 2013, odnosząc z Chivas bilans 8 zwycięstw, 6 remisów i 9 porażek w 23 spotkaniach.

</doc>
<doc id="331860" url="https://pl.wikipedia.org/wiki?curid=331860" title="Balisong">
Balisong

Balisong (nóż motylkowy) – rodzaj niewielkiego noża składanego, służącego do walki, stosowanego tradycyjnie na Filipinach.
Kształt tego narzędzia powstał z połączenia Dulo Dulo z nożem. Prawdopodobnie jest to jedna z najstarszych broni stosowanych w systemie walki Arnis. Jego rodowód sięga VIII wieku n.e. Swoją nazwę wywodzi z małej miejscowości Balisung z rejonu Batangas na Filipinach. Nóż ten dla mieszkańców tej miejscowości ma znaczenie niemal religijne. Otwarty nóż symbolizuje trzy wierzchołki trójkąta oznaczające Niebo, Ziemię i Wodę. Sama nazwa Balisong oznacza „Śpiew motyla”. W wersji złożonej (z zamkniętym ostrzem) przyrząd służy do walki podobnie jak Dulo Dulo. W razie szczególnego zagrożenia, poprzez rotacyjny ruch nadgarstka można otworzyć Balisong, który wtedy jest używany jako broń biała.

</doc>
<doc id="331863" url="https://pl.wikipedia.org/wiki?curid=331863" title="Betoniarka">
Betoniarka

Betoniarka – urządzenie budowlane służące do mieszania cementu, wody oraz piasku i żwiru (jako kruszywa) w celu utworzenia jednorodnej masy (mieszanki betonowej). Typowa betoniarka ma kształt obrotowego bębna. Do mniejszych prac używane są betoniarki przenośne. Do przewożenia gotowego betonu używa się specjalnych pojemników zamontowanych na samochodach ciężarowych (tzw. "gruszka"). 
Betoniarki można podzielić:

</doc>
<doc id="331864" url="https://pl.wikipedia.org/wiki?curid=331864" title="Rai Nettuno Sat">
Rai Nettuno Sat

Rai Nettuno Sat – rodzina dwóch włoskich kanałów telewizyjnych funkcjonujących na zasadzie teleuniwersytetów, należących do włoskiego nadawcy publicznego, RAI. Całość programu wypełniona jest wykładami prowadzonymi przez pracowników włoskich uczelni wyższych. W Polsce oba kanały można oglądać w niekodowanym przekazie cyfrowym z satelity Hot Bird.

</doc>
<doc id="331865" url="https://pl.wikipedia.org/wiki?curid=331865" title="AmigaCD32">
AmigaCD32



</doc>
<doc id="331867" url="https://pl.wikipedia.org/wiki?curid=331867" title="Fresno (ujednoznacznienie)">
Fresno (ujednoznacznienie)

Miejscowości w Kolumbii:
Miejscowości w USA:
Hrabstwa w USA:

</doc>
<doc id="331868" url="https://pl.wikipedia.org/wiki?curid=331868" title="Publiusz Krassus">
Publiusz Krassus

Publiusz Licyniusz Krassus (łac. "Publius Licinius Crassus"; zm. 53 p.n.e. w Harran) – syn Marka Licyniusza Krassusa. Przywódca VII legionu. Brał udział w wojnie galijskiej, podczas której wziął zakładników, aby zmusić tamtejsze ludy do uległości. Sytuacja była jednak trudna, gdyż Galowie również wzięli zakładników, którymi byli trybunowie negocjujący zboże dla armii. Dzielny młodzieniec jednak uwolnił siłą Rzymian. Publiusz, towarzysząc swojemu ojcu Markowi w wojnie z Partami, zginął razem z nim w roku 53 p.n.e. w bitwie pod Carrhae. Stał się później symbolem bezmyślności rzymskich wodzów.

</doc>
<doc id="331874" url="https://pl.wikipedia.org/wiki?curid=331874" title="Game And Watch">
Game And Watch



</doc>
<doc id="331875" url="https://pl.wikipedia.org/wiki?curid=331875" title="Sytuacja prawna i społeczna osób LGBT w Luksemburgu">
Sytuacja prawna i społeczna osób LGBT w Luksemburgu

Prawo a dyskryminacja osób homoseksualnych.
Luksemburg należy do krajów, w których najwcześniej na świecie zniesiono karalność seksu homoseksualnego. Kontakty homoseksualne zostały zalegalizowane w Luksemburgu w 1795 roku, a w 1992 roku zrównano ze sobą wiek osób legalnie dopuszczających się kontaktów homo- i heteroseksualnych - wynosi on 16 lat.
Ochrona prawna przed dyskryminacją.
Luksemburskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 1997 roku. Prawo to zakazuje również homofobicznych wypowiedzi.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Azyl
Luksemburskie przepisy prawne nie przyznają prawa osobom do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
W 2004 roku w Luksemburgu zalegalizowano związki partnerskie par tej samej i przeciwnej płci. Dają one tylko część praw z tych, jakie mają małżeństwa heteroseksualne, m.in. wykluczają adopcję dzieci przez pary homoseksualne. Ustawa ta jest podobna do francuskiej ustawy PACS.
20 lipca 2009 roku rząd zapowiedział skierowanie do parlamentu ustawy legalizującej małżeństwa osób tej samej płci.
W trakcie debaty parlamentarnej, 19 stycznia 2010 roku, minister sprawiedliwości François Biltgen zapowiedział, że ustawa będzie gotowa do lata 2010. 9 lipca rząd przyjął projekt ustawy. 10 sierpnia projekt został złożony w parlamencie.
Życie osób LGBT w kraju.
Luksemburczycy należą do społeczeństw bardzo tolerancyjnych wobec gejów i lesbijek.
Według sondażu Eurobarometr, wykonanego na zlecenie UE w 2006 roku, 58% Luksemburczyków popiera zalegalizowanie małżeństw homoseksualnych, a 39% prawa adopcyjne dla osób tej samej płci.
W Luksemburgu istnieje mała scena gejowska, skoncentrowana w stolicy - Luksemburgu. Miasto to dysponuje trzema lokalami gejowskimi.
Działa tam kilka organizacji zajmujących się niesieniem pomocy przedstawicielom LGBT, w tym
"Rosa Lëtzebuerg" założona w 1996 roku.
Każdego roku ulicami stolicy maszerują parady CSD.

</doc>
<doc id="331880" url="https://pl.wikipedia.org/wiki?curid=331880" title="Oskar Forss">
Oskar Forss



</doc>
<doc id="331882" url="https://pl.wikipedia.org/wiki?curid=331882" title="Dance">
Dance

Dance (ang. "taniec") – termin wieloznaczny, w najszerszym sensie oznaczający każdy rodzaj muzyki tanecznej, niezależnie od jej charakteru.
Definicja.
W węższym znaczeniu oznacza stosowaną w Europie zamienną nazwę muzyki eurodance lub określaną także nazwą dancefloor – potoczną, jednak powszechnie przyjętą wspólną nazwę kilku spokrewnionych komercyjnych gatunków elektronicznej muzyki tanecznej (klubowej), wywodzących się z muzyki disco, italo disco, muzyki house i jej podgatunków hip house i detroit house, podgatunku electro – muzyki freestyle oraz jednego z podgatunków muzyki trance, która czasami bywa zaliczana w całości jako podgatunek muzyki dance. Słownik języka polskiego wydawnictwa PWN natomiast definiuje muzykę dance jako styl w tanecznej muzyce pop. Określeniem muzyka dance bywa też nazywana cała muzyka klubowa. Często też określeniem muzyka dance jest nazywana muzyka dyskotekowa. Muzyka dance w węższym znaczeniu jest nazwana także club-dance, club lub mylnie techno-dance.
Charakterystyka.
Wszystkie gatunki muzyki dance charakteryzuje mocny beat, nacisk na rytm i często rytmiczny przebieg utworu, elektroniczne brzmienie i przeznaczenie do odtwarzania w klubach nocnych. 
Gatunki muzyki dance.
Wybrane gatunki, wobec których najczęściej używa się określenia muzyka dance:
Eurodance.
Muzyka taneczna popularna w latach 90. wywodząca się głównie z muzyki disco, Hi-NRG i house oraz podgatunku muzyki electro – freestyle, muzyki hip-hop, hip house, dance-pop, euro disco i techno, a później także muzyki trance, charakteryzuje się rytmicznym i szybkim, jednocześnie jednak melodyjnym brzmieniem. Zazwyczaj dzieliły się na partie śpiewane przez wokalistkę oraz kwestie rapowane przez mężczyznę. Słowa utworów eurodance zwykle były proste i „wpadające w ucho”, niosące ważne najczęściej optymistyczne przesłanie. Gatunek posiadał bardzo licznych reprezentantów takich jak: Basshunter, Crazy Frog, Alex Christensen, Snap!, Culture Beat, Dr. Alban, Pharao, Corona, Masterboy, Mr. President, John Scatman, Real McCoy, DJ BoBo, Fun Factory, La Bouche, 2 Unlimited, E-Rotic, 2 Brothers on the 4th Floor, Captain Hollywood Project, Ace of Base, Basic Element, Cascada, Waldo's People.
Bubblegum dance (happy house).
Gatunek powstały na bazie eurodance pod koniec lat 90. Charakteryzuje się prostymi tekstami głównie o młodzieńczych miłościach, zauroczeniach i wkraczaniu w dorosłość oraz adekwatnym do nich podkładem muzycznym, stąd też zyskał sobie opinię muzyki przeznaczonej głównie dla młodego odbiorcy. Przedstawiciele gatunku: Aqua, Vengaboys, Passion Fruit.
Italo dance (New/Nu Italo Disco).
Gatunek wywodzący się z italo disco, chociaż niektórzy uważają, że wywodzi się wbrew nazwie z eurodance. W przeciwieństwie do eurodance nie występują tu już raczej kwestie rapowane, a treści utworów, jak i sama muzyka – niekoniecznie muszą być optymistyczne. W tworzeniu tego typu muzyki bardzo często wykorzystuje się tzw. vocodery – nadające głosowi wokalisty syntetyczne, nienaturalne brzmienie. Również ten gatunek posiada licznych przedstawicieli, takich jak: Gigi D’Agostino, Prezioso, Natasha Hagen.
Dance mix (Epic house).
Współczesna muzyka taneczna, wywodząca się z muzyki house, niekiedy nazywana jej komercyjną odmianą. Utwory zazwyczaj śpiewane, posiadające wyraźną linię melodyczną, niemal zawsze szybkie i rytmiczne. Bardzo często nagrania tego gatunku to covery lub remiksy starszych przebojów – w praktyce zazwyczaj z lat 80. Wybrani przedstawiciele epic house: DJ Sammy, Groove Coverage, Novaspace, Vinylshakerz, David Guetta.
Euro house.
Wspólna nazwa stosowana niekiedy dla gatunków epic house, eurodance i zbliżonych oraz określenie stylu muzyki house popularnego w latach 90. XX wieku wywodzącego się z muzyki funk, Hi-NRG i techno, który zawiera syntezatorowe melodie i bas.
Vocal trance (Uplifting trance|epic trance, euro trance).
Współczesna muzyka taneczna mająca wiele cech wspólnych z epic house, jednak będąca jednym z podgatunków trance’u i mająca charakterystyczne dla tej muzyki brzmienie. Również tutaj dominują utwory śpiewane. Wybrani przedstawiciele euro trance: ATB, Ian Van Dahl, DJ's@Work, Alice DeeJay, Sylver, Lasgo, Fragma, Paul van Dyk. Podgatunki muzyki euro trance oprócz epic trance to progressive trance, symphonic trance, anthem trance, ibiza trance, dream trance i dutch trance.
Hard dance.
Termin określający grupę cięższych stylów elektronicznej muzyki tanecznej (z charakterystyczną cechą w postaci skocznego beatu 4/4). Najczęściej utożsamiany z hard trance, hard house, hardstyle, jumpstyle, freeform hardcore, happy hardcore, happy gabber, nu style gabber, trancecore i UK hardcore dance. Główni przedstawiciele: Cascada, Baracuda, Scooter, Basshunter, Headhunterz, Brennan Heart, Noisecontrollers, The Prophet.
Eurobeat.
Współczesna muzyka taneczna wywodząca się z połączenia muzyki eurodance z J-pop (japoński pop). Gatunek ten powstał w latach 90. XX wieku. Charakteryzuje się szybkim brzmieniem utworów zbliżonym do gatunku happy hardcore. Przedstawiciele: Nick Mansel, Nikita JR, Live Music Gang.
Anthem house (Arena house, Stadium house).
Współczesna muzyka taneczna powstała w latach 90., wywodząca się z muzyki house będąca stylem pokrewnym do stylu anthem trance. Charakteryzuje się brzmieniem o charakterze hymnu, odgłosami dopingu kibiców na stadionie sportowym i chwytliwą melodią. Prekursorem gatunku jest zespół muzyczny The KLF. Przedstawiciele: Faithless, Sash!, 2 Unlimited.
Vocal house (Diva house).
Współczesna muzyka taneczna wywodząca się z muzyki house powstała w latach 90. charakteryzująca się rozbudowanymi partiami wokalnymi, często autorstwa zawodowych śpiewaczek zbliżonymi brzmieniowo do gatunku R&amp;B i brzmieniem muzyki house. Przedstawiciele: Black Box, 49Ers, Foreal People.
Power dance.
Termin określający muzykę eurodance tworzoną w języku polskim lub przez polskich twórców i wykonawców. Muzyka taneczna o ostrzejszym, „agresywniejszym” brzmieniu w stosunku do utworów disco polo i zawierająca elementy muzyki techno. Współcześnie część zespołów muzycznych łączy muzykę power dance z muzyką disco polo. Z tego powodu wobec tych zespołów stosowane jest określenie ich twórczości jako "disco polo &amp; dance". 
Inne podgatunki muzyki dance.
Inne gatunki muzyki dance obok club-dance i eurodance to także dance-pop, dance-rock, latin-freestyle i teen pop. Oprócz tego do muzyki dance zalicza się też czasami: mainstage, big room house, hands up, scouse house, trance, electro house i disco house, a nawet moombahton i UK garage. W najszerszym znaczeniu to gatunki od muzyki disco poprzez dance-pop, house i techno do nawet muzyki hip-hop.
Muzyka dance w Polsce.
Niektóre gatunki dance są zbliżone do muzyki disco polo i często z nią mylone, od której odróżnia je wyraźne przesłanie skierowane do odbiorcy. Muzyka ta pomimo prostej i łatwo „wpadającej w ucho” melodii zawiera teksty mówiące o życiu oraz troskach z nim związanych, niejednokrotnie dając życiowe rady i wskazówki, natomiast w warstwie muzycznej muzykę dance od disco polo odróżnia brak jakichkolwiek elementów muzyki biesiadnej. Z tego powodu często do muzyki dance zaliczane jest italo disco, w którym podczas powrotu na scenę tworzył na początku lat 90. XX wieku Krzysztof Krawczyk. Często też utwory muzyki dance w stosunku do utworów disco polo są ostrzejsze, „agresywniejsze” w brzmieniu. Oprócz tego muzykę dance od disco polo odróżnia to, że muzyka dance jest nurtem elektronicznej muzyki tanecznej (muzyki klubowej), a disco polo jest gatunkiem tanecznej muzyki popularnej i polską odmianą muzyki dyskotekowej. Fizycznie polską muzykę dance od disco polo odróżnia zwykle wyższy współczynnik uderzeń perkusji na minutę (BPM). Mylenie niektórych gatunków muzyki dance z muzyką disco polo spowodowane jest początkami tego nurtu muzycznego w Polsce w okresie największej popularności muzyki disco polo, łączeniem przez niektóre zespoły muzyki disco polo w warstwie muzycznej z muzyką dance oraz zniknięciem z mediów polskich wykonawców tego nurtu na początku XXI wieku wraz z wykonawcami muzyki disco polo. Muzyka eurodance w Polsce tworzona w języku polskim lub przez polskich twórców dla odróżnienia od disco polo nazywana jest muzyką "power dance". Współcześnie część zespołów muzycznych łączy muzykę power dance z muzyką disco polo. Z tego powodu wobec niektórych zespołów stosowane jest określenie ich twórczości jako "disco polo &amp; dance". Początki historii muzyki dance w Polsce to połowa lat 90. XX wieku. Utwory polskich wykonawców muzyki dance zawierały też wtedy elementy stylów muzycznych euro disco i Hi-NRG. Polscy przedstawiciele muzyki dance z tego okresu to m.in. Stachursky, United, Thomas, D-Bomb i Zero.

</doc>
<doc id="331886" url="https://pl.wikipedia.org/wiki?curid=331886" title="Ja cię kocham, a ty śpisz">
Ja cię kocham, a ty śpisz

Ja cię kocham, a ty śpisz (ang. "While You Were Sleeping") – komedia romantyczna produkcji amerykańskiej w reżyserii Jona Turtletauba z 1995 roku.
Opis fabuły.
Lucy Moderatz przyjechała do Chicago z małego miasteczka w poszukiwaniu pracy i szczęścia. Mieszka sama w wynajętym mieszkaniu, a za towarzysza ma szaroburego kota, który jest jedyną bliską jej istotą. Podkochuje się w niej Joe Junior, właściciel czynszowego domu, w którym mieszka, ale ona nie bierze poważnie zalotów mężczyzny, którego uważa za zarozumialca. Lucy jest zakochana w nieznajomym, którego widuje codziennie na stacji metra, gdzie pracuje w kasie biletowej. On nigdy nie zwraca na nią uwagi, należy do innego świata. Ubrany w beżowy płaszcz z drogiej wielbłądziej wełny, z czarnym neseserem w ręku co dzień mija obojętnie niepozorną, skromną bileterkę.
Gdy zbliża się Boże Narodzenie, ruch na stacji metra powoli zamiera. Lucy jako jedyna spośród pracowników samotna osoba ma dyżur. Siedząc w biletowym okienku, pogrąża się w zadumie nad swoim losem. Nawet nie zauważa, że przed kasą znowu pojawia się on. Tym razem mężczyzna rzuca dziewczynie mimochodem grzecznościowe "Wesołych świąt". Wyrwana z odrętwienia Lucy nie zdąży wydobyć z siebie nawet jednego słowa. Po chwili widzi na peronie dwóch chuliganów, którzy brutalnie atakują jej ukochanego. Mężczyzna spada na tory, tracąc przytomność. Ostatkiem sił przerażona Lucy odciąga go na bok sprzed pędzącego pociągu.
Zaczyna się sekwencja pomyłek. Najpierw personel szpitala uznaje Lucy za narzeczoną pacjenta, zezwalając jej czuwać przy łożu chorego, który wskutek odniesionych obrażeń zapadł w śpiączkę. Zjawia się w komplecie rodzina Callaghanów: ojciec, matka, siostra, babcia, którzy również biorą ją za dziewczynę Petera. Lucy od razu przypada im do gustu. Proszą narzeczoną syna, aby spędziła z nimi święta Bożego Narodzenia, a ona przyjmuje zaproszenie. Okazuje się, że Peter ma również brata, Jacka, który zadurza się z wzajemnością w Lucy. Tymczasem ze śpiączki budzi się Peter i dowiaduje się, że ma narzeczoną Lucy, która uratowała mu życie.

</doc>
<doc id="331889" url="https://pl.wikipedia.org/wiki?curid=331889" title="Płyta gipsowo-kartonowa">
Płyta gipsowo-kartonowa

Płyta gipsowo-kartonowa, płyta g-k, płyta regipsowa – materiał budowlany, mający postać arkuszy składających się z gipsu zabezpieczonego tekturą.
Najczęściej produkowane są płyty o grubości: 6,5; 8,0; 9,5; 12,5; 14,0; 16,0; 18,0; 20,0; 24,0 mm przy szerokości: 1200 lub 600 mm i długości: 2000 do 4000 mm. Płyty docina się do pożądanego wymiaru za pomocą specjalnych noży. Mocuje się je za pomocą wkrętów na przygotowanych konstrukcjach metalowych lub drewnianych lub przykleja gipsem do ścian murowanych czy wylewanych.
Zastosowanie.
Płyty gipsowe służą głównie do wznoszenia ścianek działowych lub jako licowanie wewnętrzne ścian i sufitów (także sufitów podwieszonych). Rzadziej używane są specjalne płyty gipsowo-kartonowe jako jastrych w podłodze lub jako deskowanie dachu.
Stosowane też jako osłona przeciwpożarowa, gdyż, na skutek reakcji chemicznych zachodzących pod wpływem wysokiej temperatury, pochłaniają stosunkowo duże ilości ciepła i opóźniają dotarcie ognia i wysokiej temperatury do wrażliwych części budynku (konstrukcji drewnianej lub lekkiego szkieletu metalowego).
Historia.
Przez cały XIX wiek w Stanach Zjednoczonych stosowano system lekkiej zabudowy zwany lath, w którym drewniane stelaże ścian wewnętrznych były pokrywane z dwóch stron kilkoma warstwami gipsu. W 1916 roku firma United States Gypsum Company udoskonaliła ten system, wypuszczając na rynek pierwszą płytę, w której gips był wprasowany między dwie warstwy wyjątkowo mocnego papieru.
Po raz pierwszy na masową skalę użyto płyty gipsowej w USA w czasie budowy obiektów na wystawę światową w Chicago w 1933 roku. Jednak prawdziwym przełomem okazała się II wojna światowa. Powołanie do armii setek fachowców spowodowało, że usługi budowlane w USA gwałtownie podrożały. Wtedy rozpoczęła się trwająca do dziś kariera płyty gipsowej jako materiału łatwego w obróbce i montażu, dzięki czemu wiele prac wykończeniowych można wykonać samemu.
Produkcja.
Proces produkcji płyt:

</doc>
<doc id="331891" url="https://pl.wikipedia.org/wiki?curid=331891" title="Ekspedycja 1">
Ekspedycja 1

Ekspedycja 1 była pierwszą stałą załogą Międzynarodowej Stacji Kosmicznej. Jej zadaniem było między innymi przyłączenie do istniejących już elementów konstrukcji nowego amerykańskiego laboratorium "Destiny".
Załoga.
Załoga rezerwowa
Pobyt na stacji.
Shepherd, Gidzenko i Krikalow mieli przygotować stację do rozpoczęcia w połowie stycznia 2001 roku eksperymentów i przyjęcia kolejnych załóg. Stacja bowiem stanowiła wielkie składowisko zapasów i instrumentów naukowych, które musiało być rozpakowane, zainstalowane i przetestowane. Nie wszystkie systemy stacji były uruchomione. Astronauci rozpoczęli swoją misję od otwarcia głównego luku i zapalenia świateł, półtorej godziny po tym, gdy Sojuz TM-31 dotarł do celu. Kolejne godziny spędzili, instalując prowizoryczną kuchnię, a także uruchamiając system dostarczający i oczyszczający wodę. Nawiązali kontakt z centrum lotów kosmicznych na Ziemi. Jednym z najważniejszych zadań pierwszej załogi było uruchomienie urządzeń produkujących tlen i usuwających z powietrza szkodliwy ditlenek węgla. 
Wszystkie te systemy mogły być kontrolowane z dowolnego miejsca na stacji przez sieć laptopów. Załoga uruchomiła też pokładowe centrum medyczne i zainstalowała urządzenia do codziennych intensywnych ćwiczeń, które astronauci muszą wykonywać, by nie dopuścić do zaniku tkanki mięśniowej i obniżania stężenia wapnia w kościach, co następuje bardzo szybko w stanie nieważkości.
Podczas czteromiesięcznej misji kosmonautów odwiedziły trzy załogi promów kosmicznych. 2 grudnia 2000 roku do ISS przycumował prom Endeavour w ramach misji STS-97 z pięcioosobową załogą, której zadaniem było zamontowanie dwóch paneli słonecznych, zapewniających stacji dodatkową energię elektryczną. Kolejni kosmonauci przylecieli 9 lutego 2001 promem Atlantis w ramach misji STS-98. 10 marca 2001 przyleciał prom Discovery w ramach misji STS-102, w ramach której nastąpiła wymiana załogi stacji.

</doc>
<doc id="331894" url="https://pl.wikipedia.org/wiki?curid=331894" title="Agawa sizalowa">
Agawa sizalowa

Agawa sizalowa, agawa sizalska ("Agave sisalana" Perrine) – gatunek rośliny należącej do rodziny agawowatych. Jej ojczyzna nie jest znana. Jest uprawiana w wielu krajach świata. Z upraw rozprzestrzeniła się i naturalizowała w Afryce, na Madagaskarze, w Australii, na Hawajach i Karaibach. To trzecia najważniejsza, uprawiana roślina włóknodajna po bawełnie i jucie.

</doc>
<doc id="331895" url="https://pl.wikipedia.org/wiki?curid=331895" title="Masakra nad Wounded Knee">
Masakra nad Wounded Knee

Masakra nad Wounded Knee – ostatnie duże starcie zbrojne pomiędzy armią Stanów Zjednoczonych Ameryki a Indianami Wielkich Równin z 29 grudnia 1890.
Starcie miało miejsce nad potokiem Wounded Knee na terenie indiańskiego rezerwatu Pine Ridge. Stanowiło kulminacyjny moment trwającej ponad dwa miesiące „kampanii w Pine Ridge” – dużej wojskowej interwencji, mającej zaprowadzić spokój w rezerwatach Lakotów (Siuksów) na terenie Dakoty Południowej i Dakoty Północnej oraz uspokoić obawy białych mieszkańców pogranicza – wielu z nich zaniepokojonych było bowiem szerzeniem się nowej indiańskiej religii Tańca Duchów i bało się wybuchu indiańskiego powstania.
Starcie, nazywane przez wiele starszych (zwłaszcza amerykańskich) źródeł „bitwą”, przez większość historyków uważane jest obecnie za masakrę ze względu na znaczną przewagę sił i uzbrojenia 7. Pułku Kawalerii nad – złożoną w dużej części z kobiet i dzieci oraz rozbrojoną wcześniej – grupą Lakotów Minneconjou wodza Wielkiej Stopy (ang. "Big Foot"). Chociaż masakra nie była ostatnim krwawym epizodem na amerykańsko-indiańskim pograniczu, to jej datę uznaje się za historyczny koniec wojen Indian w Ameryce Północnej.
Geneza – Taniec Duchów.
W latach 80. XIX w., w kilka lat po ostatniej zwycięskiej dla siebie bitwie nad Little Big Horn, większość Indian Wielkich Równin znalazła się w wydzielonych przez rząd Stanów Zjednoczonych rezerwatach. Tam część Indian przejmowała od białych Amerykanów, stopniowo i nie bez trudności, nowe wzory – sposoby gospodarowania, język, ubiór, obyczaje i religię. Inni – rozczarowani ciężkimi warunkami życia, łamaniem składanych im obietnic i brakiem perspektyw – żyli wspomnieniami przeszłości lub zwracali się ku dającym nadzieję nowym prorokom. Najbardziej znanym z ówczesnych tubylczych proroków, którego wizja w dniu zaćmienia Słońca 1 stycznia 1889 zapoczątkowała nowy panindiański kult – Taniec Duchów, był Indianin Pajute z Nevady – Wovoka (Jack Wilson).
Religijne objawienie Wovoki było swoistą mieszanką ideologii i rytuałów małej chrześcijańskiej wspólnoty "Shakerystów" (ang. "Shakers") z tradycyjnym mistycyzmem, spirytualizmem i taneczną obrzędowością Pajutów. Nowa religia obiecywała wyznawcom nadejście końca świata połączonego z zagładą białych ludzi, powrót wytępionych stad bizonów i ponowne połączenie się z bliskimi. Oprócz systematycznego uczestnictwa w ekstatycznych obrzędach Tańca Ducha, nakazywała m.in. życie w pokoju, dobre uczynki oraz odrzucenie alkoholu. Pod koniec lat 80. XIX w. tubylczy posłańcy rozprzestrzenili ją wśród ponad 30 plemion Zachodu. Religia zainteresowała też część Lakotów (Siuksów), którzy do rytuałów Wovoki dodali trans i charakterystyczne "koszule ducha", które – zdaniem wyznawców kultu – miały ich chronić przed kulami wrogów.
Wśród osadników z pogranicza nowa, uważana za „pogańską”, religia i niezrozumiałe dla Amerykanów „tańce wojenne”, odciągające tubylców od prób urządzania się w rezerwatach na wzór białych sąsiadów, wzbudziły przerażenie. Lokalna prasa drukowała alarmistyczne artykuły. Z obawy przed kolejnym zbrojnym indiańskim powstaniem i w celu położenia kresu „gorączce Mesjasza” do rezerwatów Dakoty wezwano znaczne oddziały wojska. Pod koniec listopada 1890 dowodzący Armią USA generał Nelson Miles rozpoczął mającą trwać ponad dwa miesiące wojskową interwencję, zwaną „kampanią w Pine Ridge”. W grudniu 1890 ceremonie Tańca Ducha zostały w rezerwatach Lakotów zakazane, a tańczących „wrogich Indian” wezwano do powrotu do kontrolowanych przez władze placówek w rezerwatach (tzw. agencji). Przywódców „buntu” polecono aresztować „za wszelką cenę”.
15 grudnia 1890, podczas próby aresztowania za rzekomy udział w nielegalnej ceremonii, indiańscy policjanci na rządowej służbie zabili wodza Lakotów Hunkpapa Siedzącego Byka (ang. "Sitting Bull") i jego siedmiu współplemieńców. W starciu zginęło też sześciu indiańskich policjantów, a obawiający się zemsty wojska Indianie – także ci, którzy nie uczestniczyli dotąd w obrzędach Tańca Ducha – zaczęli uciekać z okolic agencji do kryjówek w Badlands i obozowisk tancerzy. Wielu współplemieńców Siedzącego Byka schroniło się w położonym nad rzeką Cheyenne obozie grupy Lakotów Minneconjou wodza Wielkiej Stopy (ang. "Big Foot"). Obawiając się o bezpieczeństwo swoich ludzi, Wielka Stopa, wraz z grupą ok. 350 Siuksów, wyruszył następnego dnia w stronę agencji Pine Ridge, by tam oddać się pod opiekę przyjaznego białym znanego wodza Czerwonej Chmury (ang. "Red Cloud").
28 grudnia.
Po południu 28 grudnia wędrujący na południe Lakoci napotkali poszukujący ich z rozkazu gen. Milesa oddział 7. Pułku Kawalerii pod dowództwem majora Samuela Whiteside’a. Ten przekonał chorego wodza Wielką Stopę, by cała jego grupa udała się do pobliskiego wojskowego obozu położonego nad strumieniem Wounded Knee (sami Lakoci nazywali go "Chankpe Opi Wakpala"), skąd mieli zostać odprowadzeni do agencji Pine Ridge. Na miejsce poruszająca się wolno kolumna dotarła dopiero wieczorem, więc z rozbrojeniem Indian Amerykanie postanowili zaczekać do następnego dnia. Żołnierze doliczyli się 120 mężczyzn oraz 230 kobiet i dzieci.
Indianom wyznaczono miejsce na obozowisko, wydano żywność i kilka dodatkowych namiotów a dookoła rozstawiono warty. Chory na zapalenie płuc Wielka Stopa otrzymał też piecyk i pomoc lekarską. Na wzgórzu na północ od indiańskiego obozowiska ustawiono dwa szybkostrzelne działa Hotchkissa kalibru 1,65 cala (41,9 mm). Późnym wieczorem nad Wounded Knee dotarła też pozostała część 7. Pułku Kawalerii wraz z jego dowódcą pułkownikiem Jamesem W. Forsythem i dwoma kolejnymi działami. Łącznie siły amerykańskie liczyły 470 kawalerzystów i 30 indiańskich zwiadowców. Według późniejszych relacji świadków, rozgrzewających się nocą przy dostarczonej do obozu beczułce whisky, żołnierzy coraz bardziej podniecały nie tylko plany schwytania Wielkiej Stopy, ale i możliwość wzięcia na całej grupie Lakotów krwawego odwetu za klęskę ich pułku nad Little Bighorn.
29 grudnia.
Rankiem 29 grudnia żołnierze otoczyli Indian, wezwali wojowników na naradę i zażądali od nich złożenia broni. Większość osłabionych i zmarzniętych Lakotów podporządkowała się rozkazom i ponoć tylko szaman (źródła podają zwykle, że był to Żółty Ptak (ang. "Yellow Bird"), ale według relacji części świadków bardziej prawdopodobne jest, iż był to Siedzący Prosto (ang. "Sits Up Straight")) głośno protestował, przekonując współplemieńców do wiary w moc "koszul ducha". Niezadowoleni z ilości przejętej broni żołnierze przystąpili do przeszukiwania namiotów i rewizji osobistych, odbierając Indianom wszystko, co mogło posłużyć do walki.
Relacje świadków na temat tego, co dokładnie wtedy się wydarzyło, różnią się w szczegółach. Najczęściej przytaczana wersja mówi, iż jednym z przeszukiwanych miał być młody wojownik Czarny Kojot (ang. "Black Coyote"), który nie chciał oddać swojego karabinu Winchestera (a według lakockiego świadka masakry Żelaznego Ogona, ang. "Iron Tail", był głuchy). Podczas szamotaniny jego broń wypaliła (możliwe, że kula trafiła jednego z żołnierzy), a przekonani o buncie Lakotów kawalerzyści rozpoczęli ostrzał bezbronnego tłumu ze wszystkich stron. Amerykanie otworzyli m.in. ogień z czterech działek Hotchkissa, masakrując Indian i własnych żołnierzy, wziętych w krzyżowy ogień (według późniejszych zeznań żołnierzy, bitewny dym oraz zimowa odzież uniemożliwiały w znacznej mierze odróżnienie płci i wieku Indian, a część kobiet i dzieci brała czynny udział w walce). Część wojowników usiłowała odzyskać broń zgromadzoną na środku placu, pozostali – w tym wielu rannych – szukali iluzorycznego schronienia w zagłębieniach terenu i namiotach, lub ratowali się ucieczką. Mimo białej flagi powiewającej przed namiotem Wielkiej Stopy Amerykanie kontynuowali ostrzał, zabijając w rezultacie 153 Indian (w tym niemal wszystkich wojowników Wielkiej Stopy i jego samego). W kilku miejscach doszło do walki wręcz, jednak straty 7. Pułku były znikome (25 zabitych i 39 rannych, wielu – od ognia innych żołnierzy).
Ofiary.
Według relacji indiańskiego lekarza z agencji Pine Ridge Charlesa A. Eastmana ciała ofiar znajdowano później w promieniu 3 mil od obozu, bowiem uciekających z obozu Indian ścigano i mordowano, nie oszczędzając kobiet i dzieci. Według naocznych świadków żołnierze wznosili okrzyki na cześć generała Custera i zabijali w zemście za klęskę nad Little Bighorn (choć jeden z Indian wspominał też, że widział żołnierza, który strzelił do kolegi, by powstrzymać go od zabijania kolejnych bezbronnych osób). Choć większość Indian zabito w kilkanaście minut, to strzelanina – z różnym nasileniem – trwała jeszcze kilka godzin, a żołnierze ostrzeliwali uciekinierów kryjących się w pobliskim wąwozie. Odgłosy strzałów przyciągnęły nad Wounded Knee Indian z okolic agencji Pine Ridge, ale – nieliczni i słabo uzbrojeni – nie byli w stanie zmienić rozmiarów klęski. Gdy po południu słaby opór Lakotów ustał, część rannych – najpierw żołnierzy, a następnie Indian – przewieziono na wozach do oddalonej o 18 mil agencji Pine Ridge. Wśród rannych Indian umieszczonych w misyjnym kościele było tylko 4 mężczyzn oraz 49 kobiet i dzieci. Resztę ofiar pozostawiono na łaskę nadciągającej śnieżycy.
Dopiero po trzech dniach, 1 stycznia, do miejsca rzezi dotarła z agencji Pine Ridge ekspedycja pogrzebowa z doktorem Eastmanem (niektóre źródła – w tym sam Eastman – podają różne daty, od 31 grudnia do 3 stycznia). Na polu walki zastano spalone namioty, zamarznięte zwłoki i kilkoro wciąż żywych Indian, w tym czwórkę dzieci. Chociaż wśród członków ekspedycji biali stanowili mniejszość, to zdaniem części Lakotów niektóre ciała zbezczeszczono wówczas i rozebrano, zabierając "koszule ducha" i inne wartościowe przedmioty na pamiątkę. 150 ciał poległych pochowano w mogile zbiorowej wykopanej na wzgórzu, z którego wcześniej strzelały działa, a znajdującej się dziś na historycznym cmentarzu w miejscowości Wounded Knee. Pogrzebowi nie towarzyszyła żadna ceremonia religijna, na miejscu byli natomiast dziennikarze i fotograf.
Ostatnią ofiarę masakry, Indianina o proroczym imieniu Ostatni Człowiek (ang. "Last Man") odnaleziono nad strumieniem Wounded Knee – przemarzniętego i na wpółżywego – 5 stycznia 1891 roku, 8 dni po tragicznym starciu. Zmarł 6 stycznia o 8:00 rano. Sfotografowany na polu bitwy wódz Wielka Stopa został następnie oskalpowany, a makabryczne trofeum trafiło na wiele lat do Muzeum 7. Pułku w stanie Massachusetts.
Dokładna liczba ofiar masakry nad Wounded Knee (poległych na miejscu lub zmarłych później w wyniku odniesionych ran i mrozu) jest trudna do oszacowania, według Lakotów z 350-osobowej grupy wodza Wielkiej Stopy ocalało 50 ludzi. Według oficjalnych szacunków rządowych zginęło 153 Indian, a los 150 innych pozostał nieznany. Mario Gonzalez, pełnomocnik Stowarzyszenia Ofiar Wounded Knee (Wounded Knee Survivors Association) zeznał przed amerykańskim Senatem, że śmierć nad Wounded Knee poniosło 356 Indian. W 1917 roku gen. Nelson Miles w swoim kolejnym raporcie dla komisji badającej okoliczności „bitwy” szacował liczbę ofiar na ok. 290 (w tym 90 wojowników oraz 200 kobiet i dzieci).
Oceny.
Zszokowany skutkami „bitwy” generał Nelson Miles pozbawił pułkownika Forsytha dowództwa 7. Pułku Kawalerii i doprowadził do przejściowego wydalenia go z armii. W 1913 roku zaprosił Żelaznego Ogona do Waszyngtonu, by dowódcy amerykańskiej armii mogli wysłuchać świadectwa jednego z ocalałych z masakry Lakotów, który nad Wounded Knee został dwukrotnie ranny i stracił siedmioro członków rodziny. Żelazny Ogon, którego z kolei zafascynował admirał George Dewey, dodał wówczas nazwisko admirała do swego przydomka Beard ("Broda") i stał się odtąd znany jako Dewey Beard (był m.in. jednym z trzech wybrańców pozujących do profilu Indianina na monecie z 1913 roku). Gen. Miles do końca życia bezskutecznie naciskał Kongres, by ten przyznał Lakotom rekompensatę za tę – jak pisał w 1920 roku – "nieusprawiedliwioną i godną najcięższego potępienia" masakrę. Jednak jego starania nie spotkały się ze zrozumieniem dowództwa Armii i członków najwyższych władz USA.
Większość społeczeństwa amerykańskiego – zwłaszcza pamiętający nie tak dawne przecież walki z Indianami mieszkańcy Zachodu – przyjęła bowiem wojskową interwencję w Pine Ridge i stanowiącą jej kulminacyjny moment masakrę z aplauzem. Mimo postawienia w stan oskarżenia (za „karygodne dowodzenie”), pułkownik Forsyth zdołał oczyścić się z zarzutów. W śledztwie opierano się przede wszystkim na wojskowych raportach i zeznaniach będącego na służbie armii amerykańskiej tłumacza, półkrwi Indianina Philipa Wellsa. Wśród 32 odznaczonych za "wyróżniającą się postawę" tego dnia, dwudziestu żołnierzy odznaczono Medalami Honoru, nazywanymi odtąd przez Indian "medalami hańby" ("ang. dishonor"). W styczniu 1917 roku specjalna komisja rewizyjna pod przewodnictwem gen. Milesa uznała, że niektóre medale przyznawano w przeszłości bardzo liberalnie, ale nie odebrała żadnego z medali przyznanych uczestnikom masakry z 29 grudnia 1890 roku.
Chociaż mieszkańcy pogranicza uważali zazwyczaj, że słusznie zduszono w zarodku niebezpieczny kult, to bardziej podzielone były opinie mieszkańców Wschodniego Wybrzeża (po opublikowaniu w bostońskiej prasie apelu doktora Eastmana Lakoci otrzymali np. wiele ubrań i bandaży). Jednak ówczesna prasa generalnie nie tylko usprawiedliwiała „bitwę”, ale i krytykowała „opieszałość” gen. Milesa, która miała prowadzić do zbędnych strat po stronie armii i zagrożenia białych osadników. Opinie o wojskowej "rzezi bez prowokacji" i "zemście za Custera" należały wówczas do rzadkości. Wśród domagających się bezwzględnej rozprawy z tubylcami był m.in. L. Frank Baum, późniejszy autor "Czarnoksiężnika z krainy Oz", który najpierw po śmierci Siedzącego Byka, a następnie zaraz po masakrze nad Wounded Knee napisał w "Aberdeen Saturday Pioneer" dwa artykuły, w których sugerował "całkowite unicestwienie nielicznych pozostałych Indian" oraz "starcie tych nieopanowanych i niedających się poskromić stworzeń z powierzchni ziemi".
Będący świadkiem końcówki krwawych wydarzeń nad Wounded Knee lakocki szaman Black Elk (wówczas młody wojownik) tak podsumował je w podyktowanych później znanych wspomnieniach: "Nie wiedziałem jeszcze wtedy, jak wiele się skończyło. Kiedy spoglądam wstecz z tego wysokiego wzgórza mej starości, wciąż widzę zmasakrowane ciała kobiet i dzieci, tworzące stosy lub porozrzucane wzdłuż krętego wąwozu; równie wyraźnie jak wtedy, gdy patrzyłem na to młodymi jeszcze oczyma. I widzę, że coś jeszcze zginęło tam, w tym krwawym błocie i zostało pogrzebane w zamieci. Marzenie ludzi tam umarło. Było to piękne marzenie."
Znawca dziejów wojen z Indianami, historyk Robert Utley o kampanii w Pine Ridge napisał: "Patrząc wstecz, widzimy, że ani Wielka Stopa, ani Siedzący Byk, gdyby im pozwolono bez przeszkód udać się tam, gdzie chcieli, nie doprowadziliby do użycia siły, a już na pewno nie na skalę Wounded Knee. Jednak podejmujący decyzje patrzyli w przyszłość, a nie wstecz, i w ówczesnej atmosferze nie żywili żadnych zastrzeżeń co do mądrości swej decyzji."
Koniec wojny.
Masakra nad Wounded Knee okazała się ostatnim dużym – choć nie ostatnim krwawym – starciem Amerykanów z Indianami Wielkich Równin. Wywołane masakrą zamieszki wokół agencji i potyczki na terenie rezerwatu Pine Ridge trwały jeszcze kilkanaście dni (za udział w nich żołnierze 7. Pułku otrzymali kolejne Medale Honoru). Wzburzeni lub wystraszeni masakrą Lakoci opuszczali pilnowane przez białych obozy, gromadzili się w kryjówkach na terenie Badlands i szukali okazji do zemsty. Już następnego dnia, w starciu z dużą grupą Lakotów koło szkoły misyjnej siostry Katharine Drexel, jeden żołnierz 7. Pułku został zabity, sześciu innych odniosło rany, a ranny por. James D. Mann zmarł kilka dni później. Straty Siuksów nie były duże (choć nie są dokładnie znane), a całe starcie nie skończyło się dla obleganego tam oddziału jeszcze tragiczniej tylko dlatego, że w ostatniej chwili z odsieczą przybyli mu – po liczącym 50 mil ciężkim zimowym marszu – tzw. "Bizoni Żołnierze" (ang. Buffalo Soldiers) z murzyńskiego 9. Pułku Kawalerii.
Tydzień po masakrze nad Wounded Knee młody Lakota o imieniu Wiele Koni (ang. "Plenty Horses") strzelił w głowę por. Edwardowi Caseyowi – dowódcy oddziału Szejenów, który zanadto zbliżył się do indiańskiego obozowiska. Został za to postawiony przed sądem, który musiał rozstrzygnąć m.in. to, czy między Amerykanami i Lakotami trwała w obu przypadkach regularna wojna (i wtedy potraktować Indianina jak jeńca wojennego), czy też wojny nie było (i uznać, że zbrodni morderstwa dopuścił się nie tylko Wiele Koni, ale także cały 7. Pułk). Sprawę skomplikował mający miejsce kilka dni później atak trzech cywilów (ranczerów braci Culbertsonów) na pokojowy obóz Indian, zakończony śmiercią Lakoty Mało Ogonów (ang. "Few Tails"). Mający problem z oceną zbyt gorących jeszcze wydarzeń sędziowie w Sioux Falls uniknęli ostatecznego rozrachunku z rzeczywistością amerykańskiego pogranicza, najpierw skazując indiańskiego zabójcę oficera na powieszenie, a następnie uniewinniając „wrogiego” wojownika w oparciu o dowody istnienia faktycznego „stanu wojny” w rezerwacie. Pozostawili tym samym historykom indiańskich wojen pole do rozmaitych interpretacji dramatycznych wydarzeń z przełomu lat 1890-91.
Wielu wzburzonych Lakotów rozważało w tych dniach szersze działania zbrojne przeciwko białym, jednak sroga zima, brak żywności, demonstracja siły wojsk generała Nelsona Milesa oraz pokojowe nastawienie Czerwonej Chmury (ang. "Red Cloud") sprawiły, iż około połowy stycznia 1891 zbuntowani lub zaniepokojeni dotąd Lakoci stopniowo powrócili do pilnowanej przez wojsko agencji Pine Ridge. 21 stycznia gen. Miles zorganizował w agencji Pine Ridge ostatni demonstracyjny przegląd oddziałów i trwająca w sumie ponad dwa miesiące kampania przeciwko Lakotom, w której uczestniczyło łącznie 5 z 10 istniejących wówczas pułków kawalerii i 9 z 25 pułków piechoty Armii USA (ogółem 5500 żołnierzy i oficerów), dobiegła końca.
Następstwa masakry.
Tragedia nad Wounded Knee okazała się też szczytowym momentem w stosunkowo krótkiej historii kultu Tańca Ducha wśród Lakotów. Wygasł on u nich szybko (choć w innych plemionach zanikał i przekształcał się dłużej), gdy okazało się, że głoszone przez proroków wizje odrodzenia indiańskiego świata nie realizują się, biali zwyciężają zarówno biernych tancerzy, jak i wojowników stawiających czynny opór, a "koszule ducha" nie są w stanie uchronić ich posiadaczy przed wrogami. 27 przywódców Tańca Ducha z rozkazu gen. Milesa zostało jeszcze w styczniu 1891 uwięzionych w Fort Sheridan, w Illinois. Jednak już 30 marca 1891 roku popularny organizator rewii z Dzikiego Zachodu Buffalo Bill uzyskał zgodę (mimo sprzeciwu Biura do spraw Indian) na ich zwolnienie i 23 Lakotów wyjechało w roczne tournée po Europie, a pozostali wrócili do domu. W ten sposób niedawni szamani i wojownicy niemal z dnia na dzień stali się cyrkowcami i aktorami.
Jeszcze 14 stycznia 1891 gen. Miles uzyskał zgodę na wysłanie grupy wodzów z wizytą do Waszyngtonu. Lakoci przybyli tam na przełomie stycznia i lutego, i przez tydzień zwiedzali miasto, na koszt rządu odkrywając zalety teatrów i restauracji oraz kupując drogie garnitury do pamiątkowych fotografii. Cała delegacja spotkała się też z sekretarzem spraw wewnętrznych Johnem W. Noble oraz komisarzem do spraw Indian Thomasem J. Morganem, składając skargi na masakrę nad Wounded Knee i nierealizowanie przez władze traktatowych obietnic. Zbywani ogólnymi zapewnieniami o zrozumieniu, niedawni przywódcy lakockiego buntu i liderzy tubylczego ruchu religijnego wkroczyli tym samym w sferę polityki, prawa i lobbingu, w której tubylczy działacze mieli się odtąd doskonalić przez kolejne dziesięciolecia.
Pamięć o masakrze.
Przez sto lat po masakrze rząd Stanów Zjednoczonych nie uznał za stosowne wypowiedzieć się na temat masakry. Dopiero w 1990 roku Kongres wyraził ubolewanie z powodu tego wydarzenia, pisząc: "Właściwym i na czasie jest, by Kongres Stanów Zjednoczonych wyraził wobec Siuksów swój głęboki żal [z powodu masakry]"'. Do dziś nie odebrano jednak dwudziestu Medali Honoru uczestniczącym w rzezi żołnierzom, czego od lat domagają się działacze na rzecz praw Indian i sami Lakoci. Jeszcze pod koniec XX w. dowództwo Armii amerykańskiej broniło prawa żołnierzy do zachowania medali za swój udział w niesławnym starciu – wciąż w wojskowych dokumentach nazywanym „bitwą” – argumentując to „staraniami” dowódców, „trudnymi warunkami” pola walki, „aktywnym oporem” Lakotów oraz przekonaniem, iż współczesne normy etyczne nie powinny być stosowane do wydarzeń sprzed ponad stu lat.
W 1903 roku na miejscu zbiorowej mogiły współplemieńców w Wounded Knee Lakota Joseph Horn Cloud postawił – z pomocą przyjaciół i rodziny – pomnik, na którym umieszczono napis: "Wielka Stopa był wielkim wodzem Indian Siuksów. Często powtarzał – będę żył w pokoju aż po kres moich dni. Dokonał wielu dobrych i odważnych czynów dla białych i czerwonoskórych. Wiele niewinnych kobiet i dzieci, które nie uczyniły nic złego, spoczęło w tym miejscu.". Do dziś Lakoci nie życzą sobie pomocy władz w zagospodarowaniu miejsca masakry, obawiając się przekształcenia je w kolejne centrum turystyczne. Skalp Wielkiej Stopy, mimo licznych protestów rodziny, przez niemal 110 lat przechowywany był w upamiętniającym 7. Pułk Kawalerii muzeum. Dopiero latem 2000 roku pod naciskiem opinii publicznej szczątki wodza zmasakrowanych Indian powróciły do miejsca jego urodzenia, gdzie Lakoci pochowali je z szacunkiem i w zgodzie z własnymi tradycjami.
Pamięć o dramatycznych wydarzeniach z przełomu lat 1890-91 pozostaje wciąż żywa, powstało sporo książek im poświęconym (w tym przetłumaczona na język polski a napisana z indiańskiego punktu widzenia przez amerykańskiego historyka Dee Browna "Pochowaj me serce w Wounded Knee", a także piosenki (wśród nich znany protest-song Buffy Sainte-Marie – a później m.in. grupy Indigo Girls – "Bury My Heart at Wounded Knee" z 1970). Od 1986 co roku w grudniu grupa lakockich jeźdźców uczestniczy w konnym Rajdzie Pamięci na liczącej ponad 200 mil trasie od miejsca pochówku Siedzącego Byka w Fort Yates w rezerwacie Standing Rock do Wounded Knee w Pine Ridge, by uczcić pamięć zamordowanych przodków i modlić się o pomyślność przyszłych pokoleń, a 29 grudnia na historycznym cmentarzu w Wounded Knee odbywają się tradycyjne lakockie ceremonie.
Wounded Knee II.
W 1968 w proteście przeciwko dyskryminacji Indian, polityce Biura do spraw Indian (BIA) i brutalności policji powstał Ruch Indian Amerykańskich ("American Indian Movement", AIM). 27 lutego 1973 ok. 250 działaczy Ruchu, w większości z plemienia Siuksów Oglala, pod przywództwem Russella Meansa i Dennisa Banksa rozpoczęło 71-dniową okupację Wounded Knee i proklamowało „niepodległość”. Bezpośrednią przyczyną rozpoczęcia okupacji była – ich zdaniem – niesprawiedliwa wobec Indian polityka władz federalnych i kontrowersyjne rządy szefa Rady Plemiennej Pine Ridge, Richarda Wilsona oskarżanego o korupcję, nepotyzm i dyskryminowanie „tradycjonalistów”. Przez pierwsze 10 dni, do 8 marca, okupowane przez Indian i otoczone policyjnym kordonem osiedle Wounded Knee było odcięte od świata. Odłączono prąd i zablokowano dostawy żywności. Po 8 marca do Wounded Knee zaczęli przybywać z pomocą indiańscy ochotnicy z całych Stanów Zjednoczonych, a okupacja zyskała rozgłos i sporą sympatię społeczną. W wyniku okazjonalnej wymiany ognia zginęło dwóch uczestników okupacji (Frank Clearwater i Lawrence Buddy Lamonte), a po jej zakończeniu ok. 300 Indian zostało aresztowanych.
Trwająca do 8 maja okupacja zakończyła się obietnicami rozważenia przez władze postulatów protestujących Indian, dotyczących nadużyć w rezerwacie Pine Ridge i przestrzegania postanowień zawartych w historycznych traktatach. Tzw. "Wounded Knee II" oraz późniejsze procesy – uniewinnionych w większości – przywódców okupacji odbiły się szerokim echem w całej Ameryce. Chociaż warunki życia w rezerwacie Pine Ridge nie uległy większym zmianom, to sytuacja Indian w USA zaczęła ulegać poprawie, a ich postulatów zaczęto słuchać z większą uwagą. Mimo późniejszej krytyki działań AIM – a zwłaszcza incydentów zbrojnych, w których brali udział jego działacze (zob. Leonard Peltier) i zbliżenia do skrajnej lewicy, przez wielu Indian Wounded Knee II uważane jest do dziś za moment przełomowy w najnowszej historii tubylczych Amerykanów.

</doc>
<doc id="331896" url="https://pl.wikipedia.org/wiki?curid=331896" title="Gorham">
Gorham

Osoby noszące nazwisko Gorham:
Miejscowości w USA:
Gminy w USA:

</doc>
<doc id="331898" url="https://pl.wikipedia.org/wiki?curid=331898" title="Bitwa pod Wounded Knee">
Bitwa pod Wounded Knee



</doc>
<doc id="331900" url="https://pl.wikipedia.org/wiki?curid=331900" title="Przenośna konsola">
Przenośna konsola



</doc>
<doc id="331901" url="https://pl.wikipedia.org/wiki?curid=331901" title="Konsola przenośna">
Konsola przenośna



</doc>
<doc id="331903" url="https://pl.wikipedia.org/wiki?curid=331903" title="Sami Karppinen">
Sami Karppinen

Sami Kristian Karppinen (ur. 2 sierpnia 1971) - fiński perkusista, muzyk sesyjny, a także inżynier dźwięku i producent muzyczny. W latach 1998-2001 był członkiem szwedzkiej symfoniczno-metalowej formacji Therion. W latach późniejszych współpracował z grupą jako inżynier dźwięku. W 2002 uzupełnił skład industrial metalowego zespołu Ruoska. Z grupy odszedł w 2008 roku po nagraniu pięciu albumów studyjnych. W latach 90. XX w. występował także w rockowych zespołach Natsipaska i Luonteri Surf. Poza grą na perkusji Karppinen pracuje jako inżynier dźwięku i producent muzyczny w Modern Art Studios. 
Przypisy.
 

</doc>
<doc id="331905" url="https://pl.wikipedia.org/wiki?curid=331905" title="Ekonomia ekologiczna">
Ekonomia ekologiczna

Ekonomia ekologiczna – nauka analizująca i opisująca procesy gospodarcze, społeczne i ekologiczne będące podstawą realizacji zrównoważonego rozwoju. Ekonomia ekologiczna odwołuje się do ekologicznego paradygmatu ekonomii i stoi w opozycji do ekonomii środowiska i zasobów naturalnych opierającej się na paradygmacie ekonomizacji środowiska.
Istnieją dwie szkoły ekonomii ekologicznej: jedna skupiona w Międzynarodowym Stowarzyszeniu Ekologicznej Ekonomii (ISEE), druga, bliższa tradycji neoklasycznej, powiązana ze sztokholmskim The Beijer Institute of Ecological Economics.
Charakterystyka.
Ekonomia ekologiczna jako wielodyscyplinarna dziedzina nauki czerpie m.in. z takich dziedzin jak ekonomia, ekologia, urbanistyka, demografia, planowanie przestrzenne.
Podstawowymi kategoriami ekonomii ekologicznej są:
Ekonomia ekologiczna wyrosła na gruncie krytyki ekonomii neoklasycznej.
Zakres badań.
Według Międzynarodowego Stowarzyszenia Ekologicznej Ekonomii (ISEE]), następujące zagadnienia są centralnymi obiektami badań ekonomii ekologicznej:

</doc>
<doc id="331907" url="https://pl.wikipedia.org/wiki?curid=331907" title="W.B.Yeats">
W.B.Yeats



</doc>
<doc id="331908" url="https://pl.wikipedia.org/wiki?curid=331908" title="Departament Tajemnic">
Departament Tajemnic



</doc>
<doc id="331910" url="https://pl.wikipedia.org/wiki?curid=331910" title="Zajączki Drugie">
Zajączki Drugie

Zajączki Drugie – wieś w Polsce położona w województwie śląskim, w powiecie kłobuckim, w gminie Krzepice.
W latach 1975–1998 miejscowość administracyjnie należała do województwa częstochowskiego.
Miejscowość położona jest w dolinie rzeki Liswarta. Przed zmianą administracyjną wieś składała się z jednej ulicy, w chwili obecnej w Zajączkach Drugich jest kilka ulic. We wsi znajduje się szkoła podstawowa, kaplica kościoła parafialnego, oraz remiza strażacka - OSP.
Zajączki Drugie i Zajączki Pierwsze są często mylone, gdyż leżą blisko siebie.

</doc>
<doc id="331912" url="https://pl.wikipedia.org/wiki?curid=331912" title="Zgrzewanie">
Zgrzewanie

Zgrzewanie – rodzaj technologii trwałego łączenia części urządzeń lub konstrukcji wykonanych z metalu lub z tworzyw sztucznych. Polega ono na rozgrzaniu stykających się powierzchni tak, aby przeszły one w stan plastyczny (ciastowaty) i dociśnięciu ich. Uplastycznieniu ulega tylko niewielka objętość na granicy styku.
W zależności od stosowanej metody zgrzewania najpierw następuje docisk, a potem rozgrzewanie, albo odwrotnie, najpierw rozgrzewanie, a potem docisk powierzchniowy.
Rodzaje zgrzewania.
Do łączenia części metalowych najpowszechniej stosowane jest zgrzewanie elektryczne oporowe. Zgrzewanie ogniskowe (podgrzewanie na palenisku koksowym lub w piecu i następnie kucie młotem) jest już metodą przestarzałą i stosowaną rzadko nawet w rzemiośle.
Niektóre techniki zgrzewania umożliwiają łączenie ceramiki z metalem lub stopami.

</doc>
<doc id="331918" url="https://pl.wikipedia.org/wiki?curid=331918" title="Łowoszów">
Łowoszów

Łowoszów (niem. "Lowoschau") – wieś w Polsce położona w województwie opolskim, w powiecie oleskim, w gminie Olesno.
W latach 1975–1998 miejscowość administracyjnie należała do województwa częstochowskiego.
Wioska położona przy drodze wojewódzkiej nr 494. Sąsiadujące miejscowości: Olesno (5 km), Wojciechów (3 km), Stare Olesno (5 km), Wędrynia (2 km), Wachów (3 km). W centrum wioski znajduje się kościół rzymskokatolicki pw. Matki Boskiej Wspomożenia Wiernych.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od staropolskiej nazwy polowania - "łowiectwa". W swoim dziele o nazwach miejscowych na Śląsku wydanym w 1888 roku we Wrocławiu wymienia on jako pierwotną zanotowaną nazwę miejscowości "Łowosow" podając jej znaczenie "Jägerdorf" - "Wieś łowczych, myśliwych".
W okresie reżimu hitlerowskiego w latach 1936-1945 miejscowość nosiła nazwę "Lauschen".
W odległości ok. 1 km na północ znajduje się źródło rzeki Bogacica.

</doc>
<doc id="331919" url="https://pl.wikipedia.org/wiki?curid=331919" title="Cubryńska Przełączka">
Cubryńska Przełączka

Cubryńska Przełączka (, , ) – przełęcz położona na wysokości około 2290 m w bocznej grani Tatr Wysokich odchodzącej od wierzchołka Cubryny ("Čubrina") w kierunku południowo-zachodnim. Jest to główna grań odnogi Krywania ("Hlavná os hrebeňa Kriváňa") kończąca się na Krywaniu ("Kriváň"). Cubryńska Przełączka oddziela od siebie wierzchołki Cubryny i Cubrynki. Nie prowadzą na nią żadne znakowane szlaki turystyczne, ale jest ważna dla taterników. Prowadzi przez nią łatwa droga łącząca Hińczową Przełęcz z Przełączką pod Zadnim Mnichem oraz z Doliną Piarżystą.
Na zachodnią stronę, do Doliny Piarżystej, opada z przełączki wielki żleb. Jest kruchy i zawalony śniegiem zwykle do późnego lata. Na wschodnią stronę przełączka opada do Doliny Hińczowej stromą ścianą o wysokości około 120 m. Z piarżysk Doliny Hińczowej lewą częścią tej ściany (patrząc od dołu) ciągnie się na przełączkę i na Cubrynkę system zacięć i załup. Prowadzi nimi jedna z dróg wspinaczkowych.
Pierwsze odnotowane wejścia:

</doc>
<doc id="331922" url="https://pl.wikipedia.org/wiki?curid=331922" title="Gięcie">
Gięcie

Gięcie – rodzaj technologii obróbki materiałów (najczęściej metalowych) polegający na trwałej zmianie krzywizn przedmiotu obrabianego. 
Jeżeli w wyniku tej obróbki otrzymuje się przedmiot zakrzywiony to mówimy o wyginaniu. Jeżeli gięcie powoduje wyprostowanie obrabianego materiału to mówi się o prostowaniu. Odmianą wyginania jest zwijanie. Rodzaje gięcia: sprężyste, plastyczne oraz dotłaczanie.
Gięcie można wykonać:

</doc>
<doc id="331925" url="https://pl.wikipedia.org/wiki?curid=331925" title="Cubrynka">
Cubrynka

Cubrynka (, , , 2310 m) – szczyt w bocznej grani Tatr Wysokich (tzw. głównej grani odnogi Krywania) odchodzącej od grani głównej na południowy zachód w kierunku Koprowego Wierchu. Ten odcinek grani oddziela od siebie dwie doliny: Ciemnosmreczyńską (właściwie jej górne piętro, Dolinę Piarżystą) i Hińczową.
Cubrynka jest położona pomiędzy Cubryńską Przełączką (ok. 2290 m), która oddziela ją od Cubryny ("Čubrina"), oraz Zadnią Piarżystą Przełęczą (ok. 2275 m), która oddziela ją od Piarżystych Czub. Do północno-zachodniej części Doliny Hińczowej opada z Cubrynki ściana o wysokości około 140 m. Jej prawą część skośnie przecina rampa z zacięciami, załupami i trawiastymi zachodami. Jej górny koniec rozdziela się na dwie odnogi kończące się na przełączkach w grani między Cubrynką a Cubryńską Przełączką. Do Doliny Piarżystej opada ściana o wysokości około 180 m, zlewająca się ze ścianą Zadniej Piarżystej Przełęczy. Ściana jest prawie pionowa i opada na piargi. Z powodu długich podejść, prawie pionowych ścian i skomplikowanych zejść ściana ta przez długi czas była niezdobyta.
Nazwa szczytu pochodzi od sąsiedniej Cubryny, występuje czasami też w formie "Czubrynka".
Taternictwo.
Szczyt wyłącznie dla taterników. Jego graniąpierwsi taternicy przeszli w 1902 roku, ale ścianą dopiero 50 lat później. W latach 60, i 70. XX wieku jego ściany pokryto siatką dróg wspinaczkowych, potem wspinają się tutaj już bardzo rzadko. Władysław Cywiński pisał: "Zrobiono co trzeba: lato, zima, i znów cisza, zarastanie pajęczyną...Prawie wszyscy wielcy zostawili tu swe ślady - i znów spokój".

</doc>
<doc id="331932" url="https://pl.wikipedia.org/wiki?curid=331932" title="Zadnia Piarżysta Przełęcz">
Zadnia Piarżysta Przełęcz

Zadnia Piarżysta Przełęcz (, , ) – przełęcz w głównej grani odnogi Krywania w słowackich Tatrach Wysokich. Znajduje się w połowie grani łączącej Cubrynę z Koprowym Wierchem, a dokładniej pomiędzy Cubrynką a Piarżystymi Czubami. Dawniej nazywana była Wschodnią Przełęczą pod Cubryną. Znajduje się na wysokości 2232 m. Ku wschodowi, do Doliny Hińczowej opada z przełęczy skalisto-trawiaste, strome zbocze o wysokości kilkudziesięciu metrów. Przecina je skośna rynna. Na piargi Doliny Piarżystej opada stroma ściana o wysokości około 130 m. Łączy się ona ze ścianą Cubrynki.
Nazwa pochodzi od Doliny Piarżystej.
Taternictwo.
Przełęcz ta jest wąską szczerbiną w grani i nigdy nie należała do często odwiedzanych. Leżące poniżej doliny łączy znacznie łatwiejsza droga przez Cubryńską Przełączkę. Pierwsze odnotowane wejście: Tytus Chałubiński wraz z zakopiańskimi przewodnikami około 1880 r.
Drogi wspinaczkowe:

</doc>
<doc id="331933" url="https://pl.wikipedia.org/wiki?curid=331933" title="To Mega Therion">
To Mega Therion

To Mega Therion – drugi album szwajcarskiej grupy muzycznej Celtic Frost, wydany w roku 1985. Album doczekał się reedycji w roku 1999. Nazwa płyty pochodzi od angielskiego okultysty Aleistera Crowleya. Autorem okładki jest H. R. Giger.

</doc>
<doc id="331934" url="https://pl.wikipedia.org/wiki?curid=331934" title="Navaho">
Navaho



</doc>
<doc id="331935" url="https://pl.wikipedia.org/wiki?curid=331935" title="Piarżyste Czuby">
Piarżyste Czuby

Piarżyste Czuby () – niewielki odcinek głównej grani odnogi Krywania pomiędzy Zadnią i Skrajną Piarżystą Przełęczą. Ma długość około 100 m i składa się z 5 turniczek oddzielonymi wąskimi szczerbinami. Spośród nich najwyżej wznosi się południowo-zachodnia (2248 m), kolejne w stronę Zadniej Piarżystej Przełęczy mają wysokości odpowiednio 2246 m, 2244 m, 2244 m i 2244 m. Grań oddziela Dolinę Piarżystą od Doliny Hińczowej. Obydwa jej zbocza to urwiste ściany o wysokości kilkudziesięciu metrów. Najbardziej wyróżniającą się formacją skalną w Piarżystych Czubach jest pionowa płyta opadająca ku południowemu wschodowi.
Nazwa grani i pobliskich przełęczy pochodzi od położonej po zachodniej stronie Doliny Piarżystej. Według Władysława Cywińskiego nazwa czuby jest niezbyt trafna, gdyż jej turniczki przypominają raczej zęby krokodyla.
Taternictwo.
Pierwsze odnotowane przejście granią – A. Pawłowski, Mieczysław Świerz, Władysław Ziętkiewicz, 19 lipca 1921 r. Odcinek od Skrajnej do Zadniej Piarżystej Przełęczy ma trudność III w skali tatrzańskiej. Wyjście z piargów Doliny Piarżystej zachodnią ścianą na Piarżyste Czuby to V.

</doc>
<doc id="331939" url="https://pl.wikipedia.org/wiki?curid=331939" title="Gierałtowice (województwo śląskie)">
Gierałtowice (województwo śląskie)

Gierałtowice (niem. "Gieraltowitz") – wieś sołecka w Polsce w województwie śląskim, w powiecie gliwickim, w gminie Gierałtowice, siedziba gminy Gierałtowice.
W latach 1975–1998 miejscowość położona była w województwie katowickim.
Położenie.
Gierałtowice położone są w zachodniej części Górnośląskiego Okręgu Przemysłowego, 7 km na południowy wschód od Gliwic. Historycznie leżą na Górnym Śląsku.
Usytuowane są w Kotlinie Kozielskiej na wododziale pomiędzy dolinami Kłodnicy i Bierawki. Teren pocięty jest dolinami dopływów Potoku Knurowskiego i Potoku Bojkowskiego. Naturalne ukształtowanie terenu uległo znacznemu przekształceniu ze względu na osiadanie terenu wywołane eksploatacją węgla kamiennego przez KWK Knurów i KWK Sośnica-Makoszowy.
Nazwa.
Nazwa pochodzi prawdopodobnie od imienia zasadźcy (organizatora wsi stojącego na czele osadników) Gerharda, prawdopodobnie niemieckiego pochodzenia (spolszczenie niemieckiego Gerhard to Gieralt).
Nazwę miejscowości w zlatynizowanej staropolskiej formie "Geralthowicze" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Gieraltowic" oraz nazwą niemiecką "Gieraltowitz". Wykaz notuje także leżący w pobliżu wsi folwark o nazwie "Długi woda" (niem. "Langwasser").
Historia.
Wieś Gierałtowice powstała przypuszczalnie w latach 1280–1290 w rejonie rozległego lasu "Boyków". Pierwsza wzmianka historyczna pochodzi z 22 czerwca 1290 roku, a druga z 24 czerwca 1294 roku. Obydwie wymieniają sołtysa Vitosława z Gierałtowic, prawdopodobnie pierwszego sołtysa. W początkach XIV wieku Gierałtowice stają się własnością rycerską. Pierwsi znani właściciele to Jan, Piotr i Marek, „trzej bracia z Gierałtowic”, legitymujący się herbem Tępa Podkowa
W 1470 roku Jan Długosz w księdze "Liber beneficiorum dioecesis Cracoviensis" wymienia jako właściciela Gierałtowic Mikołaja Szaszowskiego. Następnym właścicielem został Maciej Dobszyc, a po roku 1532 nabył je Jan Gierałtowski. Ród Gierałtowskich władał wsią do roku 1665 kiedy hrabina Joanna Prażmowa sprzedała je Janowi Skalowi, a ten w roku 1679 baronowi Jerzemu Welczkowi (Wilczkowi), który był również właścicielem między innymi Zabrza, Chudowa, Paniówek, Łabęd i Starych Gliwic. Po jego śmierci dobrami zarządzała jego siostra Anna Zuzanna, która odsprzedała majątek Jerzemu Franciszkowi von Holly. W roku 1697 jako właściciel wymieniany jest Kasper von Szyk (Schick) z Leszczyn, a następnie jego córka Barbara Katarzyna z mężem Henrykiem Wypleram. Byli oni również posiadaczami Bekszy, obecnego przysiółka Gierałtowic. W roku 1700 żona Kaspra von Szyk Cecylia podarowała kościołowi dużą parcelę na której stoi obecny kościół parafialny.
Po kolejnych zmianach właścicieli w roku 1839 Gierałtowice nabył Józef von Poraj Madejski. Madejscy wybudowali sobie w Gierałtowicach dworek zwany później „pałacykiem Madejskich”. Przeszedł w roku 1853 w ręce jego córki i zięcia Karola von Raczek. W latach 1898–1904 Raczkowie wybudowali sobie w Przyszowicach okazały zamek w stylu neobarokowym, w którym mieszkali. Majątkiem w Gierałtowicach zarządzał administrator. Majątek po Karolu odziedziczyli jego synowie Konrad i Franciszek. Konrad, który był porucznikiem ułanów uległ wypadkowi podczas ćwiczeń szermierczych i zmarł w roku 1888 w Berlinie. Po śmierci jego żony wszystkie dobra przypadły Franciszkowi. W 1902 roku Franciszek von Raczek został rotmistrzem, a następnie majorem 13 Pułku Ułanów. W latach 1895–1898 wybudował w Gierałtowicach mały klasztor, który w wieczyste użytkowanie przekazał siostrom Służebniczkom Najświętszej Marii Panny.
Zmarł w roku 1926 w Przyszowicach i tam został pochowany. Pozostawił dwie córki z których młodsza, niezamężna Dolores von Raczek mieszkała w Gierałtowicach i zarządzała majątkiem do roku 1929, kiedy sprzedała go Spółce Osadniczej „Ślązak” z Katowic.
W 1910 roku w miejscowości mieszkało 1473 mieszkańców z czego 1379 deklarowało język polski, 16 polski i niemiecki, a 77 niemiecki. W wyborach komunalnych jakie odbyły się w listopadzie 1919 roku 536 głosów oddano na polską listę na ogólną ilość głosów 599 uzyskując 8 z 9 mandatów. Podczas plebiscytu na Śląsku większość mieszkańców Gierałtowic poparła przyłączenie do Polski. Za Polską głosowało w nim 769 wotantów, a za Niemcami 108.
Na początku XX wieku w Gierałtowicach działały liczne polskie organizacje m.in. od marca 1919 roku działała tu komórka Polskiej Organizacji Wojskowej Górnego Śląska, od maja 1919 45 osobowe gniazdo śląskiej dzielnicy Polskiego Towarzystwa Gimnastycznego „Sokół” założone przez Józefa Wittka i Pawła Głogowskiego, od września 1920 Związek Towarzystw Polek, oraz 68-osobowy Chór „Skowronek”. Miejscowość objęły walki w czasie powstań śląskich. 24 sierpnia 1920 roku w III powstaniu zajęli ją powstańcy.
Po I wojnie światowej, powstaniach śląskich i plebiscycie wsie Przyszowice i Gierałtowice włączone zostały wraz z dobrami von Raczków do Polski. Po parcelacji majątku dworskiego cały obszar Gierałtowic stał się własnością mieszkańców.
W 1976 r. z miejscowości przeniesiono zabytkowy kościół do dzielnicy Rybnika Wielopola.
W 2011 r. powstał Budynek Ośrodka Zdrowia i Pomocy Społecznej, uważany za wyróżniające się dzieło współczesnej architektury modernistycznej.
Edukacja.
Przedszkola:
Szkoły podstawowe:
Sport.
W Gierałtowicach działa Ludowy Klub Sportowy 35 Gierałtowice, grający obecnie w klasie okręgowej grupie katowickiej IV.
Klub:
Stadion:
Władze:
Transport.
Przez wieś przechodzi droga wojewódzka 921 oraz dwie linie kolejowe 149 i 172, które są obecnie nieczynne dla ruchu pasażerskiego.
Sąsiednie gminy.
Czerwionka-Leszczyny, Gliwice, Knurów, Mikołów, Ornontowice, Ruda Śląska, Zabrze

</doc>
<doc id="331943" url="https://pl.wikipedia.org/wiki?curid=331943" title="Skrajna Piarżysta Przełęcz">
Skrajna Piarżysta Przełęcz

Skrajna Piarżysta Przełęcz (, , ) – przełęcz położona w bocznej grani Tatr Wysokich, tzw. głównej grani odnogi Krywania pomiędzy Koprowym Wierchem ("Kôprovský štít") a Piarżystymi Czubami. Znajduje się na wysokości 2230 m. Dawniej nazywana była Zachodnią Przełęczą pod Cubryną. 
Przełęcz znajduje się w miejscu, w którym prawie poziomy odcinek grani Piarżystych Czub przechodzi w ostro wznoszący się stok Koprowego Wierchu. Jest to najszersza i najłatwiej dostępna przełęcz w całej grani łączącej Cubrynę z Koprowym Wierchem. Mimo iż przełęcz jest łatwo dostępna z Doliny Hińczowej, nigdy nie była popularnym przejściem łączącym tę dolinę z sąsiadującą z nią Doliną Ciemnosmreczyńską. 
Taternictwo.
Pierwsze odnotowane przejście: Władysław Kleczyński, Klimek Bachleda około 1894 r. Drogi wspinaczkowe:

</doc>
<doc id="331947" url="https://pl.wikipedia.org/wiki?curid=331947" title="Koprowy Wierch">
Koprowy Wierch

Koprowy Wierch (, , ) – szczyt o wysokości 2366 m w słowackiej części Tatr Wysokich. Wcześniejsze źródła podawały wysokości 2367 m lub 2363 m.
Topografia.
Wierzchołek położony jest w głównej grani odnogi Krywania odchodzącej od Cubryny w kierunku południowo-zachodnim. Od znajdujących się w tej grani Piarżystych Czub oddziela go Skrajna Piarżysta Przełęcz. W wierzchołku Koprowego Wierchu boczna grań skręca w kierunku południowo-wschodnim i opada do Wyżniej Koprowej Przełęczy. Pomiędzy Koprowym Wierchem a tą przełęczą znajduje się jeszcze Koprowa Przehyba i Koprowa Kopa. Koprowy Wierch jest zwornikiem: w kierunku północno-zachodnim odchodzi od niego trzecia, boczna grań nazywana Pośrednim Wierszykiem. Najbliższą w niej przełączką jest Koprowa Ławka. Grań Pośredniego Wierszyka oddziela od siebie dwa boczne odgałęzienia Doliny Koprowej: Dolinę Ciemnosmreczyńską i Hlińską. Wschodnie ściany Koprowego Wierchu opadają do trzeciej doliny leżącej poniżej szczytu – do Doliny Hińczowej.
Koprowy Wierch ma dwa wierzchołki znajdujące się w odległości około 150 m, oddzielone szeroką przełęczą o wysokości około 2340 m. Wyższy o około 20 m jest wierzchołek wschodni i to on jest zwornikiem dla wszystkich grani. Z przełęczy między tymi wierzchołkami do Doliny Piarżystej (najwyższa część doliny Ciemnosmreczyńskiej) opada trawiasta depresja, niżej przekształcająca się w Komin Neumana. Z tej samej przełęczy do Doliny Hlińskiej opada łatwy do przejścia żleb.
Turystyka i taternictwo.
Koprowy Wierch jest łatwo dostępny z Wyżniej Koprowej Przełęczy. Prowadzi na niego z tej przełęczy oznaczony kolorem czerwonym szlak turystyczny. Wejście na szczyt szlakiem turystycznym jest łatwe.
Wszystkie szlaki prowadzące na Koprowy Wierch przechodzą przez Wyżnią Koprową Przełęcz. Trzy najbliższe miejsca u podnóży Tatr, z których prowadzą szlaki turystyczne na Koprowy Wierch:
Najczęściej przez turystów wybierany (ze względu na najkrótsze podejście i deniwelację) jest szlak od Szczyrbskiego Jeziora.
Szczyt Koprowego Wierchu słynie z rozległych widoków. Wierzchołek był odwiedzany przez koziarzy i nie jest znana data pierwszego wejścia na szczyt. Wiadomo, że na szczycie bywał Kazimierz Tetmajer w latach 1881–1896, Klemens Bachleda około 1890 r. Zimą jako pierwsi na szczycie stanęli: E. Baur i Alfred Martin 18 marca 1906 r. Przejście z Koprowego Wierchu granią Pośredniego Wierszyka nie jest trudne (0+ w skali tatrzańskiej), ale przepisy TANAP-u ograniczają je tylko dla zrzeszonych taterników i obwarowują dodatkowymi przepisami.
WSCHODNIA ŚCIANA. Opada do Doliny Hińczowej i ma wysokość około 250 m. Jest niezbyt trudna, ale krucha i dla taterników mało interesująca. Z lewej strony (patrząc od dołu) ogranicza ją głęboki żleb spadający z Koprowej Przehyby. Najbardziej wybitną formacją tej ściany jest równoległe do niego żebro.
PÓŁNOCNA ŚCIANA. Opada do Doliny Piarżystej. Ma deniwelację około 250 m. Jej podstawa znajduje się na szczycie jednego z największych w Tatrach stożków piargowych.

</doc>
<doc id="331950" url="https://pl.wikipedia.org/wiki?curid=331950" title="Luciąża (rzeka)">
Luciąża (rzeka)

Luciąża – rzeka na Wzgórzach Radomszczańskich, Równinie Piotrkowskiej i Wysoczyźnie Bełchatowskiej. Stanowi najdłuższy lewy dopływ Pilicy.
Hydrologia.
Początek Luciąży daje kilka strumyków, spływających na północ z rozległych torfowisk na Wzgórzach Radomszczańskich. Na odcinku kilku kilometrów koło Trzepnicy Luciąża płynie głęboką doliną wśród pofałdowanego, lesistego krajobrazu. Następnie wypływa do szerokiej doliny na Równinie Piotrkowskiej. W wyniku intensywnych prac melioracyjnych Luciąża na przeważającej długości swego biegu płynie po rozległym, bezdrzewnym obszarze użytków zielonych, przyjmując postać prostego kanału, poprzegradzanego zastawkami. Jedynie w pobliżu ujścia do Pilicy dolina Luciąży zwęża się, płynąc przez Bory Lubieńskie i tereny leśne okolic Włodzimierzowa i Przygłowa. Tworzy tutaj przełom z wysokim, piaszczystym brzegiem. Luciąża wpływa do Pilicy nieco poniżej Sulejowa koło dawnej osady młynarskiej Murowaniec. Stosunkowo wartki nurt Luciąży zachęcał w przeszłości do stawiania na niej młynów i tartaków wodnych. Około 1830 roku wzdłuż rzeki funkcjonowało 14 tego rodzaju obiektów.
Długość rzeki wynosi 48,7 km lub 54,2 km, powierzchnia dorzecza 766 km², a średni spadek 1,5%.
Zarówno samą Luciążę, jak i jej główne dopływy, cechuje mała bezwładność hydrologiczna. Przejawia się to w dużej zmienności stanów i przepływów wody. Dobowe wahania stanu wody w Kłudzicach osiągają 100 cm, a miesięczne dochodzą nawet do 260 cm. Maksimum stanu wody z Kłudzic wynosi 506 cm, a minimum – 200 cm. Średni, dwudziestoletni stan wody kształtuje się na poziomie 258 cm (za lata 1953–1972). Temu stanowi odpowiada przepływ 3,2 m³/s (minimalny wynosi 0,6 m³/s, a maksymalny 159 m³/s). Dane te zapewne zmieniły się w latach następnych w związku z rozwojem leja depresyjnego kopalni węgla brunatnego "Bełchatów".
Luciąża ma źródła w pobliżu miejscowości Przerąb. Leżą nad nią m.in. miejscowości Rozprza i Przygłów (gmina Sulejów). W 1998 powstał na rzece zbiornik wodny „Cieszanowice” o powierzchni 260 ha. Jego większa część (71%) leży na terenie gminy z siedzibą w Łękach Szlacheckich. Brzegi zbiornika są miejscem korzystnym dla rozwoju turystyki, rekreacji, w tym budownictwa letniskowego.
Szlak kajakowy.
Luciąża stanowi malowniczy szlak kajakowy spływalny w jeden dzień dla osób z pewnym doświadczeniem kajakowym. Czas spływu w takim wypadku to około 4–5 godzin (9 km). Skala trudności oceniana jest na ZWA (bardzo łatwy), ale uciążliwość aż na U3 (dość uciążliwy – zwalone pnie i konary, jak również zastawki, jazy i progi – głównie do Milejowa).

</doc>
<doc id="331952" url="https://pl.wikipedia.org/wiki?curid=331952" title="Max Daume">
Max Daume

Max Daume (ur. 10 kwietnia 1894 w Küstrin, zm. 7 marca 1947 w Warszawie) – wysoki oficer hitlerowskiej policji i SS-Standartenführer, odpowiedzialny za masakrę polskich cywili w Wawrze (Zbrodnia w Wawrze).
Życiorys.
Urodzony w Küstrin (obecnie Kostrzyn nad Odrą), członek NSDAP (od 1 grudnia 1932) i SS. Był weteranem I wojny światowej.
Od listopada 1939 do marca 1940 był zastępcą dowódcy 31 pułku Regimentu Policji Porządkowej ("Ordnungspolizei", skrót Orpo) "Warschau" (niem. Polizei-Regiment Warschau).
Daume osobiście nadzorował masakrę polskich cywilów w Wawrze 27 grudnia 1939. Poprzedniego dnia dwóch zawodowych przestępców zastrzeliło w restauracji znajdującej się w tej miejscowości dwóch niemieckich podoficerów z batalionu budowlanego. Mimo że miejscowa ludność zaoferowała pomoc w ujęciu sprawców, Daume nakazał schwytać 120 mężczyzn zamieszkujących Wawer (tylko od niego zależał sposób przeprowadzenia represji). Po przeprowadzeniu parodii sądu doraźnego i biciu 114 mężczyzn zostało skazanych na śmierć. Rankiem 27 grudnia zaprowadzono ich dziesiątkami na miejsce kaźni i rozstrzelano. Ogółem zginęło 106 (107 był restaurator Antoni Bartoszek, zginął przez powieszenie), pozostali zdołali przeżyć symulując śmierć. Była to pierwsza masowa egzekucja w Warszawie i okolicach. Zbrodnia była głośna nie tylko w Polsce, ale i za granicą. W 1944 Daume dowodził 58. Pułkiem SS.
Po wojnie wydany przez aliantów władzom polskim. Był sądzony przez Najwyższy Trybunał Narodowy wraz z trzema innymi przedstawicielami hitlerowskich władz Warszawy. Proces rozpoczął się 17 grudnia 1946 w sali Związku Nauczycielstwa Polskiego przy ul. Smulikowskiego 6/8. 3 marca 1947 Daume został skazany za udział w zbrodni w Wawrze na karę śmierci przez powieszenie. Wyrok wykonano 4 dni później w więzieniu mokotowskim.

</doc>
<doc id="331954" url="https://pl.wikipedia.org/wiki?curid=331954" title="Powrót syna marnotrawnego (obraz Rembrandta)">
Powrót syna marnotrawnego (obraz Rembrandta)

Powrót syna marnotrawnego – ostatni obraz Rembrandta namalowany pod koniec jego życia. Dokładna data powstania obrazu nie jest znana, bywa on datowany na rok 1660, 1662 lub też 1668. Jego namalowanie wiązane jest ze śmiercią syna malarza – Tytusa. Dzieło obecnie znajduje się w zbiorach Państwowego Muzeum Ermitażu w Petersburgu. Obraz został wykonany techniką olejną na płótnie.
Opis obrazu.
Obraz jest realistyczny, ale pełen głębi psychologicznej, tajemniczości i duchowości. Prezentuje mistrzowskie operowanie światłem oraz półcieniem.
Na pierwszym planie znajdują się postacie marnotrawnego syna i ojca. Postać syna przejmuje się stanem, w którym się znajduje. Na nogach widoczne są rozpadające się chodaki, ukazujące poranione stopy, a brudne złachmanione ubranie jest w strzępach. Głowa jest ogolona i pokryta strupami. Twarz syna nie jest dobrze widoczna, ale widać na niej grube rysy i ulgę. Lewa jego bosa stopa, symbolizuje uniżoność i szacunek wobec ojca.
Postać ojca wyraża wybaczenie i ulgę z powrotu już opłakanego syna.
Dłonie ojca są symbolicznie różne – jedna jest szeroka, twarda, spracowana, druga zaś smukła i biała, jakby kobieca. Zdają się badać ciało wynędzniałego przybysza. Ojciec ubrany jest starannie, ale ubogo. Wybacza synowi grzechy oplatając go dłońmi. Obraz roztacza aurę duchowości. Jedną z postaci drugiego planu jest wierny syn, który pozostał z ojcem w domu. Jest on bogato ubrany, a jego twarz wyraża zdziwienie. Jest wyraźnie niezadowolony z reakcji ojca na powrót niewiernego syna, który go opuścił i roztrwonił ofiarowane mu bogactwo.
Trzy nierealne, przypominające maski, twarze sług skrytych w półmroku legły u podstaw podejrzeń, iż dzieło zostało dokończone przez innego artystę.
Rembrandt podjął temat powrotu syna marnotrawnego ok. 30 lat wcześniej w rysunku o podobnej kompozycji.
Nawiązania.
Obraz stał się jedną z inspiracji piosenki Jacka Kaczmarskiego (wykonywanej głównie przez Przemysława Gintrowskiego) „Syn marnotrawny”. Piosenka ta znalazła się na płycie „Wojna postu z karnawałem” i jest tytułowa dla zbioru 22 jego płyt.

</doc>
<doc id="331955" url="https://pl.wikipedia.org/wiki?curid=331955" title="Mistrzostwa Europy w Lekkoatletyce 1946">
Mistrzostwa Europy w Lekkoatletyce 1946

III Mistrzostwa Europy w Lekkoatletyce odbyły się w Oslo w Norwegii w dniach 22-25 sierpnia 1946 roku. Rozegrano zawody w trzydziestu trzech konkurencjach – dziewiętnastu biegowych, trzynastu technicznych i jednym wieloboju. Po raz pierwszy jednocześnie rozgrywano zawody męskie i kobiece. Areną rywalizacji był Bislett Stadion. Klasyfikację medalową wygrała reprezentacja Szwecji.
Tło zawodów.
Reprezentacja Szwecji zdominowała rywalizację podczas Mistrzostw zdobywając dwanaście złotych medali i dwadzieścia trzy medale w ogóle. Kolejne miejsca w klasyfikacji zajęły ekipy Związku Radzieckiego (sześć złotych i siedemnaście medali w ogóle) i Francji (trzy złota i dwanaście medali w ogóle). Gospodarz zawodów, Norwegia, zdobyła łącznie trzy medale, jeden złoty i dwa srebrne.
Na tych mistrzostwach zadebiutowała ekipa Związku Radzieckiego, która przed II wojną światową nie brała udziały w rywalizacjach międzynarodowych; Irlandii i Islandii. W porównaniu z poprzednimi edycjami mistrzostw: w Turynie w 1934 roku oraz w Wiedniu i Paryżu w 1938 roku, w Oslo zabrakło ekip Albanii (ostatni start w 1938 roku), Austrii (ostatni samodzielny start w 1934 roku, w 1938 roku jako część ekipy III Rzeszy), Bułgarii (ostatni start w 1934 roku), Estonii (ostatni start w 1938 roku, teraz w ramach ekipy ZSRR), Litwy (ostatni start w 1934 roku, teraz w ramach ekipy ZSRR), Łotwy (ostatni start w 1938 roku, teraz w ramach ekipy ZSRR), Portugalii (ostatni start w 1938 roku), Niemiec (ostatni start w 1938 roku) i Rumunii (ostatni start w 1938 roku).
Wprowadzono jedną dodatkową konkurencję – chód na 10 kilometrów mężczyzn.
Konkurencje kobiece zdominowały zawodniczki radzieckie i holenderskie. Te pierwsze zdobyły pięć z ośmiu złotych medali, te drugie – trzy złote.
Państwa uczestniczące.
Według nieoficjalnych podsumowań, w zawodach wzięło udział 354 sportowców reprezentujących dwadzieścia drużyn narodowych. Jest to o jednego zawodnika więcej niż w raporcie oficjalnym. W nawiasach podano liczbę zawodników w reprezentacjach narodowych.

</doc>
<doc id="331958" url="https://pl.wikipedia.org/wiki?curid=331958" title="Gong Li">
Gong Li

Gong Li (, ur. 31 grudnia 1965 w Shenyangu) – chińska aktorka filmowa, występująca także w filmach hollywoodzkich (w USA dostosowała kolejność imienia i nazwiska do zachodnich zwyczajów, dlatego jest znana także jako Li Gong). Karierę rozpoczynała w filmach Zhanga Yimou, tj. "Zawieście czerwone latarnie"; z reżyserem związała się także prywatnie. Przez lata uchodziła za najsłynniejszą chińską aktorkę, dopóki o to miano nie zaczęła z nią konkurować Zhang Ziyi, również wypromowana na gwiazdę przez Zhanga.
Życiorys.
Córka profesora ekonomii, zawsze marzyła o śpiewaniu, ale dostawszy się do szkoły muzycznej, zdała też do Akademii Dramatycznej w Pekinie. 
Jeszcze będąc na studiach, zagrała w filmie Zhanga Yimou "Czerwone sorgo" (1987). Wkrótce stała się jego stałą i ulubioną aktorką. Ich współpraca zakończyła się w 1995, a aktorka zaczęła szukać szansy za Oceanem.
W 1996 poślubiła przedsiębiorcę tytoniowego Ooi Hoe Seonga. Małżeństwo trwało do 2010 roku. Od 2019 roku jest żoną Jeana-Michela Jarre’a.
Zasiadała w jury konkursu głównego na 50. MFF w Cannes (1997). Przewodniczyła obradom jury na 50. MFF w Berlinie (2000) oraz na 59. MFF w Wenecji (2002).

</doc>
<doc id="331963" url="https://pl.wikipedia.org/wiki?curid=331963" title="Droga krajowa nr 74 (Polska)">
Droga krajowa nr 74 (Polska)

Droga krajowa nr 74 – szlak drogowy klasy S i GP łączący węzeł Wieluń na drodze ekspresowej S8, i Kielce z Zamościem i przejściem granicznym z Ukrainą w Zosinie. Biegnie z zachodu na wschód, na większości odcinków posiada jedną jezdnię. Jej długość wynosi ok. 514 km. W okolicy miejscowości Miedziana Góra fragment drogi krajowej nr 74 jest wykorzystywany jako odcinek Toru Kielce.
Przyszła droga ekspresowa S74 będzie przebiegać od Sulejowa do Racławic w województwie podkarpackim, omijając jednocześnie województwo lubelskie.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
W poprzednich latach droga krajowa nr 74 była objęta ograniczeniami dopuszczalnego nacisku pojedynczej osi:
Historia.
Do lat 80. XX wieku trasa na odcinku Kielce – Kraśnik miała oznaczenie drogi państwowej nr 126. Jednak po zmianie numeracji dróg ówczesna trasa DK74 przebiegała od Sulejowa do Kraśnika. Do 2000 roku trasa na odcinku Janów Lubelski – Frampol miała oznaczenie DK86. Dopiero potem DK74 przedłużono do wschodniej granicy. Przed 2000 rokiem trasa na pozostałym odcinku wschodnim nie miała statusu drogi krajowej. Przed 2003 rokiem odcinek DK74 od Frampola do Szczebrzeszyna był drogą lokalną, a trzeba było jechać przez Biłgoraj i Zwierzyniec drogami wojewódzkimi DW835 i DW858. 
W 2007 roku oddano do użytku obwodnicę Ożarowa. W maju 2009 roku rozpoczęła się budowa obwodnicy Kraśnika w ciągu drogi DK74, została oddana do użytku 9 listopada 2010 roku. Obwodnica omija centrum miasta od południa. 17 grudnia 2011 r. oddano do użytku pierwszy 6-kilometrowy odcinek drogi ekspresowej S74 od węzła Kielce Bocianek, w ciągu ul. Świętokrzyskiej, do Cedzyny na wschód od miasta. DK74 nie przebiega już od tamtej pory al. Solidarności i ul. Sandomierską. 10 grudnia 2012 r. została oddana do użytku ponad 3-kilometrowa obwodnica Frampola wraz z rondem na skrzyżowaniu z drogą wojewódzką nr 835, omijającą miasto od północy.
Na podstawie Zarządzenia nr 62 Generalnego Dyrektora Dróg Krajowych i Autostrad z dnia 22 grudnia 2014 roku zmieniające zarządzenie w sprawie nadania numerów drogom krajowym, przebieg drogi krajowej nr 74 został wydłużony od Sulejowa przez Piotrków Trybunalski, Bełchatów, Wieluń aż do węzła „Wieluń” z drogą ekspresową S8 w miejscowości Walichnowy. Tym samym DK74 wydłużyła się o 120 km. Na odcinku Sulejów – Piotrków Trybunalski DK74 ma wspólny przebieg z Drogą krajową nr 12. Na odcinku Piotrków Trybunalski – Węzeł Wieluń DK74 została poprowadzona po starym przebiegu drogi krajowej nr 8, która po oddaniu S8 w województwie łódzkim i na podstawie tego samego zarządzenia również zmieniła swój przebieg. Zarządzenie weszło w życie w momencie jego ogłoszenia w dniu 23 grudnia 2014 roku.
7 czerwca 2013 w wyniku podmycia mostu przez wezbrane wody Kakonianki w Woli Jachowej, odcinek drogi krajowej nr 74 pomiędzy Wolą Jachową a Łagowem został zamknięty do odwołania. Obiekt został zamknięty, a po niezbędnych badaniach i wzmocnieniach warunkowo dopuszczony do ruchu tylko pojazdów do 3,5 tony, pozostałe samochody skierowano na objazdy. W grudniu 2013 oddany został do ruchu most tymczasowy, z którego mogły korzystać już wszystkie pojazdy. Jeszcze w tym samym roku ogłoszony został przetarg na inwestycję, która obejmowała zaprojektowanie i budowę nowego mostu w Woli Jachowej oraz rozbiórkę tymczasowego obiektu. Projekt nowego mostu w ciągu drogi krajowej nr 74 powstał w pierwszej połowie roku 2014. Pierwszy raz kierowcy mogli przejechać nowym mostem w listopadzie 2014, na obiekcie obowiązywał jednak ruch wahadłowy. Od grudnia 2014 nowym mostem można jeździć bez takich utrudnień. Wykonawca pozostawił jedynie ograniczenie prędkości uwagi na zapewnienie bezpieczeństwa podczas prac rozbiórkowych przy tymczasowym obiekcie.
21 października 2015 r. została oddana do użytku ponad 9-kilometrowa obwodnica Hrubieszowa.
23 grudnia 2016 r. oddano do użytku niespełna jedenastokilometrową obwodnicę Bełchatowa. Została ukończona cztery miesiące przed kontraktowym terminem. W ciągu obwodnicy zbudowano cztery bezkolizyjne węzły drogowe. 30 marca 2017 r. oddana do użytku została obwodnica Wielunia licząca 13,2 km długości. W ciągu nowego fragmentu drogi wybudowano trzy węzły bezkolizyjne: przy połączeniu ze starym przebiegiem drogi krajowej nr 74 oraz na przecięciu obwodnicy z drogą krajową nr 45. Nie został zrealizowany postulat mieszkańców Masłowic wnioskujących o czwarty węzeł na przecięciu się obwodnicy z drogą wojewódzką nr 481. W roku 2005 deklarowano, ze droga będzie miała dwie jezdnie po dwa pasy ruchu każda, jednak ze względów ekonomicznych projekt okrojono zawężając drogę do jednej jezdni z trzema pasami ruchu (układ 2+1), uzyskując w efekcie szerokość jezdni poza węzłami wynoszącą 12 metrów. W przebiegu obwodnicy zbudowano 20 obiektów mostowych (wiadukty i mosty) oraz jedno przejście dla dzikiej zwierzyny.
Historia numeracji.
Na przestrzeni lat trasa posiadała różne oznaczenia i klasyfikacje:

</doc>
<doc id="331964" url="https://pl.wikipedia.org/wiki?curid=331964" title="DK74">
DK74



</doc>
<doc id="331966" url="https://pl.wikipedia.org/wiki?curid=331966" title="Celebes Południowy">
Celebes Południowy

Celebes Południowy () – prowincja w Indonezji na wyspie Celebes. Powierzchnia 46 717 km²; 9,07 mln mieszkańców (2020); stolica Makasar.
Obejmuje południowy półwysep oraz fragment centralnej części Celebes, a także przybrzeżne wyspy na morzu Flores. W 2004 roku z północno-zachodniej części utworzono nową, samodzielną prowincję Celebes Zachodni.
Uprawa ryżu, kukurydzy, soi, kauczukowca; eksploatacja lasów; wydobycie ropy naftowej, srebra, rud manganu, niklu; rybołówstwo.

</doc>
<doc id="331980" url="https://pl.wikipedia.org/wiki?curid=331980" title="Wieś gminna">
Wieś gminna



</doc>
<doc id="331981" url="https://pl.wikipedia.org/wiki?curid=331981" title="Jón Arason">
Jón Arason

Jón Arason (ur. 1484, zm. 7 listopada 1550 w Skálholcie) – islandzki duchowny katolicki, biskup Hólaru, poeta, uznawany za bohatera narodowego. Wyświęcony około 1504. Został biskupem diecezji hólarskiej około 1524. Przeciwstawił się narzuconemu w 1536 przez Duńczyków luteranizmowi i wszczął antyduńskie powstanie. Pokonany został przez Daðiego Guðmundssona w bitwie pod Sauðafell 2 października 1550 roku i ścięty wraz z 2 synami w Skálholcie. W ciągu roku 14 mężczyzn związanych z jego egzekucją zostało skrytobójczo zamordowanych.

</doc>
<doc id="331982" url="https://pl.wikipedia.org/wiki?curid=331982" title="Hidźra">
Hidźra

Hidźra (hijra) – określenie osoby "trzeciej płci" w kulturach Azji Południowej (na subkontynencie indyjskim).
Nazewnictwo.
Hidźrowie występują też pod innymi nazwami:
Definicja.
Hidźrą są osoby urodzone biologicznie jako mężczyźni, ale nie utożsamiające się kulturowo lub psychicznie z płcią męską, z męskimi rolami w społeczeństwie lub utożsamiający się psychicznie z płcią żeńską; kobiety transpłciowe, osoby interpłciowe (osoby urodzone z narządami obojga płci lub pośrednimi), wykastrowani mężczyźni. Mówią o sobie zwykle w rodzaju żeńskim.
Hidźry a religia.
W hinduizmie hidźry należą do szczególnej kasty i są poświęcone bogini zwanej Bahućara Mata. Są kojarzone z androgynicznymi bóstwami hinduizmu. W kontekście islamskim trzecia płeć hidźr jest uważana za wynik woli Allaha. Również jednak w kręgu hinduizmu hidźry są pod wpływem wielu praktyk muzułmańskich, np. grzebią swoich zmarłych zamiast palić ich zwłoki na stosie.
Proces stawania się hidźrą.
Człowiek staje się hidźrą w wyniku procesu socjalizacji w obręb „rodziny hidźr”. Najpierw jest "ćelą" czyli uczennicą u jakiejś "guru", która prowadzi go stopniowo w obręb kulturowej kobiecości. Każda "guru" ma przynajmniej pięć "ćeli", które przyjmują jej nazwisko i są uważane za jej spadkobierczynie. "Ćela" oddają swoje dochody "guru", która zarządza gospodarstwem. Kulminacją procesu jest rytuał religijny, na który składa się zwykle kastracja, operacja normalnie w Indiach zakazana. Dla hidźr jest to rodzaj nirwany lub ponownych narodzin. Nie wszysctkie hidźry są wykastrowane, choć sądzi się, że zdecydowana większość.
Społeczne położenie hidźr.
W Indiach każda grupa społeczna ma określone miejsce w strukturze społeczno-gospodarczej. Hidźry zajmują się głównie żebractwem i prostytucją (w dawnych czasach również świątynną prostytucją sakralną). Mężczyźni utrzymujący kontakty seksualne z hidźrami nie są uważani za homoseksualistów w sensie, w jakim to pojęcie jest rozumiane na Zachodzie, bo też i hidźry nie są "homoseksualistami", są w Indiach "trzecią płcią". Niektóre hidźry wychodzą nawet za mąż.
Hidźry wykonują wiele obrzędów sakralnych w czasie ceremonii zaślubin oraz po narodzinach dziecka płci męskiej. Na obrzędy te przychodzą zwykle bez zaproszenia, ale ich obecność (związana z muzyką, śpiewem i zawierającym aluzje seksualne tańcem) wróży szczęście i płodność. Za ich obecność należy się im więc zwyczajowo wynagrodzenie. Powszechna jest wiara w ponadnaturalne moce hidźr, dlatego wszyscy boją się je obrazić, co niechybnie przyniosłoby nieszczęście.
W muzułmańskich społeczeństwach subkontynentu indyjskiego hidźry były silnie związane z klasami panującymi, pełniąc rozmaite role w pałacach: czy to służących, czy to partnerek seksualnych mężczyzn z elit – było to dość często spotykane jeszcze do lat 50. XX wieku.
W epoce kolonialnej zależności od Wielkiej Brytanii nastąpił pewien wpływ zachodniego sposobu myślenia, który pogorszył położenie hidźr i wniósł traktowanie ich sposobu życia jako swego rodzaju zboczenia czy nawet przestępstwa. Skierowane przeciwko nim ustawodawstwo zostało jednak zniesione po odzyskaniu niepodległości przez Indie. Akty przemocy wobec nich, które się jednak czasem zdarzają (głośna była w ostatnich latach sprawa przemocy, jakiej dopuszczali się wobec nich policjanci w Bangalore) są jednak skutkiem wpływów kulturowych wynikających z panowania brytyjskiego, gdyż miejsce hidźr w indyjskiej kulturze jest trwałe i bardzo głębokie.
W hinduizmie hidźry (obok dzieci poniżej piątego roku życia i sannjasinów) są jedną z trzech kategorii ludzi, którzy nie są po śmierci paleni na stosach (kremowani), lecz zakopywani w ziemi.
Od 2000 r. Hidźry są reprezentowane we władzach.
Od 2005 r. kategoria płci uznana we wniosku paszportowym.

</doc>
<doc id="331983" url="https://pl.wikipedia.org/wiki?curid=331983" title="Jon Arason">
Jon Arason



</doc>
<doc id="331985" url="https://pl.wikipedia.org/wiki?curid=331985" title="Przepis">
Przepis

przepis, dawniej: preskrypcja – to dokument normatywny ustalający obowiązujące reguły prawne, przyjęte przez organ władzy.

</doc>
<doc id="331988" url="https://pl.wikipedia.org/wiki?curid=331988" title="Parepare">
Parepare

Parepare – miasto w Indonezji w prowincji Celebes Południowy; 114 tys. mieszkańców (2005).
Port nad cieśniną Makasarską, planowana budowa wielkiej rafinerii ropy naftowej o wydajności 300 tys. baryłek dziennie. Ośrodek turystyczny na trasie między Makasar a Toraja, znany z oryginalnej kuchni (gł. owoce morza).

</doc>
<doc id="331989" url="https://pl.wikipedia.org/wiki?curid=331989" title="Wieś sołecka">
Wieś sołecka



</doc>
<doc id="331997" url="https://pl.wikipedia.org/wiki?curid=331997" title="MBC">
MBC



</doc>
<doc id="332006" url="https://pl.wikipedia.org/wiki?curid=332006" title="Ekspedycja 2">
Ekspedycja 2

Ekspedycja 2 była drugą stałą załogą Międzynarodowej Stacji Kosmicznej.
Załoga.
Załoga rezerwowa

</doc>
<doc id="332007" url="https://pl.wikipedia.org/wiki?curid=332007" title="Śląska Ochla">
Śląska Ochla

Śląska Ochla ("Ochla") – rzeka, lewy dopływ Odry o długości 40,81 km.
Rzeka płynie w województwie lubuskim przez Pradolinę Barucko-Głogowską. Jej źródło znajduje się na terenie gminy Świdnica, koło wsi Letnica. Uchodzi do Odry koło miejscowości Bobrowniki w sąsiedztwie rezerwatu Bukowa Góra. Odwadnia południowe zbocza Wału Zielonogórskiego (przyjmuje kilka potoków odwadniających południową część Zielonej Góry). Jej lewe dopływy są silniej rozwinięte.
Śląska Ochla dała początek nazwie wsi Ochla (obecnie część Zielonej Góry).

</doc>
<doc id="332012" url="https://pl.wikipedia.org/wiki?curid=332012" title="Mediator">
Mediator



</doc>
<doc id="332013" url="https://pl.wikipedia.org/wiki?curid=332013" title="Lars Wivallius">
Lars Wivallius

Lars Wivallius (ur. 1605 w Örebro, zm. 1669) – szwedzki poeta okresu baroku i awanturnik.
Życiorys.
Wivallius należał do rodu szlacheckiego, który na początku XVII wieku znajdował się w posiadaniu mieszczącego się niedaleko Örebro zamku Vivalla. Od tej nazwy pochodzi nazwisko Wivalliusa. Pierwsze nauki odbierał on w szkole w Örebro. Wiosną 1623 roku zapisał się on jako student do Uniwersytetu w Uppsali, gdzie jako osoba bez środków do utrzymania uzyskał schronienie w tzw. komunie. Jednak jego tęsknota za przygodami, a być może także pragnienie studiowania obcych języków – takie przedmioty nie były w tym czasie znane na uniwersytecie – spowodowały, że na dwa lata przerwał naukę w Uppsali i udał się w poszukiwaniu przeżyć. Bez żadnego wsparcia ze strony rodziny wędrował po dużej części Europy jako zwykły wagabunda. W roku 1629 wplątał się jednak w awanturę, która okazała się decydująca dla reszty jego życia. Chcąc wydostać się z ciężkiej sytuacji, podał się za szwedzkiego szlachcica, Erika Gyllenstierna, i uzyskał w ten sposób glejt od króla Danii. Jednak zamiast potraktować go jako środek ratunku w trudnych sytuacjach, korzystał z niego otwarcie podczas całej swej podróży po Danii. Udało mu się nawet przy jego pomocy ożenić ze szlachcianką ze Skanii, córką Wulffa Grijp på Bierkebiergh. Oszustwo zostało ostatecznie wykryte i Wivalius po długim procesie przerywanym kilkoma jego ucieczkami został skazany na więzienie w twierdzy Kajaneborg w Finlandii, gdzie został odtransportowany w roku 1634. W tej sytuacji oczywiście małżeństwo zostało uznane za nieważne. W więzieniu pozostał, mimo licznych próśb o wstawiennictwo, aż do roku 1641. Po wydostaniu się stamtąd udał się do Sztokholmu. Początkowo działał on tam jako swego rodzaju adwokat i zajął się pewną liczbą dosyć zagmatwanych i trudnych procesów. Kilka lat po odzyskaniu wolności ożenił się z Malin Ellertz, córką sztokholmskiego karczmarza, z którą miał wiele dzieci. Dzięki protekcji rodziny De la Gardie został zatrudniony jako prawnik wojskowy i pozostał na tym stanowisku do roku 1651. Ostatnie lata życia spędził on w rodzinnej posiadłości Vivalla, w czasie których zaangażował się w ogromną liczbę wręcz śmiesznych procesów, które doprowadzały spokojnych rolników z jego okolicy do rozpaczy.
Twórczość literacka Wivalliusa.
Wivallius pisał w okresie baroku. Tworzył utwory w języku niemieckim, duńskim i łacinie. Był jednym z najważniejszych twórców literatury barokowej w Szwecji.
Poetycka działalność Wivaliusa przypadła na jego młodość. Jego pierwszy znany wiersz został napisany w 1625 i mówił o umarłym studencie, zaś jego pozostałe utwory powstawały w okresie jego pobytu w więzieniu w Danii, Sztokholmie i Kajaneborgu. Wyróżniały się one ciepłem poetyckiego odczuwania, żywym stosunkiem do natury oraz kunsztowną formą. Wivallius jednak nie traktował swego daru bycia skaldem na tyle poważnie, aby stać się przełomowym pisarzem. Po wydostaniu się z więzienia nie czuł już tak silnej potrzeby pisania pieśni i stworzył tylko kilka łacińskich wierszy bez większego znaczenia. Najbardziej popularne jego wiersze to te, w których z dużą siłą przejawia się umiłowanie wolności, np. "Ack, Liberias, tu ädle ting" ("O, wolności, ty szlachetna sprawo") i "Varer nu glad, mine fiender all" ("Bądźcie szczęśliwi, wszyscy moi wrogowie"). Wyróżniają się też jego wiersze opisujące przyrodę, np. "Klage-wijsa öfwer thenna torre och kalla wåhr" ("Pieśń narzekająca na suchą i zimną wiosnę"), które stawiają go na czołowej pozycji wśród ówczesnych twórców opisujących naturę. Jednak nie widać powodu, aby przypuszczać, że wykonał on przypisywane wcześniej Erykowi XIV tłumaczenie "Väl är den, som vitt från höga klippor" (z Opitza).
Wivallius nie wydawał swoich wierszy za życia. Jego utwory zostały opublikowane dopiero w 1869 przez P. Hanselliego w tomie "Samlade vitterhetsarbeten af svenska författare" ("Zebrane utwory literatury pięknej szwedzkich pisarzy"). Do publikacji tej wdał się jednak poważny błąd merytoryczny. Hanselli korzystał z rękopisu o tytule "Älfska visboken i Linköping" ("Alfowa księga pieśni z Linköping"), na którym poprzedni właściciel, uczony dziekan Samuel Alf, napisał, że zawiera "Cantilenas varias L. Wivallii et aliorum" ("Różne pieśni L. Wivalliusa i innych"). Niektóre z utworów rzeczywiście były jego autorstwa, jednak nie wszystkie. Hanselli natomiast wydał wszystkie, z wyjątkiem tzw. pieśni ludowych, wiersze z tego rękopisu jako wiersze autorstwa Wivalliusa.
Życie i twórczość Wivalliusa zostało po raz pierwszy przedstawione przez Henrika Schücka w książce "Lars Wivallius. Hans lif och dikter. I. Biografi" (1893, "Lars Wivallius. Jego życie i wiersze. I. Biografia"), "II. Dikter" (1895, "II Wiersze"; w "Skrifter utg. af Sv. litt. sällsk.", XIII – "Pisma wydane przez Szwedzkie Towarzystwo Literackie", XIII). Schück opisał losy Wivalliusa również w "En äfventyrare från det trettioåriga krigets tid" (1918, "Awanturnik z czasów wojny trzydziestoletniej").

</doc>
<doc id="332016" url="https://pl.wikipedia.org/wiki?curid=332016" title="Syndyk">
Syndyk

Syndyk – funkcja (ale nie zawód) polegająca na zarządzaniu majątkiem upadłego oraz dokonywaniu podziału funduszy między wierzycieli zgodnie z zasadami prawa upadłościowego. 
W aktualnym stanie prawnym do pełnienia funkcji syndyka może zostać wyznaczona jedynie osoba fizyczna, która posiada pełną zdolność do czynności prawnych i licencję doradcy restrukturyzacyjnego wydawaną na zasadach i w trybie określonych w ustawie z dnia 15 czerwca 2007 r. o licencji doradcy restrukturyzacyjnego (), albo spółka handlowa, której wspólnicy ponoszący odpowiedzialność za zobowiązania spółki bez ograniczenia całym swoim majątkiem albo członkowie zarządu reprezentujący spółkę posiadają taką licencję. 
W dawnej Polsce syndyk był urzędnikiem miejskim.
Zadania.
W trakcie postępowania upadłościowego syndyk traktowany jest jako kierownik jednostki, w rozumieniu przepisów ustawy o rachunkowości. Z uwagi na status prawny syndyk jest tzw. zastępcą pośrednim, czyli dokonuje czynności prawnych we własnym imieniu, ale na rachunek upadłego, tj. ze skutkiem prawnym dla niego.
Jedynie w ostateczności syndyk na zlecenie sądu przeprowadza likwidację podmiotu gospodarczego – którego kondycja finansowa i operacyjna wyklucza jakąkolwiek restrukturyzację. Syndyk-likwidator (w rozumieniu funkcji a nie zawodu) powoływany jest w przypadku ogłoszenia upadłości. W przypadku otwarcia postępowania restrukturyzacyjnego powołuje się nadzorcę sądowego – w przypadku pozostawienia zarządu majątkiem dłużnikowi lub zarządcę – w przypadku zabezpieczenia postępowania poprzez odebranie dłużnikowi zarządu nad majątkiem. Zarządcę przymusowego powołuje się również w przypadku egzekucji z przedsiębiorstw lub gospodarstw rolnych według przepisów kodeksu postępowania cywilnego o egzekucji sądowej.

</doc>
<doc id="332018" url="https://pl.wikipedia.org/wiki?curid=332018" title="Željko Bebek">
Željko Bebek

Želimir „Željko” Bebek (ur. 16 grudnia 1945 w Sarajewie) – chorwacki muzyk, wokalista jugosłowiańskiego zespołu Bijelo dugme.
W wieku 16 lat, wszedł w skład zespołu "Eho 61". Jako gitarzysta i wokalista dołączył do grupy "Kodeksi". Członkiem grupy, jako gitarzysta basowy został Goran Bregović. Bebek, Bregović, gitarzysta Edo Bogeljić i perkusista Lućano Paganoto na początku 1970 roku otrzymali dwumiesięczny angaż do Neapolu gdzie zostali dłużej. Bebek wrócił do Sarajewa i w 1971 roku reaktywował zespół Kodeksi. W tym samym roku pobili rekord nieprzerwanego grania, który dotąd należał do grupy "Čičak". W grudniu 1971 Bebek został powołany do wojska. Ożenił się i postanowił rzucić muzykę.
Jednak po powrocie z wojska w marcu 1973 został członkiem grupy Jutro. Z zespołem nagrał cztery piosenki: "Kad bi' bio bijelo dugme", "U subotu mala", "Na vrh brda, vrda, mrda" i "Hop-cup". 1 stycznia 1974 roku, grupa została oficjalnie „ochrzczona” jako Bijelo dugme. Żelko Bebek jako charyzmatyczny wokalista (i czasem gitarzysta basowy) pozostał w zespole do 1984 roku, nagrywając w międzyczasie i później płyty solowe, które wciąż są wznawiane (na fali tzw. Ju-nostalgii) w krajach byłej Jugosławii i w Europie Zachodniej, także jako kompilacje. Bebek nagrywa wciąż nowe płyty. W 2017 roku album studyjny "Ono nešto naše" i w 2018/2019 podwójny album koncertowy (CD i Blue-ray) pod tytułem "Željko Bebek Live".
Gdy wybuchła wojna w Bośni przeniósł się do Zagrzebia. Zajmuje się muzyką, nagrywaniem i wydawaniem płyt. Przez pewien czas prowadził kawiarnię „Tajna veza” ("Ima neka tajna veza").
W czerwcu 2005 roku wziął udział razem z pozostałymi członkami Bijelo dugme w trzech pożegnalnych koncertach w Sarajewie, Zagrzebiu i Belgradzie (Turneja 2005 Sarajevo-Zagreb-Beograd).
Dyskografia.
Na podstawie katalogu discogs.com:

</doc>
<doc id="332021" url="https://pl.wikipedia.org/wiki?curid=332021" title="Lista walk o bokserskie mistrzostwo świata w wadze ciężkiej">
Lista walk o bokserskie mistrzostwo świata w wadze ciężkiej

Zestawienie walk o bokserskie mistrzostwo świata wagi ciężkiej zawodowców. Ujęte zostały pojedynki najważniejszych organizacji boksu zawodowego (WBO, WBA, WBC, IBF i IBO).
"aktualność zestawienia: 24-12-2016"

</doc>
<doc id="332025" url="https://pl.wikipedia.org/wiki?curid=332025" title="Truskolasy">
Truskolasy



</doc>
<doc id="332034" url="https://pl.wikipedia.org/wiki?curid=332034" title="Cooper Evans">
Cooper Evans

Thomas Cooper Evans (ur. 26 maja 1924 w Cedar Rapids, Linn Conty, Iowa, zm. 22 grudnia 2005) – amerykański polityk, członek Izby Reprezentantów z ramienia Partii Republikańskiej.
Służył wojskowo w piechocie amerykańskiej podczas II wojny światowej, dochodząc do stopnia oficerskiego. Ukończył po wojnie studia inżynierskie, m.in. na szkockim St. Andrews University. W latach 1949-1965 był oficerem w Korpusie Inżynierskim Armii. Po odejściu z wojska pracował w instytucjach rolniczych i gospodarczych w stanie Iowa.
W latach 1975-1979 pełnił mandat deputowanego do stanowej Izby Reprezentantów Iowa. Uczestniczył regularnie w stanowym konwencjach Partii Republikańskiej. W latach 1981-1987 zasiadał w Izbie Reprezentantów USA przez trzy kolejne kadencje; o czwartą kadencję w 1986 nie ubiegał się.

</doc>
<doc id="332035" url="https://pl.wikipedia.org/wiki?curid=332035" title="Ekspedycja 3">
Ekspedycja 3

Członkowie "Ekspedycji 3" stanowili trzecią stałą załogę Międzynarodowej Stacji Kosmicznej.
Załoga.
Załoga rezerwowa

</doc>
<doc id="332036" url="https://pl.wikipedia.org/wiki?curid=332036" title="Wrzosy">
Wrzosy



</doc>
<doc id="332038" url="https://pl.wikipedia.org/wiki?curid=332038" title="Godność">
Godność

Godność człowieka – poczucie własnej wartości i szacunek dla samego siebie, co wyraża się w pragnieniu posiadania także szacunku ze strony innych z uwagi na swoje walory duchowe, moralne czy też zasługi społeczne. Ma ona dwoisty charakter i odnosi się do godności osobowej i osobowościowej. Ta pierwsza jest właściwa każdemu człowiekowi, należna mu z samego faktu bycia człowiekiem. Godność osobowościowa natomiast jest zależna od podjętego przez daną osobę trudu i jej dokonań oraz wiąże się z rozwojem osobowości etycznej. Jest jedną z podstawowych wartości w etyce rozwoju.
Godność człowieka jako pojęcie filozoficzne.
Godność człowieka (łac. "dignitas hominis") należy do podstawowych zagadnień antropologii filozoficznej, a sposób rozumienia tego pojęcia wywiera znaczny wpływ na rozstrzygnięcia szczegółowych problemów etycznych. Powstało jednak w dziejach filozofii wiele definicji godności – wstępnie można ją ująć jako wewnętrzną właściwość osoby ludzkiej, która zawiera się w sposób konieczny w jej strukturze bytowej i przez którą osoba ludzka istnieje jako cel, nie jako środek działania.
Pierwsze koncepcje godności ukształtowane w starożytnej Grecji wyrażały ją we wzorcu etycznym arystokraty i wojownika – w dziełach Homera, Pindara czy Teognisa o tym, kto jest dobry i godny, a kto podły i niegodny, decyduje pochodzenie. Najlepsi, przedstawiciele arystokracji, cieszą się szczególnymi przywilejami wynikającymi z ich godności, takimi jak bogactwo, sława itp. Godność jest więc ściśle związaną z przywilejami stanowymi miarą osobistej dzielności konkretnej jednostki, miarą doskonałości człowieka, rozumianą jako spełnianie wzorca osobowego arystokraty i wojownika.
Według Arystotelesa godność to cnota ujmowana jako "złoty środek między wadami zarozumialstwa i służalczości". Zgodnie z filozofią chrześcijańską godność człowieka wynika z tego, że jest on stworzony "na obraz i podobieństwo Boga". W świetle humanizmu chrześcijańskiego godność jest własnością powszechną, nieredukowalną, niezbywalną i nadprzyrodzoną. Każdy człowiek jako "imago Dei" uczestniczy w absolutnym Dobru, jest rozumny i wolny, powołany do stałego doskonalenia się. Według św. Tomasza z Akwinu doskonałość człowieka wynikająca z jego godności określa jego sposób istnienia i sens rozwoju. Sposób istnienia osób jest "najgodniejszy" ze wszystkich bytów stworzonych, ponieważ osoba obdarzona jest wolnością wyboru. O tym, że o godności i wielkości człowieka świadczy jego wolność, mówił także humanizm renesansowy, zwłaszcza Pico della Mirandola.
Immanuel Kant, definiując godność, stwierdził, że "człowiek nie może być nigdy środkiem do jakiegoś celu, lecz zawsze musi być celem samym w sobie". Według Skinnera, twórcy behawioryzmu, godność to "możliwość uniknięcia nieprzyjemnych bodźców". Wszelkie kierunki naturalistyczne w rozumieniu godności człowieka przeciwstawiały się koncepcji chrześcijańskiej, według której godność ludzka ma źródła nadprzyrodzone – widziały godność człowieka jako własność nabytą. David Hume ("O dostojeństwie i mierności natury") ujmuje godność jako jedną ze sprawności natury ludzkiej, czyli jako jedną z cnót. Godność osobista jest ważnym pojęciem także w filozofii Nietzschego, Kierkegaarda i Marksa. Koncepcje tych filozofów łączy to, że ujmują one godność jako źródło ekspresji człowieka, kształtowane w wyniku jakiejś formy wyzwolenia – wyzwolenia moralnego i wolitywnego (Nietzsche), społeczno-ekonomicznego (Marks) czy też egzystencjalnego (Kierkegaard).
W sensie prawnym.
W polskiej Konstytucji.
Polska Konstytucja już w swojej preambule stwierdza istnienie "przyrodzonej godności człowieka". Art. 30 Konstytucji charakteryzuje ją jako przyrodzone, niezbywalne i nienaruszalne "źródło wolności i praw człowieka i obywatela". Jest jedną z wartości konstytucyjnych, których nie można ograniczać i jedną z klauzul generalnych stanowiących podstawę interpretacyjną całego systemu prawa.
Trybunał Konstytucyjny i szereg konstytucjonalistów stoi na stanowisku, że metaklauzula godności człowieka jest pierwotna wobec aktu prawnego, który o niej explicite stanowi, w związku z tym nie może zostać derogowana (usunięta) z systemu prawa.
W polskim Kodeksie cywilnym i Kodeksie karnym.
Godność jest dobrem osobistym chronionym przez prawo. Razem z "dobrym imieniem" składa się na zdefiniowane w art. 23 Kodeksu cywilnego pojęcie czci. Z punktu widzenia Kodeksu karnego naruszenie czyjejś godności jest przestępstwem znieważenia. Sąd Najwyższy RP w wyroku z 21 marca 2007 (I CSK 292/06) stwierdził, iż godnością osobistą jest własne wewnętrzne przekonanie danego człowieka o jego etycznym i moralnym nieposzlakowaniu oraz oczekiwanie czci wobec siebie rozumianej jako pozytywne nastawienia innych osób wobec niego ze względu na społeczne i osobiste wartości, które reprezentuje. Tak rozumiana godność nie podlega wartościowaniu, a jej naruszenie występuje, gdy bez uzasadnionych podstaw, zwłaszcza w obecności osób trzecich, traktuje się kogoś negatywnie i wyraża się o nim w sposób poniżający.
W prawie Unii Europejskiej.
Karta praw podstawowych Unii Europejskiej uznaje istnienie godności ludzkiej i stanowi, że musi być ona szanowana i chroniona. W rozdziale I zatytułowanym "Godność" Karta wymienia "prawo do życia", "prawo do integralności cielesnej" oraz zakazuje tortur, nieludzkiego lub poniżającego traktowania, karania oraz niewolnictwa i pracy przymusowej.
W prawie międzynarodowym.
Deklaracja filadelfijska (1944) we wstępie do II części głosi "wszyscy ludzie, bez względu na rasę, wyznanie czy płeć mają prawo dążyć zarówno do materialnego dobrobytu jak i do rozwoju duchowego w warunkach wolności i godności, gospodarczego bezpieczeństwa i równych możliwości". 
Karta Narodów Zjednoczonych (1945) w preambule mówi o przywróceniu wiary „w podstawowe prawa człowieka, w dostojeństwo i wartość jego osoby"
Powszechna deklaracja praw człowieka, proklamowana przez Zgromadzenie Ogólne Narodów Zjednoczonych w Rezolucji 217 A (III) z 10 grudnia 1948 r., stwierdza w preambule, iż "uznanie przyrodzonej godności oraz równych i niezbywalnych praw wszystkich członków wspólnoty ludzkiej jest podstawą wolności, sprawiedliwości i pokoju świata", zaś artykuł 1 brzmi "wszyscy ludzie rodzą się równi pod względem swej godności i swych praw. Są oni obdarzeni rozumem i sumieniem i powinni postępować wobec innych w duchu braterstwa."
Międzynarodowy Pakt Praw Obywatelskich i Politycznych (1966) wymaga, by każda osoba pozbawiona wolności była traktowana "z poszanowaniem przyrodzonej godności człowieka" (art. 10) i by nikt nie był narażony "na bezprawne zamachy na jego cześć i dobre imię" (art. 17).
W nauczaniu Kościoła katolickiego.
Od czasów Soboru Watykańskiego II godność człowieka stała się fundamentem prawa kanonicznego. Źródłem godności człowieka jest fakt, iż Bóg stworzył człowieka "na swój obraz" (Rdz 1,27) kocha wszystkich ludzi (por. Dz 10,34-35; J 1,9; Mt 5,45) oraz że wszyscy ludzie zostali odkupieni przez mękę, śmierć i zmartwychwstanie Chrystusa (por. Ap 5,9-10; 1Tm 4,10; Kol 3,11-14).
Źródło prawa znajduje się w człowieku, bo Bóg dał człowiekowi pojęcie sprawiedliwości. Zasada godności ludzkiej została podkreślona w deklaracji "Dignitatis humanae". Potwierdza ona prawo człowieka do wolności religijnej, ponieważ wiara jest wolnym aktem wewnętrznym, którego nie można i nie da się wymusić.

</doc>
<doc id="332039" url="https://pl.wikipedia.org/wiki?curid=332039" title="Joseph Hahn">
Joseph Hahn

Joseph Hahn również Mr. Hahn (ur. 15 marca 1977 w Dallas) – DJ z nu metalowej grupy Linkin Park, z pochodzenia Koreańczyk.
Życiorys.
Mr. Hahn w szkole wyższej zainteresował się grafiką i z tego powodu poszedł do Art Center College of Design w Pasadenie w Kalifornii, gdzie poznał swojego przyszłego kolegę z zespołu Mike’a Shinodę. Studiował ilustrowanie, jednak rzucił ten kierunek dla efektów specjalnych. Nadzorował ich produkcję do takich filmów jak "Z Archiwum X", "Kula" i "Diuna".
W 1996 roku wraz z Mikiem Shinodą założyli zespół Xero. (Po dołączeniu Chestera Benningtona w 1998 roku zespół zmienił nazwę na Linkin Park.) Hahn wyreżyserował większość teledysków zespołu, np. do utworów "In the End", "Pts.Of.Athrty", "Somewhere I Belong", "Numb" i "From the Inside", a także parę innych dla zespołów takich jak Static-X, Story of the Year i Alkaline Trio. Stworzył też wiele grafik promocyjnych zarówno dla zespołu, jak i do albumów "Todd She’s Album" i "Songs Carried on Angel’s Wings".
17 października 2014 roku odbyła się premiera filmu Mall, wyreżyserowanego przez Hahna. W produkcji wystąpili m.in. Vincent D’Onofrio, Gina Gershon oraz Mimi Rogers.
Życie prywatne.
15 lutego 2005 Hahn ożenił się z Karen Benedit. Para rozwiodła się w 2009 roku. 21 października 2012 poślubił Heidi Woan, z którą spotykał się od 2010 roku.
Linki zewnętrzne.
 

</doc>
<doc id="332040" url="https://pl.wikipedia.org/wiki?curid=332040" title="Stanisław Grzęda">
Stanisław Grzęda

Stanisław Grzęda (ur. 8 maja 1882 w Zębcowie, zm. 12 września 1939 w Paterku) – polski duchowny katolicki, działacz społeczny.
Absolwent Królewskiego Gimnazjum w Ostrowie. Studiował teologię w Poznaniu i Gnieźnie. Święcenia kapłańskie przyjął w 1904 roku. Kanonik przy poznańskiej kolegiacie farnej św. Marii Magdaleny. Dziekan nakielski.
W latach 1908–1910 wydawał w Ostrowie miesięcznik "Przyjaciel młodzieży". W 1909 wystąpił z inicjatywą założenia Ostrovii - pierwszego polskiego klubu piłkarskiego w Poznańskiem. W roku 1914 wydał podręcznik "Jak pracować w towarzystwie młodzieży". Uczestnik spotkań ówczesnej ostrowskiej elity u Stefana Rowińskiego. W 1916 współorganizował Wydział Teologiczny Poznańskiego Towarzystwa Przyjaciół Nauk. Uczestniczył w powstaniu wielkopolskim. Był delegatem na Polski Sejm Dzielnicowy w Poznaniu w 1918 roku. W latach 1920–1927 członek Rady Głównej Towarzystwa Czytelni Ludowych.
2 maja 1923 został odznaczony Krzyżem Kawalerskim Orderu Odrodzenia Polski.
Rozstrzelany przez hitlerowców w Paterku (pow. wyrzyski), a w 1945 prochy ekshumowano i pochowano w Nakle.

</doc>
<doc id="332042" url="https://pl.wikipedia.org/wiki?curid=332042" title="Alfons XII">
Alfons XII

Alfons XII (ur. 28 listopada 1857 w Madrycie, zm. 25 listopada 1885 w El Pardo) – król Hiszpanii w latach 1874–1885 z dynastii Burbonów, zwany El Pacificador ("Rozjemca").
Dzieciństwo i młodość.
Urodził się 28 listopada 1857 w Madrycie jako czwarte dziecko królowej Izabeli II Hiszpańskiej i Franciszka de Asís, hrabiego Kadyksu. Był potomkiem królów Karola III, Karola IV i Ferdynanda VII. Dzieciństwo spędził na dworze u boku rodziców. Nie otrzymał dobrego wychowania ani nie został dobrze przygotowany do objęcia tronu. Jego edukacja ograniczała się właściwie do nauki szermierki i religii. W wieku jedenastu lat, po wybuchu rewolucji w 1868 udał się wraz z matką na wygnanie. Mieszkał w Paryżu, a następnie Londynie. Uczęszczał do Kolegium Stanisława w Paryżu. Potem pobierał lekcje u prywatnych korepetytorów w Genewie. Studiował w Terezjańskiej Akademii Wojskowej w Wiedniu. Podczas pobytu w Anglii wstąpił jako elew do Royal Military Academy w Sandhurst.
U władzy.
W grudniu 1874 brygadier Arsenio Martínez Campos przeprowadził zamach stanu. Na czele kilku pułków dołączył do armii centralnej stacjonującej w Sagunto i zajął Walencję. Wkrótce potem ogłosił koniec Pierwszej Republiki Hiszpańskiej i zaproponował, aby koronę oddać Burbonom. 29 grudnia 1874 Kortezy ofiarowały koronę księciu Alfonsowi. W ciągu kilku dni książę przybył do Madrytu, odwiedziwszy najpierw Barcelonę i Walencję. W ten sposób został królem jako „Alfonso XII”, mimo że żaden monarcha zjednoczonej Hiszpanii nie nosił imienia „Alfonso XI” (monarchia hiszpańska była jednak uważana za kontynuację starej, już nieistniejącej monarchii Kastylii i Leónu, którą władało jedenastu królów o imieniu Alfons).
Panowanie.
Wraz z objęciem przez niego tronu rozpoczął się nowy okres w historii Hiszpanii, nazwany okresem Restauracji. Król poparł projekt konstytucji zakładający, że system polityczny w okresie hiszpańskiej Restauracji opierać się będzie na istnieniu dwóch partii politycznych, które naprzemiennie będą sprawować po sobie władzę. Każda z partii stawiała sobie za cel obronę monarchii i konstytucji oraz idei scentralizowanego państwa. Alfons XII odziedziczył trudne problemy w polityce zagranicznej. Do rozwiązania pozostawała sprawa Maroka. Nastąpił wzrost napięć w stosunkach z Francją. Król uchodził za germanofila. Podczas wizyty w Niemczech występował u boku cesarza Wilhelma I. Obserwował wielkie manewry wojskowe. Obiecał cesarzowi pomoc Hiszpanii na wypadek konfliktu między Francją a Niemcami.
Małżeństwo i potomstwo.
25 stycznia 1878 poślubił księżniczkę Maríę de las Mercedes, córkę Antoniego Orleańskiego, księcia Montpensier i swojej ciotki – Ludwiki Ferdynandy Hiszpańskiej. Mercedes zmarła jednak sześć miesięcy po ślubie.
29 listopada 1879 poślubił arcyksiężniczkę Marię Krystynę Habsburżankę, córkę arcyksięcia Karola Ferdynanda i arcyksiężnej Elżbiety Franciszki. Miał z nią troje dzieci:
Choroba i śmierć.
Król bardzo lubił polować. W lipcu 1884 podczas polowania na kozice w Asturii po raz pierwszy wymiotował krwią. Zdiagnozowano gruźlicę. Choroba rozwinęła się. Alfons XII zmarł 25 listopada 1885 w pałacu Pardo. Miał 28 lat.
Wywód przodków.
Alfons XII był owocem małżeństwa rodzeństwa ciotecznego, a wszyscy jego dziadkowie byli bliskimi kuzynami:

</doc>
<doc id="332047" url="https://pl.wikipedia.org/wiki?curid=332047" title="Góra (powiat sieradzki)">
Góra (powiat sieradzki)

Góra – wieś w Polsce położona w województwie łódzkim, w powiecie sieradzkim, w gminie Warta. Położona w odległości 7 km na zachód od miasta Warty.
W latach 1975–1998 miejscowość należała administracyjnie do województwa sieradzkiego.
Historia.
Po raz pierwszy wzmiankowana w 1198 roku, kiedy to książę Mieszko nadaje ją benedyktom z Kościelnej Wsi pod Kaliszem. W 1331 roku zniszczona przez Krzyżaków. Parafia istniała tu już w XIV w. wieś szlachecka, należała do Korabitów Krowickich, Lipickich, Gruszczyńskich, Poniatowskich herbu Szreniawa, w XVIII i XIX w. Stanisławskich i Jezierskich. Anastazy Jezierski, powstaniec, zginął pod Rudnikami 22 kwietnia 1863 roku. Ostatnimi właścicielami byli Wypychowscy.
Zabytki.
Pierwszy kościół był tu już w XIV w. Współczesny kościół z 1793 r. Wniebowzięcia NMP. Drewniany, o konstrukcji zrębowej, oszalowany, jednonawowy. Wewnątrz belka tęczowa z krucyfiksem z 1 ćw. XVI w. Ołtarz główny barokowy z rzeźbami św.św. Piotra i Pawła oraz Dominika. Obraz św. Rocha z XVIII w. Polichromia z pocz. XIX w.
Po istniejącym tu niegdyś założeniu dworskim pozostało już tylko kilka pomnikowych dębów.
Obok kościoła cmentarz, a na nim kolumna zwieńczona krzyżem, która według wierzeń mieszkańców, została postawiona na grobie pięknej Krysty, żony Mścisława z Burzenina, a kochanki króla Bolesława Szczodrego (patrz: J.I. Kraszewski, "Boleszczyce").
Według rejestru zabytków NID na listę zabytków wpisany jest obiekt:

</doc>
<doc id="332050" url="https://pl.wikipedia.org/wiki?curid=332050" title="Mokasyny">
Mokasyny

Mokasyny – rodzaj obuwia. Słowo "mokasyn" pochodzi od algonkiańskiego słowa oznaczającego "but" lub "obuwie", a zapisywanego rozmaicie, np.: "Mockasin" lub "Mawhcasum", "Mocussinass", "Mockussinchass." Zakłada się, że właśnie noszone przez, zamieszkujących rozległe tereny Ameryki Północnej, plemiona rdzennych Indian buty dały początek współczesnym mokasynom, które to dalej przyczyniły się do powstania i dynamicznego. Może oznaczać:
Współczesny typ obuwia.
Są to buty wzorowane na indiańskim pierwowzorze. Zazwyczaj wykonane są z miękkiej skóry, bez cholewek, niesznurowane i płaskie (bez obcasa). Początkowo były produkowane głównie dla mężczyzn, obecnie również damskie. Czasami buty typu "loafers" są błędnie nazywane mokasynami. Niekiedy "loafers" zalicza się do mokasynów i dzielimy je wówczas na 3 rodzaje: "loafers", mokasyny dla kierowców czy mokasyny żeglarskie tzw. "boat shoes".
Mokasyny tradycyjne.
Samo słowo, różnie wymawiane, pochodzi z języka algonkiańskiego, którym posługiwało się wiele plemion; wśród nich są Odżibwejowie – Indianie z obszaru Wielkich Jezior, których nazwa oznaczała "ludzie w mokasynach o pomarszczonej skórze na palcach". Mokasyny wykonywano najczęściej z wyprawionej skóry jelenia, łosia, wapiti lub bizona amerykańskiego.
Wyróżnia się dwa główne rodzaje mokasynów:
Mokasyny poszczególnych plemion można było rozpoznać m.in. po różnicach w kształcie podeszwy, a przede wszystkim po sposobach ozdabiania (zdobionych częściach buta, rodzaju używanych do zdobienia materiałów i rodzajach stosowanych wzorów). Plemiona leśne ze wschodniej części Ameryki Płn. dekorowały motywami roślinnymi i zwierzęcymi podbicie oraz język mokasynów. Na język i cholewkę wokół kostki naszywano często oddzielny kawałek miękkiej skóry lub materiału wyszywany kolcami ursona (jeżozwierza północnoamerykańskiego, "Erethizon dorsatum") lub szklanymi koralikami (który łatwiej było ozdobić i odpruć po zużyciu się mokasyna). Dekorowaną czasami cholewkę wywijano przy kostce jak kołnierz lub owijano rzemieniami wokół łydki. Plemiona Równin nie zdobiły cholewek mokasynów przy kostce, tylko ich podbicia, języki, okolice szwu przy podeszwie lub całą stopę poniżej kostki, stosując do tego geometryczne wzory z kolców ursona, a później – z kolorowych szklanych koralików pochodzenia europejskiego. Mokasyny ślubne i pogrzebowe miewały zdobioną także podeszwę od spodu. Na północnych równinach charakterystycznymi motywami dekoracyjnymi były tzw. "dziurki od klucza" oraz wzory w kształcie litery U. Kolce jeżozwierza farbowano najchętniej na czerwono, zielono i purpurowo. W dekoracjach z koralików używano czterech, najwyżej pięciu podstawowych kolorów: białego, czerwonego, żółtego, zielonego i niebieskiego w różnych odcieniach. Wybrany motyw zazwyczaj wyszywano na białym tle, tylko Assiniboin i Wrony używali błękitnego tła.
Mokasyny zszywano przy pomocy kościanych szydeł i ścięgien po ich wewnętrznej stronie, a następnie wywijano, dla wygody pozostawiając węzły na zewnątrz. Czasami doszywano do nich wzmacniające, ocieplające lub ozdobne kawałki skóry lub futra, kolorowe płótno, dzwoneczki, malowano, spłaszczano marszczenia, a mankiet cholewki lub język nacinano we frędzle lub rąbki. Niektóre plemiona, w celu zatarcia śladu stopy, doszywały też frędzle w tylnej części mokasynów, co pomagało w zacieraniu śladów. Zużyte podeszwy wyrzucano, a pozostałe – często bogato i pracochłonnie zdobione – części buta wykorzystywano do uszycia nowych mokasynów.
Kobiece i dziecięce mokasyny nie różniły się od męskich krojem ani ornamentyką. W plemionach Szejenów i Kiowa niezamężne kobiety nosiły cholewki wysokie do kolan. Apacze również nosili mokasyny z wysoka cholewką sięgającą do kolan, u Nawaho i Pueblo cholewka sięgała do połowy łydki.
Zimowe mokasyny nieco luźniej przylegały do stopy i szyto je ze skóry odwróconej włosiem do wewnątrz.
Mokasyny zostały przejęte przez wielu białych osadników jako obuwie bardziej praktyczne w północnoamerykańskich warunkach, z powodu większej trwałości i odporności na trudne warunki atmosferyczne. Była to jednocześnie pierwsza część garderoby przejęta przez Europejczyków od tubylczych Amerykanów i ostatni jaką Indianie porzucili na rzecz europejskich ubiorów. Współcześnie wyrabiane przez tubylczych rzemieślników mokasyny odzwierciedlają wielowiekową tradycję wytwarzania tego typu obuwia w Ameryce Płn., służąc jako praktycznie wykorzystywany element tradycyjnych indiańskich strojów zakładanych na wyjątkowe okazje, takie jak np. pow wow, a także jako wysoko cenione eksponaty w muzeach, galeriach i prywatnych kolekcjach indiańskiego rzemiosła i sztuki.

</doc>
<doc id="332053" url="https://pl.wikipedia.org/wiki?curid=332053" title="Podłęże">
Podłęże



</doc>
<doc id="332054" url="https://pl.wikipedia.org/wiki?curid=332054" title="Indexi">
Indexi

Indexi – bośniacka, a wcześniej jugosłowiańska grupa rockowa, założona w Sarajewie w 1962. Początkowo grupa wykonywała covery piosenek innych wykonawców, jednak z upływem czasu w repertuarze zaczynają dominować własne, oryginalne utwory. Wtedy właśnie powstała długa, ponadjedenastominutowa kompozycja "Negdje na kraju u zatišju", nagrana w 1969 i będąca jednym z pierwszych ważniejszych osiągnięć rozwijającej się jugosłowiańskiej sceny progresywnej. 
W późniejszym okresie grupa intensywnie koncertowała (wystąpiła m.in. w Polsce i Bułgarii).
Grupa zakończyła działalność w 2001, po śmierci wokalisty, Davorina Popovicia (zm. 18 czerwca 2001).

</doc>
<doc id="332057" url="https://pl.wikipedia.org/wiki?curid=332057" title="Amiga CD32">
Amiga CD32

Amiga CD32 – pierwsza 32-bitowa konsola z CD-ROMem. Została zaprezentowana po raz pierwszy 16 lipca 1993 w Science Museum w Londynie. Trzecim państwem, w którym została zaprezentowana, była Polska, 12 sierpnia 1993 w hotelu Sobieski. Konsola bazowała na podzespołach komputera Amiga 1200 i właściwie była A1200 pozbawioną klawiatury, stacji dyskietek, czy myszy, zamkniętą w innym opakowaniu (istniały jednakże przystawki, np. SX-1, ProModuleCD32 pozwalające podłączyć urządzenia peryferyjne, co czyniło z tej konsoli normalny komputer). Do nierozbudowanej Amigi CD32 można podłączyć standardową mysz do portu nr 2, natomiast klawiaturę do portu AUX.

</doc>
<doc id="332060" url="https://pl.wikipedia.org/wiki?curid=332060" title="Słocina">
Słocina

1 miejscowość w Polsce: 
1 część miasta:
1 osiedle:

</doc>
<doc id="332061" url="https://pl.wikipedia.org/wiki?curid=332061" title="Jan Lipski">
Jan Lipski

Jan Lipski (Jan hrabia Lipski) herbu Łada (ur. 1589 w Lipiu – zm. 1641 w Łyszkowicach) – arcybiskup gnieźnieński i prymas Polski w 1638 roku, biskup chełmiński w 1636 roku, referendarz wielki koronny i sekretarz królewski w 1627 roku, opat komendatoryjny wąchocki w 1630 roku, kanonik sandomierski około 1630 roku, prepozyt krakowski w latach 1627-1635, kantor krakowski w 1624 roku, kanonik gnieźnieński w 1624 roku, kantor łęczycki p. 1624, kanonik łęczycki p. 1623, kanonik kruszwicki w 1620 roku, kantor włocławski w 1618 roku (zrezygnował w 1625 roku), prepozyt krzemieniecki i proboszcz w Mirachowie, prepozyt płockiej kapituły katedralnej w latach 1635-1641. 
Młodość.
Był synem Wawrzyńca Lipskiego, sędziego ziemi rawskiej i Anny z d. Plichta. Był trzecim z 14 dzieci. Jego wychowaniem zajął się stryj Franciszek, kanonik gnieźnieński.
Kształcił się w kolegium jezuitów w Kaliszu oraz we Włoszech, gdzie studiował teologię i prawo. Prawdopodobnie odbył też podróż edukacyjną do Niemiec; znał biegle niemiecki. Słynął z nauki, ogłady, erudycji. Do Polski wrócił w 1616 r. i wkrótce przyjął święcenia kapłańskie.
Początki kariery politycznej i duchownej.
Dzięki poparciu stryja, kanclerza Feliksa Kryskiego, został jednym z sekretarzy w kancelarii koronnej, potem jej regensem i kanclerzem królowej Konstancji Habsburżanki, żony Zygmunta III Wazy, a w 1632 referendarzem koronnym. Kanclerz królowej Cecylii Renaty. Jego uposażeniem były liczne beneficja kościelne. Był kantorem włocławskim, kanonikiem: łęczyckim i krakowskim, proboszczem krzemienieckim i płockim, a w 1630 otrzymał opactwo komendatoryjne wąchockie. Podpisał "pacta conventa" Władysława IV Wazy w 1632 roku.
Szybko zdobył zaufanie królów Zygmunta III i Władysława IV, których sławił panegirykami. Jeden z ważniejszych, pokazujących oddanie Lipskiego wobec domu Wazów, został napisany na pogrzeb króla Zygmunta III i królowej Konstancji: "Iuncus regius philyrina cinctus fascia seu oratio funebris DD. Sigismundo III ... et Constantiae reginae scripta." Pełnił w tym już w tym czasie szereg ważnych misji dotyczących spraw państwowych. W 1633 wchodził w skład poselstwa obediencyjnego Jerzego Ossolińskiego do Urbana VIII. W 1635 r. brał udział w rokowaniach z posłami moskiewskimi.
Biskup chełmiński i pomezański.
24 maja 1636 r. nominowany przez króla biskupem chełmińskim i pomezańskim, w czerwcu kapituła dokonała kanonicznego wyboru, 1 października Urban VIII udzielił mu kanonicznej prowizji, a 20 listopada 1635 objął przez pełnomocnika rządy w diecezji. Sakrę przyjął 14 września 1636 w Łowiczu z rąk prymasa Jana Wężyka. Osobisty ingres do katedry w Chełmży odbył w październiku 1636 r. Już w grudniu 1636 r. przewodniczył obradom sejmiku generalnego ziem pruskich. W 1637 roku został wyznaczony senatorem rezydentem.
W diecezji zniszczonej wojnami szwedzkimi przystąpił do energicznych działań tak na polu duchowym jak i gospodarczym, zwłaszcza w diecezji pomezańskiej. Rewindykował kilka świątyń pozostających w rękach protestantów, a w 1636 r. nakazał przeprowadzić wizytację generalną diecezji (akta nie zachowały się). Popierał jezuitów toruńskich i malborskich, widząc w nich główną siłę dla odnowy religijnej diecezji.
Zabiegał o wznowienie kultu patronów ziem pruskich: Juty z Chełmży, Jana Łobdowczyka i Doroty z Mątowów; z jego polecenia jezuita Fryderyk Szembek napisał ich żywoty, posiadające znaczą wartość historyczną. Zatwierdził fundację klasztoru reformatów w Łąkach Bratiańskich, przeprowadził wizytację katedry.
Zreorganizował gospodarkę w dobrach biskupich wydając nowe ordynacje dla poddanych, odrestaurował zamek biskupi w Lubawie. Zamierzał zwołać synod diecezjalny, otworzyć seminarium duchowne i powołać dla diecezji biskupa pomocniczego, ale krótki czas rządów w diecezji i prowadzenie równolegle działalności politycznej i dyplomatycznej, uniemożliwił realizację tych planów. Swojemu następcy pozostawił memoriał o diecezji będący cennym źródłem do poznania stanu biskupstwa w tym czasie. Mimo krótkich rządów był jednym z bardziej zasłużonych biskupów chełmińskich w XVII w.
Prymas Polski.
Po śmierci prymasa Jana Wężyka, Lipski obrany został arcybiskupem gnieźnieńskim i prymasem Polski. Nominację królewską otrzymał 26 czerwca 1638 r., prekonizację papieską 23 grudnia 1638, rządy w diecezji objął przez pełnomocnika 23 marca 1639 r., a osobiście odbył ingres do katedry w Gnieźnie 22 sierpnia 1639 r.
Zreformował zarząd dobrami stołowymi arcybiskupstwa, odnowił zamek prymasowski w Łowiczu i rezydencję w Warszawie, zbudował pałac w Łyszkowicach czyniąc z nich letnią rezydencję prymasów.
W 1640 r. w Warcie przeprowadził "translatio" relikwii świątobliwego Rafała z Proszowic i zezwolił na kult publiczny.
Na maj 1641 zwołał synod prowincjalny oraz wcześniej synod archidiecezji, zapowiedział też wizytację katedry i kapituły, jednak z racji na śmierć planów tych nie zdążył zrealizować.
Polityk i dyplomata.
W swojej działalności politycznej popierał inicjatywy monarchy; należał do grona jego najbliższych i zaufanych doradców. Opowiadał się za zwiększeniem prerogatyw senatu w stosunku do sejmu. Uczestniczył w sejmikach województw wielkopolskich pilnując na nich interesów dworu. W 1637 r. został wysłany przez króla Władysława Wazę do Wiednia po jego przyszłą małżonkę Cecylię Renatę. 31 lipca pobłogosławił zaręczyny, a 9 sierpnia pobłogosławił ślub cesarzówny zawarty "per procuram" (małżonka reprezentował królewicz Jan Kazimierz). Podczas tej misji otrzymał od Cesarza Ferdynanda dla siebie i całej rodziny tytuł Hrabiów Świętego Cesarstwa Rzymskiego. Prowadził też, w imieniu króla, zabiegi dyplomatyczne o uwolnienie internowanego we Francji Jana Kazimierza.
Regularnie brał udział w sejmikach w Środzie oraz dwóch sejmach walnych w 1639 i 1640 r. Zabiegał na forum sejmowym o zaopatrzeni siostry królewskiej Anny i zapłacenie długów królewskich.
Zmarł w 1641 r. w swoim pałacu w Łyszkowicach, z powodu choroby żołądka, która trwała kilka tygodni. Spotykane oskarżenie, że został otruty przez własnego lekarza z podszeptu protestantów nie ma podstaw faktograficznych. Poczynił liczne legata na kościoły i pobożne dzieła.
Pochowany w kolegiacie Wniebowzięcia NMP i św. Mikołaja w Łowiczu.

</doc>
<doc id="332062" url="https://pl.wikipedia.org/wiki?curid=332062" title="Bebek">
Bebek



</doc>
<doc id="332064" url="https://pl.wikipedia.org/wiki?curid=332064" title="Półwieś">
Półwieś



</doc>
<doc id="332066" url="https://pl.wikipedia.org/wiki?curid=332066" title="Lubrza (województwo lubuskie)">
Lubrza (województwo lubuskie)

Lubrza (niem. "Liebenau") (dawne miasto) – wieś w Polsce położona w województwie lubuskim w powiecie świebodzińskim. Siedziba gminy Lubrza.
Według danych z 31 grudnia 2022 roku wieś miała 1091 mieszkańców. Dodatkowo do sołectwa w Lubrzy należą dwa przysiółki: Romanówek z 45 mieszkańcami oraz Chałupczyn z 10 mieszkańcami.
Lubrza jest miejscowością o charakterze turystycznym, położoną nad jeziorami Goszcza, Lubie oraz Lubrza, w pobliżu licznych obiektów południowego odcinka MRU, tzw. Pętli Boryszyńskiej. Przez wieś przepływa rzeka Rakownik.
Pierwsza wzmianka o Lubrzy pochodzi z 1246 roku. Miejscowość posiadała prawa miejskie od 1319 roku do XVII wieku oraz w latach 1857–1946.
Położenie.
Lubrza położona jest na Pojezierzu Lubuskim, dokładniej na Pojezierzu Łagowskim, w dorzeczu Obry, nad trzema jeziorami: Goszcza (48 ha; głęb. 20,2 m), Lubie (28,4 ha; głęb. do 35 m) oraz Lubrza. Krajobraz okolic wsi został ukształtowany w plejstocenie przez zlodowacenie środkowopolskie i bałtyckie. Centralny punkt wsi leży na wysokości 74 m n.p.m., wschodnie i południowe krańce miejscowości przylegają do wzgórz morenowych o wysokościach dochodzących do 130 m n.p.m., natomiast krańce północne związane z doliną rzeki Rakownik wnoszą się na około 68–69 m n.p.m.
Geograficznie miejscowość leży w zachodniej Polsce, administracyjnie w województwie lubuskim, historycznie na północnych krańcach Dolnego Śląska, dokładniej na ziemi świebodzińskiej, w pobliżu granicy z Wielkopolską. Miejscowość leży 52 km na północ od Zielonej Góry, 62 km na południe od Gorzowa Wielkopolskiego; najbliższym miastem jest Świebodzin, położony 9 kilometrów na południe od Lubrzy.
Środowisko naturalne.
Klimat.
Lubrza położona jest w zasięgu śląsko-wielkopolskiego regionu klimatycznego. Klimat charakteryzuje się przewagą wpływów oceanicznych oraz mniejszymi od przeciętnych amplitudami temperatur. Sumy opadów wahają się pomiędzy 550 mm a 600 mm rocznie. Wartości te są nieco wyższe od średniej w województwie lubuskim, co jest spowodowane położeniem wśród wzniesień morenowych. Wiatry wieją głównie z kierunków zachodnich i północno-zachodnich. Pory roku w Lubrzy cechują się wczesnym, długim i ciepłym latem oraz łagodną i krótką zimą.
Przyroda.
Okolice miejscowości porośnięte są w większości drzewostanami sosnowymi. Większe zróżnicowanie drzewostanu występuje na stromych brzegach jeziora Goszcza oraz Lubie, które porośnięte są lasem ochronnym, z drzewostanem składającym się z takich gatunków drzew jak: dąb szypułkowy, robinia akacjowa, brzoza brodawkowata, świerk pospolity, jesion wyniosły, olsza czarna, buk zwyczajny, klon zwyczajny, klon jawor, czeremcha amerykańska, kasztanowiec pospolity, lipa drobnolistna, leszczyna pospolita oraz grab pospolity. Dwa kilometry na południe od Lubrzy znajduje się rezerwat przyrody Pniewski Ług, gdzie spotkać można chronione gatunki roślin, w tym rosiczkę okrągłolistną, bagnicę torfową oraz przygiełkę białą. W pobliżu rezerwatu położony jest pomnik przyrody Krzeczkowskie Bagno, który został utworzony w celu ochrony źródlisk ze śródleśnym torfowiskiem wysokim. Drugim pomnikiem przyrody jest dąb szypułkowy „Robert”, rosnący w lesie około 700 metrów za zabudowaniami wsi przy drodze do Jordanowa. W okolicy wsi spotykane są również zagrożone gatunki roślin m.in. oman szorstki oraz świbka morska.
Historia.
Starożytność.
Tereny, na których powstała i rozwijała się Lubrza, były zamieszkiwane przez człowieka już w czasach neolitu, czyli ok. 5000 lat p.n.e. Następnie w okresie epoki brązu ok. 1300 r. p.n.e. do 750 r. p.n.e. Lubrza była zamieszkiwana przez ludy kultury łużyckiej co potwierdzają znalezione przez archeologów pozostałości osady z owych czasów. W okolicy miejscowości wyraźne są również późniejsze wpływy kultury przeworskiej z lat od około 450 p.n.e. po przełom er. Z tego okresu w okolicy wsi zlokalizowano szereg stanowisk archeologicznych, położonych głównie wzdłuż Kanału Niesulickiego oraz dalej w obniżeniu rzeki Rakownik. Również w czasie wczesnego średniowiecza (druga połowa V w. po XIII w.), w okolicach Lubrzy istniały duże skupiska osadnicze, ich rozwój symbolizuje między innymi lokalizacja grodziska stożkowatego z ruinami wieży rycerskiej, położonego w północnej części dzisiejszej wsi.
Średniowiecze.
Pierwsza wzmianka o miejscowości pochodzi z 1246 roku, jednak przez niektóre źródła uznawana jest za falsyfikat. Podaje ona, iż ks. Przemysł I zaświadcza, że komes Bodzęta syn Janusza z Widzimia nadaje miejscowość opactwu cystersów z Paradyża. Wiadomo, iż w XIII wieku Lubrza była typową osadą rycerską z ośrodkiem grodowym, rozwijającym się obok dóbr klasztoru w Paradyżu. W XIII i XIV wieku nastąpił rozwój miejscowości wiążący się z jej położeniem na szlaku handlowym ze Świebodzina do Gorzowa, takie położenie zapewniało również połączenie z Frankfurtem oraz Poznaniem. Za pierwszą autentyczną wzmiankę uznaje się informację z 1247 roku, która dotyczy decyzji papieża Innocentego IV o przyjęciu pod swoją opiekę opactwa cystersów z Paradyża wraz z należącymi do niego wsiami, i która wymienia m.in. Lubrzę. Z kolei dwie informacje źródłowe z 1249 roku mówią o sprzedaży przez Bodzętę wsi Lubrza za 40 grzywien dla klasztoru z Paradyża, co poręczył opat klasztoru cystersów z Lehnin. Fundusze uzyskane ze sprzedaży były przeznaczone na wykupienie Bodzęty z niemieckiej niewoli. Od drugiej połowy XIII wieku zrozumienie historii Lubrzy komplikuje fakt, iż w bliskiej odległości od cysterskiej Lubrzy, w 1276 roku kasztelan zbąszyński Wojciech z rodu Dryjów, dokonał lokacji nowej miejscowości nazwanej Lubenov/Lubieniów. Lubieniów stał się następnie ośrodkiem rezydencjonalnym komesa Wojciecha Krzczonowicza, w 1304 roku gród wzmiankowany był jako "castrum Lubenov". W 1293 roku Jan i Mikołaj, synowie Bodzęty, zawarli ugodę, potwierdzoną przez Przemysła II, o zrzeczeniu się praw do wsi Lubrza, za co otrzymali od opata z Paradyża 210 grzywien. Cystersi, zarządzając wsią, stawiali głównie na uprawę roli oraz hodowlę, stosując przy tym trójpolówkę, nawożenie, oraz meliorację. W 1312 roku Lubrza/Lubenov była centrum administracyjnym jednego z dystryktów księstwa głogowskiego, będąc siedzibą jego zarządcy, czyli ówczesnego landwójta. W tym czasie własność obu wsi była podzielona pomiędzy stan rycerski i zakonników z Paradyża. Sytuacja ta trwała do 1322 roku. W tym roku miały miejsce dwie transakcje, pierwsza przeprowadzona przez Piotra von Lossow polegała na zamianie miasta i zamku w Lubieniowie/Lubenov na dwie mniejsze miejscowości. Zamiana została potwierdzona przez ks. Jana ścinawskiego oraz ks. Henryka żagańskiego w 1330 roku. Druga informacja z 1322 roku dotyczy nadania przez Wojciecha Krzczonowicza swojej części miasta Lubieniowa również dla zakonników z Paradyża. Transakcje, przeprowadzone przez klasztor paradyski w 1322 r. z właścicielami dóbr w Lubieniowie, dowodzą, że cystersi paradyscy dążyli do skomasowania dóbr w Lubieniowie, a co za tym idzie całkowitego uporządkowania spraw własnościowych w okolicach dzisiejszej Lubrzy. Na skutek przejścia pod jurysdykcję zakonną, miejscowość straciła znaczenie polityczno-administracyjne na rzecz rozwijającego się prężniej świeckiego Świebodzina. W 1440 roku opat z Paradyża Jan nabył za 40 grzywien od Anny Promnitz dwór w Lubrzy wraz z sądownictwem, rolami i łąkami. Aparat urzędniczy (burmistrz, urzędnik sądowy, radni i ława) byli wspominani w I połowie XV wieku. 20 września 1482 roku w konsekwencji układu w Kamieńcu Ząbkowickim podsumowującym wojnę o sukcesję głogowską, Lubrza wraz ze Świebodzinem pozostały w granicach księstwa głogowskiego, jednak wobec utraty przez księstwo Krosna oraz Sulechowa, stały się enklawą, otoczoną przez ziemie brandenburskie i polskie.
Czasy nowożytne.
Od 1526 roku miejscowość znalazła się w granicach monarchii Habsburgów. W 1531 roku Ferdynand I Habsburg potwierdził wszystkie wcześniejsze przywileje przysługujące klasztorowi w Paradyżu, co umocniło wpływy zakonne w Lubrzy. W XVI wieku prowadzono tu produkcję własnego piwa oraz sukna, w tym czasie jednak miasto Świebodzin otrzymało cechowy monopol na te produkty i cechy lubrzańskie straciły na znaczeniu. Od 1613 roku miastu przysługiwał przywilej organizowania trzech jarmarków w roku, a w 1616 roku miejscowy cech szewców otrzymał nowy wilkierz. Przymus zrzeszania się w świebodzińskich cechach ograniczał ponadto rozwój rzeźnictwa i piekarnictwa. Mimo to w XVII wieku istniały w Lubrzy mocne rzemieślnicze cechy: szewski, kowalski, kołodziejów i krawców. Miejscowość straciła status małego ośrodka miejskiego na skutek wojny trzydziestoletniej (1618–1648). Wynikało to z braku obwarowania miasta, co ułatwiało jego plądrowanie przez przemieszczające się wojska. Od 1742 roku w granicach Królestwa Prus. W 1762 roku miał miejsce duży pożar, którego pozytywnym skutkiem była odbudowa miejscowości, nadająca jej bardziej miejski charakter. XVIII wiek to także stopniowe zmniejszanie się roli handlu na rzecz rzemieślnictwa, w konsekwencji czego część rynku została przeznaczona pod zabudowę mieszkalną. Część domów była już wówczas murowana, poza tym w Lubrzy funkcjonowały dwie szkoły wyznaniowe, dwa młyny oraz folwark zakonny. Lubrza w XVIII wieku posiadała zwarte założenie z małym rynkiem pośrodku. Własność klasztoru paradyskiego utrzymała się do 1810 roku, kiedy to na mocy rozporządzeń królewskich zsekularyzowano dobra klasztorów w Prusach. Dzięki temu pełnię praw uzyskał samorząd lokalny z burmistrzem na czele. Ta zmiana pobudziła miejscowość do dalszego rozwoju. W 1824 roku podczas drążenia studni przypadkowo odnaleziono pokłady węgla brunatnego. Próbki węgla wysłane do Królewskiego Wyższego Urzędu Górniczego w Berlinie nie przyniosły wsparcia dla dalszych badań nad odkrytym złożem, co w połączeniu z ówcześnie nikłym zapotrzebowaniem na ten nieznany surowiec, spowodowało porzucenie planów wydobycia przez władze Lubrzy. W 1842 roku powrócono do kwestii wydobycia węgla, co wiązało się ze wzrostem zapotrzebowania na ten surowiec między innymi wśród świebodzińskich fabrykantów. Początkowo spółka magistratu z prywatnymi inwestorami doprowadziła do zarejestrowania pierwszego pola górniczego o nazwie "Graf Beust". Wydobycie węgla rozpoczęło się 1 maja 1843 roku. W pierwszych latach wydobycie węgla nie było opłacalne, wpływ na to miała bardzo duża lesistość okolic wpływająca na powszechną dostępność drewna opałowego, nieprzystosowanie domowych palenisk do nowego surowca oraz słaba sieć drogowa uniemożliwiająca transport urobku na dalsze odległości. Sytuacja poprawiła się w kolejnych latach i około 1850 w okolicach Lubrzy funkcjonowało już kilka kopalń w tym największe "Graf Beust", "Pauls Hoffnung, Reformation, Mathilde oraz Alwine""." Wydobycie węgla brunatnego w okolicy Lubrzy spowodowało rozwój gospodarczy oraz związany z nim przyrost liczby ludności, co przyczyniło się do odzyskania w 1857 roku praw miejskich. W 1890 roku miejscowość osiągnęła najwyższą zarejestrowaną liczbę ludności – 1303. Dalszy rozwój miasta został zahamowany z powodu wyczerpania się złóż węgla brunatnego w najbliżej okolicy, w wyniku czego część mieszkańców przeniosła się do miejscowości w pobliżu Lubrzy, gdzie znajdowały się bogatsze pokłady tego surowca.
Historia najnowsza.
W 1933 roku miasto liczyło około 1250 obywateli. Liczba ta obniżyła się do 1170 mieszkańców w 1939 roku na skutek migracji rdzennych mieszkańców na zachód Niemiec, tzw. Ostfluchtu. Niektórzy badacze za dodatkowy impuls powodujący powolny upadek miasta, podają pozostawanie poza połączeniami kolejowymi. W kwietniu 1941 roku w Lubrzy utworzono dwa obozy pracy, RAB-Lager Liebenau I i RAB-Lager Liebenau II, w których wykorzystywano żydowskich więźniów do budowy pobliskiej autostrady. W obozach przebywało jednocześnie około 400 robotników przymusowych, którzy po zaniechaniu prac nad autostradą latem 1942 roku zostali przewiezieni do obozu pracy w Kostrzynie nad Odrą, gdzie pracowali w fabryce celulozy. Pomiędzy 29 a 31 stycznia 1945 roku w okolicy Lubrzy trwały walki o przełamanie umocnień Międzyrzeckiego Rejonu Umocnionego prowadzone przez siły I Frontu Białoruskiego. Początkowe natarcie sił radzieckiej 1 Armii Pancernej na środkowy odcinek MRU nie odniosło skutku. Po dwóch dniach bezowocnych walk, dowództwo 1 Armii zdecydowało się wykonać manewr obejścia środkowego odcinka MRU od południa. W ten sposób po wcześniejszym podciągnięciu ciężkiej artylerii i ostrzelaniu Grupy Warownej Körner i Pz. w. 694 znajdującego się w północnej części Lubrzy, Rosjanom z 8 Korpusu Zmechanizowanego Gwardii udało się przedostać na tyły umocnień środkowego odcinka MRU. Następnie Armia Czerwona ominęła Lubrzę i skierowała się na północny zachód próbując połączyć się z 44 Brygadą Pancerną. W Lubrzy w tym czasie zgromadziły się znaczne siły niemieckie. Miejscowość, po całodziennych walkach, została zajęta 1 lutego 1945 roku przez oddziały 11 Korpusu Zmechanizowanego Gwardii. W wyniku prowadzonych walk, miejscowość została zniszczona w około 40%, co było najwyższym wskaźnikiem obok Sulechowa, na terenie przedwojennego powiatu świebodzińskiego (zniszczone zostały m.in. kościół katolicki z 1776 roku, należąca do niego plebania, hotele, część zabudowy mieszkalnej w szczególności budynki znajdujące się w okolicach Pz. W. 694, oraz drewniana willa przeniesiona z rynku świebodzińskiego, pochodząca z XVII w.).
W Polsce.
Po II wojnie światowej Lubrza przeszła pod administrację polską, jednak w konsekwencji zniszczeń wojennych i wyludnienia w połowie 1946 roku straciła prawa miejskie. W okresie PRL w latach 60. wsi przywrócono funkcje turystyczne. Wiązało się to z budową ośrodków turystycznych z 250 miejscami noclegowymi, poza tym urządzono wówczas kąpielisko nad jeziorem Goszcza oraz przystań wodną. W latach 70. aż do początku lat 90. była ważnym ośrodkiem turystycznym (cztery duże obiekty wypoczynkowe, m.in. ośrodek wczasowy Uniwersytetu Zielonogórskiego, Wielkopolskiej Fabryki Maszyn Elektrycznych w Poznaniu „Wiefamel” oraz camping z kąpieliskiem strzeżonym przy ul. Plażowej). W latach 80. w literaturze turystycznej Lubrza była określana mianem jednej z najlepiej zorganizowanych wsi letniskowych w kraju, docelowo plany centralne zakładały urządzenie w jej okolicach 8–10 tysięcy miejsc wypoczynkowych. Plany miały zostać zrealizowane po 1990 roku, jednak już w połowie lat 80. zaprzestano realizowania nowych inwestycji w infrastrukturę turystyczną.
Od lutego 1945 roku miejscowość znajdowała się na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 roku miasto – jako jednostka administracyjna powiatu sulechowsko-świebodzińskiego – zostało powierzone administracji wojewody poznańskiego, po czym z dniem 28 czerwca 1946 roku zostało przyłączone do woj. poznańskiego. 6 lipca 1950 roku Lubrza znalazła się w powiecie świebodzińskim, włączonym do nowo utworzonego województwa zielonogórskiego, do którego należała do 1975 roku. W latach 1954-1972 wieś należała do gromady Lubrza i była siedzibą jej władz. Po nowym podziale administracyjnym kraju miejscowość w latach 1975–1998 należała administracyjnie do mniejszego województwa zielonogórskiego. Od 1999 roku wieś należy do województwa lubuskiego.
Toponimia.
W historycznych źródłach nazwa miejscowości była podawana jako: "Lubrze", "Liebenau", "Lubenow", "Lubnow", "Lubizi", "Lubinen", Lübenau, "Lubna". Najczęściej wywodzi się ją od czasownika "lubić", argumentując, że podobnie powstały nazwy innych okolicznych miejscowości np. Lubikowo, Lubień, Lubniewice, Luboszyce, Lubów. Potwierdza to również niemiecka nazwa stosowana do 1945 roku, czyli "Liebenau", od czasownika "lieben". Za prawdopodobne uznaje się również pochodzenie nazwy od położonego na lewym brzegu Odry Lubusza, głównego ośrodka kasztelańskiego i dawnej siedziby biskupów lubuskich, od którego nazwę zaczerpnęła również ziemia lubuska. Natomiast w niemieckich przedwojennych publikacjach nazwę wywodzi się od pobliskiego jeziora Lubie – "Lüben See".
Pochodzenia nazwy doszukuje się także w legendach. Jedna z nich, opowiadana corocznie podczas Nocy Nenufarów, opisuje historię słowiańskiej córki rybaka o imieniu Lubrzana.
W okresie przejściowym od wyzwolenia miejscowości do nadania obecnej oficjalnej nazwy, niektórzy spośród pierwszych przesiedleńców nazywali potocznie miejscowość "Miłosławek", co prawdopodobnie było wolnym tłumaczeniem poprzedniej niemieckiej nazwy. Nazwa "Miłosławek" pojawia się również w dokumentach z 1945 roku, utworzonych przez Państwowy Urząd Repatriacyjny w Świebodzinie. Obecną nazwę "Lubrza" nadano 12 listopada 1946 roku.
Demografia.
Liczba ludności Lubrzy na przestrzeni wieków kształtowała się różnorodnie w zależności od występowania klęsk żywiołowych, zmieniających się uwarunkowań gospodarczych oraz nawiedzających tę część Europy wojen, co generowało większe lub mniejsze procesy migracyjne. Do 1743 roku brak jest źródeł podających stan zaludnienia miejscowości. Pierwsza informacja z 1743 roku mówi o 600 mieszkańcach. Następnie liczba ta spada do 525 osób, co według badaczy było spowodowane pożarami, które nawiedzały Lubrzę, oraz stagnacją gospodarczą, wynikającą z zależności wsi od klasztoru Cystersów w Paradyżu. Sytuacja uległa zmianie po sekularyzacji dóbr zakonnych w Prusach w 1810 roku. Pobudziło to wieś do rozwoju – w 1823 roku Lubrza liczyła już 719 mieszkańców.
Kolejny znaczący wzrost liczby ludności miał miejsce w latach 1824–1890 i był wynikiem odnalezienia w 1824 roku w okolicach wsi złóż węgla brunatnego. Największą populację Lubrza osiągnęła w 1890 roku – 1303 mieszkańców. Dalszy wzrost liczby mieszkańców został zahamowany na skutek wyczerpania się okolicznych zasobów węgla, co spowodowało osłabienie miejskiej gospodarki oraz odpływ części pracowników do pobliskich miejscowości, gdzie wydobycie węgla trwało nadal. W związku z tym liczba ludności Lubrzy spadła do 1148 osób w 1910 roku. W latach 1910–1939 stan populacji miasta był stabilny i kształtował się na poziomie około 1200 mieszkańców.
Po drugiej wojnie światowej na skutek zmiany przynależności państwowej oraz wysiedlenia dotychczasowych niemieckich mieszkańców nastąpiło wyludnienie miasta. Pierwsi polscy przesiedleńcy zostali osiedleni w Lubrzy 1 czerwca 1945 roku i według rejestru Państwowego Urzędu Repatriacyjnego pochodzili z Brzeżan, Czortkowa, Stanisławowa, Tarnopola oraz Tłumacza. Zniszczenia wojenne oraz brak perspektyw rozwoju spowolniły proces zaludniania miasta Polakami wysiedlonymi z Kresów Wschodnich. Według spisu ludności z 1946 roku Lubrza liczyła 579 mieszkańców. Powolny proces zasiedlania byłego niemieckiego miasta spowodował odebranie praw miejskich Lubrzy, co doprowadziło do dalszej stagnacji. W ciągu piętnastu lat pomiędzy 1946 a 1961 rokiem w Lubrzy przybyło zaledwie 32 mieszkańców. W latach 1961–1998 liczba mieszkańców wsi wzrastała powoli, jednak dość równomiernie. Od początku XXI w. odnotowuje się natomiast przyśpieszenie tej tendencji (od 1078 osób w 2019 roku, do 1091 pod koniec 2022 roku), które w dużej mierze spowodowane jest rozwojem budownictwa jednorodzinnego na terenie miejscowości i związanej z tym migracji mieszkańców z pobliskich miast.
Tabela przedstawiająca liczbę ludności Lubrzy na przestrzeni lat:
Polityka.
Samorząd.
Lubrza jest siedzibą gminy wiejskiej. Zgodnie z ustawą o samorządach z 1990 roku, organem władzy wykonawczej jest Wójt, a organem władzy stanowiącej i kontrolnej Rada Gminy. W jej skład wchodzi 15 radnych, obradujących na sesjach zwoływanych przez jej przewodniczącego.
Dodatkowo w Lubrzy funkcjonuje sołectwo, które działa na podstawie statutu zawartego w załączniku do uchwały Rady Gminy w Lubrzy Nr XII/83/2003 z dnia 15 grudnia 2003 roku.
Gospodarka.
Gospodarka w Lubrzy jest zróżnicowana z przewagą sektora usługowego, do którego należą: sklepy, zakłady mechaniki pojazdowej, studio nagrań, firmy budowlane, punkt apteczny, hurtownia wyrobów z wikliny, usługi ślusarskie, lecznica zwierząt, filia banku spółdzielczego z Krosna Odrzańskiego. Dużą rolę odrywa dział związany z turystyką, m.in. organizacja spływu kajakowego rzeką Rakownik, uznanego przez czytelników „Gazety Lubuskiej” w 2008 roku za siódmy cud województwa lubuskiego. Poza tym we wsi istnieją: dwa ośrodki wypoczynkowe, wypożyczalnia sprzętu wodnego, przedsiębiorstwa zajmujące się organizowaniem wypoczynku (zwiedzanie obiektów MRU, punkty gastronomiczne i kwatery prywatne). Do sektora rolniczego w Lubrzy należą dwie fermy drobiu oraz zespół stawów hodowlanych położonych na północnych krańcach wsi.
Infrastruktura.
Transport.
We wsi znajdują się dwa przystanki autobusowe, obsługiwane przez autobusy PKS Zielona Góra. Większość połączeń prowadzi do Świebodzina.
Najbliższa stacja kolejowa znajduje się w Świebodzinie. Bliżej są przystanki osobowe w Wilkowie oraz w Mostkach, jednak pociągi ekspresowe zatrzymują się jedynie na stacji w Świebodzinie.
Lubrza położona jest bezpośrednio przy autostradzie A2, która przebiega w pobliżu północnych granic wsi. Możliwość wjazdu na autostradę zapewnia węzeł w Jordanowie, znajdujący się około 15 km na wschód od miejscowości. Natomiast najbliższy zjazd na drogę ekspresową S3 położony jest około 9 kilometrów na południowy wschód przy wjeździe do Świebodzina.
Najbliższe lotnisko to port lotniczy Zielona Góra-Babimost, znajdujący się w Nowym Kramsku, 36 km od Lubrzy.
Infrastruktura techniczna.
Nadzór nad elektroenergetyczną siecią przesyłową we wsi pełni Enea S.A. Ponadto Lubrza posiada własną oczyszczalnię ścieków o przepustowości 960 m³/d, która przyjmuje nieczystości z terenu gminy Lubrza. Skanalizowanie miejscowości poprawiło jakość wód jezior położonych wokół Lubrzy. We wsi działa również sieć wodociągowa. W Lubrzy istnieje możliwość skorzystania z przyłącza gazowego, które obsługiwane jest przez przedsiębiorstwo EWE energia sp. z o.o. z siedzibą w Międzyrzeczu.
Bezpieczeństwo.
W zakresie ochrony przeciwpożarowej oraz innych miejscowych zagrożeń w Lubrzy działa jednostka Ochotniczej Straży Pożarnej, wyposażona w specjalistyczny sprzęt, m.in. ciężarowe pojazdy gaśnicze, w tym Mercedes Benz Atego z 2011 roku oraz nowszy Iveco Eurocargo 150-320 z 2019 roku. Od lipca 2015 roku Ochotnicza Straż Pożarna w Lubrzy jest włączona w krajowy system ratowniczo-gaśniczy.
Wieś jest pod opieką dzielnicowego z Powiatowej Komendy Policji w Świebodzinie. Do lat 90. XX wieku funkcjonował w Lubrzy samodzielny posterunek, jednak został zlikwidowany z powodu reorganizacji. Dawny budynek posterunku został zaadaptowany na cele mieszkalne. Przy Urzędzie Gminy w Lubrzy działa również obrona cywilna.
Najbliższa jednostka wojskowa znajduje się w Międzyrzeczu.
Opieka zdrowotna.
Jedyną placówką opieki zdrowotnej w Lubrzy jest Gminny Ośrodek Zdrowia. W wyremontowanym w 2015 roku oraz 2019 roku budynku mieści się poradnia lekarza rodzinnego oraz gabinet dentystyczny. W obu przypadkach jest możliwość skorzystania z bezpłatnych porad lekarskich, zapewnianych przez Narodowy Fundusz Zdrowia.
Ochrona środowiska.
W Lubrzy prowadzona jest selektywna zbiórka odpadów, które następnie trafiają do Regionalnej Instalacji Przetwarzania Odpadów Komunalnych „Wexpool” znajdującej się w miejscowości Dąbrówka Wielkopolska. Wieś jest w całości skanalizowana, a oczyszczone ścieki odprowadzane do rzeki Rakownik.
Potencjalnymi zagrożeniami dla środowiska naturalnego w Lubrzy są fermy drobiu oraz stawy hodowlane, generujące znaczne ilości zanieczyszczeń biogennych. Na złą jakość powietrza we wsi ma wpływ emisja zanieczyszczeń pochodzących z domowych pieców grzewczych, w większości przypadków opalanych drewnem, węglem kamiennym i brunatnym.
Kolejnym problemem dla środowiska naturalnego jest przebiegająca w pobliżu, a oddana do użytku w 2012 roku autostrada A2. Przebiegająca przez północne krańce wsi droga według Wojewódzkiego Inspektoratu Ochrony Środowiska w Zielonej Górze przyczynia się do przekroczenia m.in. dopuszczalnych norm zawartości dwutlenku azotu w powietrzu. Dodatkowym obciążeniem dla środowiska, generowanym przez autostradę, jest hałas komunikacyjny.
Architektura.
Zabytki.
Do wojewódzkiego rejestru zabytków wpisany jest:
Zgodnie z uchwaloną 30 maja 2017 roku gminną ewidencją zabytków w Lubrzy chronione są ponadto:
Inne obiekty wymienione w Gminnym Programie Opieki nad Zabytkami w Gminie Lubrza, ale nie objęte ochroną to:
Układ wsi.
Lubrza jest przykładem zespołu urbanistycznego o średniowiecznym rozplanowaniu opartym na dawnej drodze tranzytowej ze Świebodzina do Międzyrzecza (obecnie ulica Świebodzińska). Dawny rynek miejski, obecnie noszący nazwę plac Wdzięczności, położony jest centralnie. Najstarsze murowane budynki pochodzące z końca XIX i pocz. XX w. usytuowane są przy ulicach: Świebodzińskiej, 3 Maja, Zamkowej, Klasztornej oraz Krzywej. Zabudowa wsi przebiega południkowo. Kilkadziesiąt metrów na zachód od miejscowości znajduje się jezioro Goszcza. Południowe krańce wsi sięgają jeziora Lubie, natomiast północne jeziora Lubrza.
Kultura.
We wsi znajduje się także Gminna Biblioteka Publiczna oraz Gminny Ośrodek Kultury dysponujący salą widowiskową ze 149 miejscami siedzącymi, oddaną do użytku w 2018 roku. Najważniejsze imprezy kulturalne w Lubrzy to obchody Święta Konstytucji 3 Maja, najczęściej uświetniane przez występy orkiestr dętych w Gminnym Ośrodku Kultury oraz Noc Nenufarów, impreza plenerowa, która w latach 2000–2010 przyciągała do 10 tysięcy osób podczas koncertów gwiazd wieczoru. Po 2010 roku władze gminy zdecydowały się nadać imprezie charakter lokalny. W latach 2014–2019 organizowany był w Lubrzy Festiwal Piosenki Żołnierskiej „Złoty Nenufar”.
W 1864 roku urodził się w Lubrzy niemiecki chirurg Alexander Tietze, który opisał zespół objawów zwany dziś zespołem Tietzego.
Oświata.
W Lubrzy znajdują się dwie placówki oświatowe:
Turystyka.
Lubrza posiadała cechy miejscowości turystycznej jeszcze przed II wojną światową. Ze względu na łagodny klimat znajdowała się tu stacja klimatyczna. Do dziś zachowało się wiele przedwojennych pocztówek, które podkreślały walory krajobrazowe miasta. W czasie wojny zniszczeniu uległa cała infrastruktura turystyczna, a polscy osadnicy nie podjęli prób jej odbudowy.
Po wojnie turystyka w Lubrzy była rozwijana od lat 60. XX wieku, kiedy to zbudowano pierwsze ośrodki wypoczynkowe. Obecnie w Lubrzy znajdują się dwa czynne ośrodki wypoczynkowe (w sumie 320 miejsc noclegowych), kilkanaście kwater prywatnych (około 100 miejsc noclegowych), a w okresie wakacyjnym w zespole szkół samorządowych organizowane są kolonie o charakterze obozów przygotowawczych dla młodych sportowców. W sezonie letnim działają również cztery obiekty gastronomiczne.
Walorami turystycznymi miejscowości są: położenie między trzema jeziorami, łagodny klimat, plaża nad jeziorem Goszcza, głębokie jezioro Lubie wykorzystywane do nurkowania, rybne jeziora, strome wzgórza morenowe, położenie wśród lasów obfitujących w runo leśne.
Do atrakcji turystycznych w Lubrzy można zaliczyć: zabytkowy neoromański kościół z 1848 roku, rynek z pomnikiem czołgu, znajdujące się we wsi obiekty Międzyrzeckiego Rejonu Umocnionego. W miejscowości w okresie letnim organizowana jest impreza plenerowa Noc Nenufarów.
Do aktywnych form spędzania czasu w miejscowości należą: spływ kajakowy rzeką Rakownik, spacery i wycieczki rowerowe po okolicznych lasach oraz wzdłuż linii brzegowych jeziora Goszcza i Lubie, możliwość nurkowania, uprawiania nordic walkingu, rajdy w trudnym terenie wypożyczonymi samochodami terenowymi oraz quadami, tyrolką, możliwość korzystania ze strzelnicy sportowej. Ponadto przez cały rok istnieje możliwość wędkowania, a jesienią zbierania grzybów i owoców runa leśnego.
Szlaki turystyczne.
Przez wieś przechodzi szlak turystyczny PTTK, oraz pięć szlaków utworzonych przez władze gminy i lokalne organizacje turystyczne
Religia.
W Lubrzy znajduje się siedziba parafii rzymskokatolickiej św. Jana Chrzciciela, należącej do diecezji zielonogórsko-gorzowskiej. Przy parafii działają m.in. Ruch Światło-Życie i Oratorium Świętego Jana Bosko. Dom parafialny prowadzą księża salezjanie. W 2018 roku w wyremontowanych budynkach należących do parafii, otwarto Salezjański Dom Maryi Królowej Pokoju. Budynki parafialne dysponują 50 miejscami noclegowymi.
Przed II wojną światową wśród niemieckiej ludności dominowali wierni Kościoła Ewangelickiego. W 1910 roku w mieście żyło 701 osób wyznania ewangelickiego, 446 katolickiego i jedna osoba wyznania mojżeszowego. Budynek kościoła katolickiego z 1776 roku został spalony podczas działań wojennych w 1945 roku. Z powodu odpływu ludności ewangelickiej z Lubrzy, zaniechano odbudowy uszkodzonej świątyni katolickiej, a życie parafialne skupiło się w ocalałym zborze protestanckim z 1884 roku. W 1945 roku dokonano poświęcenia zboru i zmieniono go na kościół katolicki. Parafia katolicka w Lubrzy została założona 13 września 1946 roku, a pierwszym proboszczem został salezjanin ksiądz Michał Kubacki.
Sport.
Na terenie miejscowości działa klub piłkarski „Zjednoczeni Lubrza”. Klub został założony w 1965 roku, początkowo jako Górnik Lubrza. Pierwotna nazwa wynikała ze wsparcia jakie klub otrzymywał z Kopalni Węgla Brunatnego w Sieniawie. Przez pierwsze lata istnienia klub występował na poniemieckim stadionie sportowym w Lubrzy przy ul. Klasztornej. Obecna nazwa została nadana w 1968 roku i wiązała się z oddaniem do użytku nowego stadionu zlokalizowanego w Nowej Wiosce co miało symbolizować integrację obu miejscowości. W 1976 roku zespół wycofał się z rozgrywek. W 1982 roku drużynę reaktywowano, oddając jednocześnie do użytku nowy stadion zbudowany w okolicy powstającej ówcześnie szkoły podstawowej. W latach 2001–2020 klub występował dziewięciokrotnie na poziomie rozgrywkowym A klasy, oraz dziesięciokrotnie na poziomie klasy okręgowej. W 2020 roku zespół wycofał się z rozgrywek A klasy po rundzie jesiennej. W 2021 roku Zjednoczeni Lubrza przystąpili do rozgrywek na poziomie B klasy. Zespół ma barwy żółto-zielone. Przy klubie działa sekcja piłki ręcznej.
Przy szkole podstawowej w Lubrzy znajduje się sala gimnastyczna, z której korzystają uczniowie, sportowcy oraz zorganizowane grupy mieszkańców z całej gminy Lubrza. W październiku 2009 roku na terenie przylegającym do szkoły podstawowej otwarto zespół boisk Orlik 2012.

</doc>
<doc id="332067" url="https://pl.wikipedia.org/wiki?curid=332067" title="Posada">
Posada



</doc>
<doc id="332072" url="https://pl.wikipedia.org/wiki?curid=332072" title="Genetycznie modyfikowane organizmy">
Genetycznie modyfikowane organizmy



</doc>
<doc id="332075" url="https://pl.wikipedia.org/wiki?curid=332075" title="Pokrzywno">
Pokrzywno



</doc>
<doc id="332083" url="https://pl.wikipedia.org/wiki?curid=332083" title="Podchybie">
Podchybie

2 miejscowości w Polsce: 

</doc>
<doc id="332084" url="https://pl.wikipedia.org/wiki?curid=332084" title="Split (IRC)">
Split (IRC)

Split – zerwanie komunikacji pomiędzy serwerami sieci IRC. Posiadają one te same kanały, lecz rozmowy na nich prowadzone nie są dalej przekazywane. Użytkownicy korzystający z rozłączonych serwerów wzajemnie się nie widzą. Po odzyskaniu połączenia może dochodzić do tzw. kolizji nazw kanałów i nicków.
W wypadku wystąpienia kolizji nicków po połączeniu serwerów, użytkownicy o identycznych nickach, jako niemożliwi do rozróżnienia, są wyrzucani z sieci IRC. Sytuacja taka bywa wykorzystywana do przejmowania kontroli nad kanałami. Od wersji 2.11 serwera ircd problem ten został rozwiązany przez zmianę sposobu identyfikacji użytkowników.
Problem kolizji kanałów jest różnie rozwiązywany w poszczególnych sieciach IRC.
Zjawisko to określa się także terminem "netsplit".
Przykładowy przebieg splitu.
 * nick1 has quit (a.irc.net b.irc.net)
 * nick2 has quit (a.irc.net b.irc.net)
 * nick3 has quit (a.irc.net b.irc.net)
 * nick4 has quit (a.irc.net b.irc.net)
 * nick1 has joined #kanal
 * nick2 has joined #kanal
 * nick3 has joined #kanal
 * nick4 has joined #kanal
Tekst komunikatów wejścia i wyjścia z kanału zależy od klienta IRC.

</doc>
<doc id="332085" url="https://pl.wikipedia.org/wiki?curid=332085" title="Mainau">
Mainau

Mainau – wyspa na Jeziorze Bodeńskim, w jego północno-zachodniej części (odnoga "Überlinger See"), o powierzchni 0,44 km². Leży w granicach administracyjnych miasta Konstancji. Jest atrakcją turystyczną, znaną ze znajdujących się tam ogrodów (tzw. "wyspa kwiatów"). Ciepły, wilgotny mikroklimat panujący na wyspie, umożliwia uprawę egzotycznych roślin.
Od 1928 wyspa należy do szwedzkiej rodziny królewskiej.
W roku 1932 książę Szwecji, hrabia Lennart Bernadotte, pozbawiony praw do dziedziczenia tronu po zawarciu nierównego stanem małżeństwa z Karin Emmą Louise Nissvandt zamieszkał na wyspie, aż do śmierci w 2004. To jemu w dużym stopniu przypisuje się rozwinięcie ogrodów i parków. 
Wyspę Mainau rocznie odwiedza ponad 1 milion turystów.

</doc>
<doc id="332086" url="https://pl.wikipedia.org/wiki?curid=332086" title="Peso kolumbijskie">
Peso kolumbijskie

Peso kolumbijskie – jednostka monetarna Kolumbii dzielącą się na 100 centavos.
Historia.
Jako waluta Kolumbii zostało wprowadzone w roku 1837. Odpowiadało wartości 8 reali. Podział na 100 centavos został wprowadzony w roku 1872.

</doc>
<doc id="332092" url="https://pl.wikipedia.org/wiki?curid=332092" title="Dinar chorwacki">
Dinar chorwacki

Dinar chorwacki (chorw. "Hrvatski dinar") – oficjalna jednostka monetarna Chorwacji od 23 grudnia 1991 (zastąpił dinara jugosłowiańskiego) do 30 maja 1994 (zastąpiony przez kunę).
Historia.
Dinar chorwacki pełnił funkcję waluty przejściowej po odłączeniu się Republiki Chorwacji od Jugosławii. Zastąpienie dinara jugosłowiańskiego dinarem chorwackim według parytetu 1:1 trwało od 23 do 31 grudnia 1991 roku. Wartość waluty w latach 1991-1994 spadła około 70-krotnie. 
W roku 1994 został on zastąpiony przez kunę według parytetu 1000:1. Narodowy Bank Chorwacji dokonywała wymiany banknotów od 30 maja 1994 do 30 czerwca 1995. Od 1 lipca 1995 r. wymiana dinarów nie była już możliwa.
Wygląd.
Awersy wszystkich banknotów były identyczne. Znajdował się na nich portret raguzańskiego naukowca – Ruđera Boškovića. Rewers był zależny od nominału. Na banknotach o wartości 1, 5, 10, 25, 100, 500 i 1000 dinarów znajdował się obraz katedry w Zagrzebiu. Banknoty o wyższych nominałach (2000, 5000, 10000, 50000 i 100000 dinarów), wprowadzone w okresie wysokiej inflacji (1992-1993), miały lekko zmieniony wygląd oraz odmienny rewers, przedstawiający rzeźbę Ivana Meštrovicia – "Historia Chorwatów". Monet nigdy nie wybito.

</doc>
<doc id="332097" url="https://pl.wikipedia.org/wiki?curid=332097" title="SpamCop">
SpamCop

SpamCop – międzynarodowy projekt internetowy, mający na celu walkę ze spamem. Internauci mogą przesyłać nagłówki wraz z treścią otrzymanego spamu do serwisu SpamCop, który ustala domeny komputerów (w tym serwerów WWW) wykorzystywanych przez spamerów i wysyła skargi pod właściwe adresy abuse. Do korzystania ze strony niezbędna jest rejestracja użytkownika. Serwis oferuje również płatne usługi związane z filtrowaniem poczty elektronicznej.

</doc>
<doc id="332098" url="https://pl.wikipedia.org/wiki?curid=332098" title="Ana Stanić">
Ana Stanić

Ana Stanić, cyr. Ана Станић (ur. 8 grudnia 1975 w Niszu) – serbska wokalistka pop-rockowa.
Życiorys.
Jako dziecko uczęszczała do szkoły muzycznej. W 1992 roku ukończyła szkołę i wstąpiła do chóru "Krsmanac", w którym śpiewała przez następne dwa lata. W 1994 roku dołączyła do zespołu Moby Dick i zdobyła sławę, wydając razem z zespołem 3 płyty. Jednak w 1998 roku opuściła zespół i wydała debiutancką solową płytę pod tytułem "Metar iznad asfalta", która osiągnęła wielki sukces w Serbii oraz państwach byłej Jugosławii. Piosenka "Sama" z tej płyty została kilka lat później przetłumaczona na język polski przez Luizę Staniec i zaśpiewana przez Ewelinę Flintę pod tytułem "Żałuję", stając się również hitem. Kilka miesięcy po wydaniu debiutanckiego albumu Stanić ukazała się druga płyta pod nazwą "Vidim te kad", która również biła rekordy popularności. Kolejne jej płyty nie cieszą już się takim powodzeniem.

</doc>
<doc id="332099" url="https://pl.wikipedia.org/wiki?curid=332099" title="Escudo mozambickie">
Escudo mozambickie

Escudo – dawna jednostka monetarna Mozambiku z lat 1914–1980, następnie zastąpiona przez metical. Dzielił się na 100 centav.

</doc>
<doc id="332100" url="https://pl.wikipedia.org/wiki?curid=332100" title="Alojzy Majewski">
Alojzy Majewski

Alojzy Lucjan Marek Majewski (ur. 25 kwietnia 1869 w Braunswalde (obecnie Gościszewo) koło Malborka, zm. 12 listopada 1947 w Borowinie nad Pilicą) – ksiądz pallotyn, misjonarz w Kamerunie, założyciel pallotynów na ziemiach polskich w 1907, pierwszy przełożony Polskiego Okręgu Stowarzyszenia Apostolstwa Katolickiego (księży pallotynów), założyciel i redaktor Wydawnictwa Księży Pallotynów.
Działalność.
Był synem Franciszka (nauczyciela w Gościszewie) i Joanny Franciszki z Kołaczkowskich. Uczęszczał do Collegium Marianum w Pelplinie, egzamin dojrzałości złożył w Malborku, teologię studiował w Wyższym Seminarium Duchownym w Braniewie (założył w seminarium kółko studentów polskich). Święcenia kapłańskie przyjął 29 marca 1894. Po święceniach pracował jako ksiądz diecezjalny w Biskupcu, Sząbruku i Świętej Lipce – na terenie dawnego zaboru pruskiego.
W tym czasie poznał późniejszych współpracowników: Augustyna Zarazę i Wojciecha Turowskiego.
Niedola polskich emigrantów, których poznał w czasie odwiedzin krewnych w Niemczech, skłoniła go do wstąpienia do niemieckich pallotynów w Limburg an der Lahn w 1901 z zamiarem przeszczepienia ich na tereny polskie, aby w duchu Pallottiego zajęli się pracą nad polskimi emigrantami, formacją świeckich i misjami zagranicznymi.
7 marca 1901 roku otrzymał strój stowarzyszenia, a pierwszą profesję na trzy lata złożył 24 czerwca 1902.
Trzy lata był misjonarzem w Kamerunie. 11 listopada 1907 z pomocą księdza Alojzego Hübnera założył w Jajkowcach (Antoniówce koło Kochawiny) w archidiecezji lwowskiej pierwszą pallotyńską placówkę na ziemiach polskich. Przez 16 lat (do 1925) był superiorem Polskiego Dystryktu Stowarzyszenia.
Zajmował się świeckimi współpracownikami pallotyńskimi, sprowadzeniem sióstr pallotynek do Polski, głoszeniem rekolekcji, jednocześnie bardzo intensywnie pisał i tłumaczył oraz przez wiele lat redagował czasopisma wydawane przez pallotynów: miesięcznik „Królowa Apostołów”, „Kalendarz Królowej Apostołów”, miesięczniki „Mały Apostoł” i „Rodzina Polska” oraz kwartalnik „Apostoł wśród Świata”.
Podczas II wojny światowej był więziony na Pawiaku w październiku 1939, a następnie przebywał w pallotyńskim domu w Warszawie na Krakowskim Przedmieściu, u przyjaciół w Tomczycach koło Nowego Miasta oraz w Borowinie, gdzie obsługiwał tamtejszą kaplicę.
Zmarł w wieku 78 lat w Borowinie. Spoczywa na pallotyńskim cmentarzu w Wadowicach na Kopcu.
Publikacje.
Ks. Majewski jest autorem wielu książek, artykułów prasowych oraz tłumaczeń, m.in.:

</doc>
<doc id="332105" url="https://pl.wikipedia.org/wiki?curid=332105" title="Brody (powiat żarski)">
Brody (powiat żarski)

Brody (niem. "Pförten") – wieś w Polsce położona w województwie lubuskim, w powiecie żarskim, w gminie Brody. Dawniej miasto; uzyskały lokację miejską przed 1590 rokiem, zdegradowane w 1945 roku. W latach 1975–1998 miejscowość należała administracyjnie do województwa zielonogórskiego.
Przez centrum Brodów płynie rzeka Werdawa, a na uboczu wsi Kanał Brodzki. Przez wieś przebiega droga wojewódzka nr 289.
Historia.
W średniowieczu w okresie rozbicia dzielnicowego sięgały tu granice Polski. Pierwsze wzmianki historyczne pochodzą z 1398. Przed 1590 Brody otrzymały lokację miejską. W 1635 na mocy pokoju praskiego utracone przez Królestwo Czech na rzecz Saksonii, znajdując się w efekcie w latach 1697–1763 pod panowaniem królów Polski Augusta II i Augusta III. Do 1667 własność rodu Bibersteinów – ostatnim z rodu był Ferdynand II von Biberstein, po czym w II połowie XVII wieku miasto wraz z przylegającym majątkiem znalazły się w zainteresowaniu rodu Promnitzów, od 1668 własność Ulryka von Promnitza. Najwspanialszy okres rozwoju Brody przeżywały w XVIII wieku, gdy właścicielem miasta został hrabia Henryk Brühl – minister Augusta III. Rozbudowano wówczas pałac, a w 1748 z okazji wizyty Augusta III wzniesiono Bramę Zasiecką. Król wizytował miasto wielokrotnie, przez Brody przebiegała wówczas jedna z tras łączących Warszawę i Drezno. Na mocy postanowień kongresu wiedeńskiego w 1815 przeszło do Królestwa Prus, z którymi od 1871 do 1945 było częścią Niemiec. Od 1945 roku w Polsce, utraciły prawa miejskie.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="332107" url="https://pl.wikipedia.org/wiki?curid=332107" title="Advocatus Diaboli">
Advocatus Diaboli



</doc>
<doc id="332109" url="https://pl.wikipedia.org/wiki?curid=332109" title="Podzamcze">
Podzamcze



</doc>
<doc id="332110" url="https://pl.wikipedia.org/wiki?curid=332110" title="Stargard Gubiński">
Stargard Gubiński

Stargard Gubiński (niem. "Stargardt", łuż. "Stary Grod") – wieś w Polsce położona w województwie lubuskim, w powiecie krośnieńskim, w gminie Gubin. Położona nad rzeką Lubsza przy drodze nr 287 i nieczynnej linii kolejowej Gubin – Lubsko.
W latach 1973–1976 miejscowość była siedzibą gminy Stargard Gubiński. W latach 1975–1998 miejscowość administracyjnie należała do województwa zielonogórskiego.
Historia.
Niewiele się zmieniała przez wieki nazwa wsi. W 1357 roku była znana jako "Stargrad", w 1393 zmieniła się na "Stargard", w 1452 jako "Stargrade", aby od 1527 powrócić do nazwy "Stargard" („Stary Gród”). Pierwszym właścicielem wioski był mieszkaniec Gubina Zache, a później do 1848 roku należała do majątku w Grabicach. W 1485 roku powstał we wsi pierwszy kościół. Obecną budowlę wzniesiono z kamieni w pierwszej połowie XVIII wieku, stawiając przy niej drewnianą dzwonnicę. Nieremontowany kościół zaczął niszczeć, a nawet wydano ekspertyzę o jego rozbiórce. Burza i silny wiatr, który przeszedł 13 lutego 1997 roku nad wsią dopełnił zniszczenia. W 2001 roku ówczesny proboszcz i mieszkańcy odrestaurowali świątynię, upamiętniając to wydarzenie tablicą w dwóch językach. Do wsi należał w XIX wieku folwark oraz młyn wodny przy Lubszy.
W 1945 roku wieś zasiedlili repatrianci z Bukowiny (dzisiejszej Rumunii)
Od 1954 roku mieściła się we wsi Gromadzka Rada Narodowa, a następnie po zniesieniu powiatu gubińskiego weszła w skład powiatu lubskiego. Istniało tu do 1956 roku Rolnicze Zrzeszenie Spółdzielcze im. Karola Świerczewskiego, a w 1969 roku było kółko rolnicze. Utworzono we wsi w 1999 roku SPZOZ z filiami w Chlebowie, Grabicach, Polu i Strzegowie.
Wieś w 1988 roku zamieszkiwało 217 osób, w 1993 roku 181, a w 2000 199 osób. Od 2004 roku wieś posiada sieć wodną.
Zabytki.
Do wojewódzkiego rejestru zabytków wpisany jest:

</doc>
<doc id="332111" url="https://pl.wikipedia.org/wiki?curid=332111" title="Młyniska">
Młyniska



</doc>
<doc id="332112" url="https://pl.wikipedia.org/wiki?curid=332112" title="Ubi sunt">
Ubi sunt

Ubi sunt (łac. „gdzie są”) – skrót łacińskiego pytania retorycznego "Ubi sunt qui ante nos fuerunt?" („Gdzie są ci, którzy byli przed nami?”) używany na określenie literackiego motywu przemijania, marności świata i tęsknoty za przeszłością obecnego szczególnie w europejskiej poezji średniowiecznej.
Występowanie.
Zwrot "ubi sunt" rozpoczyna wiele średniowiecznych wierszy łacińskich, "Ubi sunt qui ante nos fuerunt?" stanowi również tytuł anonimowego wiersza w języku angielskim z ok. 1270 roku.
O marności świata pisał w ten sposób np. Piotr Damiani, jeden z doktorów Kościoła, w swej poezji i listach: "Ubi enim sunt modo tot potentes saeculi, tot invictissimi reges...?" („Gdzież są niegdyś możni tego świata, gdzież niezwyciężeni królowie...?”). Po życiu człowieka zostają tylko słowa. Wyliczenie zmarłych, zasłużonych dla świata miało u czytelnika wywołać pytanie „gdzie oni są?”.
Motyw "ubi sunt" wraz z nastrojem tęsknoty za „dawnymi dobrymi czasami”, którym dzisiejsze nie mogą dorównać i poczuciem nieuchronności przemijania powszechny jest w poezji staroangielskiej (np. w poematach "Beowulf" i "The Wanderer"). W literaturze francuskiej w podobną atmosferę nostalgii wpisywał się François Villon ze swoim "Mais où sont les neiges d’antan?" („Lecz gdzie są niegdysiejsze śniegi?”) w refrenie "Ballady o paniach minionego czasu" (fr. "Ballade des dames du temps jadis") z "Wielkiego testamentu". Nawiązał do niego także Umberto Eco, nadając tytuł swej powieści "Imię róży". Topos "ubi sunt" pojawia się także w drugiej strofie pieśni "Gaudeamus igitur".
Motyw bywa wykorzystywany również w poezji nowszej, np. "To Autumn" Johna Keatsa.

</doc>
<doc id="332115" url="https://pl.wikipedia.org/wiki?curid=332115" title="ERN">
ERN



</doc>
<doc id="332116" url="https://pl.wikipedia.org/wiki?curid=332116" title="BTN">
BTN



</doc>
<doc id="332117" url="https://pl.wikipedia.org/wiki?curid=332117" title="Mory">
Mory

2 miejscowości w Polsce: 
Miejscowości za granicami Polski:

</doc>
<doc id="332118" url="https://pl.wikipedia.org/wiki?curid=332118" title="Sznyt (blizna)">
Sznyt (blizna)

Sznyt – potoczne określenie blizny, która powstała w wyniku celowego samookaleczenia osoby chcącej w ten sposób możliwie wyraźnie i trwale oznaczyć skórę swojego ciała.
Jest specyficzną ozdobą mającą świadczyć o odwadze i odporności danej osoby na ból, lub też określić tę osobę jako przynależną do konkretnej społeczności. W społeczeństwach prymitywnych jest metodą na zdobienie ciała, w społeczeństwach cywilizowanych popularna wśród przestępców, także pensjonariuszy zakładów karnych oraz w wielu subkulturach młodzieżowych. Jest to także metoda udowadniania „męskości” wśród dorastającej młodzieży, głównie męskiej, poprzez udowodnienie odporności na ból.
Czasem sznyty zadaje sobie również osoba chcąca pokonać w ten sposób ból psychiczny, np. może być to wyraz rozpaczy wynikający z rozstania z ukochaną osobą. Czasami robienie sobie sznytów może przerodzić się nawet w nałóg. Osoby takie mogą się wtedy sukcesywnie ciąć po wszystkich, jeszcze nienaruszonych częściach ciała. Wskazuje się, że jest to forma budowania relacji ze światem poprzez zadawanie sobie bólu mającego pozwalać na jej odczuwanie.
Niejednokrotnie jest to próba zwrócenia na siebie uwagi.
Sznyty najczęściej zadaje się żyletką, brzytwą, nożem itp. 
Formą podobną do robienia sznytów są inne samookaleczenia, np. tzw. „przychary”, czyli celowe oparzenia miejscowe, oraz „dziargi”, czyli rany szarpane, także rozdrapywanie do krwi miejsc po ukąszeniach owadów. Natomiast sznyty robione w celach artystycznych lub tożsamościowych można porównać do robienia tatuaży. Patrz: skaryfikacja (modyfikacja ciała).

</doc>
<doc id="332121" url="https://pl.wikipedia.org/wiki?curid=332121" title="Sznyt (poligrafia)">
Sznyt (poligrafia)

Sznyt, linia cięcia, crop-marka – znak w postaci cienkiej kreski poza formatem netto strony, pokazujący w którym miejscu ma być przycięta na wymiar publikacja po jej wydrukowaniu i (jeśli trzeba) oprawieniu.
W oprogramowaniu DTP sznyty nadaje się zazwyczaj podczas zamykania pracy, czyli drukowania do PostScriptu, szczególnie przy pracach wielostronicowych. Czasami jednak, szczególnie w przypadku akcydensów, znaki te nanoszone są ręcznie przez operatora. Szerokość linii waha się najczęściej w granicach 0,125-0,5 punktów. Linie te są zbudowane z koloru zwanego (ang.) "registration", czyli z wszystkich kolorów, z których składa się praca. Linie te posiadają niewielką białą obwódkę po to, by w przypadku zasłonięcia spadem były nadal widoczne.
Prawidłowo wykonane linie nie pokrywają się swoją osią z linią cięcia, tylko leżą stycznie na zewnątrz od niej. Początek linii powinien być odsunięty od formatu netto, a wartość ta zazwyczaj wynosi kilka punktów.

</doc>
<doc id="332122" url="https://pl.wikipedia.org/wiki?curid=332122" title="Tłumik dźwięku">
Tłumik dźwięku

Tłumik dźwięku – gazodynamiczne urządzenie wylotowe stosowane w broni palnej i pneumatycznej, którego zadaniem jest ostudzenie gazów prochowych oraz zmniejszenie ich ciśnienia, a co za tym idzie, wytłumienia hałasu powstającego przy wystrzale.
Działanie tłumika polega na rozciągnięciu w czasie wypływu do atmosfery gazów opuszczających lufę. Dodatkowe wytłumienie strzału osiąga się poprzez zastosowanie amunicji poddźwiękowej (tj. miotającej pociski z prędkością mniejszą niż 340 m/s). Prędkość dźwięku w powietrzu jest zmienna i zależy od temperatury. Dlatego w broni stosuje się amunicję o prędkości ok. 290-310 m/s. Niektórzy producenci broni stosują tłumiki zintegrowane z lufą, jest to tak zwana lufa wyciszona, mająca na znacznej długości otwory dla gazów, przegrody i materiały tłumiące.

</doc>
<doc id="332123" url="https://pl.wikipedia.org/wiki?curid=332123" title="Crop-marka">
Crop-marka



</doc>
<doc id="332131" url="https://pl.wikipedia.org/wiki?curid=332131" title="Paweł Musioł (nauczyciel)">
Paweł Musioł (nauczyciel)

Paweł Musioł (ur. 30 grudnia 1905 w Lesznej Górnej, zm. 19 lutego 1943 w Katowicach) – polski polityk, publicysta, historyk literatury śląskiej, nauczyciel.
Życiorys.
Pochodził z rodziny chłopskiej, był synem Józefa i Zuzanny z Waliczków. Studiował w latach 1926–1930 na Uniwersytecie Jagiellońskim pod kierunkiem Ignacego Chrzanowskiego, uzyskując w 1930 dyplom magistra filozofii. W latach trzydziestych XX wieku nauczyciel gimnazjalny (m.in. w Chorzowie, Mysłowicach i Tarnowskich Górach), uczył języka polskiego i historii. We IX-XI 1937 pełnił funkcję kuratora Związku Nauczycielstwa Polskiego.
Redaktor naczelny „Nowej Polski” (1931–1932), a następnie „Kuźnicy” (1935–1937) – jednego z najważniejszych czasopism kulturalnych na Górnym Śląsku. Na łamach „Kuźnicy” debiutował m.in. Wilhelm Szewczyk.
W latach 1928–1930 był prezesem Zarządu Głównego Stowarzyszenia Akademików Polskich na Śląsku „Znicz” - organizacji skupiającej studentów-cieszyniaków. W 1931 utworzył stowarzyszenie „Nowa Polska” – skupiające przede wszystkim przedstawicieli młodego pokolenia śląskiej inteligencji (Alojzy Targ, Jan Kotajny, Emil Świerzy). „Musiołowcy” (jak zaczęto powszechnie określać to środowisko) zaangażowali się następnie w tworzenie Ochotniczych Drużyn Robotniczych, Oddziałów Młodzieży Powstańczej i Robotniczego Instytutu Oświaty i Kultury im. Stefana Żeromskiego.
Środowisko Pawła Musioła współpracowało początkowo z sanacją śląską choć nie zyskało sobie przychylności wojewody śląskiego Michała Grażyńskiego, a w grudniu 1935 przystąpiło do Ruchu Narodowo-Radykalnego „Falanga”. Od 1937 działacz Związku Młodej Polski - organizacji młodzieżowej Obozu Zjednoczenia Narodowego. 11 marca 1939 obronił na Uniwersytecie Jagiellońskim dysertację "Dzieje piśmiennictwa śląskiego w języku polskim do początków XIX wieku" uzyskując stopień naukowy doktora.
W kampanii wrześniowej dowodził oddziałem karabinów maszynowych. Pod Rawą Ruską wzięty do niewoli, zbiegł z niej i powrócił na Zaolzie. W czasie okupacji niemieckiej 11 listopada 1939 wstąpił do Tajnej Organizacji Wojskowej, ukrywał się poszukiwany przez Gestapo w związku z przedwojenną działalnością polityczną. Pełnił funkcję komendanta Związku Walki Zbrojnej w powiecie cieszyńskim. Był zastępcą szefa okręgu cieszyńsko-podhalańskiego Stronnictwa Narodowego ("Kwadrat"). 3 marca 1941 aresztowany przez Gestapo i po blisko dwuletnim ciężkim śledztwie prowadzonym w różnych więzieniach 30 listopada 1942 skazany za "zdradę stanu" i w nocy 19 lutego 1943 zgilotynowany w katowickim więzieniu.

</doc>
<doc id="332132" url="https://pl.wikipedia.org/wiki?curid=332132" title="Niš">
Niš



</doc>
<doc id="332133" url="https://pl.wikipedia.org/wiki?curid=332133" title="Karol Szyndzielorz">
Karol Szyndzielorz

Karol Jan Szyndzielorz (ur. 24 listopada 1936 w Koźlu) – polski dziennikarz, publicysta.
Biografia.
Karol Szyndzielorz urodził się w śląskiej rodzinie w Koźlu na Opolszczyźnie 24 listopada 1936 roku. Do 1945 roku posługiwał się tylko gwarą śląską i językiem niemieckim. Pod koniec II wojny światowej żołnierze Armii Czerwonej spalili dom rodziny w Koźlu. Ojciec został wywieziony na Syberię. Rodzina zmuszona była zamieszkać u babki w Raszowej w powiecie strzeleckim. Matka posłała syna do polskiej szkoły podstawowej, mimo niechęci ze strony mieszkańców wsi, a następnie uczęszczał do I Liceum Ogólnokształcącego w Koźlu (obecnie im. H. Sienkiewicza). Maturę zdał w 1953 roku. Studiował na Wydziale Dziennikarstwa i Nauk Politycznych (specjalizacja Stosunki Międzynarodowe) Uniwersytetu Warszawskiego.
W latach 1957–1982 red. Szyndzielorz był pracownikiem (od 1981 zastępca redaktora naczelnego) „Życia Warszawy”, po Stefanie Bratkowskim kierował dodatkiem „Życie i Nowoczesność”. Od 1982 w „Przeglądzie Tygodniowym”, później założyciel i naczelny dziennika „Nowa Europa” (1991–1995). Publicysta i komentator radiowy i telewizyjny ("Tydzień w polityce" od 1982, przedtem m.in. prowadzący teleturniej "Drzewko mądrości"). Zajmował się głównie polityką międzynarodową. Stypendysta Uniwersytetu Harvarda, Uniwersytetu Stanforda i Uniwersytetu Cornella. 
Jego nazwisko znalazło się na tzw. "Liście Kisiela", opublikowanej w 1984 przez „Tygodnik Powszechny”. Uczestnik obrad Okrągłego Stołu przy stoliku medialnym ze strony rządowej. W wyborach czerwcowych 1989 bez powodzenia kandydował z województwa opolskiego do Senatu.
W latach 90. XX wieku był współpracownikiem CEO i członkiem Zarządu Zasada Group (Mercedes Polska). W 1996 założył firmę Media Group. Był zatrudniony jako przedstawiciel firmy German Energy Group Vereinigte Elektrizitäts Werke Westfalens w Polsce. Był też doradcą zarządu Siemens AG.
Córką Karola Szyndzielorza jest dziennikarka Julia Szyndzielorz.

</doc>
<doc id="332134" url="https://pl.wikipedia.org/wiki?curid=332134" title="Tańczący Dom">
Tańczący Dom



</doc>
<doc id="332135" url="https://pl.wikipedia.org/wiki?curid=332135" title="Guanidyna">
Guanidyna

Guanidyna (iminomocznik) − organiczny związek chemiczny, należący do grupy imin, jest pochodną mocznika. Pochodnymi guanidyny są m.in. kreatyna, arginina, TBD. Ma silne właściwości zasadowe. Jest używana do syntezy innych ważnych związków np. barwników, leków.

</doc>
<doc id="332137" url="https://pl.wikipedia.org/wiki?curid=332137" title="Bleach">
Bleach



</doc>
<doc id="332139" url="https://pl.wikipedia.org/wiki?curid=332139" title="Heinkel He 51">
Heinkel He 51

Heinkel He 51 − jednoosobowy dwupłat skonstruowany przez wytwórnię lotniczą Heinkel, używany przez "Luftwaffe", początkowo jako myśliwiec oraz jako wodnosamolot, później jako samolot szturmowy i treningowy.
Historia.
Heinkel He 51 powstał jako rozwinięcie konstrukcji He 49, której pierwszy prototyp został oblatany w listopadzie 1932 roku. Ponieważ samolot ten wykazywał pewne braki konstrukcyjne, zespół projektantów wytwórni Heinkel postanowił zmienić konfigurację płatowca, poprawiając jego aerodynamikę i jednocześnie zmniejszając masę. Poprawki doprowadziły do powstania nowego typu samolotu, którego pierwszy egzemplarz został oblatany w maju 1933. W związku z zainteresowaniem Ministerstwa Obrony Rzeszy nowym typem myśliwca, zakłady Heinkel otrzymały zamówienie na wyprodukowanie dziewięciu przedseryjnych egzemplarzy Heinkla He 51A. Pomimo krytycznych uwag pilotów, przyzwyczajonych do latania na wolniejszych Arado Ar 65, stanowiących dotychczasowe wyposażenie eskadr myśliwskich, ministerstwo zdecydowało o jak najszybszym rozpoczęciu produkcji seryjnej.
Pierwsze seryjne egzemplarze opuściły zakłady Heinkla w kwietniu 1935 roku. Ponieważ możliwości produkcyjne tej wytwórni okazały się być zbyt małe, produkcja miała być rozpoczęta także w zakładach Arado, Fieseler i kilku mniejszych.
Kolejne wersje produkcyjne różniły się od prototypu jedynie szczegółami konstrukcji i wyposażenia. Skonstruowano także i wyprodukowano w 38 egzemplarzach wersję pływakową He 51W, dostarczoną do dwóch eskadr lotnictwa morskiego.
Służba.
W 1936 roku zdecydowano o wysłaniu do Hiszpanii sześciu samolotów He 51, by walczyły w hiszpańskiej wojnie domowej. Początkowo używane były tam do zadań myśliwskich, później, po dostarczeniu do "Legionu Condor" nowoczesnych myśliwców Bf 109, do wsparcia oddziałów lądowych. He 51 były także wykorzystywane przez lotnictwo gen. Francesco Franco, głównie w wersji wsparcia wojsk lądowych. 
w 1937 roku Bułgaria zakupiła 20 maszyn w wersji He 51B. Służyły one początkowo w jednostkach współpracy z armią lądową, potem zaś w szkołach lotniczych.

</doc>
<doc id="332140" url="https://pl.wikipedia.org/wiki?curid=332140" title="Jerzy Urbach">
Jerzy Urbach



</doc>
<doc id="332141" url="https://pl.wikipedia.org/wiki?curid=332141" title="Rymowanka">
Rymowanka

Rymowanka – wierszowana forma literacka, zwykle o niewielkiej wartości artystycznej.
W rymowance mogą się znajdować następujące rodzaje braków formalnych:
Obecnie rymowanki ulegają zapomnieniu, jednak czasami utwory o tego rodzaju formie zachowują się w pamięci lub zapisach. Dotyczy to szczególnie utworów kabaretowych lub poezji dla dzieci. W polskiej tradycji literackiej rymowanki o większej wartości literackiej są też często klasyfikowane jako fraszki lub bajki.
Do twórców, których utwory bywają nazywane rymowankami, należą:
Rymowanki pojawiają się też często jako element kultury ludowej. W Polsce Stanisław Barańczak spopularyzował ostatnio rymowanki pochodzące z kultury anglosaskiej, pisane przez autorów takich, jak Ogden Nash czy Edward Lear.

</doc>
<doc id="332158" url="https://pl.wikipedia.org/wiki?curid=332158" title="Tookie">
Tookie



</doc>
<doc id="332159" url="https://pl.wikipedia.org/wiki?curid=332159" title="John Leech (rysownik)">
John Leech (rysownik)

John Leech (ur. 29 sierpnia 1817 w Londynie, zm. 29 października 1864) – rysownik angielski, karykaturzysta, ilustrator.
Po ojcu miał pochodzenie irlandzkie, po matce był spokrewniony z teologiem Richardem Bentleyem (zm. 1742). W czasie nauki w Charterhouse School w Godalming (hrabstwo Surrey) zaprzyjaźnił się z Williamem Makepeace Thackerayem, późniejszym znanym pisarzem. Kształcił się następnie w zawodzie lekarza w szpitalu St Bartholomew's Hospital w Londynie, gdzie zdobył uznanie jako twórca rysunków anatomicznych.
Pierwsze prace opublikował w wieku 18 lat. Był twórcą karykatur obyczajowych z życia londyńczyków, karykatur politycznych, ilustracji książkowych. Ilustrował m.in. pierwsze wydanie "Opowieści wigilijnej" Karola Dickensa (1843); kilka lat wcześniej bezskutecznie starał się o ilustrowanie "Klubu Pickwicka" (w wydaniu na łamach prasy). Był również twórcą ilustracji m.in. do "Comic History of England" (1847–1848) i "Comic History of Rome" (1852), podręczników sportowych, almanachów. Współpracował z tygodnikiem satyrycznym "Punch".

</doc>
<doc id="332163" url="https://pl.wikipedia.org/wiki?curid=332163" title="Socjalliberalizm">
Socjalliberalizm

Socjalliberalizm (ang.: "Social liberalism", niem.: "Sozialliberalismus," hiszp.: "socioliberalismo)" – zdefiniowana przez Leonarda Hobhouse’a doktryna polityczna. Głosi wolność społeczną przy jednoczesnym zachowaniu pewnego stopnia interwencjonizmu państwowego w mechanizmy wolnego rynku, aby dać zabezpieczenie socjalne najbiedniejszym.
Według założeń socjalliberalizmu, państwo ma dbać o dobrobyt, czyli zapewnić ludziom minimum socjalne, dostęp do wykształcenia i innych podstawowych potrzeb. Zwolennicy socjalliberalizmu zakładają, że państwo powinno zapewnić obywatelowi wolność od biedy czy nędzy.
Idee i partie socjalliberalne są zwykle uznawane za centrowe lub centrolewicowe. Oczekuje się, że rząd socjalliberalny zajmie się kwestiami gospodarczymi i społecznymi, takimi jak ubóstwo, opieka społeczna, infrastruktura, opieka zdrowotna, edukacja i klimat, wykorzystując interwencje rządowe, jednocześnie podkreślając prawa i autonomię jednostki.

</doc>
<doc id="332165" url="https://pl.wikipedia.org/wiki?curid=332165" title="Antytautologia">
Antytautologia



</doc>
<doc id="332166" url="https://pl.wikipedia.org/wiki?curid=332166" title="Macierz Ziemi Cieszyńskiej">
Macierz Ziemi Cieszyńskiej

Macierz Ziemi Cieszyńskiej (początkowo: "Macierz Szkolna dla Księstwa Cieszyńskiego", po 1918 "Macierz Szkolna Ziemi Cieszyńskiej") – jedna z najstarszych polskich organizacji patriotycznych na Śląsku Cieszyńskim, powstała 9 listopada 1885 roku. Jej celem było wspieranie i rozwój szkolnictwa polskiego oraz utrzymywanie ducha polskości wśród polskich mieszkańców ziemi cieszyńskiej.
Tło historyczne.
Reformy józefińskie zaprowadziły obowiązek szkolny dla dzieci na terytorium monarchii Habsburgów w tzw. szkołach trywialnych (później ludowych). W samym Cieszynie był to jeden z czynników zmiany charakteru miasta w większości słowiańskiego w XVIII wieku do dominującej roli języka niemieckiego już w pierwszej połowie XIX wieku. W okresie przynależności do Gubernium morawsko-śląskiego w wiejskich szkołach ludowych obowiązywały podręczniki morawskie z Brna, na co uwagę bezskutecznie zwracał Leopold Szersznik, od 1804 miejscowy nadzorca szkół katolickich. Postulat ten wznowiony został w okresie Wiosny Ludów, tym razem skutecznie. Zbiegło się to z początkami polskiego ruchu narodowego na Śląsku Cieszyńskim, którego inicjatorem był przede wszystkim Paweł Stalmach. Dalszy etap edukacji w tzw. szkołach realnych długo pozostawał wyłącznie niemiecki.
W 1865 w całym regionie było 161 szkół elementarnych i 9 szkół głównych (120 katolickich, 50 ewangelickich) zatrudniających łącznie 250 nauczycieli (184 w katolickich i 66 w ewangelickich). 70 szkół określonych było jako słowiańskie, 10 niemieckie (wszystkie w Bielskiej wyspie językowej) a 88 jako mieszane (11,4% dzieci w regionie deklarowało język niemiecki jako macierzysty).
W 1867 weszły w życie znaczące reformy szkolnictwa podstawowego. Liczba szkół ludowych wzrosła z 128 w 1870 do 306 w 1917. Szkoły, które nie chciały zmieniać swojego dotychczasowego charakteru, np. wyznaniowego, działały dalej jako prywatne. Pod koniec XIX wieku zaczęły powstawać szkoły z inicjatywy obozów narodowych (niemieckiego, polskiego i czeskiego), starające się jak najszybciej swoje szkoły upaństwowić. Początkowo najbardziej aktywne w tym zakresie było niemieckie Deutsche Schulverein, do którego dołączył później nacjonalistyczny Nordmark. W reakcji powstała polska Macierz Szkolna, aby zapobiec postępującej germanizacji dzieci, które by wybierały szkoły niemieckie zamiast polskich, w których panowały najgorsze warunki nauczania. W 1897 powstała czeska Matice osvěty lidové.
Historia.
Inicjatorami oraz założycielami Macierzy Ziemi Cieszyńskiej byli działacze polscy, skupieni w środowisku cieszyńskiej "Czytelni Ludowej": Paweł Stalmach, ks. Ignacy Świeży, dr Jan Fiszer, Andrzej Kotula, dr Jan Michejda, dr Joachim Kleinberg, Andrzej Bardoń, ks. Jan Sikora, ks. Antoni Fuzoń, Franciszek Halfar z Poręby, Jan Sztwiertnia z Kisielowa oraz Alfred Brzeski. Opracowali oni statut, w którym, jako cel figuruje: "zakładanie, utrzymywanie i wspieranie szkół średnich, fachowych i ludowych, tudzież ochronek z polskim językiem wykładowym".
Organizacja rozpoczęła swoją działalność w Księstwie Cieszyńskim 18 grudnia 1886 kiedy odbyło się pierwsze walne zgromadzenie. Paweł Stalmach w swoim przemówieniu inauguracyjnym stwierdził: „Każdy początek jest trudny, a u nas na Śląsku wyjątkowe stosun­ki jeszcze więcej utrudniają ludowi polskiemu każde podjęcie narodowego dzieła, a zwłaszcza takiego, jakiem jest szkoła polska wyższego rodzaju.". Od początku swojego istnienia Macierz stawiała sobie za cel kultywowanie polskości Śląska Cieszyńskiego. 
Pierwszy okres działalności skupiony był na zbieranie funduszy na działalność statutową. Sprawiało to duże trudności, ponieważ Polacy na Śląsku należeli w większości przypadków do niższych warstw społecznych. Mieli oni ograniczony dostęp do edukacji oraz stanowisk, które najczęściej obejmowali uprzywilejowani pod tym względem Niemcy. Na pierwszym zebraniu uczestnicy zebrali między sobą 5 koron, które dały początek funduszom organizacyjnym. Wystosowali oni również apel z prośbą o dotacje na działalność, na który oprócz Ślązaków odpowiadali także Polacy spoza granic Austro-Węgier. Zdaniem Stalmacha największy wkłady finansowe wpłynęły z Królestwa Polskiego. Znaczne środki w wysokości 10 tysięcy rubli przekazał organizacji Ignacy Bagieński z Odessy, Towarzystwo Biblioteki Polskiej w Rumunii ofiarowało 4.500 fr. rum. czyli 1711 złotych, Piotr Kmita z Warszawy zapisał organizacji połowę swego majątku w wysokości 25 000 rubli. Mecenasami, którzy pomagali Macierzy byli również sławny polski pisarz Henryk Sienkiewicz oraz prawnik Antoni Osuchowski.
Pierwszą instytucją oświatową, która została powołana do życia, było Gimnazjum polskie założone w 1895 w Cieszynie. Uczelnię wspierał m.in. filantrop, pionier spawalnictwa, wynalazca metody spawania łukowego oraz zgrzewania oporowego inżynier Stanisław Olszewski. W kilka lat później, bo w 1899 r., założono szkołę ludową w Cieszynie. Utrzymanie obu tych instytucji pochłaniało wszystkie fundusze Macierzy do roku 1903, kiedy gimnazjum zostało upaństwowione.
W 1903 Macierz rozszerzyła swoją działalność o zagłębie węglowe. Przewodniczącym zarządu był wówczas ks. Józef Londzin. W 1904 powstały: szkoła ludowa w Polskiej Ostrawie, ochronka w Michałkowicach i kursy uzupełniające dla dziewcząt w Cieszynie; w 1905 szkoły ludowe w Dziećmorowicach i Lutyni Niemieckiej, ochronka w Dąbrowie oraz Bursa Macierzy w Cieszynie. W latach 1906/07 powstała szkoła ludowa w Boguminie, ochronka w Rychwałdzie, ochronka w Polskiej Ostrawie; w 1908 - szkoła ludowa w Gruszowie, ochronka w Boguminie, ochronka w Cieszynie, druga ochronka w Polskiej Ostrawie.
W 1909 Macierz wspólnie z Towarzystwem Szkoły Ludowej zainicjowało powstanie gimnazjum realnego w Orłowej oraz pierwszej na Śląsku szkoły wydziałowej w Cieszynie. W tym roku powstała również szkoła ludowa w Kończycach Małych, szkoła ludowa w Toszonowicach Górnych, ochronka w Gruszowie. W 1910 powstała druga szkoła w Polskiej Ostrawie, druga szkoła ludowa w Pietwałdzie, ochronka w Kończycach Małych, ochronka w Lutyni Niemieckiej, bursa w Orłowej oraz szkoła uzupełniająco-przemysłowa w Cieszynie.
W 1907 przeprowadzono reformę Towarzystwa, polegającą na tworzeniu w poszczególnych miejscowościach kół regionalnych Macierzy, ponieważ w wyniku dużego rozwoju organizacji Zarząd Główny nie mógł już sprostać coraz to nowym ciężarom. Działalność lokalną od zarządu przejęły tzw. Koła Macierzy. W latach 1911-14 powstaje szereg nowych zakładów, jak ochronka w Porębie, druga w Cieszynie, w Orłowej, Pietwałdzie, Skrzeczoniu i Suchej Średniej. Regionalizacja Macierzy prowadzi do dalszego rozwoju organizacji. Poparciu Kół Macierzy zawdzięczały swoje powstanie szkoły fachowe najniższego stopnia, tj. szkoły uzupełniająco-przemysłowe w Łazach, Michałkowicach, Polskiej Ostrawie, Suchej Średniej i Karwinie. W 1914 powstaje szkoła wydziałowa w Niemieckiej Lutyni. W 1914 roku istniało już 71 szkół założonych z inicjatywy Macierzy. 
Rozwój sieci instytucji przerwała I wojna światowa. W tym okresie główna troską Zarządu Głównego stało się utrzymanie tego, co dotąd z trudem stworzono. Prawie wszystkie zakłady zdołano z ogromnymi trudnościami utrzymać z wyjątkiem niektórych szkół uzupełniająco-przemysłowych, z których wszystkie siły fachowe powołane zostały do wojska.
Pod koniec wojny Macierzy udało się założyć nowe instytucje edukacyjne. W 1917 powstały kursy seminaryjne dla dziewcząt w Cieszynie. Zarząd Główny przejął także szkołę gospodarstwa domowego w Orłowej oraz ochronkę w Zabłociu. W 1918 założyła szkołę handlową w Cieszynie, szkołę ludową we Frysztacie, ochronki w Czechowicach, Frysztacie i Orłowej oraz szkołę wydziałową w Polskiej Ostrawie (razem z TSL). Tego roku przejęła od TSL także szkołę ludową i wydziałową w Hermanicach i Radwanicach. W r. 1921 otworzono ochronkę w Bielsku.
W wyniku podziału Śląska Cieszyńskiego przez Radę Ambasadorów w lipcu 1920, znaczna część szkół administrowanych przez Macierz znalazła się po czeskiej stronie granicy. Było to w sumie 20 zakładów oraz 61 kół, w tym: 1 gimnazjum realne (Orłowa), 4 szkoły ludowe (Bogumin, Polska Ostrawa, Toszonowice, Frysztat), 2 szkoły wydziałowe (Frysztat, Polska Ostrawa), 7 ochronek (Bogumin, Frysztat, Skrzeczów, Polska Ostrawa, Głodniów, Zarubek, Sucha Średnia, Czeski Cieszyn), 5 szkół uzupełniająco–przemysłowych (Orłowa, Karwina, Sucha Średnia, Łazy, Polska Ostrawa), 1 bursa (Orłowa). W wyniku zmian granic zarząd nad tymi instytucjami przejęła nowa bliźniacza organizacja założona przez członków starej Macierzy – Macierz Szkolna Księstwa Cieszyńskiego w obrębie Republiki Czechosłowackiej.
Okres międzywojenny.
W okresie międzywojennym organizacja koncentrowała się na wspomaganiu Polaków na Zaolziu. Działalność ówczesna organizacji skupiała się na finansowaniu Macierzy szkolnej po stronie czeskiej, zakładaniu nowych ochronek, tworzenie nowych kół Macierzy Szkolnej, zasilanie w środki oraz książki bibliotek tych kół oraz bibliotek szkolnych i nauczycielskich. Ponadto urządzano popularne odczyty otwarte dla publiczności w ramach założonego przez Macierz uniwersytetu ludowego. W 1922 roku Zarząd Główny przejął na swój etat Państwową Szkołę Gospodarstwa Domowego w Cieszynie.
Okres powojenny.
Od 1985 roku Macierz wydaje czasopismo roczne „Kalendarz Cieszyński”
W roku 1998 Macierzy została przyznana przez Związek Górnośląski Nagroda im. Wojciecha Korfantego, natomiast w 2005 Nagroda im. ks. Leopolda Jana Szersznika. Obecnie stara się pielęgnować cieszyńskie tradycje regionalne.
Organizacja.
Od początku powstania siedzibą zarządu organizacji był Cieszyn. Od reformy Macierzy w 1907 do wybuchu I wojny światowej w 1914, organizacja założyła na Śląsku cieszyńskim w sumie 71 kół regionalnych oraz liczyła 6584 członków.

</doc>
<doc id="332167" url="https://pl.wikipedia.org/wiki?curid=332167" title="Harry Potter i Kamień Filozoficzny (film)">
Harry Potter i Kamień Filozoficzny (film)

Harry Potter i Kamień Filozoficzny () – film fantasy wyreżyserowany przez Chrisa Columbusa.
Wstęp.
Jest to ekranizacja książki Joanne K. Rowling o tytule "Harry Potter i Kamień Filozoficzny". W Stanach Zjednoczonych filmowi nadano tytuł zgodny z tytułem amerykańskiego wydania książki, czyli "Harry Potter and the Sorcerer’s Stone", co znaczy "Harry Potter i Kamień Czarodzieja". Wobec tego każdą scenę, w której występowało słowo kamień filozoficzny, trzeba było kręcić dwukrotnie. Jest to pierwszy film z serii o przygodach Harry’ego Pottera. Opowiada o chłopcu Harrym Potterze, który w swoje jedenaste urodziny odkrywa, że jest czarodziejem. W rolach głównych wystąpili Daniel Radcliffe jako Harry Potter oraz Emma Watson i Rupert Grint jako jego przyjaciele: Hermiona Granger i Ron Weasley. W dorosłych bohaterów wcielili się Richard Harris, Maggie Smith, Robbie Coltrane, Alan Rickman, Ian Hart.
Okres zdjęciowy filmu: październik 2000 – kwiecień 2001
Warner Bros. kupiło prawa do ekranizacji książki w 1999. Realizację filmu zaczęto w 2000. Rowling nalegała, by cała obsada była brytyjskiego pochodzenia, by zachować kulturalną integralność filmu i książki. Autorka zaakceptowała scenariusz napisany przez Stevena Klovesa. Zdjęcia do filmu kręcono w studiu Leavesden, a także w historycznych budynkach w Wielkiej Brytanii. Film został wyprodukowany przez Heyday Films/1492 Pictures przy współpracy z Duncanem Hendersonem na zlecenie Warner Bros. Dystrybutorem filmu jest Warner Bros. Światowa premiera miała miejsce 4 listopada 2001. W Polsce premierowy pokaz filmu odbył się 18 stycznia 2002. Dzieło otrzymało trzy nominacje do Oscara za muzykę, scenografię i kostiumy. Zyski z filmu wyniosły 968,7 mln USD.
W 1996 David Heyman założył firmę produkcyjną, Heyday Films. Chciał produkować filmy dla widzów w Europie i Stanach Zjednoczonych. Pragnął, aby były to filmy skierowane zarówno do młodszych, jak i starszych widzów. Początkowo planował wyreżyserować książkę "The Ogre Downstairs" autorstwa Diany Wynne Jones, ale ostatecznie nie doszło to do skutku. Szefowa działu rozwoju w Heyday Films, Tanya Seghatchian, przeczytała w gazecie artykuł o nowej książce dla dzieci napisanej przez Joanne K. Rowling. Książka została najpierw przeczytana przez Nishę, asystentkę Heymana. Kobieta poinformowała szefa, że jest to: "niezwykle ciekawa historia o młodym chłopcu, który chodzi do szkoły czarów i magii".
Następnie Heyman sam przeczytał powieść. Była dla niego tak wciągająca, że skończył lekturę w jeden wieczór. Następnego dnia zaczął starać się o prawa do sfilmowania książki. Przedstawił pomysł Warner Bros., a na początku 1997 spotkał się z autorką. Obiecał pisarce, że wiernie przedstawi wizję zawartą w książce. Autorka wahała się przed sprzedaniem praw do ekranizacji, ponieważ nie chciała, by przejęto kontrolę nad tym, jak potoczy się reszta akcji w kolejnych tomach powieści. Sprzedając prawa do postaci, uniemożliwiła Warner Bros kręcenie sequeli nienapisanych przez nią samą. Wspólnie z autorką ustalono, iż film zostanie nakręcony w Anglii, a do jego realizacji zostanie zatrudniona tylko brytyjska obsada.
Ekipa filmowa.
Pomysł na film.
Heyman i Rowling rozpoczęli poszukiwania reżysera. Chris Columbus, reżyser filmów familijnych, zrobił listę kandydatów. Córka Columbusa, Eleonor, czytała książkę i usilnie namawiała ojca, żeby podjął się wyreżyserowania ekranizacji. Filmowiec spędził cały dzień na czytaniu książki, która wydała mu się interesująca. Później bardzo zapragnął ją wyreżyserować. Przeszkodą było to, że filmem interesowało się już kilku innych reżyserów, a wytwórnia Warner Bros i producent rozpoczęli rozmowy kwalifikacyjne z kandydatami.
Do pełnienia funkcji reżysera rozważano różne kandydatury. Jako pierwszy zainteresowanie filmem okazał Brad Silberling. Początkowo brano pod uwagę Stevena Spielberga, który dowiedział się o filmie od Silberlinga. Reżyser chciał zrealizować film w formie animacji komputerowej. Głos pod postać Harry’ego miałby podłożyć amerykański aktor, Haley Joel Osment. Rowling nie zgodziła się na takie posunięcie. Wobec tego zrezygnowano ze współpracy ze Spielbergiem. Rozważano kandydatury innych reżyserów jak: Terry Gilliam, Jonathan Demme, Mike Newell (późniejszy reżyser filmu "Harry Potter i Czara Ognia"), Alan Parker, Wolfgang Petersen, Rob Reiner, Ivan Reitman, Tim Robbins, M. Night Shyamalan i Peter Weir. Potencjalni reżyserzy przedstawiali różne wersje zrealizowania filmu. Niektórzy chcieli przenieść miejsce akcji do szkoły w Hollywood. Inni zamierzali przedstawić Harry’ego, Rona i Hermionę jako amerykańskich studentów. W marcu 2000 odrzucono kandydatury Petersena i Reinera. Rozważano zatrudnienie: Silberlinga, Columbusa, Parkera lub Gilliama.
Rowling początkowo wybrała na reżysera Terry’ego Gilliama. Warner Bros jednak powierzyła to zadanie Columbusowi ze względu na jego doświadczenie w kręceniu familijnych filmów takich jak "Kevin sam w domu" czy "Pani Doubtfire". Columbus przez dwie godziny przedstawiał producentom swoją wizję filmu. Chciał, aby mugolskie sceny były "blade i ponure", a te rozgrywające się w świecie czarodziejów "pełne koloru, nastroju i szczegółów". Był zainspirowany stworzonymi przez Davida Leana adaptacji "Wielkich nadziei" i "Olivera Twista", pragnąc użyć "takiego rodzaju ciemności, takiego rodzaju obramowania, takiej jakości w kinematografii", biorąc projekt kolorów z filmów "Oliver!" i "Ojciec chrzestny". Po rozmowach z wytwórnią filmowiec odbył spotkanie z Rowling. Oświadczył, iż nie zamierza modyfikować ogólnej treści i przesłania książki. Pragnął, aby autorka nadzorowała proces powstawania filmu. Ustalono, że Columbus będzie reżyserem filmu.
Filmowym scenarzystą miał zostać Michael Goldenberg. Napisał już nawet wstępny scenariusz, ale został on odrzucony przez Heymana na rzecz scenariusza Stevena Klovesa. Klovesowi przysłano wyselekcjonowane fragmenty książki proponowane do filmowej adaptacji, których nigdy nie czytał. Postanowił kupić powieść i stał się fanem serii książek o Harrym Potterze. W czasie rozmów z wytwórnią obstawał za tym, że film musi mieć brytyjski charakter, by wiernie oddać nastrój książki. Kloves był zdenerwowany w czasie pierwszego spotkania z autorką, ponieważ bał się, że ta pomyśli, iż scenarzysta chce „zniszczyć jej dziecko”. Rowling przyznała: "byłam gotowa go znienawidzić". Wspominała, że w czasie ich pierwszego spotkania scenarzysta uznał za swoją ulubioną postać Hermionę, podczas gdy pisarka spodziewała się, że wymieni Rona. Ostatecznie jednak po spędzeniu całego dnia na rozmowach z Klovesem Rowling zmieniła o nim zdanie.
Obsada filmowa.
Dobór obsady aktorskiej.
Autorka nie chciała, by w filmie grali aktorzy niebrytyjskiego pochodzenia. Pierwszą osobą zatrudnioną przez producentów filmu był aktor Robbie Coltrane, który wcielił się w postać Hagrida. Wyboru dokonała osobiście J.K. Rowling. Coltrane, który od początku był fanem książek, przygotowywał się do roli, rozmawiając z Rowling o przeszłości i przyszłości Hagrida. Tim Roth był brany pod uwagę do roli profesora Snape’a, ale musiał zrezygnować, bo wcześniej zgodził się zagrać w filmie "Planeta Małp". Pisarka, także osobiście, wybrała do tej roli Alana Rickmana, któremu również zdradziła szczegóły przyszłości granego przez niego bohatera. Kolejnym wyborem Rowling była Maggie Smith, która zagrała profesor McGonagall. Rolę Lily Potter proponowano autorce książki, ale odrzuciła propozycję, tłumacząc się zupełnym brakiem zdolności aktorskich. Ostatecznie w matkę Harry’ego Pottera wcieliła się Geraldine Somerville.
Richardowi Harrisowi zaproponowano rolę Albusa Dumbledore’a, lecz aktor odmówił. Gdy dowiedziała się o tym jego wnuczka, obiecała, że nigdy więcej się do niego nie odezwie. Wówczas aktor zgodził się wystąpić w filmie. Wbrew początkowym założeniom w filmie zatrudniono czterech aktorów niebrytyjskiego pochodzenia. Byli nimi Richard Harris, który jest Irlandczykiem i Zoe Wanamaker, która wcieliła się w postać pani Hooch. Innymi niebrytyjskimi aktorami byli Verne Troyer, urodzony w Michigan w Stanach Zjednoczonych, który zagrał goblina Gryfka oraz córka reżysera, Eleanor Columbus, która wcieliła się w Susan Bones.
Najwięcej kłopotów twórcom filmu przysporzyło znalezienie aktorów, którzy wcieliliby się w postacie Harry’ego Pottera, Hermiony Granger i Rona Weasleya. Susie Figgis została mianowana na dyrektora castingu. Współpracowała z Columbusem i Rowling w czasie przesłuchań do ról trójki przyjaciół. Główne przesłuchania miały trzy etapy. Kandydaci musieli przeczytać fragment "Harry’ego Pottera i Kamienia Filozoficznego". Jeśli wezwano ich ponownie musieli odegrać scenę przyjazdu uczniów do Hogwartu. Następnie musieli przeczytać kilka stron scenariusza filmu "Młody Sherlock Holmes". Przesłuchano wielu kandydatów, ale nie obsadzono ról. 11 lipca 2000 Susie Figgis zrezygnowała z udziału w castingach, narzekając, że Columbus nie rozważył do zaangażowania w filmie wielu spośród tysięcy zdolnych dzieci.
Do roli Harry’ego rozważano m.in. kandydaturę Gabriela Thomsona i Liama Aikena, któremu już przyznano rolę, lecz zwolniono go, gdy dowiedziano się, że nie jest on Europejczykiem. Reżyser Chris Columbus pokazał Heymanowi kasetę z filmem "David Copperfield", w którym zagrał Daniel Radcliffe, twierdząc, że to jest chłopiec odpowiedni do roli Harry’ego. David uświadomił Chrisowi, że nadopiekuńczy rodzice Radcliffe’a nie pozwolą na udział ich syna w filmie. Po kilku kolejnych miesiącach przesłuchań David Heyman i Steve Kloves przypadkowo spotkali w teatrze agenta Alana Radcliffe’a, który przyszedł tam razem z żoną i synem, Danielem. W przerwie Alan i jego żona przedstawili twórców filmu Danielowi. Po spektaklu Heyman i Kloves nie mieli szansy na rozmowę z chłopcem, bo Radcliffe’owie szybko wyszli.
Rodzice Daniela mieli wątpliwości co do udziału ich syna w filmie. Producentom udało się ich przekonać, że chłopiec będzie chroniony przed nadmierną ingerencją mediów. Realizatorzy filmu przeprowadzili rozmowę z młodym Radcliffem, a jego osobowość zrobiła na nich ogromne wrażenie. Chłopiec wypadł również świetnie na zdjęciach próbnych. J.K. Rowling po obejrzeniu kasety powiedziała: "Poczułam się tak, jakbym odzyskała dawno utraconego syna". Daniel Radcliffe już kilka miesięcy wcześniej wiedział od kolegi ze szkoły o przesłuchaniach do roli Harry’ego. Nie startował w castingu, gdyż uznał, że na pewno zgłosiło się już wielu chłopców, którzy są lepszymi aktorami od niego.
Rupert Grint dowiedział się o castingu do filmu z programu telewizyjnego Newsround. Wysłał video, na którym rapował o tym jak bardzo chce dostać rolę w filmie. Jego występ był udany, ponieważ został zaproszony na przesłuchanie do roli Rona Weasleya. Potem znaleziono dziewczynkę, która zagrała Hermionę Granger. Będąc pod wpływem szkolnych występów Emmy Watson, jej nauczycielka gry aktorskiej z Oksfordu podsunęła agentom jej nazwisko. Watson traktowała przesłuchanie poważnie, ale nigdy nie sądziła, że ma szanse na dostanie roli. Producenci byli pod wrażeniem jej pewności siebie. Rowling popierała zaangażowanie Emmy do filmu od pierwszych zdjęć próbnych. Ostatecznie 8 sierpnia 2000 nieznany wówczas Daniel Radcliffe oraz nowicjusze Emma Watson oraz Rupert Grint podpisali z wytwórnią kontrakty.
Realizacja filmu.
Scenariusz.
Rowling pomagała Klovesowi w tworzeniu filmowego scenariusza, tłumacząc zasady świata Harry’ego Pottera, np. sposoby użycia smoczej krwi. Scenarzysta wspominał potem, iż jej pomoc okazała się bardzo przydatna.
Kostiumy.
Kostiumologiem została Judianna Makovsky. Makovsky początkowo planowała stworzyć dla zawodników quidditcha stroje przedstawione na okładce książki, ale uznała, iż nie przyniesie to dobrych efektów. Zaprojektowała na nowo szaty do quidditcha takie jak: swetry, XIX-wieczne ogrodniczki oraz naramienniki. Twórcy filmu chcieli do niego wprowadzić odrobinę szaleństwa i ekscentryzmu. Judianna stworzyła dla pani Hooch, nauczycielki latania, profesorską togę, którą pocięła w taki sposób, że poruszająca się w niej postać przypominała ptaka.
Zdjęcia.
Dwóch przedstawicieli brytyjskiego przemysłu filmowego zażądało, by kręcenie scen filmowych odbywało się w Anglii, oferując swoją pomoc w zorganizowaniu plenerów i możliwość wykorzystania pomieszczeń studia Leavesden. Rowling została poproszona o sporządzenie mapy magicznego świata, co miało pomóc w odpowiednim ulokowaniu wszystkich miejsc. Przed rozpoczęciem zdjęć niektórzy z członków filmowej ekipy podróżowali po Wielkiej Brytanii w poszukiwaniu filmowych lokalizacji. W październiku 2000 zaczęto kręcić zdjęcia w studiu Leavesden, które zakończono w kwietniu 2001 Ostateczne prace nad filmem trwały do lipca.
Pierwsze zdjęcia miały miejsce 2 października 2000 na stacji Goathland w North Yorkshire, która pełniła funkcję stacji Hogsmeade. Katedra w Canterbury i zamek Inverailort były brane pod uwagę jako potencjalne lokalizacje dla Hogwartu. Zarząd katedry odrzucił propozycję ze względu na „pogański” charakter filmu. Wówczas zamek Alnwick i katedra w Gloucester zostały wybrane jako główne lokalizacje dla Szkoły Magii i Czarodziejstwa. Mieszkańcy Gloucester byli oburzeni tym, że twórcy tego typu filmu zamierzają kręcić film w katedrze. Protestujący wysyłali liczne listy do lokalnych gazet, skarżąc się, iż jest to bluźnierstwo i obiecując uniemożliwić twórcom kręcenie filmu. Ostatecznie pojawił się tylko jeden protestujący. Niektóre sceny były także kręcone w szkole Harrow School. Inne sceny w Hogwarcie zostały zrealizowane w katedrze Durham w ciągu dwóch tygodni. Były to ujęcia korytarzy, klasy transmutacji i szkolnego dziedzińca.
Wnętrza szkoły Oxford Divinity School posłużyły jako skrzydło szpitalne, a biblioteka Duke Humfrey Library została przedstawiona jako biblioteka w Hogwarcie. Realizacja scen, rozgrywających się na Privet Drive miała miejsce przy ulicy Picket Post Close w Bracknell. Kręcenie zdjęć na ulicy zajęło dwa dni, pomimo iż na początku zakładano, że będzie to trwało jeden dzień, przez co producenci musieli zapłacić większe pieniądze dla ludzi mieszkających przy Picket Post Close. Kolejne sceny na Privet Drive kręcono na specjalnie skonstruowanym planie w studiu Leavesden, co okazało się o wiele tańsze. Australia House w Londynie został wybrany jako lokalizacja dla Banku Gringotta. Christ Church College w Oksfordzie przedstawiono w filmie jako Wielką Salę. London Zoo wykorzystano do nakręcenia scen rozgrywających się w ogrodzie zoologicznym. Budynek imitujący chatkę Hagrida postawiono w parku Black Park w Iver. Opactwo Lacock Abbey pełniło funkcję klasy eliksirów oraz niektórych korytarzy. Pociąg jadący do Hogwartu przemieszczał się po wiadukcie Glenfinnan. Zdjęcia na stacji kolejowej kręcono na stacji King’s Cross.
Wiele miejsc stworzono specjalnie na potrzeby filmu w studiu filmowym:
Funkcję operatora producenci powierzyli Johnowi Seale’owi, który był wielokrotnie nominowany do Oscara. Scenograf, Stuart Craig uważał, że światło powinno być słabe i miękkie, ledwo zauważalne, ponieważ w książkowym Hogwarcie nie ma sztucznego światła. Seale postanowił użyć do oświetlenia wnętrz pochodni i świec.
Ze względu na różnice między amerykańskim ("Harry Potter i Kamień Czarodziejów"), a angielskim tytułem ("Harry Potter i Kamień Filozoficzny") wszystkie sceny, w których jest wspominany kamień kręcono dwukrotnie: raz, gdy aktorzy mówią "kamień czarodziejów" i drugi, gdy mówią "kamień filozoficzny". Dzieci poświęcały cztery godziny na kręcenie zdjęć, a następnie przez trzy godziny zajmowały się nauką. Radcliffe musiał nosić zielone szkła kontaktowe, ponieważ w przeciwieństwie do Harry’ego ma niebieskie oczy. W niektórych scenach za pomocą komputerowej animacji pomalowano jego oczy na zielono, by zmniejszyć jego dyskomfort.
Muzyka.
John Williams został wybrany, by skomponować ścieżkę muzyczną do filmu. Williams stworzył utwory w swoich domach w Los Angeles i Tanglewood przed nagraniem ich w Londynie w sierpniu 2001. Jednym z głównych motywów jest "Hedwig’s Theme".
Nakłady pieniężne.
Autorka książki otrzymała 1 982 900 dolarów za zgodę na nakręcenie filmu. Za wystąpienie w filmie Daniel Radcliffe otrzymał 1,1 mln dolarów. Całkowity koszt wydatków poniesionych na realizację filmu wyniósł 125 mln USD.
Fabuła.
Dorastanie u Dursleyów.
Po śmierci rodziców Harry’ego Pottera dyrektor Szkoły Magii i Czarodziejstwa w Hogwarcie, Albus Dumbledore i nauczycielka transmutacji, Minerwa McGonagall postanawiają oddać chłopca pod opiekę nieposiadającej magicznych zdolności rodziny Dursleyów, którzy są jedynymi żyjącymi krewnymi Harry’ego. Minerwa ma wątpliwości co do słuszności pozostawienia dziecka pod opieką tych ludzi, gdyż ze swoich obserwacji wywnioskowała, że „są to najgorsi mugole na świecie”. Gajowy Rubeus Hagrid przywozi chłopca latającym motocyklem na ulicę Privet Drive w Little Whining, gdzie mieszkają Dursleyowie. Cała trójka zostawia chłopca pod drzwiami krewnych.
Dursleyowie przygarniają chłopca, ale źle go traktują. Sądzą, że zasłużył na to swoim zachowaniem. Każą mu sobie usługiwać. Bohater ma swój pokój pod schodami. Dziesięć lat później syn opiekunów Harry’ego, Dudley, obchodzi urodziny, podczas których dostaje 36 prezentów. Chłopak oburza się, iż podarowano mu o jeden prezent mniej niż w ubiegłym roku. By załagodzić gniew syna Petunia obiecuje mu, że po wycieczce do ogrodu zoologicznego rodzice kupią mu jeszcze dwa prezenty. Gdy rodzina wsiada do samochodu, wuj Vernon ostrzega Harry’ego, że ma się zachowywać nienagannie. W czasie zwiedzania pawilonu z gadami Dudley chce, żeby wąż, który znajduje się w terrarium, poruszył się. By spełnić zachciankę syna, ojciec zaczyna pukać w szybę terrarium. Syn Dursleyów uznaje stworzenie za głupie i idzie oglądać inne gady. Harry pozostaje przy pierwszym terrarium i wówczas odkrywa, że może rozmawiać z wężami. Jego kuzyn zauważa, iż gad się porusza i powala głównego bohatera na podłogę, by lepiej przyjrzeć się zwierzęciu. Rozzłoszczony Harry nieświadomie sprawia, że szyba w terrarium znika. Dudley wpada do niego, a wąż wydostaje się na wolność. Kiedy kuzyn Harry’ego chce wyjść z terrarium, szyba pojawia się ponownie. Cała sytuacja rozwściecza wuja Harry’ego. Chłopiec próbuje wyjaśnić, iż nie wie jak do tego doszło, ale wuj Vernon nie wierzy w jego zapewnienia. Za karę zamyka Harry’ego w jego „pokoju”.
Nabór do Szkoły Magii i Czarodziejstwa w Hogwarcie.
Jest wtorek. Harry odbiera 3 listy Dursleyów. Ku swojemu zdziwieniu zauważa wśród nich list zaadresowany do niego. Nie udaje mu się go przeczytać, ponieważ wyrywa mu go z rąk jego kuzyn i przekazuje ojcu. Gdy wuj i ciotka zauważają na kopercie pieczątkę Szkoły Magii i Czarodziejstwa w Hogwarcie, w ich oczach pojawia się przerażenie. Do Harry’ego zaczyna przychodzić coraz większa liczba listów, które wuj Vernon ustawicznie niszczy. W czwartek zabija deskami otwór, przez który wlatują listy, by żaden z nich nie mógł być dostarczony. Gdy nadchodzi niedziela, wuj Vernon cieszy się, myśląc, że skoro dziś jest dzień wolny od pracy, żaden list nie „przyjdzie”. Po chwili 30 albo 40 listów zaczyna zasypywać mieszkanie, wlatując przez kominek. W rezultacie pan Dursley postanawia wyjechać w jakieś odludne miejsce.
W jedenaste urodziny Pottera, w kryjówce Dursleyów zjawia się Rubeus Hagrid. Wuj Vernon grozi mu strzelbą, ale nie wzbudza to strachu w gajowym. Hagrid daje chłopcu tort i uświadamia mu, iż jest czarodziejem. Wówczas wręcza mu list z Hogwartu, w którym znajduje się informacja o przyjęciu jedenastolatka do Szkoły Magii i Czarodziejstwa. Wuj Vernon sprzeciwia się, by chłopiec uczęszczał do tej szkoły. Vernon mówi również Hagridowi, że pójdzie do Stonewall i będzie za to wdzięczny. Harry dowiaduje się, że krewni tylko wmawiali mu, że Potterowie zginęli w wypadku samochodowym. W trakcie rozmowy wuj Vernon nazywa Dumbledore’a starym głupcem. Za karę Hagrid przyprawia ogon Dudleyowi. Prosi jednak, by Harry nikomu o tym nie wspominał, gdyż jest to niedozwolone.
Zakupy przy ulicy Pokątnej.
Hagrid i Harry udają się do Londynu. Wstępują do baru Dziurawy Kocioł. Gdy barman spostrzega Rubeusa, proponuje, by czegoś się napił. Gajowy odpowiada, że musi pomóc chłopcu w szkolnych zakupach. Gdy podaje tożsamość bohatera, wśród zgromadzonych zapada cisza. Każdy uważnie przygląda się Harry’emu. Czarodziej o nieznanej tożsamości i czarownica Doris Crowford ściskają mu dłoń. Potem chłopiec poznaje nauczyciela obrony przed czarną magią, Quirinusa Quirrella. Harry nie może zrozumieć, dlaczego wszyscy go znają.
Bohaterowie wychodzą tylnymi drzwiami. Hagrid rozsuwa przed nimi mur i znajdują się na ulicy Pokątnej. Chłopiec jest oczarowany sprzedawanymi tam towarami. Przy ulicy Pokątnej można kupić m.in. książki, pióro, atrament, przedmioty potrzebne do czarowania, zwierzęta tj. sowy czy nietoperze, szaty i miotły, a także udać się do kawiarni. Rubeus zaprowadza chłopca do Banku Gringotta, by wypłacić pieniądze potrzebne na wydatki. Harry czuje strach przed goblinami, które są pracownikami banku. Bohaterowie jadą z jednym z pracowników do krypty 687. Znajduje się tam majątek pozostawiony Harry’emu przez jego rodziców. Potem udają się do krypty 713. Hagrid zabiera stamtąd niewielki, zapakowany przedmiot. Stwierdza, iż lepiej byłoby, gdyby Harry nikomu o tym nie mówił.
Potter rozpoczyna zakupy. Udaje się do sklepu Ollivandera, by kupić różdżkę. Sprzedawca od razu rozpoznaje chłopca, zanim ten się przedstawia.Proponuje mu kilka różdżek, ale chłopiec w czasie ich testowania robi bałagan w towarze i rozbija wazon. Podaje mu następną różdżkę. Gdy tylko Harry bierze ją do ręki, wokół niego pojawia się magiczna aura. Ollivander informuje chłopca, iż feniks, którego pióro znajduje się w jego różdżce, oddał tylko dwa pióra, a drugie z nich znajduje się w różdżce tego, który pozostawił bliznę na czole chłopca. Po chwili przed sklepem zjawia się Hagrid, który daje chłopcu w prezencie sowę.
Harry chce, aby Rubeus wyjaśnił mu sprawę morderstwa jego rodziców. Gajowy opowiada mu o złym czarowniku, Lordzie Voldemorcie, który kilkanaście lat temu zbierał sojuszników. Ci, którzy nie chcieli przejść na jego stronę, byli zabijani. Taki los spotkał również rodziców Harry’ego. Jedyną osobą, która przeżyła jego atak, był mały Potter. Atak pozostawił na jego czole bliznę w kształcie błyskawicy. Większość ludzi uznała, iż Voldemort zginął. Hagrid uważa jednak, że jest słaby i zbiera siły, by ponownie zaatakować.
Podróż do Hogwartu.
Hagrid i Harry udają się na dworzec kolejowy King’s Cross w Londynie. Gajowy wręcza chłopcu bilet. Potter zauważa, że na bilecie napisano, iż pociąg odjeżdża z peronu 9¾. Gdy chce to wyjaśnić, Hagrid znika. Chłopiec idzie między peronami 9 i 10. Pyta dyżurnego ruchu, jak ma się dostać na ów peron. Pracownik kolei uznaje jego pytanie za dowcip. Wkrótce zauważa ludzi, którzy używają słowa "mugole". Postanawia pójść za nimi. Obserwuje, jak członkowie rodziny biegną ku ścianie i znikają. Najpierw robi to Percy, a potem Fred i George. Harry podchodzi do ich matki i prosi o wskazówki, jak dostać się na peron. Następnie biegnie w kierunku ściany między 9. a 10. peronem i po chwili jego oczom ukazuje się Ekspres Hogwart.
Harry zajmuje miejsce w przedziale. Do chłopca przysiada się Ron Weasley. Gdy kolega dowiaduje się, z kim siedzi w przedziale, jest zaskoczony i chce zobaczyć bliznę Pottera. Po chwili w przedziale pojawia się bufetowa, proponując chłopcom przysmaki do kupienia. Ron ma prowiant przygotowany przez matkę. Harry wyciąga z kieszeni dużą ilość pieniędzy, co oszołamia Weasleya, pochodzącego z biednej rodziny. Potter postanawia kupić po trochu z każdego rodzaju przekąsek. Koledzy przystępują do konsumpcji słodyczy. Ron pokazuje koledze swojego szczura, Parszywka. Chce zaprezentować na zwierzęciu zaklęcie zmieniające kolor. W tym momencie do przedziału wchodzi Hermiona Granger, która szuka zaginionej ropuchy, należącej do Neville’a Longbottoma. Zauważa, że Ron zamierza czarować, więc także chce obejrzeć jego pokaz magii. Rzucone przez chłopca zaklęcie nie przynosi żadnych skutków. Dziewczyna podważa prawdziwość owego zaklęcia. Prezentuje inne, naprawiając uszkodzone okulary Harry’ego.
Pociąg dociera do stacji Hogsmeade. Na miejscu czeka Rubeus Hagrid, który poleca uczniom pierwszego roku, by udali się za nim. Uczniowie zbliżają się do Hogwartu, płynąc łódkami po jeziorze. Każdego zdumiewa widok przyszłej szkoły.
Przydział.
Uczniowie docierają do szkoły. Na miejscu wita ich profesor McGonagall. Oświadcza dzieciom, że zaraz nastąpi ceremonia przydziału, w czasie której zostaną przydzieleni do poszczególnych domów w Hogwarcie. Są to: Gryffindor, Hufflepuff, Ravenclaw i Slytherin. Informuje ich także, że każdemu domowi są dodawane punkty za osiągnięcia i odejmowane za przewinienia (tzn. nieprzestrzeganie zasad). Wówczas Neville znajduje swoją ropuchę. Nauczycielka opuszcza na chwilę zgromadzonych. Wtedy Draco Malfoy przedstawia się Harry’emu i proponuje znajomość. Twierdzi, iż Potter nie powinien zadawać się ze – zdaniem Malfoya – gorszymi rodzinami czarodziejów, takimi jak Weasleyowie. Harry uznaje, że sam woli przekonać się, kto jest gorszy.
Profesor wprowadza uczniów 1. roku do Wielkiej Sali. Sufit sali jest zaczarowany, by wyglądał jak niebo w nocy. Hermiona chwali się przed inną uczennicą, iż dowiedziała się o tym, czytając "Krótką historię Hogwartu". Dumbledore wita uczniów i ostrzegł, że wejście do lasu i na korytarz na 3. piętrze jest zabronione. Profesor McGonagall zaczyna wyczytywać uczniów, którzy wkładając na głowę tiarę przydziału, są przydzielani do poszczególnych domów. Hermiona Granger dostaje się do Gryffindoru. Draco Malfoy znajduje się w Slytherinie. Susan Bones trafia do Hufflepuffu. Ron Weasley zostaje przydzielony do Gryffindoru. Przychodzi kolej Harry’ego. Tiara proponuje mu, by chłopiec znalazł się w Slytherinie, ale on usilnie prosi ją, by nie podejmowała takiej decyzji. Wobec tego Potter dostaje się do Gryffindoru. Decyzja tiary spotyka się z wielkim zadowoleniem wszystkich Gryfonów.
Rozpoczyna się uczta. Gdy dyrektor klaszcze, na stołach pojawia się mnóstwo jedzenia. Wszyscy uczniowie zaczynają spożywać posiłek. Harry’ego interesuje siedzący obok profesora Quirrella profesor Snape. Percy opowiada mu, iż uczy on eliksirów, ale od dawna stara się dostać posadę nauczyciela obrony przed czarną magią. Wtedy ze stołu wyłania się duch Gryffindoru, Prawie Bezgłowy Nick, który wita nowo przybyłych. Potem w sali zaczynają pojawiać się duchy innych domów: Szara Dama, Krwawy Baron i Gruby Mnich. Duch Gryffindoru dzieli się z uczniami swoim niezadowoleniem z faktu, że po raz kolejny odrzucono jego kandydaturę jako członka Koła Bezgłowych. Po uczcie prefekt Gryffindoru, Percy, zaprowadza gryfonów do ich dormitorium. Zanim wchodzą do salonu, Percy musi podać hasło obrazowi Grubej Damy, który pilnuje wejścia. Uczniowie idą spać. Harry siedzi w oknie i rozmyśla, głaszcząc swoją sowę, Hedwigę.
Początek nauki.
Pierwszego dnia nauki Harry i Ron spóźniają się na zajęcia z transmutacji. Oddychają z ulgą, gdy wbiegają do klasy, myśląc, że w sali nie ma nauczycielki, profesor McGonagall. Ku ich zdziwieniu siedzący przy biurku kot zamienia się w nauczycielkę.
Kolejnymi zajęciami są eliksiry. Do klasy wchodzi szybkim krokiem profesor Snape. Zaczyna wykład o tym, jak wielkie znaczenie może mieć umiejętność tworzenia mikstur. Przy czym, spoglądając na Malfoya, dodaje, że zdolność tę posiądą tylko wybrańcy. Harry Potter skupia się na notowaniu. Snape oburza się, iż uczeń nie zwraca na niego uwagi i zaczyna odpytywać Pottera ze znajomości tworzenia eliksirów. Chłopiec nie potrafi odpowiedzieć na żadne pytanie, podczas gdy Hermiona zgłasza się przy każdym z nich. Nauczyciel stwierdza, iż chłopiec myśli, że skoro jest sławny, to może pozwalać sobie na tego typu niesubordynację.
Gdy wszyscy uczą się w Wielkiej Sali, Seamus Finnigan próbuje zmienić wodę w rum za pomocą eksperymentalnego zaklęcia, ale wszystkie próby kończą się niepowodzeniem. Ostatnia z nich powoduje wybuch wody w kielichu. Potem do sali wlatują sowy, które zrzucają listy i paczki przy uczniach. Neville’owi przysłano przypominajkę. W tym czasie Harry wyczytuje w pożyczonej od Rona gazecie, "Proroku Codziennym", że miało miejsce włamanie do Banku Gringotta, ale personel twierdził, iż krypta 713 została wcześniej opróżniona. Potter opowiada Hermionie i Ronowi o swojej wizycie w banku z Hagridem.
Latanie na miotle.
Wkrótce na zamkowym dziedzińcu rozpoczynają się pierwsze zajęcia z latania na miotłach, prowadzone przez panią Hooch. Nauczycielka instruuje dzieci, jak należy obchodzić się z miotłami. Poleca uczniom, by unieśli się na miotle kilka centymetrów nad ziemią, a następnie wylądowali. Neville zbyt mocno odpycha się od ziemi i szybuje wysoko w powietrze. Chłopiec nie potrafi zapanować nad swoją miotłą i zaczyna obijać się o zamkowe mury. Przelatując, zahacza szatą o rzeźbę znajdującą się na wieży i zawisa w powietrzu. Szata rwie się, a chłopiec upada i łamie sobie nadgarstek. Nauczycielka zakazuje uczniom używania mioteł do jej powrotu i prowadzi Longbottoma do skrzydła szpitalnego.
W tym czasie Draco znajduje zgubioną przez Neville’a przypominajkę i zaczyna wyśmiewać się z nieszczęścia, które spotkało chłopca. Harry każe zwrócić mu własność kolegi. Malfoy leci wysoko na miotle, a gdy Harry go dogania, chłopiec wyrzuca przedmiot w powietrze. Potterowi udaje się złapać przypominajkę, hamując na miotle tuż pod oknem profesor McGonagall. Zaskoczona nauczycielka podchodzi do okna, ale chłopiec nie zauważa jej. Harry ląduje na ziemi pokazując wszystkim przypominajkę, co spotyka się z podziwem innych uczniów. Po chwili wśród uczniów pojawia się McGonagall i zabiera Pottera ze sobą. Oboje udają się w pobliże klasy, w której profesor Quirell prowadzi zajęcia z obrony przez czarną magią. Nauczycielka wyprowadza z klasy Olivera Wooda i oświadcza uczniowi, że Harry będzie nowym szukającym drużyny Gryffindoru w quidditchu. Informacja o naborze do drużyny wywołuje zachwyt Rona. Fred i George zaczynają straszyć Harry’ego, jak bardzo brutalny jest ten sport. Wówczas zaczyna się przejmować, że nie poradzi sobie z grą. Hermiona podnosi go na duchu, pokazując mu nagrody Gryffindoru w quidditchu z czasów, gdy jego tata, James, był szukającym.
Trójka znajomych wraca do swojego dormitorium. Nagle schody, którymi idą, zaczynają się przesuwać. Stwierdzają, iż najlepszym rozwiązaniem jest schronienie się za pobliskimi drzwiami. Wówczas okazuje się, że uczniowie trafili na 3. piętro, na które wstęp jest zabroniony. Gdy chcą opuścić to miejsce, pojawia się przed nimi pani Norris, kotka woźnego Filcha. Harry, Ron i Hermiona zaczynają uciekać, ile mają sił w nogach. Na ich drodze pojawiają się zamknięte drzwi, które dziewczyna otwiera za pomocą zaklęcia "Alohomora". Po chwili pojawia się Filch, ale w tym czasie uczniowie ukrywają się w innym pomieszczeniu. Pracownik nie zauważa nikogo i opuszcza piętro. Trójka znajomych, stając przy drzwiach, dopiero po chwili orientuje się, że w pomieszczeniu śpi wielki, trzygłowy pies. Zwierzę zaczyna atakować dzieci, które szybko wybiegają z pomieszczenia, zamykając za sobą drzwi. Wkrótce uczniowie docierają do swojego dormitorium. Przejęci dyskutują o napotkanym stworzeniu. Hermiona zwraca uwagę, iż musi ono czegoś pilnować, bo stało na jakiejś klapie.
Niedługo po tym wydarzeniu Harry rozpoczyna naukę gry w quidditcha pod okiem Olivera Wooda. Starszy kolega wyjaśnia mu, że w drużynie jest 3 ścigających, 2 pałkarzy, obrońca i szukający. Następnie prezentuje mu piłki służące do gry. Pierwszą z nich jest kafel, który ścigający mają podawać sobie i przerzucać przez jedną z trzech pętli pilnowanych przez obrońcę. Wood wyjmuje kolejną piłkę i wręcza Harry’emu pałkę. Piłka wzbija się z powietrze, a spadając zaczyna zmierzać w kierunku Pottera, któremu udaje się ją odbić. Oliver wyjaśnia, iż jest to tłuczek, po czym wyjmuje ostatnią, najmniejszą z piłek. Jest to złoty znicz, którego złapanie przesądza o zwycięstwie i zakończeniu gry.
Trudny początek przyjaźni.
Niebawem uczniowie udają się na zajęcia z zaklęć, prowadzone przez profesora Flitwicka. Uczniowie poznają umiejętność unoszenia przedmiotów za pomocą zaklęcia "Wingardium Leviosa". Nauczyciel każe, by każdy wypróbował zaklęcie. Ron zaczyna wymachiwać różdżką. Hermiona instruuje go, że źle wymawia formułę zaklęcia i pokazuje mu, jak należy to wykonać. Poprawnie rzucony czar wywołuje zadowolenie na twarzy nauczyciela i zazdrość Rona. Seamus, zainspirowany szybkością osiąganych przez Hermionę wyników, zaczyna rzucać czary, ale skutkiem jego prób jest kolejny wybuch. Po zajęciach Weasley zaczyna naśmiewać się z zapału Hermiony do nauki. Dziewczyna słyszy rozmowę, która bardzo ją zasmuca.
Wieczorem w Wielkiej Sali odbywa się uczta z okazji Nocy Duchów. W powietrzu lewitują dynie. Uczniowie zajadają znajdujące się na stole ciasta, słodycze i owoce. Harry zauważa nieobecność Hermiony. Neville informuje go, iż dziewczyna płacze w łazience. Po chwili do sali wbiega profesor Quirell wykrzykując, iż w zamku znajduje się troll, po czym mdleje. Wśród uczniów wybucha panika. Dyrektor ucisza tłum i prosi, by prefekci odprowadzili uczniów do dormitoriów.
Harry i Ron idą za Percym do dormitorium gryfonów, kiedy Potter przypomina sobie, że Hermiona nic nie wie o trollu. Chłopcy biegną na ratunek koleżance, ale troll zdążył już wejść do łazienki. Uczennica wychodzi zapłakana z toalety i ku swojemu przerażeniu zauważa trolla. Chowa się szybko w kabinie. Troll dewastuje kabiny jednym machnięciem swojej maczugi. Ron i Harry zaczynają rzucać w stwora deskami, a w tym czasie Hermiona chowa się pod zlewem. Stworzenie niszczy również zlewy. Wtedy Harry łapie się jego maczugi i wskakuje mu na kark. Troll stara się zrzucić chłopca. Wtedy Harry przypadkiem wtyka mu do nosa swoją różdżkę. Stwór łapie chłopca w rękę i próbuje uderzyć go maczugą. Wówczas Ronowi, instruowanemu przez Hermionę, udaje się za pomocą zaklęcia "Wingardium Leviosa" unieść broń. Przedmiot zawisa w powietrzu i po chwili spada, uderzając potwora w głowę. Troll upada na ziemię, wypuszczając Harry’ego z ręki. Potter wyjmuje różdżkę z nosa trolla. Po chwili do łazienki wpada przerażona profesor McGonagall z profesorami Quirellem i Snapem. Nauczycielka żąda od chłopców wyjaśnień. Hermiona wstawia się za nimi, kłamiąc, że sama chciała zmierzyć się ze stworem, a chłopcy uratowali jej życie. Wówczas Harry spostrzega, że Snape ma poranioną nogę. Profesor szybko zakrywa ranę. W tym czasie nauczycielka odejmuje Gryffindorowi 5 punktów za niesubordynację Hermiony i przyznaje po 5 punktów dla każdego z chłopców.
Mecz quidditcha.
Rano trójka przyjaciół spożywa śniadanie w Wielkiej Sali. Harry jest tak przejęty zbliżającym się meczem quidditcha, że nie chce jeść. Do Pottera podchodzi profesor Snape, ironicznie życząc mu powodzenia w grze. Gdy odchodzi, chłopiec zauważa, że utyka. Harry sądzi, że to Snape jest odpowiedzialny za dostanie się trolla do Hogwartu, a w czasie gdy wszyscy byli zajęci jego szukaniem, nauczyciel przemknął się do psa, ale ten go zaatakował. Harry sądzi, że pies jest strażnikiem przedmiotu zabranego z krypty 713 przez Hagrida. Po chwili do sali wlatuje Hedwiga i przynosi Harry’emu przesyłkę. W paczce znajduje się najnowszy model miotły, Nimbus 2000. Harry orientuje się, iż miotła jest podarunkiem od profesor McGonagall, do której potem podlatuje sowa.
W południe ma miejsce pierwszy w życiu Harry’ego mecz quidditcha. Wood przeraża pierwszoklasistę, opowiadając, jak w czasie jego pierwszego meczu po 2 minutach gry uderzył go tłuczek. Po chwili członkowie drużyny Gryffindoru wylatują na boisko. Komentatorem meczu jest Lee Jordan. Przeciwnikami Gryfonów są Ślizgoni. Tłumy uczniów kibicują swoim drużynom. Pani Hooch rozpoczyna mecz, wyrzucając w powietrze kafel. Piłkę łapie Angelina Johnson, której udaje się przerzucić ją przez obręcz. Kafla zdobywa ślizgon, Bletchley i podaje go do Marcusa Flinta. Ślizgon próbuje przerzucić go przez obręcz, ale Wood obrania strzał. Katie Bell przejmuje kafla, po czym otacza ją grupa ślizgonów. Udaje jej się podać go do Angeliny, która przerzuca go przez obręcz. Inny ślizgon próbuje wrzucić kafel do obręczy, ale Wood po raz kolejny obrania strzał. Rozzłoszczony Flint wyrywa pałkę pałkarzowi ze Slytherinu i trafia w Olivera tłuczkiem. Gryfon przelatuje przez obręcz i osuwa się na ziemię. Flint przejmuje kafel i trafia nim w obręcz. Dwaj ślizgoni otaczają Johnson, która trzyma kafel. Chłopcy tak kierują tor jej lotu, by uderzyła w wieżę dla widowni. Dziewczyna upada na ziemię, a ślizgon odbiera jej kafel i wrzuca do obręczy. Harry jest coraz bardziej niezadowolony z przebiegu meczu. Nagle zauważa przelatujący koło niego złoty znicz i podąża za nim.
W pewnym momencie miotła Harry’ego wymyka się spod jego kontroli. Obraca się we wszystkich kierunkach. Mimo usilnych prób chłopiec nie może się na niej utrzymać. Hermiona zauważa przez lornetkę, że Snape wypowiada jakieś słowa, spoglądając na Pottera. Granger biegnie do wieży, w której siedzieli nauczyciele. Wchodzi pod ich siedzenia i podpala togę profesora. Nauczyciel, próbując ugasić ogień, przewraca kilku innych pracowników. W tym czasie Harry’emu udaje się ponownie dosiąść miotły. Szukający ze Slytherinu, Terrence Higgs, i Harry mkną jeden przy drugim, śledząc znicz. Złoty znicz zaczyna lecieć ku ziemi. Higgs rezygnuje w obawie, że uderzy w ziemię. Harry’emu udaje się wypoziomować miotłę prawie przy samej ziemi. Staje na swoim Nimbusie, sięgając ręką po trofeum. Zeskakuje z miotły, próbując je złapać. Gdy staje na ziemi, nie trzyma w ręku znicza, ale wygląda, jakby miał zwymiotować. Po chwili wypluwa z ust znicz. Gryfoni wygrywają mecz wynikiem 170:20.
Poszukiwanie informacji o Nicolasie Flamelu.
Po meczu troje przyjaciół opowiada Hagridowi o tym, jak Snape próbował zaczarować miotłę Harry’ego i że prawdopodobnie został pogryziony przez psa, pilnującego tajemniczego przedmiotu. Rubeus dziwi się, że dzieci wiedzą o istnieniu psa, imieniem Puszek, który jest jego własnością. Gajowy stwierdza, że uczniowie nie mają się o co obawiać, bo Snape jako nauczyciel na pewno nie ma złych zamiarów. Uważa, że ta sprawa dotyczy tylko Dumbledore i Nicolasa Flamela. Po wypowiedzeniu tego zdania przeraża się nadmierną ilością podanych im informacji. Uczniowie są bardzo ciekawi, kim jest wspomniany przez Rubeusa człowiek, ale żadne z nich nic o nim nie wie.
Nadchodzi okres Bożego Narodzenia. Harry i Ron grają w szachy czarodziejów w Wielkiej Sali. Hermiona wyjeżdża na ferie świąteczne do domu. Przychodzi się pożegnać i radzi, by poszukali informacji o Flamelu w dziale ksiąg zakazanych w bibliotece. W poranek pierwszego dnia Bożego Narodzenia Harry zostaje obudzony przez radośnie krzyczącego Rona. Harry zbiega szybko po schodach. Bardzo cieszy się, gdy dowiaduje się, iż pod choinką leżą prezenty dla niego. Pani Weasley podarowała mu sweter. Dostaje także pelerynę-niewidkę od anonimowego darczyńcy. Odzienie sprawia, iż osoba pod nim skryta staje się niewidzialna dla innych.
Potter postanawia wykorzystać podarunek i udaje się w nocy do działu ksiąg zakazanych. Znajduje książkę, która może być potencjalnym źródłem informacji o Flamelu. Gdy tylko ją otwiera, książka wydaje z siebie donośny krzyk. Przerażony Harry uciekając, tłucze swoją lampę. Do biblioteki wchodzi woźny. Potterowi udaje się go ominąć, będąc skrytym pod peleryną. Po wyjściu z biblioteki chłopiec natyka się na prowadzących nieprzyjemną dyskusję profesorów Quirella i Snape. Severus Snape orientuje się, że w pobliżu jest ktoś obecny, więc kończy rozmowę. Do nauczycieli dołącza Filch, informując o znalezieniu stłuczonej lampy. Troje pracowników Hogwartu biegnie, by znaleźć ucznia, który ją stłukł.
Harry wymyka się bocznym wyjściem i znajduje się w nieznanym mu do tej pory pomieszczeniu. W przestronnym pokoju znajduje się ogromne lustro. Gdy chłopiec podchodzi do niego, widzi w nim stojących obok niego rodziców, ale gdy ogląda się za siebie, nikogo nie ma w pomieszczeniu. Potter postanawia pokazać zwierciadło Ronowi. Budzi kolegę i zaprowadza go do nowo odkrytego miejsca. Chłopiec myśli, że Weasley także zobaczy w lustrze jego rodzinę. Ku zaskoczeniu Harry’ego, jego przyjaciel widzi w lustrze siebie jako kapitana drużyny Gryffindoru, trzymającego puchar quidditcha. Harry spędza dużo czasu wpatrując się w lustro. W czasie jednej z wizyt w komnacie ze zwierciadłem, chłopca odwiedza dyrektor. Dumbledore wyjaśnia, że zwierciadło Ain Eingarp pokazuje „najbardziej rozpaczliwe tęsknoty ludzkich serc”. Uważa, że wpatrywanie się weń nie ma sensu, gdyż może prowadzić tylko do obłędu. Dyrektor postanawia, że lustro zostanie przeniesione w inne miejsce i prosi chłopca, by nie próbował go szukać.
Nadchodzi wiosna. Hermiona odnajduje wreszcie książkę zawierającą informacje o Flamelu. Jest w niej napisane, iż jest on twórcą Kamienia Filozofów, który umożliwia stworzenie Eliksiru Życia, dającego nieśmiertelność. Przyjaciele dochodzą do wniosku, że tajemnym przedmiotem, którego pilnuje Puszek, jest Kamień Filozoficzny.
W Zakazanym Lesie.
W nocy trójka przyjaciół udaje się do chatki Hagrida. Gajowy szuka pretekstu, by nie wpuścić ich do swego domu, ale gdy mówią mu, że wiedzą o kamieniu filozoficznym, nie może im odmówić. Uczniowie wysnuwają teorie, iż Snape próbuje ukraść kamień. Rubeus stwierdza, że na pewno tak nie jest, gdyż Snape jest jednym z nauczycieli, którzy chronią kamień. Uważa, że nie ma powodów do obaw, ponieważ nikt nie prześlizgnie się koło Puszka. Jedynymi osobami, które wiedzą, jak to uczynić, są dyrektor i on. Nagle w garnku wiszącym nad ogniem w kominku, coś zaczyna się trząść. Rubeus wyjmuje z naczynia wielkie jajo, które wygrał od nieznanego mężczyzny w barze. Po chwili z jajka wykluwa się mały norweski smok kolczasty. Gajowy nadaje mu imię Norbert. Po chwili Hagrid dostrzega w oknie obserwującego ich Dracona Malfoya. Uczeń ucieka, gdy tylko zostaje spostrzeżona jego obecność.
Po powrocie do zamku na uczniów czeka profesor McGonagall razem z Malfoyem. Oburzona nauczycielka odejmuje po 50 punktów dla każdego z uczniów. Jako przestrogę na przyszłość wyznacza im areszt. Draco jest wściekły, że kara spotyka również jego.
W ramach zakazu uczniowie mają pomóc Hagridowi w wykonaniu zadania. Gajowy rozpacza po utracie smoka, którego Dumbledore wysłał do smoczej kolonii w Rumunii. Uczniowie dowiadują się, że mają wykonać robotę w Zakazanym Lesie, co przeraża Malfoya. Bohaterowie znajdują w lesie krew jednorożca. Ich zadaniem ma być odnalezienie rannego zwierzęcia. Hagrid decyduje się podzielić zespół na dwie grupy: Hermiona, Ron i Rubeus idą razem, a Harry, Draco i pies gajowego, Kieł, szukają wspólnie. Gdy Potter i Malfoy idą przez las, natykają się na mroczną postać, która pije krew jednorożca. Przerażony ślizgon i Kieł uciekają z miejsca zdarzenia. Mroczna postać zaczyna zbliżać się w kierunku Harry’ego, którego wówczas bardzo zaczyna boleć blizna. Chłopca wybawia z opresji centaur, Firenzo. Potter dowiaduje się, iż tajemniczą zjawą był Voldemort. Centaur przestrzega chłopca, że zły czarodziej stara się zdobyć ukryty w szkole kamień.
Ochrona Kamienia Filozoficznego.
W dormitorium Harry opowiada przyjaciołom o rozmowie z Firenzo. Uczniowie dochodzą do wniosku, że profesor Snape pragnie pozyskać kamień dla Lorda Voldemorta, by mógł wrócić do dawnej siły. Hermiona pociesza Harry’ego, że dopóki Dumbledore jest w szkole, chłopiec będzie bezpieczny. Harry, Ron i Hermiona zdają pomyślnie egzaminy końcowe. Potterowi jednak coraz bardziej dokucza ból blizny. Uczniowie udają się do Hagrida. Dowiadują się od gajowego, że tajemniczy człowiek z baru, który podarował mu smocze jajo, zna sposób na uspokojenie Puszka. Przyjaciele biegną szybko do klasy transmutacji, gdzie znajduje się profesor McGonagall, by poprosić o spotkanie z dyrektorem. Dowiadują się, że profesor jest nieobecny w szkole. Informują nauczycielkę, że ktoś pragnie wykraść kamień filozoficzny. Profesor, zadziwiona posiadanymi przez uczniów informacjami, zapewnia ich, iż nie mają powodów do obaw.
Po wyjściu z klasy transmutacji przyjaciele zaczynają zastanawiać się, jak znaleźć rozwiązanie tej sytuacji. Wówczas podchodzi do nich Snape, który zauważa ich podejrzane, w jego mniemaniu, zachowanie. Gdy profesor oddala się, uczniowie decydują, że udadzą się do Puszka w nocy. Gdy schodzą wieczorem do pokoju wspólnego Gryfonów, czeka tam na nich Neville, który nie chce dopuścić, by koledzy po raz kolejny wymknęli się w nocy, przez co Gryffindor mógłby stracić punkty. Hermiona rzuca na niego zaklęcie "Petrificus Totalus" i chłopiec pada na podłogę. Gdy uczniowie docierają na miejsce, Puszek już śpi uśpiony dźwiękiem muzyki płynącej z zaczarowanej harfy. Przesuwają łapę psa, która przyciska klapę. Gdy otwierają klapę, Harry proponuje, by Hermiona i Ron poczekali, aż powiadomi ich, że mogą do niego bezpiecznie dołączyć. W przeciwnym razie mają uciekać. W pomieszczeniu zapada cisza. Puszek budzi się i atakuje dzieci. Bohaterowie wskakują do otworu.
Przyjaciele lądują na roślinie diabelskie sidła, której pnącza zaczynają ich coraz mocniej oplatać. Hermiona radzi kolegom, by zrelaksowali się, a wtedy pnącza rośliny uwolnią ich. Hermionie, a potem Harry’emu, udaje się to, i spadają na posadzkę znajdującą się pod roślinnością. Ron zostaje sam, denerwując się coraz bardziej. Wtedy dziewczyna przypomina sobie, że rośliny nie lubią światła. Rzuca zaklęcie "Lumos Solem" i rośliny uwolniają Rona. Uczniowie docierają do miejsca, w którym pod sufitem lata mnóstwo uskrzydlonych kluczy. Nieopodal znajdują się zamknięte drzwi. Użyte przez Rona zaklęcie "Alohomora" nie pomaga w ich otworzeniu. W pobliżu drzwi w powietrzu lewituje miotła. Harry stwierdza, iż musi jej dosiąść, by znaleźć odpowiedni klucz. Gdy to czyni, klucze zaczynają go atakować, ale udaje mu się złapać właściwy. Przekazuje go Hermionie. Koleżanka otwiera drzwi, a Harry’emu udaje się uciec przed atakiem. Uczniowie trafiają do kolejnej komnaty, w której znajdują się olbrzymie szachy czarodziejów. Muszą rozegrać partię, by przedostać się dalej. W długiej rozgrywce, kierowanej przez Rona, przyjaciołom udaje się odnieść zwycięstwo, ale Weasley zostaje ranny, wobec czego Hermiona zostaje przy koledze.
Harry wchodzi do kolejnej komnaty. Ku zdziwieniu chłopca w pomieszczeniu znajduje się profesor Quirell. Bohater dowiaduje się, że w czasie meczu quidditcha to Quirell próbował go zabić, a Snape starał się go uratować, wypowiadając przeciwzaklęcia. Był także odpowiedzialny za wypuszczenie trolla, a Snape zranił się, próbując odciąć mu drogę. Od tego czasu Snape bacznie obserwował Quirella. Quirell każe podejść Harry’emu do znajdującego się w komnacie zwierciadła Ain Eingarp. Chłopiec widzi w nim samego siebie wkładającego do kieszeni kamień filozoficzny, ale kłamie, iż zobaczył, jak zdobywa puchar domów.
Wówczas w komnacie rozlega się głos trzeciej osoby, która żąda, by Quirell dał mu porozmawiać osobiście z chłopcem. Profesor zdejmuje z głowy turban, a na jego potylicy ukazuje się twarz Lorda Voldemorta. Harry dowiaduje się, iż jedyną rzeczą, która może pozwolić Voldemortowi odzyskać ciało, jest kamień. Czarodziej widzi, iż przedmiot znajduje się w kieszeni chłopca. Blokuje uczniowi drogę ucieczki tworząc zaporę z ognia. Proponuje, by przyłączył się do niego. Obiecuje, że w zamian za kamień filozoficzny zwróci życie jego rodzicom. Harry wie, że jest okłamywany. Voldemort każe Quirellowi zaatakować chłopca. Nauczyciel zaczyna dusić Pottera. Gdy Harry dotyka jego twarzy, jego ciało zaczyna obracać się w popiół. Z prochów powstaje duch Voldemorta, który naciera na chłopca, ale nie wyrządza mu krzywdy, jedynie przelatując przez jego ciało. Harry upada na ziemię i mdleje.
Koniec roku szkolnego.
Gdy chłopiec odzyskuje przytomność, leży już w szpitalnym łóżku. Wokół jego łóżka znajduje się mnóstwo słodyczy i liczne laurki. Są to prezenty od wielbicieli chłopca. Do sali wchodzi dyrektor. Wyjaśnia Harry’emu, że jego przyjaciele są cali i zdrowi, a Flamel wspólnie z Dumbledorem podjął decyzję o zniszczeniu kamienia. Tłumaczy mu także, że Potter mógł znaleźć kamień, bo chciał go odnaleźć, ale nie miał zamiaru go wykorzystać. Ze smutkiem stwierdza, że Lord Voldemort prawdopodobnie spróbuje jeszcze wrócić. Pociesza chłopca, że Quirell nie mógł znieść jego dotyku, gdyż jego matka oddając za niego życie zostawiła w jego sercu ślad, którym jest miłość.
Wkrótce po wyjściu Harry’ego ze szpitala ma miejsce uczta pożegnalna w Wielkiej Sali. Stoły są zastawione jedzeniem. Dumbledore oznajmia, że nadszedł moment wręczenia pucharu domów. Zaczyna przedstawiać wyniki. Gryffindor zajmuje 4. miejsce z wynikiem 312 punktów. Trzeci są członkowie domu Hufflepuff, którzy uzbierali 352 punkty. Ravenclaw z wynikiem 426 punktów plasuje się na 2. miejscu. Najwyższą pozycję zajmują Ślizgoni, którzy zgromadzili 472 punkty. Dyrektor gratuluje Slytherinowi, ale dodaje, że chce rozdać kilka dodatkowych punktów. Przyznaje 50 punktów dla Hermiony za umiejętność logicznego myślenia, 50 punktów dla Rona za „najlepsze rozegranie partii szachów w Hogwarcie”, 60 punktów dla Harry’ego za odwagę i 10 punktów dla Neville’a za wierność przyjaciołom. W ten sposób Gryfoni zbierają największą liczbę punktów i wygrywają puchar domów.
Wkrótce kończy się rok szkolny i wszyscy uczniowie muszą wracać do domów. Na stacji Hogsmeade czeka na nich pociąg. Uczniowie wsiadają do przedziałów. Harry idzie pożegnać się ze stojącym na peronie Hagridem. Gajowy podaje mu album ze zdjęciami jego rodziców. Radzi chłopcu, że jeśli kuzyn będzie mu dokuczał, może go zawsze postraszyć czarami, a jego krewny nie wie, że uczniom nie można czarować poza Hogwartem. Potter opuszcza Hogwart z ciężkim sercem, bo wie, że jego prawdziwy dom jest tutaj.
Promocja filmu.
Pierwsze plakaty, zapowiadające film, pojawiły się 30 grudnia 2000. 29 lutego 2001 został zaprezentowany pierwszy zwiastun filmu. Ścieżka muzyczna do filmu została wydana 30 października 2001.
Przyjęcie filmu.
W Wielkiej Brytanii i Stanach Zjednoczonych film znalazł się na 1. miejscu listy filmów, które osiągnęły największe wpływy w 2001. W lutym 2002 film zajął 2. miejsce na liście najbardziej dochodowych filmów w historii kina, tuż po filmie "Titanic". 
Film stał się tak popularny, że zaczęto masowo odwiedzać miejsca, które stały się planem filmowym. Najbardziej popularnym miejscem odwiedzanym przez fanów Harry’ego Pottera była katedra Gloucester. Na całym świecie film przyniósł dochody w wysokości 968,7 mln USD. Według danych ze stycznia 2014 roku jest dziewiętnastym najbardziej dochodowym filmem wszech czasów.
Serwis Rotten Tomatoes przyznał mu wynik 81%.
Marketing.
Na podstawie filmu Electronic Arts stworzyło w 2001 grę komputerową na PC, PlayStation, Game Boy Color oraz Game Boy Advance. Kolejna gra na GameCube i PlayStation 2 i Xbox została wydana w 2003. Firma Mattel wygrała prawo do produkowania zabawek na podstawie filmu, które miały być sprzedawane tylko w sklepach Warner Brothers. Hasbro zaczęło produkować produkty oparte m.in. na wyrobach cukierniczych z serii przygód Harry’ego Pottera. Warner Bros podpisało z Coca-Colą kontrakt wart 150 tys. dolarów. Firma Lego produkowała serie zestawów klocków, opierających się na budynkach i scenach przedstawionych w filmie. Powstała także gra video , która umożliwia budowanie z wirtualnych klocków Lego.

</doc>
<doc id="332168" url="https://pl.wikipedia.org/wiki?curid=332168" title="Zatorze (Słupsk)">
Zatorze (Słupsk)

Zatorze – największa dzielnica Słupska, podzielona na następujące osiedla:
Wedle danych znajdujących się w słupskim Urzędzie Miejskim granica dzielnicy Zatorze biegnie na zachód od trakcji kolejowej Szczecin-Gdańsk, od północy sąsiaduje ze Słupską SSE, od wschodu ze Śródmieściem i Nadrzeczem. Zwyczajowo jednak, mieszkańcy Słupska za części dzielnicy Zatorze, uważają jedynie Osiedle Króla Jana III Sobieskiego i Osiedle Króla Stefana Batorego. Natomiast Osiedle Niepodległości i Osiedle Piastów uważane są za osobną część miasta.
Na Zatorzu mieści się kilka ważnych dla miasta instytucji m.in.: kilka zespołów szkół ponadgimnazjalnych, Urząd Skarbowy, Urząd Pracy w Słupsku, Młodzieżowe Centrum Kultury (MCK, emcek). 
W dzielnicy Zatorze znajdują się następujące kościoły parafialne: pw. św. Józefa Oblubieńca NMP przy ul. Szczecińskiej 38, pw. św. Maksymiliana Marii Kolbego przy ul. Piłsudskiego 20, pw. św. s. Faustyny Kowalskiej przy ul. Konarskiego 17 oraz pw. Świętej Rodziny przy ul. Grottgera 9.

</doc>
<doc id="332170" url="https://pl.wikipedia.org/wiki?curid=332170" title="Ekspedycja 4">
Ekspedycja 4

Ekspedycja 4 była misją czwartej stałej załogi Międzynarodowej Stacji Kosmicznej.
Załoga.
Załoga rezerwowa

</doc>
<doc id="332175" url="https://pl.wikipedia.org/wiki?curid=332175" title="Thomas Karlsson">
Thomas Karlsson

Thomas Niklas Krister Karlsson (ur. 1972 w Sztokholmie), znany również jako Daemon Deggial – szwedzki muzyk, kompozytor, wokalista, autor tekstów i instrumentalista, a także pisarz i okultysta. Założyciel i czołowy członek organizacji ezoterycznej Dragon Rouge. Od 1993 roku komponuje, śpiewa, a także pisze teksty w ramach projektu Shadowseeds. Od 1996 roku jest autorem tekstów szwedzkiego zespołu metalowego Therion. Nigdy jednak nie został uznany oficjalnym członkiem zespołu. Wykłada religioznawstwo na Uniwersytecie Sztokholmskim. Jest także redaktorem czasopisma Essence Quint. Napisał pięć książek które zostały przetłumaczone na język angielski, niemiecki i włoski.

</doc>
<doc id="332179" url="https://pl.wikipedia.org/wiki?curid=332179" title="Ekspedycja 5">
Ekspedycja 5

Ekspedycja 5 była misją piątej stałej załogi Międzynarodowej Stacji Kosmicznej.
Załoga.
Załoga rezerwowa:

</doc>
<doc id="332180" url="https://pl.wikipedia.org/wiki?curid=332180" title="Abergement">
Abergement

Miejscowości we Francji:

</doc>
<doc id="332181" url="https://pl.wikipedia.org/wiki?curid=332181" title="Carbonized">
Carbonized

Carbonized (ang. "zwęglony") – grupa muzyczna ze Szwecji będąca studyjnym projektem członków zespołu Therion. Muzykę graną przez Carbonized określa się jako death metal, lecz grupa oscylowała także wokół muzyki grindcore czy nawet fuzji jazzu z metalem.

</doc>
<doc id="332183" url="https://pl.wikipedia.org/wiki?curid=332183" title="Serpent">
Serpent



</doc>
<doc id="332185" url="https://pl.wikipedia.org/wiki?curid=332185" title="Węgry (ujednoznacznienie)">
Węgry (ujednoznacznienie)



</doc>
<doc id="332187" url="https://pl.wikipedia.org/wiki?curid=332187" title="Logiczny typ danych">
Logiczny typ danych

Typ logiczny, typ boolowski (ang. "boolean") – uporządkowany zbiór wartości logicznych, składający się z dokładnie dwóch elementów: prawda ("true", 1, +) i fałsz ("false", 0, -), wraz z towarzyszącymi im zdefiniowanymi operatorami standardowymi.
Nazwa pochodzi od angielskiego pioniera logiki, matematyka George'a Boole'a.
Zastosowanie.
Typ logiczny stosuje się jako:
Różnice pomiędzy typem logicznym a typem liczbowym.
Ze względu na to, iż każdą funkcję logiczną da się zapisać funkcją dającą jako wynik liczbę naturalną ("fałsz" - 0, "prawda" - liczba większa od zera), zaś operatory logiczne da się zapisać za pomocą mnożenia i dodawania, w niektórych językach programowania, np. w C (do C99), typ logiczny nie występował. Są jednak przyczyny, dla których typ logiczny jest stosowany:
Przykłady zastosowania.
Pascal.
var
 zmienna_log : Boolean;
function parzysta(l : Integer) : Boolean;
begin
 parzysta := ((l mod 2) = 0);
end;
begin
 zmienna_log := parzysta(4);
end.
C99.
int main()
 bool b = false;
 b = true;
C++.
Przykłady konwersji między bool a innymi typami:
int main()
 using std::string; 
 // niejawne konwersje do bool
 bool a = 'a'; // char -&gt; bool [true]
 bool b = 0.0; // double -&gt; bool [false] 
 bool c = -1; // int -&gt; bool [true]
 bool d = 0; // int -&gt; bool [false]
 bool e = &amp;a; // bool * -&gt; bool [true]
 bool f = &amp;string::clear; // void (string::*)() -&gt; bool [true] 
 // niejawne konwersje z bool
 int i = false; // bool -&gt; int [0]
 double j = true; // bool -&gt; double [1.0]
C#.
using System;
namespace TypLogiczny
 public class Parzysta
 //metoda zwracająca typ logiczny:
 // true (prawda), jeśli liczba podana jako argument jest parzysta,
 // false (fałsz) w przeciwnym przypadku.
 static bool CzyParzysta(int i)
 return (i % 2) == 0;
 static void Main()
 for(int i = 0; i &lt;=25; i++)
 if(CzyParzysta(i)) //wartość logiczna jako warunek instrukcji warunkowej if
 Console.WriteLine("Liczba {0} jest parzysta", i);
 else
 Console.WriteLine("Liczba {0} jest nieparzysta", i);
PHP.
$b = returnbool(1); // zwraca prawdę (true)
// tak; true jest równoznaczne z 1
echo 'Test 1: ', ($b == 1) ? 'tak' : 'nie', '&lt;br /&gt;';
// nie; true nie jest identyczne z 1
echo 'Test 2: ', ($b === 1) ? 'tak' : 'nie', '&lt;br /&gt;';
Java.
class LogicDataType{
 public static void main(String[] args){
 boolean a = true, b = false;
 System.out.println("\"a\" wynosi " + a + ", natomiast \"b\" wynosi " + b + '.');
Delphi XE2/Object Pascal.
unit LogicDataType;
interface
uses
 Winapi.Windows, Winapi.Messages, System.SysUtils, System.Variants, System.Classes, Vcl.Graphics,
 Vcl.Controls, Vcl.Forms, Vcl.Dialogs;
type
 TLogicDataTypes = class(TForm)
 procedure FormShow(Sender: TObject);
 private
 public
 end;
var
 LogicDataTypesForm: TLogicDataTypes;
 a, b : boolean;
implementation
procedure LogicDataTypesForm.FormShow(Sender: TObject);
begin
 a := true;
 b := false;
 Application.MessageBox(a" wynosi ' + BoolToStr(a) + ', "b" wynosi ' + BoolToStr(b) + '.', a" i "b"!');
end;
end.

</doc>
<doc id="332188" url="https://pl.wikipedia.org/wiki?curid=332188" title="Yugoton">
Yugoton

Yugoton – album muzyczny polskiej supergrupy Yugoton/Yugopolis. Materiał muzyczny został wydany w Polsce 5 marca 2001 roku przez wytwórnie Zic Zac i BMG Poland. Zawiera on wersje popularnych jugosłowiańskich piosenek z końca lat 70. i początku 80. XX wieku, wykonywane przez znanych polskich artystów.Nazwa płyty nawiązuje do Jugotonu, nieistniejącego jugosłowiańskiego koncernu muzycznego, który jest symbolem przemysłu fonograficznego Jugosławii sprzed rozpadu, i który wydał większość płyt wykonawców rockowych, których piosenki znalazły się na albumie „Yugoton".
Historia.
Pomysłodawcą płyty był Grzegorz Brzozowicz, polski dziennikarz muzyczny związany z czasopismem Machina, który między innymi prowadził w Programie 3 PR audycję muzyczną, przedstawiającą twórczość zespołów z Jugosławii.
Ideą projektu było ukazanie paraleli między muzykami z Polski i krajów byłej Jugosławii, których młodość wypadła w latach 80., okresie dużych zmian w muzyce i nie tylko. Właśnie wtedy pojawiła się muzyka nowofalowa w Wielkiej Brytanii, którą zespoły jugosłowiańskie szybko podchwyciły i przeniosły na grunt bałkański. Takich możliwości nie miały polskie zespoły, gdyż te nowinki w czasach stanu wojennego nie docierały do Polski. Co więcej, polscy artyści grający muzykę alternatywną nie mieli możliwości wydawania płyt czy zaistnienia w mediach. Celem było niejako zestawienie tych dwóch rzeczywistości poprzez muzykę i oddanie ducha czasu w interpretacji polskich artystów. Jednak płyta ta jest również nawiązaniem do teraźniejszości, dzięki czemu staje się ponadczasowa i przystępna dla wszystkich. Poznawanie kontekstu historyczno-społecznego lat 80. w Polsce i Jugosławii pozwala słuchaczowi docenić w pełni walory tej płyty.
Album "Yugoton" cieszył się w Polsce znaczną popularnością i zyskał status złotej płyty.
Nawiązaniem do albumu "Yugoton" była wydana wkrótce płyta "Jugoton w oryginale", zawierająca składankę oryginalnych utworów w wykonaniu zespołów z Jugosławii: VIS Idoli, Haustor, Parni valjak, Azra, Aerodrom, Film, Šarlo akrobata i Bijelo dugme.
W 2007 r. ukazała się płyta "Słoneczna strona miasta", która w zamyśle miała być kontynuacją projektu "Yugoton", a była sygnowana nazwą "Yugopolis".
Dodatkowe informacje.
Autorem zdjęć do płyty oraz okładki jest Robert Laska
Do płyty "Yugoton" dołączona jest prezentacja multimedialna i teledysk w reżyserii Filipa Kovcina. Okładka płyty, po rozłożeniu, stanowi mapę wirtualnego miasta Yugoton.

</doc>
<doc id="332189" url="https://pl.wikipedia.org/wiki?curid=332189" title="Balloon Fight">
Balloon Fight

Balloon Fight to komputerowa gra platformowa dla konsoli NES, stworzona i wydana przez Nintendo w 1984. Gra pojawiła się także na NES Classic Edition.

</doc>
<doc id="332191" url="https://pl.wikipedia.org/wiki?curid=332191" title="Algorytm numerycznie stabilny">
Algorytm numerycznie stabilny

Algorytm numerycznie stabilny – algorytm, który dla nieco zaburzonych danych zwraca nieco zaburzone wyniki.
Schematycznie można przedstawić to tak:
 Dane wejściowe : formula_1
 Rzeczywista reprezentacja danych - formula_2
 Obliczanie danych pośrednich:
 formula_3
 Rzeczywista reprezentacja: formula_4
 formula_5
 Rzeczywista reprezentacja: formula_6
 formula_7
 Rzeczywista reprezentacja wyniku ostatecznego: formula_8
Zatem na każdym poziomie obliczeń tracimy (potencjalnie) dokładność. Algorytm stabilny numerycznie to taki, który nie dopuszcza do sytuacji, kiedy w wyniku kumulacji poszczególnych błędów możemy uzyskać wysoce przekłamany wynik (często zupełnie niemający cech prawidłowego rozwiązania). Może to być spowodowane np. przez utratę cyfr znaczących. 
Mamy więc wynik "lekko zaburzony", tj. ich błąd jest spowodowany wyłącznie ułomną reprezentacją danych w komputerze.

</doc>
<doc id="332194" url="https://pl.wikipedia.org/wiki?curid=332194" title="Andreas Wallan Wahl">
Andreas Wallan Wahl



</doc>
<doc id="332195" url="https://pl.wikipedia.org/wiki?curid=332195" title="Duck Hunt">
Duck Hunt

Duck Hunt – gra komputerowa typu first-person shooter dla konsoli NES, stworzona przez Intelligent Systems i wydana przez Nintendo 16 października 1985 r.
Rozgrywka.
Mechanika gry jest bardzo prosta, gracz za pomocą Zappera musi zestrzelić wylatujące z wysokich krzewów kaczki. Na każdym poziomie pojawia się dziesięć kaczek, które wylatują pojedynczo (lub w parach w przypadku trybu gry Game B). Jeżeli gracz nie zestrzeli wystarczającej liczby, przegrywa, jeśli natomiast upoluje odpowiednią liczbę, przechodzi na kolejny poziom. Czym wyższy poziom, tym szybciej poruszają się kaczki, zatem teoretycznie gra posiada nieskończoną liczbę poziomów, jednak na poziomie 100 pojawia się błąd uniemożliwiający dalszą grę. Ponadto możliwe jest podpięcie standardowego kontrolera NES w celu kontrolowania kaczek przez drugiego gracza..
Tryby gry.
Gra mimo swojej prostoty posiada aż trzy tryby gry, które różnią się od siebie zasadami rozgrywki:
Odbiór gry.
Gra została dobrze odebrana przez graczy, wśród fanów oceny gry oscylują powyżej średniej, obok Hogan's Alley i Wild Gunman jest to najpopularniejsza gra wykorzystująca Zappera do sterowania. W spopularyzowaniu gry, zwłaszcza na zachodzie, pomogło także wydanie na jednym kartridżu z grą Super Mario Bros. w składance "2-in-1 Super Mario Bros. / Duck Hunt", która cieszyła się dużą popularnością.

</doc>
<doc id="332196" url="https://pl.wikipedia.org/wiki?curid=332196" title="Majdan (urbanistyka)">
Majdan (urbanistyka)

Majdan – nazwa pochodzenia tureckiego używana dla określenia placu we wsi, w obozie wojskowym, w warowni, w grodzie lub na podgrodziu. Plac taki miał znaczenie gospodarcze – jako miejsce handlu lub składowania różnych towarów, pakunków. Obecnie, w języku potocznym, oznacza podwórze i dziedziniec. Na Kresach "majdanem" nazywano wykarczowane miejsce w lesie, służące do obróbki drewna lub wypalania węgla drzewnego. Od tego znaczenia bierze się najprawdopodobniej nazwa Majdanu Gołogórskiego, wioski na Ukrainie.
Majdan w Słowniku geograficznym.
Nazwę Majdan wymienia Słownik dla 116 miejscowości w Królestwie. 

</doc>
<doc id="332197" url="https://pl.wikipedia.org/wiki?curid=332197" title="Lux perpetua">
Lux perpetua

Lux perpetua – powieść historyczno-fantastyczna, autorstwa Andrzeja Sapkowskiego, wydana w 2006 roku przez superNOWĄ. Ostatnia część tzw. "Trylogii husyckiej". Akcja powieści rozgrywa się w Polsce (epizod Częstochowski), Czechach i na Śląsku, a tłem dla niej są wojny husyckie. Jest to trzecia i ostatnia powieść o przygodach Reinmara z Bielawy, zwanego Reynevanem.
Całość trylogii to:
Sam tytuł oznacza "nieustające światło" (łac. "lux, lucis" – światło, "perpetuus, perpetua, perpetuum" – nieustający). A tłumacząc mniej dosłownie, ale za to w zgodzie z tłumaczeniem utrwalonym w tradycji katolickiej (por. requiem), "Światłość wiekuista".
Fabuła.
Akcja książki rozpoczyna się na Śląsku, na początku roku 1429. Reinevan poszukuje swojej ukochanej Nikoletty, która została uwięziona przez ludzi papieskiej inkwizycji. Podąża do Wrocławia, gdzie próbuje zastraszyć ojca Felicjana, licząc, że ten altarysta przekaże mu informacje o miejscu przetrzymywania ukochanej. Jednocześnie zostaje publicznie wyklęty przez biskupa Konrada za współpracę z husytami oraz zabicie księcia Jana ziębickiego. Niebawem Reinmar zostaje rozpoznany i porwany, a następnie trafia w ręce bojowników pod dowództwem Urbana Horna. Wśród więźniów znajduje się jeden z czarnych jeźdzców, których zawołaniem jest „Ad­su­mus...”. Pod obstawą udają się wspólnie do Pragi, jednak po drodze Reinmar zostaje oswobodzony przez dawnych przyjaciół: Szarleja i Samsona Miodka. Pomaga mu również młoda Żydówka, Rixa Car­ta­fi­la de Fon­se­ca, szpieg w służ­bie Wła­dy­sła­wa Ja­gieł­ły, kró­la Pol­ski. 
W tym czasie Nikoletta, czyli Jutta de Apolda, jest przetrzymywana w klasztorze. Wspólnie z inną młodą kobietą, Weroniką, planują ucieczkę, która udaje się przy okazji wizyty Mikołaja z Kuzy w siedzibie zgromadzenie żeńskiego. Obie podróżują na terenach ogarniętych wojną, aż spotykają husyckiego agitatora w osobie Tybalda Rabego, który jest przyjacielem Reinmara. Podróżując w trójkę natrafiają na czarnych jeźdźców pod wodzą Grel­le­norta. Jutta zostaje schwytana i zraniona zatrutym przedmiotem przez czarownika. Niebawem odnajduje ją Reinevan, jednak jej stan zdrowia jest fatalny. Zakażenie rozprzestrzenia się po ciele i nawet zdolności medyczne Reinmara nie są w stanie pomóc - Jutta umiera w jego ramionach. Zrozpaczony Reinevan wraz z Szarlejem i Samsonem dołączają do rejzy. W czasie zdobywania jednego z miast Samson Miodek postanawia pomóc grupie dzieci w płonącym domu. Odniesione rany okazują się śmiertelne. Dalsze losy kierują Reinmara do Polski, gdzie spotyka grupę znajomych, którzy planują napaść na Jasną Górę. Chociaż Reinevan osobiście ratuje cudowny obraz, trafia do niewoli, gdzie przebywa aż do roku 1434.

</doc>
<doc id="332198" url="https://pl.wikipedia.org/wiki?curid=332198" title="Socks (kot)">
Socks (kot)

Socks (ur. 1989, zm. 20 lutego 2009) – kot byłego prezydenta USA Billa Clintona, jego żony Hillary Rodham Clinton oraz córki Chelsea.
Socks został przygarnięty przez Clintonów w 1991, gdy Chelsea zobaczyła go w domu swojej nauczycielki gry na pianinie w Little Rock.
Kiedy Clinton został prezydentem (1993), Socks został przeniesiony wraz z nową pierwszą rodziną do Białego Domu w Waszyngtonie, gdzie dzielił dom z dachowcem o imieniu Slippers i zażywał pełni kocich swobód, poruszając się po budynku bez żadnych ograniczeń. Był ulubieńcem fotoreporterów i częstym obiektem zdjęć, a nawet na prezydenckim podium.
Socks był jedynym domowym zwierzątkiem Clintonów do roku 1997, kiedy prezydent przyjął labradora Buddy’ego. Kiedy po zakończeniu kadencji w początkach roku 2001 Clintonowie przeprowadzili się do Nowego Jorku, musieli zostawić Socksa w Waszyngtonie, ponieważ kot przywiązał się bardzo do swojej rezydencji. Mieszkał u dawnej sekretarki Clintona Betty Currie.
Ostatnim, przed Clintonem, prezydentem USA, który trzymał w Białym Domu kota, był Jimmy Carter (1977–1981).
Nawiązania w kulturze popularnej.
Socks miał wystąpić w grze komputerowej wydanej przez Segę, "Socks the Cat Rocks the Hill". Gra miała ukazać się w 1993, jednak przeszkodziło w tym bankructwo jednego z amerykańskich oddziałów firmy. Według projektu, Socks miał walczyć w grze ze szpiegami obcych mocarstw oraz spiskującymi politykami, a wszystko to by zapobiec katastrofie nuklearnej.
W 1993 opublikowano poświęcony Socksowi komiks "Socks Goes to Washington: The Diary of America’s First Cat", napisany przez Michaela O’Donoghue i Jean-Claude Suaresa; kot pojawił się też w komiksie "Outland" autorstwa Berke Breatheda, w odcinku sitcomu Murphy Brown ("Sox and the Single Girl"), oraz w popularnym talk-show Larry King Live.
W 1996 Socks został umieszczony wraz z prezydentem Clintonem na znaczkach pocztowych wydanych przez Republikę Środkowoafrykańską.

</doc>
<doc id="332204" url="https://pl.wikipedia.org/wiki?curid=332204" title="Trzcinica">
Trzcinica

3 miejscowości w Polsce: 

</doc>
<doc id="332206" url="https://pl.wikipedia.org/wiki?curid=332206" title="Zielona polityka">
Zielona polityka

Zielona polityka (ekopolityka) – ideologia polityczna. Jest zestawem idei, wartości i poglądów będących podstawą budowania aktywnego i otwartego społeczeństwa obywatelskiego, rozwijającego się zgodnie z zasadą zrównoważonego rozwoju i promującego prawa człowieka (w tym prawa mniejszości). Największe na świecie zielone partie polityczne sięgają korzeniami początku lat 70. i wiążą się z ruchami antywojennymi czy antyjądrowymi.
Większość zwolenników „formacji głównego nurtu” uznaje tę ideologię za syntezę starszych światopoglądów: konserwatyzmu, liberalizmu i socjalizmu. Obecnie jednak coraz częściej mówi się o niej jako samodzielnej formacji.
Zasady.
Zielona polityka obejmuje trzy główne polityki: ekologiczną, społeczną i gospodarczą, stanowiące podstawę zrównoważonego rozwoju.
Zieloną politykę realizują partie Zielonych na całym świecie, opierając swoje działania na czterech filarach:
W 1984 Green Committees of Correspondence w Stanach Zjednoczonych rozbudowało cztery filary do dziesięciu kluczowych wartości, dodając następujące postulaty: 
W 2001 Karta Zielonych Globalnych określiła sześć głównych zasad:
Hasłem zielonej polityki jest „Myśl globalnie, działaj lokalnie” ("Think Globally, Act Locally").
Najważniejsze poglądy.
W kwestiach ekonomicznych Zielonych charakteryzuje skupianie się na biosferze i ludzkiej jakości życia. Większość nie ufa tradycyjnemu kapitalizmowi, mierzącemu postęp wielkością wzrostu gospodarczego, któremu przeciwstawiają Wskaźnik Jakości Życia. Takie zjawiska, jak konsumeryzm czy postęp technologiczny za wszelką cenę uznają za "szare", przeciwstawiane "zielonym" poglądom, takim jak walka z subsydiowaniem przedsięwzięć uznawanych za „nieekologiczne”, np. energetyki jądrowej, i staraniom o zieloną reformę podatkową, kojarzoną z hasłem "zanieczyszczający płaci". Będąc alterglobalistami, nie uznają oni obecnego modelu globalizacji. Zieloni chcą powstrzymać rządy od subwencjonowania przedsiębiorstw, które marnują zasoby, zanieczyszczają środowisko naturalne (przemysł samochodowy, rolnictwo). Promują ekologiczną reformę podatkową.
Zielona polityka bardzo wyraźnie podkreśla rolę demokracji oddolnej, w której pojedynczy człowiek ma jak najwięcej do powiedzenia w kwestiach bezpośrednio go dotyczących. W związku z tym propagują model demokracji opartej na bezpośrednich inicjatywach mieszkańców, konsensusie i współpracy, a także etyczną konsumpcję, polegającą na kupowaniu produktów powstałych bez wyzysku ludzi lub środowiska.
Ważnymi elementami działania politycznego Zielonych są także: antyfaszyzm i wszelkie inne działania, walczące z nacjonalizmem, ksenofobią i dyskryminacją, feminizm i walka o równouprawnienie mniejszości religijnych, seksualnych, etnicznych i innych, a także pacyfizm, walka o sprawiedliwy globalny handel, prawa zwierząt, sprzeciw wobec hodowli organizmów genetycznie modyfikowanych i dążenie do utrzymania różnorodności kulturowej, np. poprzez ochroną autochtonicznych społeczności, języków i tradycji (np. zobowiązanie irlandzkiej Partii Zielonych do zachowania języka irlandzkiego).
Istnieją dwa główne „skrzydła” zielonej polityki – jedno uważa, że „problemy ekologiczne” daje się rozwiązać poprzez wolny rynek i liberalną politykę gospodarczą (tzw. "Blue Greens"), większość jednak uważa, że jest to przede wszystkim rola rządów poszczególnych krajów, co łączy się z lewicowymi poglądami ekonomicznymi (tzw. "Red Greens"). W ramach tej ideologii znajduje się miejsce dla różnych mniejszych grup, takich jak ekosocjaliści czy ekoanarchiści.
Inspiracje.
Zielona polityka zakorzeniona jest w etyce Gandhiego, Spinozy i Uexkülla. Wywarli oni wpływ na zieloną politykę poprzez koncepcję „perspektywy siedmiu pokoleń” („seven generation sustainability”), które należy nieustannie uwzględniać przy podejmowaniu decyzji politycznych i moralnych. Już w starożytnym Rzymie i Chinach wyrażano obawy o wpływ ludzkiej działalności na przyrodę. Proekologiczne poglądy można także znaleźć u myślicieli oświeceniowych, jak np. Rousseau, Henry David Thoreau.
Zorganizowany ruch na rzecz ochrony środowiska zawiązał się pod koniec XIX w. w Europie jako reakcja na rewolucję przemysłową. Zielona polityka była początkowo ruchem zajmującym się konserwacją przyrody, np. amerykański Sierra Club założony w 1892. Partie ultraprawicowe i faszystowskie promowały „ekologię” w ramach wyrażania dumy z ojczyzny. Współczesne lewicowe partie Zielonych opierają się na terminologii z zakresu ekologii, ochrony środowiska, „ekologii głębokiej”, feminizmu, pacyfizmu, anarchizmu, czy ekosocjalizmu.
Partie zielonych.
Zielona partia czy partia ekologiczna jest partią polityczną, która działa zgodnie z zasadami zielonej polityki. Zieloni wierzą, że wprowadzanie ich postulatów w życie sprzyja zdrowiu ludzi, społeczeństw i ekosystemów. Każdą partię, frakcję czy polityka można określić jako „zielonych”, aby podkreślić ich proekologiczne nastawienie. Ponadto istnieje czasownik „zazieleniać”, czyli wprowadzać elementy zielonej polityki. Z kolei Partia Zielonych jest formalną organizacją postępującą zgodnie ze spójną ideologią, na którą składają się wspomniane cztery filary partii Zielonych.
Geneza.
Pierwsze zielone partie powstawały w latach 70. XX w. w związku ze wzrostem świadomości ekologicznej i nowymi ruchami społecznymi. Pierwszymi partiami politycznymi na świecie, które w przeważającej mierze skierowały się ku proekologicznym programom były tasmańska partia United Tasmania Group oraz nowozelandzka Values Party, kandydujące w wyborach powszechnych w 1972.
Europa.
Pierwszą zieloną partią w Europie była szwajcarska Popular Movement for the Environment założona w 1972 w kantonie Neuchâtel. Pierwszą narodową partią w Europie była PEOPLE, powstała w Wielkiej Brytanii w lutym 1973. Przekształciła się potem w Ecology Party, a następnie w Partię Zielonych Anglii i Walii.
Członkowie Partii Zielonych w Belgii w 1979 zdobyli miejsca w parlamencie, samorządzie lokalnym, „równowagę sił” w mieście Liège, jako pierwsi weszli w koalicję z partią rządzącą w tym samorządzie. Niemiecka partia Zieloni (znana później jako Związek 90/Zieloni) zasłynęła ze swojego sprzeciwu wobec energii jądrowej, wyrażając w ten sposób przywiązanie do antycentralistycznych i pacyfistycznych wartości, typowych dla Zielonych. Założona w 1980 partia występowała przez parę lat w roli koalicjanta w rządach krajów związkowych. Od 1998 do 2005 rządziła z Socjaldemokratyczną Partią Niemiec w ramach koalicji czerwono-zielonej. W 2001 osiągnęła porozumienie w kwestii odejścia od energii jądrowej w Niemczech, zgodziła się pozostać w koalicji i poparła rząd Gerharda Schrödera, jak również udział w wojnie w Afganistanie w 2001. Decyzja ta doprowadziła do konfliktu z Zielonymi innych państw, ale udowodniła gotowość partii do trudnych politycznych kompromisów.
Członkowie fińskiej Ligi Zielonych jako pierwsi spośród europejskich Zielonych objęli ministerialne teki. Inne Partie Zielonych, które tworzyły rządy w skali całego państwa to: belgijsko-flamandzka Zieloni!, belgijska Ecolo, francuska Les Verts. W Holandii Zielona Lewica ("GroenLinks") powstała w 1990 z czterech małych lewicowych partii, stanowi stabilną frakcję w holenderskim parlamencie. W Irlandii Partia Zielonych reprezentowana przez sześciu posłów, od 14 czerwca 2007 wchodziła w skład koalicji rządowej. Ponadto podlegają im dwa ministerstwa oraz kompetencje podsekretarza stanu.
Po latach współpracy narodowe Partie Zielonych zawarły paneuropejski sojusz jednoczący prawie wszystkie europejskie Partie Zielonych. W Parlamencie Europejskim od 1999 są także w koalicji z Wolnym Sojuszem Europejskim, jak również z bezpaństwowymi nacjami jak Partią Walii walijskich nacjonalistów i Szkocką Partią Narodową. Współtworzą czwartą co do wielkości frakcję w Parlamencie Europejskim – Zieloni – Wolny Sojusz Europejski, która w kadencji 2009–2014 posiada 55 mandatów. Do grupy Zieloni/WSE należy także Christian Engström, szwedzki deputowany Partii Piratów.
O ile europejscy Zieloni stosują taką samą politykę w wielu aspektach, to dzieli ich jedna kwestia: Unia Europejska. Zieloni duńscy, szwajcarscy, irlandzcy i niemieccy są entuzjastyczni wobec idei Unii Europejskiej, podczas gdy Partia Zielonych ze Szwecji oraz Anglii i Walii to umiarkowani eurosceptycy. W Skandynawii partie lewicowe o zielonych ideałach założyły Sojusz Nordyckiej Zielonej Lewicy, jednak nie współpracują oni ani z Zielonymi Globalnymi, ani z europejskimi Zielonymi. Sformowali oni grupę parlamentarną z Europejską Partią Lewicy, zrzeszającą komunistów i postkomunistów.
Niektóre Partie Zielonych wchodzą w skład koalicji rządzących. Po raz pierwszy do rządu weszli w 1995 członkowie fińskiej Ligi Zielonych. Włoska Federacja Zielonych, Zieloni z Francji, Związek 90/Zieloni, obie belgijskie Partie Zielonych – francuskojęzyczna Ecolo i niderlandzkojęzyczna Agalev były w rządzie w późnych latach 90. Największy sukces odniosła w 2004 Łotewska Partia Zielonych, z której wywodził się premier. W listopadzie 2010 po raz pierwszy w historii partia Zielonych w Niemczech osiągnęła lepszy wynik od SPD.
W niektórych krajach Zielonym nie udało się dostać do parlamentu. Istnieją trzy przyczyny tego zjawiska. Dotyczy to państw z ordynacją większościową, jak Wielka Brytania. Szkocka Partia Zielonych odniosła sukces w zdecentralizowanym Zgromadzeniu Szkocji, a Partia Zielonych Irlandii Północnej w zdecentralizowanym Zgromadzeniu Irlandii Północnej, gdzie ordynacja większościowa nie obowiązuje. Jeżeli w kraju działają silniejsze partie o podobnym profilu, Partie Zielonych osiągają gorsze wyniki, jak np. w Norwegii i Danii. W państwach środkowo - wschodniej Europy, np. w Rumunii i Polsce, Partie Zielonych znajdują się na etapie tworzenia i nie zdobyły wystarczającego poparcia. Partia Zielonych Bułgarii należy do Koalicji na rzecz Bułgarii – nie ma reprezentacji parlamentarnej, ale wystawiła wiceministra w rządzie Sergeja Staniszewa.
Europejska Partia Zielonych stara się wesprzeć słabsze Partie Zielonych w Europie. Do tej pory pracowała na rzecz partii z krajów śródziemnomorskich, teraz Partie Zielonych w Hiszpanii, Grecji i na Cyprze odnoszą korzyści wyborcze lub organizują się, np. na Malcie. Teraz EPZ kieruje swoją uwagę ku Europie Wschodniej, gdzie sukces Partii Zielonych jest nierówny z uwagi na niski status materialny.
Partie Zielonych istnieją w większości krajów demokratycznych od Kanady po Peru, od Norwegii po RPA, od Irlandii po Mongolię. Reprezentanci i reprezentantki tych partii sprawują władzę na szczeblach narodowych, regionalnych i lokalnych w wielu krajach na całym świecie. Partie Zielonych formują się, by wygrać wybory, organizują się wokół okręgów administracyjnych czy politycznych. Nie odnosi się to jednak do wszystkich partii: Partia Zielonych na Alasce uznaje granice bioregionów (wyznaczonych przez naturalne formy przyrody) w celu sprawowania tzw. demokracji bioregionalnej. Informacje o wszystkich Partiach Zielonych można znaleźć na stronie www.globalgreens.info.
Oceania.
Partie Zielonych w Nowej Zelandii i w Australii mają przedstawicielstwo w rządach lokalnych i w parlamencie, odpowiednio: dziewięć miejsc po wyborach ogólnych w 2008 oraz miejsca w senacie i sześciu stanowych parlamentach.
Ordynacja proporcjonalna wzmocniła pozycję Zielonych w tych krajach i umożliwiła im bezpośrednie uczestnictwo w komitetach ustawodawczych. W państwach, które na wzór brytyjski wprowadziły ordynację większościową, Zieloni mają problem ze zdobyciem miejsc zarówno w parlamencie, jak i na szczeblu lokalnym. Australijska Partia Pracy dzięki systemowi głosowania zbiorczego pomogła wejść Zielonym do Parlamentu. Ostatni sondaż Newspoll pokazał, że poparcie dla Zielonych na szczeblu narodowym wzrosło do 13% (w czasie wyborów federalnych w 2007 uzyskali 7,8%).
Ameryka Północna.
Po wyborach w 2006 Zieloni w Meksyku wprowadzili do władzy 17 posłów i 4 senatorów. 
W wyborach federalnych w 2008 kanadyjscy Zieloni cieszyli się poparciem społeczeństwa na poziomie 6,8%. W wyniku wyborów do władz samorządowych miasta Stuart Mackinnon został wybrany do Vancouver Parks Board. Około 160 członków i członkiń Partii Zielonych USA sprawuje obieralne urzędy. Partia Zielonych wystawiła swoich kandydatów na odpowiednio prezydenta i wiceprezydenta w czterech turach wyborów prezydenckich: w 1996 i 2000 – Ralpha Nadera i Winonę LaDuke, w 2004 – Davida Cobba i Pat LaMarche, w 2008 Cynthię McKinney i Rosę Clemente.
Kraje rozwijające się.
Partie Zielonych w krajach rozwijających się powstają dzięki pomocy innych narodów. W 2002 najbardziej zauważalny był proces zakładania partii w Afryce.
Poza goszczeniem uczestników afgańskiej konferencji pokojowej, Partie Zielonych w krajach rozwijających się nie poczyniły konkretnych posunięć, by rozpropagować zielone wartości na drodze dyplomatycznej. Za jeden z obowiązków ruchu Zielonych uznaje się skupienie uwagi na wyborcach. Przywódczyni Partii Zielonych Kenii, Wangari Maathai, dostała w 2004 Pokojową Nagrodę Nobla, dzięki czemu polepszył się wizerunek Partii Zielonych w krajach Trzeciego Świata.
Na Bliskim Wschodzie powstało niewiele Partii Zielonych – m.in. w Pakistanie, Libanie i Arabii Saudyjskiej, wiele z nich działa jako organizacje podziemne.
Sojusze zawierane przez partie Zielonych.
Programy i sojusze różnią się w zależności od lokalnych warunków i problemów. Na równi z celem demokracji, sąsiadujące bioregiony mogą wymagać różnej polityki i ochrony. W danej jurysdykcji Partie Zielonych tworzą koalicje ekologów, lokalnych działaczy z zakresu ochrony środowiska, lokalnych (lub narodowych) lewicowych grup zajmujących się kwestiami pokoju i praw obywateli.
Koalicje czerwono-zielone to sojusze pomiędzy partiami Zielonych a socjaldemokratycznymi. Powstają one zazwyczaj przed wyborami (szczególnie, jeśli obowiązuje ordynacja większościowa) lub po nich, w celu sformowania rządu. Niektórzy Zieloni uznają za bardziej efektywne sojusze z konserwatywnymi grupami (koalicje niebiesko-zielona) lub mniejszościami narodowymi, którym zależy na zachowaniu zasobów naturalnych i powstrzymaniu negatywnych skutków tradycyjnego stylu życia. Co prawda, Zieloni wkładają wiele wysiłku, by promować tego rodzaju sojusze z grupami z różnych historycznych środowisk, ale zależy im także na tworzeniu społeczności poprzez wspieranie różnorodności w środowiskach o odmiennym społecznym i ekonomicznym profilu demograficznych m.in. w USA.
Sojusze często ujawniają strategiczne różnice pomiędzy działającymi w partii, wysuwając tym samym na pierwszy plan wartości ruchu Zielonych, np. Zieloni sprzymierzyli się z centroprawicowymi partiami, by wyprzeć meksykańską Partię Rewolucyjno-Instytucjonalną. Ralph Nader, kandydat na prezydenta z ramienia amerykańskiej Partii Zielonych w 2000 prowadził kampanię z ultrakonserwatywnym Patem Buchananem na rzecz wspólnych kwestii, takich jak gospodarstwa rolne czy zakaz finansowania kampanii wyborczych przez korporacje, choć ten sojusz ograniczał się raczej do pokazania, że istnieje silne wsparcie dla konkretnych kwestii spośród politycznego spektrum.
Partia Zielonych w Stanach Zjednoczonych znacznie zyskała na znaczeniu w 2001. Stabilne koalicje (takie jak w Niemczech) zawiera się z partiami lewicowymi z myślą o kwestiach społecznych, prawach szeregowych członków organizacji, np. nieodpowiedzialnych dotacji korporacji i etyki publicznej.
Ruch Zielonych.
Zielona polityka nie odnosi się jedynie do partii politycznych, lecz także do ruchów społecznych. Do francuskiego bloku Europa-Ekologia dołączyli, oprócz polityków: grupa ugrupowań regionalnych (w tym secesjonistycznych i nacjonalistycznych) pod nazwą "Fédération Régions et Peuples Solidaires", alterglobaliści skupieni wokół José Bové, a także szereg niezależnych ekologów i działaczy politycznych (m.in. Eva Joly, Sandrine Bélier, francuski koordynator Greenpeace Yannick Jadot i inni).
Podobnie w Polsce, założycielkami i założycielami Zielonych 2004 są osoby wywodzące się z różnych środowisk, zwłaszcza organizacji pozarządowych: ekologicznych, feministycznych, a także działających na rzecz praw człowieka oraz równouprawnienia mniejszości światopoglądowych, seksualnych, narodowych i innych.

</doc>
<doc id="332207" url="https://pl.wikipedia.org/wiki?curid=332207" title="Michalów">
Michalów



</doc>
<doc id="332208" url="https://pl.wikipedia.org/wiki?curid=332208" title="Martyn Jacques">
Martyn Jacques

Martyn Jacques (ur. 22 maja 1959) − brytyjski wokalista, instrumentalista i autor tekstów grupy The Tiger Lillies. 
Charakterystyczny poprzez swój styl śpiewania falsetem oraz swoje teksty o mordercach, prostytutkach i wszelkiego typu outsiderach. Przed założeniem zespołu przez wiele lat mieszkał w londyńskim Soho w mieszkaniu nad domem publicznym.
Zaangażowany w projekty musicalowe i teatralne

</doc>
<doc id="332209" url="https://pl.wikipedia.org/wiki?curid=332209" title="Serpent (zespół muzyczny)">
Serpent (zespół muzyczny)

Serpent – szwedzka grupa muzyczna założona w 1993 r. przez byłych członków Theriona i Entombed. Po wydaniu dwóch albumów w latach 1996-1997 zespół rozpadł się z powodu trudności w pogodzeniu życia rodzinnego z grą w zespole. W roku 2007 holenderska wytwórnia Vic Records wydała płytę z ich nagraniami, jednakże materiał nagrany przez zespół już pod koniec lat 90. Płyta ta wcześniej nie znalazła wydawcy ze względu na to, że była "zbyt wolna i zbyt osadzona w swoim nurcie muzycznym".

</doc>
<doc id="332215" url="https://pl.wikipedia.org/wiki?curid=332215" title="Luboradz">
Luboradz

3 miejscowości w Polsce: 
1 miejscowość w Niemczech:
Inne:

</doc>
<doc id="332216" url="https://pl.wikipedia.org/wiki?curid=332216" title="Dragon Quest III">
Dragon Quest III

Dragon Quest III – komputerowa gra fabularna wyprodukowana przez Chunsoft i wydana przez Enix w 1988 roku na platformę Nintendo Entertainment System.

</doc>
<doc id="332217" url="https://pl.wikipedia.org/wiki?curid=332217" title="Dragon Quest II">
Dragon Quest II

Dragon Quest II – komputerowa gra fabularna wyprodukowana przez Chunsoft i wydana przez Enix w 1987 roku na platformę Nintendo Entertainment System.

</doc>
<doc id="332218" url="https://pl.wikipedia.org/wiki?curid=332218" title="Demonoid">
Demonoid

Demonoid – szwedzka supergrupa wykonująca muzykę z pogranicza thrash i death metalu. Powstała w 2000 roku w Sztokholmie. W skład zespołu weszli ówcześni członkowie formacji Therion: gitarzysta Kristian Niemann, basista Johan Niemann, wokalista Christofer Johnsson oraz perkusista Richard Evensand. 
Debiutancki album kwartetu zatytułowany "Riders of the Apocalypse" ukazał się 26 lipca 2004 roku nakładem wytwórni muzycznej Nuclear Blast. Nagrania zostały zrealizowane na przełomie 2003 i 2004 roku. Produkcji podjął się sam zespół. Gościnnie w nagraniach wzięła udział wiolonczelistka Gesa Hangen. Z kolei oprawę graficzną przygotował Gyula Havansak. W 2006 roku skład opuścił Johnsson, którego obowiązki objął znany z występów w Dark Funeral - Emperor Magus Caligula. W 2012 roku nowym wokalistą formacji został Mario Santos Ramos.

</doc>
<doc id="332220" url="https://pl.wikipedia.org/wiki?curid=332220" title="Dragon Quest (gra komputerowa)">
Dragon Quest (gra komputerowa)

, występująca również pt. "Dragon Warrior" – komputerowa gra fabularna wyprodukowana przez studio Chunsoft w 1986 roku i wydana przez Enix na konsolę Nintendo Entertainment System oraz komputery MSX. Gracz wciela się w niej w młodego herosa, który musi uratować królestwo Alefgard i ocalić księżniczkę z rąk głównego antagonisty – Dragonlorda. Pole gry było przedstawione w widoku z lotu ptaka, bitwy zobrazowane zostały z perspektywy pierwszej osoby. Gra została zaprojektowana przez Yūjiego Horii, a ścieżkę dźwiękową skomponował Kōichi Sugiyama.

</doc>
<doc id="332221" url="https://pl.wikipedia.org/wiki?curid=332221" title="Metroid">
Metroid

Metroid – komputerowa gra platformowa dla konsoli NES, stworzona przez Intelligent Systems i wydana przez Nintendo w 1986. Była to pierwsza gra z serii, która po wielu latach stała się jedną z czołowych wydawanych przez Nintendo. Ta sama gra została wydana na Virtual Console 13 sierpnia 2007 roku. Gra również doczekała się remake'u na Game Boy Advance pt. "Metroid: Zero Mission". Metroid pojawił się także na NES Classic Edition.
Główną bohaterką gry jest łowczyni nagród Samus Aran, jednak fakt, że Samus to kobieta, zostaje ujawniony dopiero pod sam koniec gry. Głównym wrogiem są Metroidy – bardzo groźna pozaziemska forma życia będącą pod władzą Mother Brain.
Rozgrywka.
Gra to klasyczna platformówka 2D, jednak ma wiele cech, wyróżniających ją spośród innych tytułów – jest bardzo nieliniowa, umieszczona w labiryncie, zaś sam gracz nie dostawał wskazówek, dokąd powinien się udać., a do niektórych lokacji nie sposób się dostać bez specjalnych zdolności, nabywanych w trakcie gry. Podstawową zdolnością, którą Samus zdobywa na samym początku, jest „Morph Ball” – przemiana w metalową kulę, dzięki czemu można przedostać się przez wąskie korytarze. Samus wyposażona jest w broń, do której może znaleźć różne ulepszenia, a na jej drodze stają dziesiątki kosmicznych przeciwników, których może unicestwić. Sama gra jest bardzo trudna, stosowała system haseł, dzięki którym można było kontynuować grę.

</doc>
<doc id="332222" url="https://pl.wikipedia.org/wiki?curid=332222" title="Dragon Quest">
Dragon Quest

Dragon Quest – seria japońskich komputerowych gier fabularnych zaprojektowanych przez Yūjiego Horii, wydana w latach 1986-2017.
W skład serii wchodzą:

</doc>
<doc id="332223" url="https://pl.wikipedia.org/wiki?curid=332223" title="Rokitnica">
Rokitnica



</doc>
<doc id="332226" url="https://pl.wikipedia.org/wiki?curid=332226" title="Rokicie">
Rokicie



</doc>
<doc id="332238" url="https://pl.wikipedia.org/wiki?curid=332238" title="Kroki w nieznane">
Kroki w nieznane

Kroki w nieznane – cykl antologii opowiadań fantastycznych, rozpoczęty w 1970 r. jako autorski projekt Lecha Jęczmyka, wydawany przez „Iskry”. Do 1976 r. ukazało się 6 tomów antologii.
Cykl został wznowiony w roku 2005 r. przez wydawnictwo Solaris, które zaczęło ponownie wydawać "Kroki w nieznane" w formule podobnej do tej z lat 70. Główną część każdego tomu stanowiły opowiadania autorów anglojęzycznych, uzupełniały je opowiadania pisarzy z innych krajów. Pierwszy tom „odhibernowanego” almanachu ułożyli Lech Jęczmyk i Konrad Walewski, kolejne dwa opracował Konrad Walewski, pozostałe przygotował Mirek Obarski.
Historia.
Były to, obok niektórych tomów serii "Fantastyka-Przygoda" i redagowanych później przez Jęczmyka "Rakietowych szlaków", jedne z nielicznych wówczas książek w Polsce przedstawiających opowiadania fantastyczne znanych zachodnich autorów. Zakładał coroczne publikowanie najlepszych pozycji światowej fantastyki. W 1976 r., po wydaniu sześciu tomów cykl został zamknięty z przyczyn politycznych. Coraz więcej tłumaczy fantastyki (np. Stanisław Barańczak czy Irena Lewandowska) trafiało na indeks nazwisk autorów objętych zakazem druku. Dodatkowo, Jęczmyk odmówił zamieszczenia w nim opowiadań sowieckich, gdyż – jego zdaniem – dostępne ówcześnie były kiepskiej jakości, a redakcja nie zgodziła się na wydanie skompilowane jedynie z prozy zachodniej, co potwierdza w wywiadzie Janina Zielonko, ówczesna kierowniczka redakcji przekładów „Iskier”.
Odbiór.
Cykl został opisany jako "cieszący się ogromną estymą w świecie polskich miłośników fantastyki. Maciej Parowski pisze, że kolejne tomy antologii były wzorcowym wprowadzeniem do literatury ery kosmicznej.
Zawartość tomów.
"Kroki w nieznane 1".
Pierwszy tom wydany został w roku 1970. Ma 458 stron. Wyboru dokonał Lech Jęczmyk.
Inwazja Marsjan
Diabelskie wynalazki
Fakty, hipotezy, zagadki
"Kroki w nieznane 2".
Drugi tom wydany został w roku 1971. Ma 389 stron. Wyboru dokonał Lech Jęczmyk.
W oceanie czasu
Fakty, hipotezy, zagadki
W 1975 r. wydawnictwo „Książka i Wiedza” wydało tomik "Bardzo dziwny świat", zawierający wybrane opowiadania z 1. i 2. tomów "Kroków w nieznane".Zawartość tomu: Fredric Brown: "Mąż opatrznościowy", Ariadna Gromowa: "Bardzo dziwny świat", Zenna Henderson: "Podkomitet", R.A. Lafferty: "Siedem dni strachu", Lew Mogilew: "Okno w przyszłość", Jack Finney: "Twarz z fotografii".
"Kroki w nieznane 3".
Trzeci tom wydany został w roku 1972. Ma 485 stron. Wyboru dokonał Lech Jęczmyk.
Fakty, hipotezy, zagadki
"Kroki w nieznane 4".
Czwarty tom wydany został w roku 1973. Ma 437 stron. Wyboru dokonał Lech Jęczmyk.
Fakty, hipotezy, zagadki:
"Kroki w nieznane 5".
Piąty tom wydany został w roku 1974. Ma 425 stron. Wyboru dokonał Lech Jęczmyk.
Fakty, hipotezy, zagadki
"Kroki w nieznane 6".
Szósty tom wydany został w roku 1976. Ma 289 stron. Wyboru dokonał Lech Jęczmyk.
Fakty, hipotezy, zagadki
"Kroki w nieznane 2005".
Tom wydany został w roku 2005, po prawie trzydziestu latach przerwy, nakładem wydawnictwa Solaris. Ma 512 stron. Oprócz Lecha Jęczmyka wyboru dokonał również Konrad Walewski. .
"Kroki w nieznane 2006".
Tom wydany został pod koniec roku 2006 nakładem wydawnictwa Solaris. Ma 550 stron. Wyboru dokonał Konrad Walewski. .
"Kroki w nieznane 2007".
Tom wydany został 30 listopada 2007 nakładem wydawnictwa Solaris. Liczy 520 stron. Wyboru dokonał Konrad Walewski. .
"Kroki w nieznane 2008".
Tom wydany został 10 lutego 2009 nakładem wydawnictwa Solaris. Liczy 500 stron. Wyboru dokonał Mirek Obarski. .
"Kroki w nieznane 2009".
Tom wydany został 7 grudnia 2009 nakładem wydawnictwa Solaris. Liczy 614 stron. Wyboru dokonał Mirek Obarski. .
"Kroki w nieznane 2010".
Tom wydany został 7 grudnia 2010 nakładem wydawnictwa Solaris. Liczy 582 strony. Wyboru dokonał Mirek Obarski. .
"Kroki w nieznane 2011".
Tom wydany został 29 listopada 2011 nakładem wydawnictwa Solaris. Liczy 550 stron. Wyboru dokonał Mirek Obarski. Na język polski przetłumaczyli: Anna Klimasara, Jolanta Pers, Martyna Plisenko, Tomasz Walenciak. .
"Kroki w nieznane 2012".
Tom wydany został 16 grudnia 2012 nakładem wydawnictwa Solaris. Liczy 590 stron. Wyboru dokonał Mirek Obarski. .
"Kroki w nieznane 2013".
Tom wydany został w grudniu 2013 nakładem wydawnictwa Solaris. Liczy 584 strony. Wyboru dokonał Mirek Obarski. .
"Kroki w nieznane 2014".
Tom wydany został 6 grudnia 2014 nakładem wydawnictwa Solaris. Liczy 582 strony. Wyboru dokonał Mirek Obarski. .
Nagrody.
Plebiscyt portalu „Katedra” – FANTASTYKA 2013:
Sfinks 2014 (za rok 2013):
Sfinks 2013 (za rok 2012):
Plebiscyt portalu „Katedra” – FANTASTYKA 2012:
Sfinks 2011 (za rok 2010):
Plebiscyt portalu „Katedra” – FANTASTYKA 2010:
Sfinks 2010 (za rok 2009):
Plebiscyt portalu „Katedra” – FANTASTYKA 2009:
Sfinks 2006 (za rok 2005):

</doc>
<doc id="332240" url="https://pl.wikipedia.org/wiki?curid=332240" title="Podgrodzie (ujednoznacznienie)">
Podgrodzie (ujednoznacznienie)



</doc>
<doc id="332241" url="https://pl.wikipedia.org/wiki?curid=332241" title="Wilkowo">
Wilkowo



</doc>
<doc id="332243" url="https://pl.wikipedia.org/wiki?curid=332243" title="Worek Węgla">
Worek Węgla

Worek Węgla (ang. Coalsack) – nazwa ciemnej mgławicy, która ostro zaznacza się na tle Drogi Mlecznej w najmniejszym i najjaśniejszym zarazem gwiazdozbiorze, jakim jest Krzyż Południa. Mgławica leży obok gromady gwiazd zwanej Szkatułką. Rozciągając się do gwiazdozbiorów Centaura i Muchy, zajmuje obszar dwanaście razy szerszy od średnicy Księżyca w pełni, dzięki czemu dobrze widać ją nieuzbrojonym okiem i przez lornetkę.
Mgławica należy do najgęstszych dużych obłoków materii międzygwiezdnej, stąd jej nazwa. Światło gwiazd znajdujących się za nią jest osłabiane aż o dwie wielkości gwiazdowe.
Absorpcja światła w obłoku wykazuje niewielką selekcję, co świadczy o tym, że Worek Węgla prawdopodobnie składa się z większych cząstek pyłu. Mgławica leży ok. 600 lat świetlnych od Ziemi.
W kulturze niektórych plemion Aborygenów australijskich ta ciemna mgławica to „głowa emu” – tak interpretowano pasma pyłu tworzące ciemne kształty na tle dysku Galaktyki, na odcinku między Krzyżem Południa a gwiazdozbiorem Skorpiona. To swego rodzaju nietypowa konstelacja – wyobrażona na podstawie układu nie gwiazd, lecz ciemnych obłoków materii międzygwiazdowej.

</doc>
<doc id="332244" url="https://pl.wikipedia.org/wiki?curid=332244" title="Code Blocks">
Code Blocks



</doc>
<doc id="332245" url="https://pl.wikipedia.org/wiki?curid=332245" title="CodeBlocks">
CodeBlocks



</doc>
<doc id="332246" url="https://pl.wikipedia.org/wiki?curid=332246" title="Launceston (Australia)">
Launceston (Australia)

Launceston – miasto w północnej Tasmanii. Jest drugim co do wielkości miastem na wyspie po Hobart. Jedno z najstarszych miast w Australii założone w 1806. Zamieszkane przez 99 675 mieszkańców. Zlokalizowany jest tutaj kampus Uniwersytetu Tasmańskiego oraz port lotniczy.
Geografia.
Launceston położone jest około 45 km na południe od cieśniny Bassa w dolinie Tamar i otoczone jest przez wiele dużych wzniesień. Przez miasto przepływają trzy rzeki: Tamar, North Esk i South Esk i z tego powodu obszar ten jest bardzo błotnisty oraz cześć Launceston podlega osuwiskom. Niektóre obszary miasta chronione są przez system wałów przeciwpowodziowych, które zostały zbudowane w 1960.
Gospodarka.
W mieście rozwinął się przemysł drzewny, włókienniczy, spożywczy, hutniczy oraz taboru kolejowego.
Klimat.
Launceston położone jest w strefie klimatu umiarkowanego. Najcieplejsze miesiące przypadają na styczeń i luty. Najwyższą temperaturę zarejestrowano 30 stycznia 2009 i wyniosła 39 °C, natomiast na lotnisku osiągnęła temperaturę 40,4 °C. Najchłodniejszy okres przypada na lipiec gdy średnia temperatura sięga 2.2 °C. Roczne opady wynoszą 665 mm. Rok 1992 był najbardziej deszczowym w historii miasta, wówczas spadło 829,6 mm, natomiast w 2006 spadło raptem 394,8 mm deszczu. 
Flaga.
Trzy linie przecinające flagę symbolizują trzy rzeki, które przepływają przez miasto (North Esk, South Esk i Tamar). Zielony pas u góry z postrzępionym brzegiem reprezentuje parki, ogrody i okoliczne wsie. Kwiaty przedstawiają piękno natury, a koło które znajduje się na skrzyżowaniu rzek jest Launceston.

</doc>
<doc id="332247" url="https://pl.wikipedia.org/wiki?curid=332247" title="Wacław Konopka">
Wacław Konopka

Wacław Michał Konopka (ur. 5 maja 1881 we Włocławku, zm. 25 grudnia 1938) – polski rzeźbiarz.
Urodził się w rodzinie, która brała udział w powstaniu styczniowym. W Po jakimś czasie osiadł w Łodzi. W wieku 16 lat przyuczał się rzeźbiarstwa w łódzkiej pracowni rzeźbiarskiej Ludomira Wąsowskiego. W latach 1905–1909 studiował w Akademii Sztuk Pięknych w Krakowie w pracowni prof. Konstantego Laszczki. Po studiach powrócił do Łodzi, z którą związał całe swoje życie. Współpracował z firmą kamieniarską Antoniego Urbanowskiego.

</doc>
<doc id="332248" url="https://pl.wikipedia.org/wiki?curid=332248" title="Gmina Słupia (Jędrzejowska)">
Gmina Słupia (Jędrzejowska)



</doc>
<doc id="332250" url="https://pl.wikipedia.org/wiki?curid=332250" title="Townsville">
Townsville

Townsville – miasto portowe w północno-wschodniej Australii, w stanie Queensland, nad Oceanem Spokojnym; założone w 1865 roku. Położone na terenie samorządu terytorialnego City of Townsville. Według spisu ludności z 2016 roku miasto zamieszkuje 173 815 osób. Jedną z największych atrakcji jest pobliska Wielka Rafa Koralowa wpisana na listę światowego dziedzictwa UNESCO.
Geografia.
Townsville położone jest nad Morzem Koralowym będącym częścią Oceanu Spokojnego (Pacyfiku), około 1300 km na północ od Brisbane oraz 350 km na południe od Cairns. Leży nad płytką Zatoką Cleveland. 8 km od centrum miasta zlokalizowana jest wyspa Magnetic. Przez miasto przepływa rzeka Ross, 30 km przed ujściem rzeki zlokalizowana jest zapora wodna Ross River; stanowi ona główne zaopatrzenie w wodę dla miasta. Nad miastem dominuje wzniesienie Castle Hill o wysokości 292 m n.p.m. Na obszarze miasta zlokalizowane są trzy ogrody botaniczne (Anderson Park, Queens Gardens i The Palmetum).
Klimat.
W Townsville leży w strefie tropikalnego klimatu sawann (klasyfikacja Köppena – "Aw"). Średnia suma opadów wynosi 1143 mm; przy średniej rocznej 91 dni z deszczem. Opady głównie występują w okresie od listopada do kwietnia. Najbardziej mokrym rokiem odnotowanym w historii miasta był rok 2000, wówczas suma opadów wyniosła 2400 mm. W 2001 na Townsville spadło rekordowo mało opadów, ich suma wyniosła zaledwie 467 mm, natomiast najsuchszym rokiem w historii miasta był rok 1969, kiedy odnotowano jedynie 464 mm deszczu. Najcieplejszym miesiącem w ciągu roku jest grudzień przy średniej dziennej temperaturze maksymalnej wynoszącej 31.4 °C, a minimalnej 24 °C. Najzimniejszym miesiącem jest lipiec średnia maksymalna temperatura wynosi 25 °C, a minimalna 13.5 °C. Średnie nasłonecznienie miasta w ciągu dnia wynosi 8,4 godzin.
W okresie od maja do listopada występuje pora cyklonów tropikalnych, które zazwyczaj formułują się nad Morzem Koralowym i przemieszczają się na zachód do wybrzeża Australii. Znaczące cyklony, które uderzyły w Townsville to: Sigma (1896), Leonta (1903), Althea (1971), Joy (1990), Sid (1998, w szczególności zniszczeniu uległa dzielnica The Strand) i Tessi (2000).
Rząd.
Townsville jest ważnym ośrodkiem administracyjnym w północnym Queensland, siedzibę ma tu wiele organizacji rządowych m.in.: Centrelink i Australijski Urząd Podatkowy.
Władze lokalne.
Townsville jest zarządzane przez rade miejską (ang. city council), przez niezależnego burmistrza oraz dwunastu radnych. W wyniku reformy samorządowej przeprowadzonej przed wyborami w 2008 roku, poprzednie jednostki NQ Water, City of Townsville i City of Thuringowa zostały połączone. Obecnym burmistrzem miasta jest Les Tyrell, który został wybrany na stanowisko dnia 15 marca 2008.
Gospodarka.
Głównymi gałęziami przemysłu miasta jest produkcja i przetwórstwo ryb, turystyka oraz miasto stanowi ośrodek hut żelaza, cynku, niklu i miedzi. Rudy niklu są przywożone z Indonezji, Filipin i Nowej Kaledonii; przetwarzanie niklu następuje w Yabulu Nickel, położone 30 km na północ od miasta. W okolicy znajdują się plantacje trzciny cukrowej. Port w Townsville jest trzecim co do wielkości portem w stanie; odbywa się w nim przeładunek surowców mineralnych, nawozów, cukru i pojazdów mechanicznych.
W 2004 roku na terenie Townsville było 11762 firm i 4610 w Thuringowa.
Edukacja.
W mieście zlokalizowanych jest ponad 60 szkół prywatnych i państwowych. Townsville Grammar School jest najstarszą placówką koedukacyjną założoną na terenie Australii.
W Townsville siedzibę ma publiczny uniwersytet James Cook University, który został założony w 1970. Większa część kampus zlokalizowana jest w dzielnicy Douglas. James Cook University został założony jako drugi uniwersytet w stanie, a jako pierwszy w północnym Queensland. Od roku 1999 działa wydział medycyny i stomatologii (ang. James Cook University School of Medicine and Dentistry), wydział prowadzi współpracę ze szpitalem Townsville Hospital.
Transport.
Przez Townsville przebiegają drogi Bruce Highway (A1) i Flinders Highway (A6). Publiczny transport na obszarze miasta obsługiwany jest przez autobusy przedsiębiorstwa Sunbus. Połączenie z wyspami Magnetic i Palm zapewniają promy. Linie kolejowe (m.in. QR Tilt Train), kursują od Brisbane przez Townsville, aż do Cairns. Townsville jest głównym, docelowym miejscem transportu torowego. Port lotniczy, chociaż nie odsługuje lotów międzynarodowych od 2002 roku, zapewnia połączenia na kontynencie Australijskim. Lotnisko obsługuje bezpośrednie loty do Brisbane, Sydney, Melbourne, Gold Coast i Canberry; jak również regionalne loty do Cairns, Mount Isa, Rockhampton i Mackay

</doc>
<doc id="332252" url="https://pl.wikipedia.org/wiki?curid=332252" title="Pruszyn">
Pruszyn

2 miejscowości w Polsce: 
Zobacz też: Pruszyn-Pieńki

</doc>
<doc id="332253" url="https://pl.wikipedia.org/wiki?curid=332253" title="Podolin">
Podolin

2 miejscowości w Polsce: 

</doc>
<doc id="332256" url="https://pl.wikipedia.org/wiki?curid=332256" title="Mackay">
Mackay

Mackay – miasto w Australii położone w stanie Queensland. Ośrodek przemysłu cukrowniczego, port lotniczy i morski. Miasto słynie z organizowania rejsów na Wielką Rafę Koralową.
W Mackay urodziły się tenisistka Nicole Pratt, oraz Cathy Freeman, mistrzyni świata i olimpijska w biegu na 400 metrów.

</doc>
<doc id="332271" url="https://pl.wikipedia.org/wiki?curid=332271" title="Medaliści Mistrzostw Świata w boksie">
Medaliści Mistrzostw Świata w boksie



</doc>
<doc id="332272" url="https://pl.wikipedia.org/wiki?curid=332272" title="Ballina (Mayo)">
Ballina (Mayo)

Ballina (irl. "Béal an Átha") – miasto położone w zachodniej części Irlandii, w północno-wschodniej części hrabstwa Mayo, blisko granicy z hrabstwem Sligo. Ballina zajmuje drugie miejsce pod względem liczby mieszkańców oraz pierwsze pod względem zajmowanej powierzchni w hrabstwie Mayo. W roku 2011 miasto liczyło 10 354 mieszkańców.
Położenie geograficzne.
Ballina położona jest w dolinie rzeki Moy, w jej górnym odcinku. Rzeka w tym miejscu płynie przez stosunkowo wyrównany, nizinny obszar, stąd położenie miasta na niedużej wysokości bezwzględnej oraz niewielkie deniwelacje terenu. Na wschód od miasta ciągnie się łańcuch gór Ox, z których to swój początek bierze rzeka Moy. Na południowym wschodzie od miasta znajduje się dużej powierzchni jezioro Conn oraz mniejsze Cullin. Jeziora posiadają połączenie z Oceanem Atlatyckim dzięki rzece Moy.
Historia.
Z prawnego punktu widzenia miasto Ballina istnieje od roku 1723, kiedy to zostało założone przez Barona Tyrawley. Nazwa w języku irlandzkim oznacza „ujście fiordu” i ma związek z charakterystycznym ujściem rzeki Moy. Jednak osada w miejscu, w którym założono miasto, istniała już na pewno w wieku XV, o czym świadczą pozostałości zabudowań opactwa Augustianów datowane na rok 1427. Jednym z najważniejszych udokumentowanych wydarzeń mających miejsce przed rokiem 1723, była bitwa pod Ardnaree, 23 września 1586. Doszło wówczas do starcia wojska dowodzonego przez ówczesnego gubernatora prowincji Connacht Richarda Binghama z oddziałem Szkotów, którzy stacjonowali nad rzeką Moy. Zaskoczeni Szkoci zostali zepchnięci do rzeki, większość ludzi utonęła lub została zabita. Wśród poległych byli zarówno mężczyźni jak i kobiety oraz dzieci.
Bitwa pod Ardnaree spowodowana była buntem klanu rodziny Burkes przeciwko restrykcyjnej polityce prowadzonej przez Elżbietę I Tudor. Straceni Szkoci byli najemnikami, którzy mieli walczyć u boku Irlandczyków.
Założenie miasta w roku 1723 wiązało się z utworzeniem w tym miejscu ośrodka przemysłu tekstylnego przez Barona Tyrawley. Ściągnął on do miasta wielu wykwalifikowanych pracowników, zwiększając tym samym zaludnienie osady. Baron organizował również targi i jarmarki, które przyczyniły się wzrostu obrotów handlowych oraz popularności miasta. O wzroście znaczenia miasta w regionie świadczy wybudowanie w połowie wieku XVIII garnizonów wojskowych. W tym czasie powstały tu również mieszkania pracownicze.
W 1798 roku, w czasie rewolucji irlandzkiej, połączone oddziały francusko-irlandzkie pod dowództwem generała Humberta przeszły przez miasto, zmuszając do ustąpienia stacjonujące tam wojsko królewskie, które wycofało się na południe. W setną rocznicę zdarzenie to zostało upamiętnione pomnikiem generała Humberta.
W roku 1840 w mieście został wybudowany Workhouse, będący rodzajem przytułku, w którym mogli mieszkać najubożsi w zamian wykonując pracę. W tym czasie system ten był w Irlandii oraz Anglii, Walii i Szkocji niezwykle popularny, jednocześnie był mocno krytykowany za warunki panujące w przytułkach. W latach 40. XIX wieku wybudowano budynek sądu oraz więzienie. Ważnym wydarzeniem w Ballinie było również doprowadzenie do miasta linii kolejowej w maju 1873 roku.
Po powołaniu Wolnego Państwa Irlandzkiego w 1922 roku w Ballinie dokonano symbolicznej zmiany nazewnictwa ulic, którym nadano nazwy na część bohaterów rewolucji irlandzkiej z roku 1798.
Edukacja oraz gospodarka.
Ballina posiada obecnie kilkanaście szkół podstawowych oraz średnich. Nie ma jednak w mieście ani jednej uczelni wyższej. Stąd miasto nie stanowi ważnego ośrodka naukowego w hrabstwie.
W roku 2000 w mieście powstała duża fabryka Coca-Coli, poza tym gospodarka opiera się głównie na sektorze usługowym oraz turystyce. Lokalnych przedsiębiorców wspiera w działaniach inicjatywa Ballina Chamber, która prowadzi działalność marketingową, lobbingową oraz informacyjną w imieniu zrzeszonych członków.
Turystyka.
Ballina ze względu na dorobek historyczny oraz położenie geograficzne pełni obecnie rolę znaczącego ośrodka turystycznego w regionie. Ma to bezpośrednie przełożenie na bazę noclegową oraz gastronomiczną. W mieście znajduje się kilkanaście hoteli oraz szereg miejsc typu B+B czy popularnych w Irlandii "self catering". Na obrzeżach miasta mieści się klub golfowy Ballina Golf Club z 18 dołkowym polem golfowym, który istnieje od 1910 roku. Ballina wraz z rzeką Moy uchodzą za jedno z najlepszych w Irlandii miejsc wędkarskich. Obszar ten jest szczególnie atrakcyjny jeżeli chodzi o połowy łososia.
St. Muredach's Cathedral.
Kościół katedralny diecezji Killala. Prace nad katedrą zostały rozpoczęte w 1827 roku. Do budowy użyto wapiennych skał wydobywanych z rzeki Moy. Sklepienie oraz dach zostały ukończone przed nastaniem wielkiego głodu w roku 1845. Budowę dokończono ostatecznie w 1855, natomiast organy zostały zainstalowane w roku 1875.
Opactwo Augustianów.
Ruiny opactwa Augustianów sąsiadują z Katedrą St. Muredach's. Zabudowania te powstały w 1427 roku i były w posiadaniu duchownych, aż do rozwiązania opactwa przez protestancką królową Elżbietę I. Zakonnicy jednak nie opuścili opactwa i pozostali tam do roku 1835, choć opactwo pozostawało w ruinie.
Workhouse.
Budynek powstał latach 1840 – 1842 w zachodniej części miasta. Zarówno pod względem zajmowanej powierzchni jak i liczby ludzi jaką mógł pomieścić zajmował czołowe miejsce w Irlandii. Budynek był w stanie zakwaterować jednocześnie 1200 ludzi. Mimo znacznych rozmiarów, budynek okazał się zbyt mały w okresie wielkiego głodu, kiedy to musiał pomieścić niemal 7000 mieszkańców. Przyczyniło się to do znacznego pogorszenia warunków bytowych. Sytuację poprawiły dopiero późniejsze zmiany w podziale regionów, według których wyznaczano przynależność do danego Workhouse. Budynek został niemal całkowicie zburzony w 1934 roku, by ustąpić miejsca szpitalowi. Do dziś pozostała część ambulatoryjna z pamiątkową tablicą oraz 2 groby zbiorowe mieszkańców przytułku.
Dolmen.
Neolityczny dolmen znajduje się za stacją kolejową. Jego powstanie datowane jest na ok. 2000 lat p.n.e.
Obok wyżej wymienionych atrakcji na terenie miasta znajduje się kilka innych godnych uwagi miejsc, takich jak pomnik Generała Humberta, Sanktuarium ku czci św. Patryka czy wrak holownika Creteboom z okresu I wojny światowej.

</doc>
<doc id="332273" url="https://pl.wikipedia.org/wiki?curid=332273" title="Mokasyn">
Mokasyn



</doc>
<doc id="332276" url="https://pl.wikipedia.org/wiki?curid=332276" title="Zbigniew Prostak">
Zbigniew Prostak

Zbigniew Prostak (ur. 21 listopada 1930 w Przemyślu, zm. 18 września 2015) – polski pisarz science fiction.
Ukończył Oficerską Szkołę Wojsk Inżynieryjnych. Pracował jako technik drogowo-mostowy, marynarz we flocie rybackiej i na liniach oceanicznych, górnik w kopalniach „Wanda-Lech” i „Wieczorek”, później zaś w charakterze lakiernika samochodowego.
Debiutem literackim Prostaka było opowiadanie "Ręka", opublikowane na łamach „Młodego Technika” w lipcu 1974 roku. Otrzymało ono II nagrodę na międzynarodowym konkursie literackim w Sofii. Opublikował około 30 opowiadań w prasie i antologiach.
Utwory Prostaka dotyczą zazwyczaj klasycznych tematów fantastyki naukowej. Niektóre z jego opowiadań tłumaczone były na język bułgarski i czeski.

</doc>
<doc id="332279" url="https://pl.wikipedia.org/wiki?curid=332279" title="Lubin (ujednoznacznienie)">
Lubin (ujednoznacznienie)



</doc>
<doc id="332282" url="https://pl.wikipedia.org/wiki?curid=332282" title="Różaniec (ujednoznacznienie)">
Różaniec (ujednoznacznienie)



</doc>
<doc id="332284" url="https://pl.wikipedia.org/wiki?curid=332284" title="Ruda (ujednoznacznienie)">
Ruda (ujednoznacznienie)



</doc>
<doc id="332290" url="https://pl.wikipedia.org/wiki?curid=332290" title="Rybnik (ujednoznacznienie)">
Rybnik (ujednoznacznienie)



</doc>
<doc id="332293" url="https://pl.wikipedia.org/wiki?curid=332293" title="Martwy link">
Martwy link

Martwy link () – odnośnik, który nie prowadzi do żadnej strony.
Opis.
Niedziałanie łączy internetowych może być spowodowane różnymi czynnikami. Przykłady:
Po kliknięciu w taki link pojawia się błąd numeryczny 404 (w przypadku gdy przeglądarka jest w stanie komunikować się z serwerem, ale nie może znaleźć żądanego pliku) lub informacja o nieodnalezieniu serwera (w przypadku niepoprawnej nazwy domeny lub adresu IP).

</doc>
<doc id="332301" url="https://pl.wikipedia.org/wiki?curid=332301" title="Fotograf">
Fotograf



</doc>
<doc id="332304" url="https://pl.wikipedia.org/wiki?curid=332304" title="Słup (ujednoznacznienie)">
Słup (ujednoznacznienie)



</doc>
<doc id="332312" url="https://pl.wikipedia.org/wiki?curid=332312" title="Zieloni Globalni">
Zieloni Globalni

Zieloni Globalni (ang. "Global Greens") to międzynarodowa sieć partii Zielonych i ruchów politycznych. Pracę sieci koordynuje Global Green Coordination.
Partie Zielonych współpracujące w ramach Zielonych Globalnych są zrzeszone w czterech organizacjach regionalnych:
16 kwietnia 2001 w Canberze, Australia 800 Zielonych z 70 krajów przyjęło przez konsensus Kartę Zielonych Globalnych ("Global Greens Charter").
W Polsce do Zielonych Globalnych, poprzez Europejską Federację Partii Zielonych, należy Partia Zieloni.
Drugi Kongres Zielonych Globalnych odbył się 1-4 maja, 2008 roku w São Paulo, Brazylii.
Karta Zielonych Globalnych.
Jest to dokument polityczny, który uchwaliło 800 delegatek i delegatów z partii Zielonych z 70 krajów na pierwszym spotkaniu Zielonych Globalnych w Canberze, Australia w kwietniu 2001.
Partie-sygnatariuszki i ruchy polityczne Zielonych Globalnych w preambule określiły wspólne wartości, takie jak obawa przed degradacją środowiska naturalnego, walka z powodującym ludzkie cierpienie rasizmem, ksenofobią i nietolerancją, nierównomierny rozwój świata, kolonializm i wyzysk jako przyczyny niepokojów na skalę globalną, walka o zmniejszenie rozwarstwienia między biednymi a bogatymi, równouprawnienie płci czy też współpraca zamiast konkurencji jako źródło zwycięstwa prawdziwej demokracji.

</doc>
<doc id="332317" url="https://pl.wikipedia.org/wiki?curid=332317" title="Flaga Wyspy Bouveta">
Flaga Wyspy Bouveta



</doc>
<doc id="332321" url="https://pl.wikipedia.org/wiki?curid=332321" title="Flaga Wysp Heard i McDonalda">
Flaga Wysp Heard i McDonalda



</doc>
<doc id="332322" url="https://pl.wikipedia.org/wiki?curid=332322" title="Pniewy (ujednoznacznienie)">
Pniewy (ujednoznacznienie)

Miejscowości w Polsce:
Część miasta:
Jeziora w Polsce:
Administracja:

</doc>
<doc id="332324" url="https://pl.wikipedia.org/wiki?curid=332324" title="Stéphane Guivarc’h">
Stéphane Guivarc’h

Stéphane Pierre Yves Guivarc’h (ur. 6 września 1970 w Concarneau) – francuski piłkarz występujący na pozycji napastnika, obecnie trener piłkarski. Z reprezentacją Francji zdobył tytuł Mistrzów Świata 1998 pod wodzą Aimé Jacqueta.
Kariera klubowa.
Swoją karierę klubową Guivarc’h zaczynał w rodzinnej Bretanii, w klubie Stade Brestois z Brestu w 1989 roku. Tam grał do 1991, kiedy to przeniósł się do EA Guingamp. W klubach tych występował w niższych ligach, także w Ligue 2. W 1995 roku przeniósł się do jednego z czołowych klubów Ligue 1, AJ Auxerre, z którym zdobył w 1996 mistrzostwo Francji oraz Puchar Francji. Występował również w Pucharze UEFA. Sezon 1996/1997 Guivarc’h spędził w Stade Rennais, gdzie został królem strzelców Ligue 1. Wyczyn ten powtórzył sezon później, ale już po powrocie do AJ Auxerre. W 1998 wyjechał do Anglii, aby grać klubie Premier League Newcastle United. Tam jednak nie zrobił wielkiej kariery, zagrał jedynie w 4 meczach i zdobył 1 bramkę. Szybko został sprzedany do Rangers F.C. W Scottish Premier League zagrał 14 razy (5 goli) i zdobył z klubem mistrzostwo kraju oraz Puchar Ligi. W 1999 wrócił do swojego byłego klubu AJ Auxerre. Karierę zakończył w EA Guingamp w Ligue 1. Ogółem rozegrał w 1. lidze Francji 160 meczów i zdobył 71 bramek. Po zakończeniu kariery klubowej Guivarc'h znalazł pracę w sztabie szkoleniowym klubu z Guingamp.
Kariera reprezentacyjna.
11 października 1997 roku Guivarc’h został powołany przez Aimé Jacqueta do reprezentacji Francji na mecz z Republiką Południowej Afryki. W debiucie (2:1) zdobył jedną z bramek. Król strzelców Ligue 1 znalazł się również w kadrze na Mistrzostwa Świata 1998, na których rozegrał 6 meczów. Wystąpił również w finale z Brazylią (3:0). Mistrzostwo Świata jest największym osiągnięciem Guivarc’ha, który jednak nie zyskał aprobaty u następcy Jacqueta Rogera Lemerre'a i ostatni mecz w kadrze rozegrał w 1999 roku. Jego bilans w reprezentacji Francji to 14 meczów i 1 gol.

</doc>
<doc id="332326" url="https://pl.wikipedia.org/wiki?curid=332326" title="Stephane Guivarc'h">
Stephane Guivarc'h



</doc>
<doc id="332327" url="https://pl.wikipedia.org/wiki?curid=332327" title="Siedlce (ujednoznacznienie)">
Siedlce (ujednoznacznienie)



</doc>
<doc id="332328" url="https://pl.wikipedia.org/wiki?curid=332328" title="Sławno (ujednoznacznienie)">
Sławno (ujednoznacznienie)



</doc>
<doc id="332329" url="https://pl.wikipedia.org/wiki?curid=332329" title="Mosina (ujednoznacznienie)">
Mosina (ujednoznacznienie)

Inne:

</doc>
<doc id="332332" url="https://pl.wikipedia.org/wiki?curid=332332" title="Vincent Candela">
Vincent Candela

Vincent Candela (ur. 24 października 1973 w Bédarieux) – francuski piłkarz, występujący na pozycji lewego obrońcy lub pomocnika, wraz z reprezentacją Francji zdobył tytuł mistrza świata 1998 i mistrza Europy 2000.
Vincent Candela zaczynał swoją karierę klubową w zespole Toulouse FC w 1992 roku. W Ligue 1 grał również w zespole EA Guingamp (w latach 1995–1997). W 1997 przeniósł się do Serie A, aby grać w drużynie AS Roma. Z Romą zdobył w 2001 roku mistrzostwo Włoch, wystąpił także w finale Superpucharu Włoch. Zaliczył występy w Lidze Mistrzów. W 2005 roku przeniósł się na Wyspy Brytyjskie, do klubu Premier League Bolton Wanderers, jednak nie pobył tam zbyt długo i w sezonie 2005/2006 powrócił do Serie A, do Udinese Calcio. Z Udinese odszedł latem 2006 do zespołu AC Siena, a w styczniu 2007 został zawodnikiem Messiny, z którą spadł z ligi.
W reprezentacji Francji Candela zagrał 40 razy i zdobył 5 bramek (1996–2002). Zazwyczaj grał jako zmiennik Bixente Lizarazu, czasem na pozycji prawego obrońcy. Na Mistrzostwach Świata 1998 zaliczył jedynie 1 mecz, zaś na Mistrzostwach Europy 2000 – dwa. Znalazł się także w kadrze Francji na igrzyska w Atlancie 1996 oraz na mundial w 2002 roku.
Dnia 5 czerwca 2009, meczem rozegranym na Stadionie Olimpijskim w Rzymie, pomiędzy reprezentacją Francji z MŚ '98 i składem Romy, który w sezonie 2000/01 zdobył Scudetto pożegnał się z piłką nożną.

</doc>
<doc id="332333" url="https://pl.wikipedia.org/wiki?curid=332333" title="Kroll">
Kroll

Kroll – polski film sensacyjny, psychologiczny, będący debiutem reżyserskim Władysława Pasikowskiego z 1991 roku.
Film otrzymał nagrodę specjalną jury i nagrodę za debiut na FPFF w Gdyni. Film zdobył dużą popularność wśród widzów, do dzisiaj uważany przez wielu za film kultowy. Krytycy także darzyli uznaniem produkcję młodego wówczas reżysera.
Przed nakręceniem filmu Władysław Pasikowski w roli Wiadernego widział Mirosława Bakę, lecz odmówił on zagrania szorstkiego kaprala. Krzysztof Pieczyński miał zagrać rolę kapitana, rolę ostatecznie otrzymał Maciej Kozłowski.
Film zgromadził w kinach polskich około 450 tys. widzów. Był także hitem kasowym w wypożyczalniach kaset wideo.
Opis fabuły.
Marcin Kroll (Olaf Lubaszenko), żołnierz zasadniczej służby wojskowej, w tajemniczych okolicznościach dezerteruje z jednostki wojskowej na kilka dni przed pokazowymi manewrami. Dowództwo za wszelką cenę chce uniknąć nagłośnienia tego faktu, ponieważ nie ucichły jeszcze głosy domagające się wyjaśnienia samobójstwa „Chudego” (Tadeusz Szymków), innego szeregowego „kota”, nad którym znęcali się starsi żołnierze. Porucznik Arek (Bogusław Linda) otrzymuje rozkaz odnalezienia dezertera i sprowadzenia go do jednostki. Wyrusza nocą do rodzinnego miasteczka Krolla i do pomocy angażuje kaprala Wiadernego (Cezary Pazura).
Obsada.
Główne role w filmie zagrali: Bogusław Linda, Olaf Lubaszenko, Dariusz Kordek i Cezary Pazura.

</doc>
<doc id="332334" url="https://pl.wikipedia.org/wiki?curid=332334" title="Młynary (ujednoznacznienie)">
Młynary (ujednoznacznienie)



</doc>
<doc id="332335" url="https://pl.wikipedia.org/wiki?curid=332335" title="Serock (ujednoznacznienie)">
Serock (ujednoznacznienie)



</doc>
<doc id="332336" url="https://pl.wikipedia.org/wiki?curid=332336" title="Topór (ujednoznacznienie)">
Topór (ujednoznacznienie)



</doc>
<doc id="332337" url="https://pl.wikipedia.org/wiki?curid=332337" title="Turek (ujednoznacznienie)">
Turek (ujednoznacznienie)



</doc>
<doc id="332338" url="https://pl.wikipedia.org/wiki?curid=332338" title="Wieleń (ujednoznacznienie)">
Wieleń (ujednoznacznienie)



</doc>
<doc id="332342" url="https://pl.wikipedia.org/wiki?curid=332342" title="Marcel Desailly">
Marcel Desailly

Marcel Desailly (wym. []; ur. 7 września 1968 w Akrze jako "Odonkey Abbey") – francuski piłkarz występujący na pozycji obrońcy lub pomocnika, reprezentant Francji, zdobywca Mistrzostwa Świata 1998, Mistrzostwa Europy 2000 oraz dwóch Klubowych Pucharów Europy (1993, 1994), w 2005 roku zakończył karierę w katarskim klubie Qatar Sports Club.
Kariera klubowa.
Desailly urodził się w Ghanie, jednak w wieku 4 lat został adoptowany przez rodzinę francuskiego dyplomaty i wychował się we Francji. W 1986 roku rozpoczął profesjonalną karierę piłkarską w zespole FC Nantes Atlantique (Ligue 1). W 1992 przeniósł się do Olympique Marsylia, z którym wygrał Ligue 1 w 1993 roku, jednak tytułu nie zdobył, gdyż klub pozbawiono go z powodu skandalu korupcyjnego. W tym samym roku sięgnął z zespołem po Klubowy Puchar Europy, wygrywając pierwszą edycję Ligi Mistrzów. Był to pierwszy w historii triumf klubu francuskiego w tych rozgrywkach. W 1994 został zakupiony przez największego giganta europejskiego futbolu wczesnych lat 90. A.C. Milan. Tam powtórzył wyczyn zdobycia Klubowego Pucharu Europy w 1994. Z zespołem z San Siro dwa razy sięgał także po mistrzostwo Włoch, w 1994 i 1996 oraz Superpuchar Europy w 1994 roku. W 1998 roku Desailly, już jako zdobywca Mistrzostwa Świata, został zakupiony za 4,6 mln funtów przez Chelsea F.C., trenowanej przez Ruuda Gullita. Piłkarz szybko zaadaptował się do warunków gry w Premier League. W drużynie Chelsea grał na środku obrony lub na pozycji defensywnego pomocnika. W swoim pierwszym sezonie zajął z klubem 3. miejsce w Premier League. W sezonie 1999/2000 występował w meczach Ligi Mistrzów i zdobył z drużyną Puchar Anglii. Po odejściu Dennisa Wise’a Desailly został kapitanem Chelsea. W 2003 roku zdobył w meczu ligowym z decydującą o zajęciu 4. miejsca bramkę, która otworzyła Chelsea drogę do Ligi Mistrzów. W 2004 roku doszedł wraz z drużyną do półfinału, w którym, w pierwszym meczu z AS Monaco został wyrzucony z boiska. Desailly szykował się do odejścia z drużyny Romana Abramowicza i José Mourinho, jednak zostawił godnego następcę, Johna Terry’ego. W 2004 roku przeniósł się do Kataru, gdzie kończył swoją piłkarską karierę. Tam grał w zespole Al-Gharafa, gdzie był nawet najlepszym strzelcem. 2005 rok spędził w Qatar Sports Club, który był jego ostatnim klubem w karierze.
Kariera reprezentacyjna.
Desailly zadebiutował w reprezentacji Francji w 1993 roku, jednak dopiero w 1996 wywalczył sobie miejsce w podstawowym składzie. Był jednym z filarów drużyny, która zdobyła Mistrzostwo Świata 1998 oraz Mistrzostwo Europy 2000. Po odejściu Didiera Deschampsa został kapitanem drużyny. Zdobył również dwa razy Puchar Konfederacji (2001 i 2003), występował na Mistrzostwach Świata 2002 oraz Mistrzostwach Europy 2004, po których zakończył reprezentacyjną karierę. Desailly był liderem, jeżeli chodzi o liczbę rozegranych w reprezentacji Francji meczów, których ma na swoim koncie 116 (3 bramki), ale został wyprzedzony przez Thurama.

</doc>
<doc id="332349" url="https://pl.wikipedia.org/wiki?curid=332349" title="Srom">
Srom

Srom, rzadziej wulwa () – zewnętrzna część żeńskiego układu płciowego. Srom składa się z wzgórka łonowego, dwóch warg sromowych większych i dwóch mniejszych, spoidła przedniego i tylnego warg, wędzidełka warg sromowych, łechtaczki, napletka łechtaczki, wędzidełka łechtaczki oraz przedsionka pochwy.
Srom składa się z większych i mniejszych struktur anatomicznych. Ich rozwój następuje w kilku fazach, przede wszystkim w okresie płodowym oraz w okresie dojrzewania. Wejście do macicy jest chronione przez: wargi sromowe większe, wargi sromowe mniejsze, przedsionek pochwy, a także naturalną florę bakteryjną. Normalne zewnętrzne mycie zazwyczaj wystarczy do zapewnienia dobrego zdrowia sromu, bez potrzeby uciekania się do mycia wewnętrznego. Jednakże srom jest znacznie bardziej narażony na infekcje niż prącie.
Nazewnictwo.
Słowo "srom" dawniej oznaczało "wstyd", "hańbę", "niesławę" – od prasłowiańskiego "*sormъ", stąd też rosyjskie срам ("sram"), ukraińskie со́ром ("sorom"), białoruskie сорам ("soram"), staroruskie соромъ ("soromъ"), scs. срамъ ("sramъ" – jako odpowiednik greckiego nowotestamentowego "αἰσχύνη"/"aischunē" „wstyd, hańba”), срамота ("sramota"), bułgarskie срам ("sram"), срамът ("sramŭt"), serbskie, chorwackie i słoweńskie сра̑м/"srȃm", срамота/"sramota", dolnołużyckie "srom", "sromota" (porównaj polskie współczesne "sromota", "sromotny") – zabytek językowy należący do zgodności irańsko~słowiańskich: awestyjskie "fšarǝma" „wstyd”, nowoperskie "šаrm", osetyjskie "œfsarm" ts. Nazwa przeniesiona na narząd płciowy ze względu na religijne tabu dotyczące seksualności, z tego powodu jest ona rzadko stosowana w zastosowaniach pozamedycznych. Jak każda część ludzkiego ciała związana z seksualnością, srom ma wiele potocznych nazw, z których część ma charakter wulgarny. Sfera płciowości dla wielu jest tematem tabu, co stwarza mniejsze lub większe problemy z nazewnictwem.
W książce Eve Ensler "Monologi waginy", traktującej o "rzeczy samej" i przełamującej owe 'wstyd, hańbę i niesławę’, srom nazywany jest z rozbawieniem "Splotem Mocy".
Narządy homologiczne.
Większość męskich i żeńskich organów płciowych pochodzi z tych samych tkanek rozwijających się u płodu. Srom nie jest pod tym względem wyjątkiem. Budowa anatomiczna sromu jest powiązana z budową anatomiczną męskich genitaliów, dzieląc z nimi rozwój biologiczny. Organy, które mają podobny przebieg rozwoju, są nazywane homologami.
Żołądź łechtaczki jest homologiem żołędzi prącia, a odpowiednikiem łechtaczki i odnóg łechtaczki są ciała jamiste penisa. Wargi sromowe większe, wargi sromowe mniejsze oraz napletek łechtaczki są homologami odpowiednio: moszny, skóry trzonu prącia i napletka. Opuszki przedsionka pochwy, pod skórą warg sromowych mniejszych, są odpowiednikami ciała gąbczastego – tkanki, która otacza cewkę moczową penisa. Odpowiednikiem gruczołów Bartholina u kobiet są gruczoły Cowpera u mężczyzn.
Funkcje i fizjologia.
Srom odgrywa ważną rolę w układzie rozrodczym. Stanowi wejście do macicy i jej ochronę, a także odpowiednie warunki pod względem ciepła i wilgotności, które pomagają w jej funkcjach seksualnych i reprodukcyjnych. Zewnętrzne elementy sromu są bogato unerwione i dostarczają przyjemności, gdy są odpowiednio stymulowane. Wzgórek łonowy amortyzuje kość łonową podczas stosunku płciowego.
Ze sromem wiąże się wiele różnych wydzielin, w tym mocz (z cewki moczowej), pot (z gruczołów apokrynowych), krew (z pochwy), sebum (z gruczołów łojowych), płyn zasadowy (z gruczołów bartholina), śluz (z gruczołów Skenego), wydzielina pochwy i mastka (smegma). Smegma jest białą substancją powstałą z połączenia martwych komórek, olejów skórnych, wilgoci i naturalnie występujących bakterii, które tworzą się w obrębie narządów płciowych. U kobiet ta gęsta wydzielina gromadzi się wokół łechtaczki i fałdów wargowych. Może być przyczyną dyskomfortu podczas aktywności seksualnej, ponieważ może powodować przyklejanie się żołędzi łechtaczki do kaptura jednak można ją łatwo usunąć podczas kąpieli. W pochwie wydzielane są również kwasy alifatyczne znane jako kopuliny. Uważa się, że działają one jak feromony. Kompozycja tych kwasów tłuszczowych, a tym samym ich zapach zmienia się w zależności od fazy cyklu menstruacyjnego.
Pobudzenie seksualne.
Łechtaczka i wargi minora są strefami erogennymi w sromie. Miejscowa stymulacja może obejmować łechtaczkę, pochwę i inne rejony krocza. Najwrażliwsza jest łechtaczka. Stymulacja seksualna łechtaczki (za pomocą wielu środków) może prowadzić do powszechnego pobudzenia seksualnego, a jeśli będzie utrzymana, może doprowadzić do orgazmu. Optymalnym sposobem stymulacji dla uzyskania orgazmu jest masowanie. 
Podniecenie seksualne powoduje szereg fizycznych zmian w sromu. Podczas podniecenia zwiększa się nawilżenie pochwy. Tkanka pochwy jest wysoce unaczyniona; tętniczki rozszerzają się w odpowiedzi na podniecenie seksualne, a mniejsze żyły kompresują się na skutek podniecenia tak, że łechtaczka i wargi minora zwiększają swój rozmiar. Zwiększone przekrwienie naczyń w pochwie powoduje jej obrzęk, co zmniejsza rozmiar ujścia pochwy o około 30%. łechtaczka stopniowo się wznosi, a żołądź porusza się w kierunku kości łonowej, będąc ukrytym przez napletek. Wargi minora znacznie zwiększają swoją grubość. Warg minora czasami znacznie zmieniają kolor, przechodząc od różowego do czerwonego u kobiet o jaśniejszej skórze, które nie mają dzieci, lub czerwony do ciemnoczerwonego u tych, które mają. Bezpośrednio przed orgazmem, łechtaczka staje się wyjątkowo obrzęknięta, powodując, że żołądź wydaje się cofać do kaptura łechtaczki. Rytmiczne skurcze mięśni występują w zewnętrznej trzeciej części pochwy, jak również w macicy i odbycie. Skurcze stają się mniej intensywne i bardziej losowo rozmieszczone w miarę jak trwa orgazm. Liczba skurczów, które towarzyszą orgazmowi różni się w zależności od jego intensywności. Orgazmowi może towarzyszyć kobiecy wytrysk, powodując wydalenie płynu z gruczołu Skenego lub pęcherza przez cewkę moczową. Zgromadzona krew zaczyna się rozpraszać, chociaż w znacznie wolniejszym tempie, jeśli orgazm nie wystąpił. Pochwa i otwór waginalny powracają do normalnego, zrelaksowanego stanu, a reszta sromu powraca do normalnego rozmiaru, pozycji i koloru.
Modyfikacje żeńskich genitaliów.
Wśród niektórych ludów afrykańskich najbardziej rozpowszechnioną modyfikacją genitaliów jest obrzezanie: usunięcie części sromu, najczęściej łechtaczki lub części warg sromowych, z przyczyn kulturowych czy religijnych. Praktyka ta jest uznawane przez wiele środowisk i organizacji za pogwałcenie praw człowieka i jest nielegalna w wielu krajach świata. Akt obrzezania kobiet jest drastyczny i znacznie bardziej bolesny niż obrzezanie u mężczyzn. Skutkować może przewlekłym bólem, infekcją, zespołem stresu pourazowego oraz pozbawieniem przyjemności z praktyk seksualnych.
Zdarza się również, że kobiety decydują się na piercing, tatuaż lub inną zmianę w okolicy sromu dla motywów estetycznych.
W celach estetycznych kobiety mogą także użyć lasera do likwidacji zmarszczek, skorzystać z chirurgii plastycznej warg sromowych oraz zwęzić pochwę. Dla zoptymalizowania stymulacji jest również możliwe przemieszczenie łechtaczki.
Choroby sromu.
Ginekologia jest gałęzią medycyny, która zajmuje się diagnozowaniem i leczeniem chorób oraz zaburzeń powiązanych ze sromem. Regularne wizyty są niezbędne do wykrycia jakichkolwiek zmian w okolicy sromu. Pełny opis chorób można znaleźć w rozdziale XIV listy ICD-10:
Srom w sztuce.
Rozmaite kultury miały różne poglądy na temat sromu. Niektóre starożytne religie i społeczeństwa oddały cześć sromowi i czciły kobietę jako boginię. Najważniejsze tradycje w hinduiźmie nadal tak postępują. W społeczeństwach zachodnich dominuje negatywna postawa, którą charakteryzuje terminologia medyczna pudenda membra, co oznacza części, których należy się wstydzić. W związku z tym doszło do reakcji artystycznej polegającej na różnych próbach nadania bardziej pozytywnego i naturalnego spojrzenia, takich jak dzieła artystów brytyjskich, amerykańskich i japońskich. W sztuce srom bywa przedstawiany jako organ mający moc zarówno dawania życia, jak i dawania przyjemności seksualnej.

</doc>
<doc id="332352" url="https://pl.wikipedia.org/wiki?curid=332352" title="Kuźnice">
Kuźnice



</doc>
<doc id="332353" url="https://pl.wikipedia.org/wiki?curid=332353" title="Jak-42">
Jak-42

Jak-42 (ros. Як-42; kod NATO: "Clobber") – radziecki średniodystansowy samolot komunikacyjny.
Został skonstruowany, by zastąpić w służbie Aerofłotu samoloty An-24, Tu-134 i Ił-18. Loty komercyjne rozpoczął w 1980 roku. Jak-42 jest wykorzystywany w programie badawczym z silnikiem śmigłowo-wentylatorowym oznaczonym 42E-LL, inne wersje stosowane są w badaniach z wyposażeniem optoelektronicznym.
Operatorzy.
Operatorzy cywilni samolotu Jak-42 (stan na 1 stycznia 2021):

</doc>
<doc id="332356" url="https://pl.wikipedia.org/wiki?curid=332356" title="Kuźnictwo">
Kuźnictwo



</doc>
<doc id="332358" url="https://pl.wikipedia.org/wiki?curid=332358" title="Geografia Włoch">
Geografia Włoch

Włochy – duże państwo leżące w Europie Południowej, posiadające na swoim terytorium dwie enklawy: San Marino na północy i Watykan na terenie stolicy kraju, Rzymu. Włochy cechuje wyżynny i górzysty krajobraz. Praktycznie cały kraj reprezentuje klimat podzwrotnikowy i roślinność śródziemnomorska. W skład Włoch wchodzą dwie duże wyspy: Sycylia i Sardynia.
Powierzchnia, położenie i granice.
Powierzchnia – 301 268 km², zbliżona do powierzchni Polski.
Położenie – kraj w południowej Europie, na Półwyspie Apenińskim oraz wyspach Sycylia, Sardynia i innych, nad otwartym Morzem Śródziemnym oraz morzami Liguryjskim, Tyrreńskim, Jońskim i Adriatyckim.
Skrajne punkty: północny 47°05'N, południowy 36°38'N, zachodni 6°38'E, wschodni 18°30'E. Kontynentalna część Włoch, której większość stanowi Półwysep Apeniński kształtem przypomina wysoki but (kozak) o wymiarach 1400 na 175 km.
Włochy graniczą z następującymi państwami:
i zawierają enklawy:
Linia brzegowa – 4996 km
Ukształtowanie poziome.
Linia brzegowa jest dość dobrze rozwinięta. Zachodnie wybrzeże półwyspu (liguryjskie i tyrreńskie) jest rozczłonkowane wieloma zatokami (Gaecka, Neapolitańska, Salerno) i skalistymi przylądkami. Na północy i południu wybrzeże jest przeważnie górzyste, zaś w części środkowej — nizinne. Wybrzeże wschodnie, adriatyckie jest w większości wyrównane z wąskim pasem nizin nadmorskich, na południowym wschodzie leży szeroka Zatoka Tarencka i nizinny Półwysep Salentyński. Łączna powierzchnia wysp włoskich wynosi około 50 tys. km² (1/6 pow. kraju), największe z nich to Sycylia (25,4 tys. km²) i Sardynia (23,8 tys. km²). Górzysta Sycylia, oddzielona od Półwyspu Apenińskiego wąską (szerokość do 3,5 km) Cieśniną Mesyńską, stanowi przedłużenie Apeninów.
Budowa geologiczna.
Na obszarze Włoch znajdują się dwa systemy górskie. Są to Alpy na północy i Apeniny ciągnące się niemal całej długości Półwyspu Apenińskiego, którego nazwa wzięła się od tychże gór. Alpy stanowią wygięty ku północy łuk ciągnący się wzdłuż północnej granicy Włoch. Alpy Zachodnie zbudowane są ze skał krystalicznych do których należą gnejsy, łupki i granity. Górotwór ten ciągnie się niemal od samego Morza Liguryjskiego. Wschodnia część północy Włoch to Alpy Wschodnie, które są zbudowane ze skał osadowych, wapieni i dolomitów. Obszar tej części Alp ciągnie się na wschód poza granice Włoch.
Drugi ważny górotwór to stanowiące oś półwyspu Apeniny. Apeniny dzielą się na trzy części: Apeniny Północne, Środkowe i Południowe. Każda z tych części różni się budową geologiczną. Apeniny Północne zbudowane są z osadów fliszowych, Środkowe z twardych wapieni i dolomitów, zaś Południowe z wapieni, fliszu i granitów. Apeniny są górotworem alpejskim, ale są słabiej wypiętrzone. Zaliczane są do młodych gór fałdowych. Apeniny otaczają pogórza, do których należą: Subapenin Tyrreński, zbudowany z plioceńskich piasków, iłów i tufów, oraz ciągnący się po wschodniej stronie Apeninów – Subapenin Etruski, który jest silnie rozczłonkowany.
Głównym obszarem nizinnym jest Nizina Padańska, która ma postać wielkiego zapadliska tektonicznego wypełnionego osadami trzeciorzędowymi i czwartorzędowymi. W części północnej niziny, u wylotu dolin alpejskich znajdują się wzgórza morenowe, a na północnym wschodzie — wulkaniczne i wapienne.
Włoskie wyspy są obszarami górzystymi. Sycylijskie górotwory budują gnejsy, łupki krystaliczne, flisze i wapienie. Obszar Sycylii stanowi przedłużenie systemu apenińskiego. Góry Sardynii, zbudowane ze skał osadowych i granitów, są obszarami wieku hercyńskiego.
Włochy to region aktywny sejsmicznie, gdzie co jakiś czas dochodzi do trzęsień ziemi. Ponadto na terytorium Włoch występują wulkany. Do czynnych należą: Etna na Sycylii, gdzie ostatni poważny wybuch miał miejsce w zimie na przełomie 1991/1992, Vulcano leżący w archipelagu Wysp Liparyjskich i Stromboli leżący w tym samym regionie. Do słynnych stożków należy ostatni wulkan – Wezuwiusz. Jego najbardziej znana i katastrofalna zarazem erupcja miała miejsce w 79 roku n.e.
Rzeźba.
Włochy wraz ze swymi dwiema największymi wyspami są obszarem górzystym i wyżynnym. Góry i wyżyny — stanowią około 77% powierzchni kraju. Alpy dzielące się na Zachodnie i Wschodnie mają postać wysokogórskich masywów, których najwyższym szczytem jest Mont Blanc o wysokości około 4810 m n.p.m. Mont Blanc jest szczytem leżącym na granicy francusko-włoskiej. Alpy włoskie ciągną się wielkim łukiem, ograniczającym od zachodu i północy Nizinę Padańską i na terenie Włoch zajmują powierzchnię około 45 tys. km².
W północno-zachodniej części kraju, wzdłuż granic z Francją, znajdują się pasma Alp: Liguryjskich, Nadmorskich (Argentera – 3297 m n.p.m.), Kotyjskich z serpentynitowym masywem Monte Viso (3 841 m n.p.m.) i Graickich z masywem Gran Paradiso (4 061 m n.p.m.). Na północny zachód od Alp Graickich, między przełęczami Małą i Wielką Św. Bernarda, wznosi się wspomniany wyżej — Mont Blanc.
Na północy Włoch, na granicy ze Szwajcarią i Austrią są położone, Alpy Pennińskie (Matterhorn – 4478 m n.p.m.), Alpy Lepontyńskie, Retyckie (Piz Bernina – 4049 m n.p.m.), Alpy Zillertalskie oraz na północnym wschodzie — Alpy Karnickie. Na granicy ze Słowenią leżą Alpy Julijskie. Południowa część włoskich Alp obejmuje, znacznie niższe od krystalicznej strefy północnej, pasma górskie są to m.in. Alpy Bergamskie i Lombardzkie oraz Dolomity (Marmolada – 3342 m n.p.m.), przechodzące na południu w Alpy Weneckie. Poszczególne pasma górskie i masywy alpejskie są ograniczone głębokimi dolinami (Aosty — długość ponad 100 km, Adygi, Addy) i kotlinami (m.in. Trydencką, Bolzano). W wysokogórskiej części Alp znajdują się liczne formy rzeźby polodowcowej do której należą: cyrki lodowcowe, doliny polodowcowe, jeziora. Rzeźba ta związana jest z plejstoceńskim zlodowaceniem Alp. W południowej części Alp występuje rozwinięta rzeźba krasowa.
Nizina Padańska jest największą niziną Włoch, a jej średnia wysokość nad poziom morza jest niższa niż 100 m. Nizina obejmuje obszar 46 tys. km² i dzieli się na: Piermoncką, Lombardzką, Wenecką i Emilańską.
Apeniny stanowią zdecydowaną większość zajmującego połowę powierzchni Włoch – Półwyspu Apenińskiego. Apeniny ciągną się na długości 1350 km przez cały półwysep, od wybrzeża Morza Liguryjskiego (gdzie łączą się z Alpami) do Cieśniny Mesyńskiej. Najwyższe są Apeniny Środkowe (Corno Grande, 2912 m n.p.m.) w których powstały rozległe, bezodpływowe kotliny krasowe.
Górzyste wyspy Włoch są zdominowane przez obszary górskie i wyżynne śródgórza, zaś tereny nizinne skupiają się jedynie na wybrzeżu. Podobnie jest zresztą w przypadku Włoch kontynentalnych, gdzie tereny nizinne poza Nizina Padańską zajmują jedynie wąski pas nadbrzeżny. Najwyższe wzniesienie Sycylii i wszystkich wysp włoskich to – Etna o wysokości 3323 m n.p.m.
Klimat.
Informacje ogólne.
Duża rozciągłość południkowa kraju (Włochy leżą między 36° a 47°N), równoleżnikowy (Alpy) i południkowy (Apeniny) przebieg łańcuchów górskich, stanowiących bariery klimatyczne oraz bliskość Afryki powodują znaczne zróżnicowanie klimatu. Włochy niemal w całości leżą w strefie klimatu podzwrotnikowego o jego śródziemnomorskiej odmianie, wyjątek tu stanowi centralna część Niziny Padańskie, gdzie większy wpływ ma kontynentalizm. Klimat umiarkowany występuje w pasie Alp, gdzie charakterystyczną cechą jest występowanie piętrowości klimatycznej. Wysoko w Alpach panuje klimat pierw górski, w najwyższych partiach typowy klimat alpejski o cechach zbliżonych do subpolarnego. Klimat wykazuje także zróżnicowanie po obydwu stronach Apeninów. Wschodnie stoki są znacznie bardziej suche niż zachodnie. W okolicach jezior alpejskich klimat jest nieco łagodniejszy.
Temperatury i wiatry.
W regionach północnych zimy są chłodne, a lata gorące, natomiast dalej na południe klimat robi się coraz łagodniejszy. Średnia temperatura w styczniu wynosi od poniżej 0 °C w Alpach (na wysokości 2500 m n.p.m.), 0–3 °C na Nizinie Padańskiej, do 10–12 °C na południu półwyspu i wyspach. Zimny, wiejący z północy wiatr tramontana powoduje spadki temperatury do poniżej 0 °C, a nawet mrozy w całych północnych Włoszech (zwłaszcza na Nizinie Padańskiej). Na Sardynii zimą wieje północno-zachodni mistral, który obniża temperaturę powietrza. Średnia temperatura w lipcu wynosi około 20 °C na pogórzu Alp i około 5 °C na wysokości 2500 m n.p.m. 23–24 °C są notowane na Nizinie Padańskiej, wyższe wartości rzędu 26–28 °C na południu kraju. Przy napływie gorącego i suchego powietrza znad Sahary (wiatr sirocco) temperatura maksymalna wzrasta do około 40 °C. Sirocco wieje na obszarach leżących na południe od Rzymu. W Rzymie i na południe od Rzymu rocznie notuje się co najmniej 30 dni z upałami, które potęguje sirocco.
Opady.
Średnia roczna suma opadów wynosi od 500–600 mm na nizinach Sardynii, Sycylii i wschodniej części Półwyspu Apenińskiego do 2000 mm w wysokich Apeninach i 3000 mm w Alpach. Na Nizinie Padańskiej średnio w ciągu roku spada 900 mm opadów. Większość opadów przypada na okres jesienno-zimowy, w Alpach na okres letni. Zimą w górach (także na Etnie) występują opady śniegu, szczególnie obfite w Alpach, gdzie pokrywa śnieżna utrzymuje się do 5–6 miesięcy w roku. Opady śniegu w Alpach mogą zdarzyć nawet już w połowie września.
Wody.
Rzeki.
Terytorium Włoch należy do zlewiska Morza Adriatyckiego, Tyrreńskiego oraz Liguryjskiego i Jońskiego, a także Czarnego. Sieć rzeczna Włoch jest gęsta, zwłaszcza w części północnej, odwadnianej przez Pad — najdłuższą rzekę Włoch (652 km, powierzchnia dorzecza 75 tys. km², źródła w Alpach Kotyjskich). Pad na długości około 600 km płynie przez Nizinę Padańską, gdzie jest zasilany zasobnymi w wodę dopływami alpejskimi (Ticino, Adda, Oglio i inne) oraz apenińskimi (najdłuższy Tanaro). Pad przy ujściu do Morza Adriatyckiego tworzy szybko narastającą deltę. Z Alp do Morza Adriatyckiego spływa także Adyga (długość 410 km) i Piawa. Rzeki północnych Włoch charakteryzują się wysokimi wiosennymi i jesiennymi wezbraniami, powodującymi częste, katastrofalne powodzie. W ujściowych odcinkach rzek występują powodzie spowodowane wiatrami sztormowymi. Na Półwyspie Apenińskim i wyspach rzeki są krótkie o wysokich jesienno-zimowych stanach wód i bardzo niskich w okresie letnim. Podczas lata część z nich całkowicie wysycha. Najdłuższe rzeki Półwyspu Apenińskiego to: Tyber (405 km), Arno, Reno, Ombrone i Volturno, Sycylii — Salso, Sardynii — Tirso.
Jeziora.
Na obszarze Włoch występuje wiele różnego pochodzenia jezior. W Alpach występują liczne jeziora cyrkowe oraz duże i głębokie jeziora tektoniczno-polodowcowe, należą do nich: Garda (powierzchnia 370 km², głębokość do 346 m), Como (powierzchnia 146 km², głębokość do 410 m), Iseo oraz Maggiore i Lugano na granicy ze Szwajcarią. Na Półwyspie Apenińskim występują jeziora tektoniczne (Trazymeńskie o powierzchni 128 km²) i wulkaniczne (Bolsena o głębokości do 146 m, Bracciano, 165 m) w kalderach wygasłych wulkanów. Na wybrzeżach Półwyspu Apenińskiego i Niziny Padańskiej występują jeziora lagunowe, m.in.: Valli di Comacchio, Varano, Lesina. Włochy cechują się bogactwem wód mineralnych, zwłaszcza termalnych w górach.
Powyżej 3 200–3 500 m n.p.m. występują lodowce górskie, największe w masywach Mont Blanc, Gran Paradiso, Bernina i Cevedale (lodowiec Forni o długość 17 km). Od lat 60. XX wieku powierzchnia lodowców we włoskich górach zmniejszyła się z 527 do 370 km kwadratowych. 200 lodowców zniknęło, a największy włoski lodowiec Forni podzielił się na trzy części. Cieki wodne wypływające z Alp zasilane są głównie przez opady śniegu, a także przez lodowce. W Apeninach znaczący udział mają opady deszczu.
Gleby.
Większą część powierzchni Włoch pokrywają gleby brunatne leśne, dobrze wykształcone w strefie pogórzy. Gleby kamieniste występują w górach. W kompleksie z glebami brunatnymi występują rędziny oraz słabo węglanowe, równie żyzne gleby cynamonowe. Lokalnie na bezwęglanowych zwietrzelinach wapieni w Apeninach i wybrzeżach Morza Adriatyckiego wytworzyły się typowe dla regionu śródziemnomorskiego gleby czerwone, zwane terra rosa, a w chłodniejszej strefie alpejskiej — jasnobrązowe, zw. terra fusca. Z osadami wulkanicznymi zachodniego pogórza Apeninów i wysp są związane żyzne andosole. W górskim piętrze Alp pod lasami iglastymi powstały kwaśne, kamieniste gleby bielicowe, przechodzące wyżej w litosole, rankiery i zwaliska skalne. Na Nizinie Padańskiej oprócz brunatnoziemów powszechnie występują ciężkie gleby glejowe i aluwialne. W strefie nadmorskiej miejscami występują gleby zasolone.
Flora.
Naturalne zbiorowiska roślinne tworzą lasy, które zajmują 33,9% powierzchni kraju. Lasy zachowały się głównie w górach. W Alpach występują piętra lasów dębowych i kasztanowych (do około 1000 m n.p.m.), bukowo-jodłowych (do 1500 m n.p.m.). Wyżej rosną lasy świerkowe i limbowo-modrzewiowe, których górna granica przebiega na około 2100 m n.p.m. Ponad strefą lasów występują subalpjeskie zarośla kosodrzewiny (we wschodniej części włoskich Alp) i różaneczników, przechodzące powyżej 2900 m n.p.m. w hale wysokogórskie. Apeniny i górzystą część wysp porastają zrzucające liście zimą, lasy dębowe i kasztanowe, a w wyższym piętrze — bukowe. Ponad granicą lasów (około 1800 m n.p.m.) w Apeninach występują łąki typu alpejskiego. Miejsce wytrzebionych lasów z dębem ostrolistnym i korkowym, sosną alpejską oraz pinią, na obszarach pogórzy i wybrzeżach, zajęły zbiorowiska śródziemnomorskie makii. Obszary roślinności twardolistnej we Włoszech złożone są z wiecznie zielonych, twardolistnych krzewów (m.in. mirt, wawrzyn, rozmaryn). Na Nizinie Padańskiej powszechne są uprawy. Na terenach nadmorskich często spotykane są palmowate.
Fauna.
Fauna należy do Regionu Śródziemnomorskiego, a wyjątek stanowią Alpy na północy Włoch gdzie występują gatunki charakterystyczne dla górskich lasów w Europie środkowej. Fauna we Włoszech jest uboga pod względem liczby sztuk. Duże ssaki jak wilki, niedźwiedzie i dziki żyjące w Alpach na północy Włoch występują w bardzo małych ilościach. W Alpach na północy Włoch żyją koziorożce i kozice. Rzadziej spotyka się tam daniela lub muflona. Bogaty gatunkowo i pod względem liczby sztuk jest jedynie świat ptaków i ssaków. Z ptaków dla Włoch charakterystyczne są kruki i jaskółki.
Zachowane naturalne zbiorowiska roślinne i zwierzęce i formy krajobrazu są chronione w rezerwatach i parkach narodowych. Łączna powierzchnia terenów chronionych wynosi 57,2 tys. km²; największe parki narodowe to: Gran Paradiso (założone w 1922 — najstarszy w kraju, powierzchnia 70 200 ha) w Alpach Graickich, Stelvio w Alpach Retyckich i Abruzzo w Apeninach.

</doc>
<doc id="332359" url="https://pl.wikipedia.org/wiki?curid=332359" title="Ciągnienie">
Ciągnienie

Ciągnienie – proces technologiczny stosowany w metalurgii polegający na formowaniu drutu lub pręta poprzez przeciąganie materiału wejściowego w postaci: walcówki, prasówki, lub krajki poprzez otwór ciągadła, którego pole przekroju jest mniejsze niż pole przekroju poprzecznego przeciąganego materiału.
W wyniku tego następuje zmniejszenie średnicy obrabianego przedmiotu oraz jego wydłużenie, może też nastąpić zmiana kształtu przekroju.
Podczas ciągnienia zachodzi umocnienie materiału (zwiększenie własności wytrzymałościowych okupione zmniejszeniem własności plastycznych).
Rodzaje ciągnienia metalu.
Wyróżniamy dwa sposoby realizacji procesu ciągnienia metalu:

</doc>
<doc id="332361" url="https://pl.wikipedia.org/wiki?curid=332361" title="Beechcraft">
Beechcraft

Beechcraft – amerykańska wytwórnia samolotów lekkich, sportowych, biznesowych i wojskowych założona w 1932 roku przez małżeństwo Waltera i Olive Ann Beech w Wichita w stanie Kansas. W 2012 roku wytwórnia wystąpiła o sądową ochronę przed bankructwem. Zmusiło to firmę do przeprowadzenia daleko idącej restrukturyzacji. Zrezygnowano z produkcji maszyn o napędzie odrzutowym, pozostawiając jedynie samoloty turbośmigłowe i tłokowe. Pod koniec 2013 roku amerykański Textron podjął decyzję o przejęciu firmy przy zachowaniu marki Beechcraft.

</doc>
<doc id="332368" url="https://pl.wikipedia.org/wiki?curid=332368" title="Platon (Lewszyn)">
Platon (Lewszyn)

Platon, imię świeckie Piotr Gieorgijewicz Lewszyn (ur. w Czarusznikowie, zm. w Wifanii) – rosyjski biskup prawosławny.
Życiorys.
Ukończył seminarium duchowne w Kołomnie, a następnie, w 1757, Słowiańsko-Grecko-Łacińską Akademię. W 1758 został zatrudniony w seminarium przy Ławrze Troicko-Siergijewskiej w charakterze nauczyciela retoryki. 14 sierpnia tego samego roku złożył wieczyste śluby mnisze, zaś 30 sierpnia został wyświęcony na hierodiakona. 22 lipca 1759 został wyświęcony na hieromnicha i mianowany prefektem seminarium. Od 1761 był jego rektorem. W 1762 lub 1763 powierzono mu obowiązki nadwornego kaznodziei i katechety następcy tronu. W 1763 mianowany przełożonym Ławry Troicko-Siergijewskiej, w 1766 został archimandrytą i wszedł w skład Świątobliwego Synodu Rządzącego.
10 października 1770 został wyświęcony na biskupa twerskiego i kaszyńskiego, zachowując urząd przełożonego Ławry Troicko-Siergijewskiej. Natychmiast po chirotonii biskupiej został podniesiony do godności arcybiskupa. W 1775 przeniesiony na katedrę moskiewską, zaś w 1787 podniesiony do godności metropolity, z tytułem metropolity moskiewskiego i kołomieńskiego. W 1811, w związku z ciężką chorobą (paraliż) przestał wykonywać swoje obowiązki; faktyczne administrowanie eparchią przeszło w ręce biskupa dmitrowskiego Augustyna. Metropolita Platon zmarł w 1812.

</doc>
<doc id="332369" url="https://pl.wikipedia.org/wiki?curid=332369" title="Cięcie (proces technologiczny)">
Cięcie (proces technologiczny)

Cięcie – jest operacją rozdzielania materiału. Cięcie może być wykonane poprzez usunięcie części materiału metodą obróbki ubytkowej lub bez jego usuwania metodą obróbki plastycznej. 

</doc>
<doc id="332370" url="https://pl.wikipedia.org/wiki?curid=332370" title="Samuel (metropolita kruticki)">
Samuel (metropolita kruticki)



</doc>
<doc id="332374" url="https://pl.wikipedia.org/wiki?curid=332374" title="Alfred Henschke">
Alfred Henschke

Alfred Henschke, ps. Klabund (ur. 4 listopada 1890 w Krośnie Odrzańskim, zm. 14 sierpnia 1928 w Davos) – dramaturg i poeta niemiecki.
Jego pseudonim pochodził od słów "der Klabautermann" i "der Vagabund". W wieku 16 lat zachorował na gruźlicę płuc, zmarł przedwcześnie w wieku 38 lat.
Główne utwory:

</doc>
<doc id="332384" url="https://pl.wikipedia.org/wiki?curid=332384" title="Mejl">
Mejl



</doc>
<doc id="332387" url="https://pl.wikipedia.org/wiki?curid=332387" title="Gębice (powiat krośnieński)">
Gębice (powiat krośnieński)

Gębice (niem. "Amtitz", łuż. "Homśica") – wieś w Polsce położona w województwie lubuskim, w powiecie krośnieńskim, w gminie Gubin, koło Gubina, leży nad rzeką Lubszą na terenie Dolnych Łużyc.
W latach 1975–1998 miejscowość należała administracyjnie do województwa zielonogórskiego.
Wieś dawniej ulicówka, obecnie wielodrożnica o zabudowie zwartej, szczytowej i kalenicowej. Pierwsza wzmianka w dokumentach o wsi pochodzi z roku 1357 o nazwie Ompticz, w 1449 – Ampticz, a w 1527 – Amtitz. Około 1300 roku Gębice były małą siedzibą rycerską, a w 1463 roku stała się siedzibą rycerską rodziny szlacheckiej von Zeschau. Cesarz Rudolf II po ostatnim potomku tej rodziny sprzedał dobra lenne Melchiorowi von Löbenowi i Zachariaszowi von Grünbergowi. Rodzina Löben staje się w późniejszym czasie wyłącznym właścicielem. Amtitz (Gębice) w 1616 roku kupili Schönaichowie.
Wieś złożona jest w większej części z budynków powstałych w drugiej połowie XIX wieku. We wcześniejszym okresie do Gębic należał młyn wodny oraz cegielnia.
Zabytki.
Do wojewódzkiego rejestru zabytków wpisane są:
inne zabytki:
Obóz jeniecki i Maksymilian Kolbe.
W okresie II wojny światowej zlokalizowano w Gębicach latem 1939 r. obóz jeniecki Stalag III B Furstenberg – Filia Amtitz. Obóz istniał w latach 1938–1943. Początkowo więźniami było kilkudziesięciu jeńców czeskich, a po kampanii wrześniowej 1939 r. zaczęto tu osadzać Polaków, głównie jeńców wojennych. W jednym z transportów przybyła do obozu 100-osobowa grupa duchownych. Z grupą tą przybyło około 50 zakonników z Niepokalanowa. Więźniem obozu był przez 3 miesiące przejściowo, do 8 listopada 1939, o. Maksymilian Maria Kolbe. Dnia 28 września 1939 roku Maksymilian Kolbe wypowiedział na terenie Gębic słowa proroctwa do współinternowanych: 
W listopadzie 1939 r. obóz przeniesiono z zabudowań majątku na pola na zachód od wsi, gdzie ustawiono namioty otoczone drutem kolczastym. W obozie więziono 20–25 tysięcy więźniów. W następnych miesiącach niektórych więźniów świeckich oraz duchownych przewieziono do obozu w Ostrzeszowie. W maju 1940 r. rozpoczęto akcję zwalniania więźniów z obozu i kierowania ich do przymusowej pracy. Po likwidacji obozu, w połowie 1940 r. powstał w tym miejscu obóz przejściowy, do którego przywożono więźniów z różnych krajów Europy i kierowano ich następnie do pracy przymusowej.
Przy szosie z Gubina do Starosiedla znajduje się pomnik ofiar obozu w Gębicach.

</doc>
<doc id="332388" url="https://pl.wikipedia.org/wiki?curid=332388" title="Suwak nawigacyjny">
Suwak nawigacyjny

Suwak nawigacyjny nazywany też suwakiem Bygrave'a - przyrząd używany w astronawigacji lotniczej, będący rodzajem suwaka logarytmicznego, umożliwiający rozwiązywanie kilku podstawowych trójkątów sferycznych używanych w astronomii sferycznej (przy wykorzystaniu algorytmu Napiera) z dokładnością do 1 minuty łuku i w czasie wystarczająco krótkim dla potrzeb nawigacji lotniczej. Składa się z koncentrycznie osadzonych, ruchomych względem siebie cylindrów, na których naniesione są spiralne podziałki. Wynaleziony w pierwszej połowie XX wieku przez kapitana RAF L.G.Bygrave. W czasie II wojny światowej nieco zmodyfikowana odmiana suwaka była produkowana w Niemczech na potrzeby Luftwaffe przez firmę Dennert &amp; Pape (wersje HR1, MHR1 i HR2). Obecnie ze względu na powszechne użycie komputerów praktycznie nie stosowany.

</doc>
<doc id="332393" url="https://pl.wikipedia.org/wiki?curid=332393" title="John Leech">
John Leech



</doc>
<doc id="332394" url="https://pl.wikipedia.org/wiki?curid=332394" title="Mirosław Orzechowski">
Mirosław Orzechowski

Mirosław Orzechowski (ur. 28 września 1957 w Łodzi) – polski polityk, scenarzysta, dziennikarz i publicysta, poseł na Sejm V kadencji, w latach 2006–2007 wiceminister edukacji, dwukrotny p.o. prezesa Ligi Polskich Rodzin.
Życiorys.
Ukończył Instytut Teologiczny w Łodzi, Państwową Wyższą Szkołę Filmową, Telewizyjną i Teatralną w Łodzi oraz studia na Wydziale Dziennikarstwa i Nauk Politycznych Uniwersytetu Warszawskiego.
Jest autorem scenariuszy filmowych i teatralnych, w tym współautorem scenariuszy do filmów "Dziecko szczęścia" i "Księga Wielkich Życzeń", zwycięzcą konkursu na scenariusz filmu w X Ogólnopolskim Festiwalu Filmów dla Dzieci i Młodzieży w Poznaniu za scenariusz do filmu "Filip, Gaja i skrzydła", autorem sztuki "Pan wezwał Cię, Karolu", był twórcą katolickiego miesięcznika społeczno-kulturalnego „Aspekt Polski”, został redaktorem naczelnym tego pisma oraz redaktorem naczelnym kwartalnika „Echo z Parzna”. Był stypendystą Narodowego Centrum Kultury w konkursie na scenariusz filmu fabularnego poświęconego historii Polski.
Publikuje m.in. w „Naszym Dzienniku”. Należy do Katolickiego Stowarzyszenia Dziennikarzy, był założycielem i prezesem Katolickiego Klubu im. św. Wojciecha, współtwórcą i przewodniczącym Stowarzyszenia „Wspólnota Łódzka” oraz inicjatorem powstania Łódzkiego Domu Wydawniczego. Przez trzy kadencje pełnił funkcję radnego rady miasta w Łodzi. Należał do Zjednoczenia Chrześcijańsko-Narodowego i Przymierza Prawicy. W latach 2002–2006 zajmował stanowisko zastępcy prezydenta miasta.
W wyborach parlamentarnych w 2005 kandydował na posła z listy Ligi Polskich Rodzin, otrzymując 3474 głosy w okręgu łódzkim. Mandat poselski objął 7 kwietnia 2006, zastępując Ewę Sowińską, wybraną na urząd Rzecznika Praw Dziecka.
Od 10 maja 2006 do 13 sierpnia 2007 zajmował stanowisko sekretarza stanu w Ministerstwie Edukacji Narodowej.
Już w trakcie pełnienia tej funkcji w wypowiedziach publicznych negował prawdziwość teorii Darwina, opowiadając się za nauczaniem w szkołach kreacjonizmu. Reakcją środowiska naukowego na głoszone przez niego poglądy był list podpisany przez 1135 naukowców, skierowany do władz państwowych z żądaniem jego odwołania. Wypowiadał się negatywnie o osobach orientacji homoseksualnej. Opowiadał się za wprowadzeniem ustawy mającej „zakazywać propagowania homoseksualizmu” w szkołach oraz m.in. za zwolnieniem z pracy nauczycieli, którzy ujawnią taką orientację.
Był kandydatem LPR na prezydenta Łodzi w wyborach samorządowych w 2006, zdobył 3775 głosów (1,7%), zajmując 6. miejsce. Od 6 grudnia 2006 przewodniczył Klubowi Parlamentarnemu Ligi Polskich Rodzin. 7 lipca 2007 objął też stanowisko przewodniczącego kongresu partii.
W przedterminowych wyborach parlamentarnych w 2007 bez powodzenia ubiegał się o reelekcję, uzyskując 1992 głosy. W 2008 bezskutecznie kandydował w wyborach uzupełniających do Senatu w okręgu krośnieńskim, uzyskując w nich 308 głosów i zajmując przedostatnie, 11. miejsce.
Od czerwca 2008 kierował Ligą Polskich Rodzin po rezygnacji Sylwestra Chruszcza z funkcji pełniącego obowiązki prezesa partii. 25 października 2008 rada polityczna LPR powierzyła mu funkcję p.o. prezesa.
6 marca 2009 złożył rezygnację ze stanowiska p.o. prezesa Ligi Polskich Rodzin po tym, jak przedstawiono mu zarzut prowadzenia samochodu w stanie nietrzeźwości. Zaprzeczył jednocześnie popełnieniu zarzucanego mu czynu. Następcą na stanowisku prezesa Ligi Polskich Rodzin został Wojciech Wierzejski. 14 lipca 2009 przed sądem przyznał się do sprawstwa, został skazany na karę grzywny przy orzeczeniu trzyletniego zakazu prowadzenia pojazdów mechanicznych. Przejął ponownie obowiązki prezesa partii, które pełnił do momentu wyboru na prezesa partii Witolda Bałażaka 10 października tego samego roku. Przewodniczącym kongresu LPR pozostawał do 12 października 2013, kiedy to przestał zasiadać we władzach partii. W wyborach samorządowych w 2014 bez powodzenia kandydował do rady powiatu bełchatowskiego z listy komitetu Razem Jarosława Brózdy.

</doc>
<doc id="332395" url="https://pl.wikipedia.org/wiki?curid=332395" title="Cut-through">
Cut-through

Cut-through – sposób przekazywania informacji w sieciach komputerowych przez węzeł pośredniczący. W trybie cut-through przełącznik zaczyna przesyłać ramkę dalej przed otrzymaniem jej w całości, zwykle zaraz po przeczytaniu adresu docelowego.
Ten tryb, w porównaniu do trybu Store and forward, zmniejsza opóźnienie wprowadzane przez przełącznik kosztem zwiększenie możliwości rozsyłania niepoprawnych ramek, ponieważ nie są wykrywane ramki z błędnymi sumami kontrolnymi CRC. 
Wykorzystanie trybu cut-through jest możliwe tylko, gdy interfejs wyjściowy przełącznika ma co najmniej taką przepustowość jak interfejs wejściowy.

</doc>
<doc id="332398" url="https://pl.wikipedia.org/wiki?curid=332398" title="Kod Leonarda da Vinci">
Kod Leonarda da Vinci

Kod Leonarda da Vinci () – czwarta powieść sensacyjna Dana Browna, thriller sprzedany w nakładzie ponad 80 mln egzemplarzy. Książka inspirowana była dziełem Michael Baigenta, Richard Leigha oraz Henriego Lincolna – „The Holy Blood and the Holy Grail” („Święty Graal, święta krew”). Mimo odwołań do świata rzeczywistego jest to powieść z gatunku fikcji literackiej.
Opis.
Ofiarą morderstwa popełnionego w Luwrze pada kustosz Jacques Saunière. Zwłoki zostają odnalezione w pozycji łudząco podobnej do rysunku witruwiańskiego, na którym Leonardo da Vinci przedstawił proporcje ludzkiego ciała. Robert Langdon, znawca symboliki religijnej z uniwersytetu w Harvardzie, jest podejrzewany przez policję o popełnienie tej zbrodni.
Akcja komplikuje się, ponieważ konający kustosz pozostawił po sobie szereg zagadek, które w trudny do odgadnięcia sposób mają pomóc w odnalezieniu sprawców. Ale mają też doprowadzić do czegoś zupełnie innego. Langdona ściga mnich Sylas.
Krytyka.
"Kod Leonarda da Vinci" został skrytykowany przez polski Episkopat, m.in. ze względu na zawarte w niej twierdzenia historycznie i teologicznie. Specjalny komunikat w tej sprawie został wydany przez Radę Naukową Konferencji Episkopatu Polski 29 kwietnia 2005.
Bart D. Ehrman, biblista, wytknął, że Jezus nie miał tysięcy piśmiennych zwolenników, nie rozważano włączenia do Nowego Testamentu ponad osiemdziesięciu ewangelii, Jezus został uznany za istotę boską jeszcze przed soborem nicejskim, Konstantyn Wielki nie zamówił nowej Biblii przemilczającej ludzkie cechy Jezusa, dokumenty z Nag Hammadi nie opowiadają historii Graala, Żydzi nie potępiali celibatu, zwoje z Qumran nie zawierają treści chrześcijańskich, dokument Q nie jest księgą napisaną przez Jezusa i nie został utajniony przez Watykan. Jedna z kluczowych scen powieści rozgrywa się w kościele Saint-Sulpice w Paryżu, ukazanym jako jedno z miejsc działalności Zakonu Syjonu. Teoria powiązania tego kościoła z Zakonem Syjonu przedstawiona w 1997 r. przez Lynn Picknett i Clive’a Prince’a w książce "The Templar Revelation", została w dużej mierze zdyskwalifikowana, gdyż dokumenty z Biblioteki Narodowej, na które powoływali się autorzy, okazały się fałszywe.
Książki o "Kodzie Leonarda da Vinci"
Parodie
Linki zewnętrzne.
Strony krytyczne:

</doc>
<doc id="332403" url="https://pl.wikipedia.org/wiki?curid=332403" title="Celebes Zachodni">
Celebes Zachodni

Celebes Zachodni () – prowincja w Indonezji w zachodniej części wyspy Celebes. Powierzchnia 16 787 km²; 1,4 mln mieszkańców (2020); stolica Mamuju.
Prowincja została utworzona 18 października 2004 z części prowincji Celebes Południowy. Obejmuje najbardziej wysuniętą na zachód część wyspy nad cieśniną Makasarską. Gospodarka opiera się na rolnictwie, rybołówstwie i eksploatacji bogactw naturalnych; wiele atrakcji turystycznych.
Główne miasta: Mamuju, Polewali, Majene.

</doc>
<doc id="332406" url="https://pl.wikipedia.org/wiki?curid=332406" title="Świętajno Narckie">
Świętajno Narckie

Świętajno Narckie (Świętajno k. Nart, Narty, Narckie) – jezioro w Polsce, niedaleko wsi Narty, w województwie warmińsko-mazurskim w powiecie szczycieńskim, w gminie Jedwabno.
Opis.
Owalne jezioro z osią wschód – zachód. Brzegi pagórkowate, na przemian płaskie i strome. Od północnego zachodu otacza je las, od innych pola i łąki. Wzdłuż południowego brzegu ciągnie się wieś Narty i zabudowa letniskowa.
Na południu szosa Szczytno-Nidzica i wieś Narty. Od wschodu droga gminna prowadząca z Warchał do Brajnik oraz liczne obiekty rekreacyjne, pola namiotowe i parkingi. Jezioro leży w skupisku kilku jezior, z których największe to Warchały i Brajnickie
Dno i partie przybrzeżne jeziora są twarde – piaszczyste lub żwirowo-piaszczyste, bez większych nalotów mułu, dno części północno-wschodniej – muł z gliną. Ławica przybrzeżna od strony zachodniej jest długa i stopniowo opadająca w kierunki środka jeziora, zaś przy brzegach wyższych – krótsza. Roślinność wodna jest rozwinięta w niewielkim stopniu, tylko niektóre partie jeziora porośnięte są twardą roślinnością wynurzoną – oczeretami. Roślinność zanurzona jest słabo rozwinięta, występuje jedynie wzdłuż oczeretów i górek podwodnych.
Dojazd drogą krajową nr 58 ok. 15 km od Szczytna w kierunku Nidzicy.
Nazwa.
Główny Urząd Geodezji i Kartografii za podstawową nazwę uznaje Świętajno Narckie. Istnieją także inne jeziora o nazwie Świętajno, wszystkie położone w województwie warmińsko-mazurskim i dla odróżnienia zwane jest także Świętajno k. Nart lub po prostu Narty, Jezioro Narckie (od miejscowości, przy której się znajduje). Niemieckie nazwy używane dawniej to: "Schwentaino See", "Narth See", "Nart".

</doc>
<doc id="332408" url="https://pl.wikipedia.org/wiki?curid=332408" title="Pogotowie ratunkowe">
Pogotowie ratunkowe

Pogotowie ratunkowe – jedna z jednostek organizacyjnych w systemie opieki zdrowotnej. Pogotowie ratunkowe świadczy usługi medyczne głównie poprzez niesienie medycznych czynności ratunkowych – w ramach ratownictwa medycznego, prowadzi ambulatoria oraz transport chorych.
W Polsce rolę pogotowia ratunkowego spełnia system Państwowego Ratownictwa Medycznego.

</doc>
<doc id="332410" url="https://pl.wikipedia.org/wiki?curid=332410" title="John Leech (polityk)">
John Leech (polityk)

John Leech (ur. 1 kwietnia 1971), polityk brytyjski, deputowany do Izby Gmin z ramienia partii Liberalnych Demokratów.
Jest synem duchownego metodystycznego. Studiował historię i nauki polityczne na Brumel University w Londynie, pracował m.in. w instytucjach ubezpieczeniowych i sieci barów McDonald’s. W czasie studiów wstąpił do Liberalnych Demokratów; był wybierany do władz samorządowych w Manchesterze, pełnił m.in. funkcję wiceprzewodniczącego opozycji w Radzie Miejskiej Manchesteru.
W maju 2005 został wybrany do Izby Gmin; zdobył mandat w okręgu wyborczym Manchester Withington, pokonując wieloletniego deputowanego z Partii Pracy, Keitha Bradleya. Jest pierwszym reprezentantem partii liberalnej i liberalno-demokratycznej, którego wybrano w Manchesterze do parlamentu od ponad 75 lat (od 1929).

</doc>
<doc id="332415" url="https://pl.wikipedia.org/wiki?curid=332415" title="Gołąb wędrowny">
Gołąb wędrowny

Gołąb wędrowny ("Ectopistes migratorius") – wymarły gatunek ptaka z rodziny gołębiowatych (Columbidae), zamieszkujący niegdyś Amerykę Północną. Był to prawdopodobnie najliczniej występujący gatunek ptaka zamieszkujący kulę ziemską.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w 1766 w 12. edycji "Systema Naturae". Autor nadał mu nazwę "Columba migratoria". Gołąb wędrowny był przedstawicielem monotypowego rodzaju "Ectopistes" utworzonego przez Williama Swainsona w 1827 roku. Ze względu na podobieństwo upierzenia do gołębiaka długosternego ("Zenaida macroura") możliwe, że "E. migratorius" był blisko z nim spokrewniony. Międzynarodowy Komitet Ornitologiczny nie wyróżnia żadnych podgatunków gołębia wędrownego.
Etymologia.
Nazwa rodzajowa: greckie εκτοπιστης "ektopistēs" – wędrowiec, migrant &lt; εκτοπιζω ektopizō – migrować, wyjechać za granicę.
Epitet gatunkowy: łacińskie "migratorius" – migrant, migrujący &lt; "migrator", "migratoris" – wędrowiec &lt; "migrare" – migrować.
Zasięg występowania i liczebność.
Gołębie wędrowne występowały we wschodniej i centralnej Kanadzie i Stanach Zjednoczonych. Główne obszary lęgowe roztaczały się od Wielkich Jezior na wschód po stan Nowy Jork; zimowiska leżały w większości od Arkansas i Karoliny Północnej po stany leżące u wybrzeża Zatoki Meksykańskiej. W momencie odkrycia Ameryki Północnej przez Europejczyków żyło prawdopodobnie 3 do 5 miliardów gołębi wędrownych; możliwe, że stanowiły od 25 do 40% populacji wszystkich ptaków w Stanach Zjednoczonych.
Morfologia.
Długość ciała ok. 39–42 cm; samica mniejsza. Długość skrzydła 175–215 mm, ogona 175–210 mm, dzioba 15–18 mm, skoku 25–28 mm. Głowa i wierzch ciała samca były jednolicie szaroniebieskie z czarnymi pasami na zgięciu skrzydła oraz pokrywach skrzydłowych. Na gardle można było dostrzec nieco różowej opalizacji; z tyłu szyi pióra połyskiwały brązowo, zielono i fioletowo. Dolna część gardła i piersi były barwy jasnoróżanej; kolor ten stopniowo przechodził w biały aż do dolnej części brzucha. Tęczówki jasnoczerwone, drobny dziób czarny; nogi i stopy czerwone. Samicę odróżniało bardziej matowe upierzenie, szarobrązowa głowa i wierzch ciała oraz cynamonowy nalot na piersi.
Ekologia.
Środowiskiem życia gołębia wędrownego były lasy oraz różne nizinne obszary otwarte. Lęgi ptaki odbywały głównie w lasach z drzewami zrzucającymi liście lub mieszanych, ale gnieździły się także w lasach galeriowych. Większość pożywienia stanowiły bukwie, żołędzie, kasztany, nasiona i jagody; w lecie ptaki uzupełniały dietę o bezkręgowce. Żerowały głównie na ziemi w lasach, ale odwiedzały także przyległe obszary trawiaste i rolnicze. Były ptakami koczującymi, żyły i przemieszczały się w grupach liczących niekiedy miliony osobników. Ptaki podejmowały regularne wędrówki. Zimą osobniki z Kanady i północnych stanów USA przenosiły się do południowej części Stanów Zjednoczonych; zimowiska sięgały centralnego Meksyku. Według obserwatorów stada były tak liczne, że podczas ich przelotu robiło się ciemniej; wedle szacunków mogły lecieć z prędkością sięgającą 26 m/s.
Lęgi.
Gołąb wędrowny gniazdował kolonijnie; obszary kolonii miały kształt pasa. Niektóre mierzyły 65 km długości i jedynie kilka kilometrów szerokości. W latach 70. XIX wieku większość kolonii miała mieć wymiary około 15 na 5 km. Okres lęgowy trwał od marca do września, osiągając najintensywniejszy przebieg w kwietniu i maju. Gniazdo stanowiła niespójna platforma z luźno ułożonych gałęzi; niekiedy jaja mogły być widoczne od spodu. W zniesieniu było jedno lub dwa jaja o białej skorupce; ich wymiary to około 25–38 na 28–39 mm. Inkubacja trwała 12–13 dni, zaś młode po około 13–14 dniach stawały się w pełni opierzone.
Status zagrożenia.
Gołąb wędrowny to gatunek wymarły. Przyczyn wymarcia jest kilka; jako główne BirdLife International uznaje wycinkę lasów, przez co gołębie wędrowne traciły główne źródło pożywienia, polowania na dużą skalę oraz pomór rzekomy drobiu. Mimo że już wcześniej rdzenni mieszkańcy polowali na te gołębie, intensywne zabijanie ptaków rozpoczęło się dopiero w XIX wieku. Ze względu na kolonijny tryb życia ofiarą padało wiele ptaków naraz. Do metod polowań na gołębie wędrowne prócz odstrzału zalicza się łapanie ich w sieci, wypychanie młodych z gniazda kijami, zatrucia oparami palącej się siarki (ptaki z drzew spadały na ziemię). Ptaki odławiano na użytek własny lub celem sprzedaży; zdarzały się tak niskie ceny jak 50 centów za tuzin. Spadek liczebności zaobserwowano w latach 60. XIX wieku, mimo tego nie zaprzestano polowań. Przypuszcza się, że ostatni dziki osobnik został zastrzelony w roku 1900 w Ohio. W latach 1909–1912 American Ornithologists’ Union zaoferowało nagrodę w wysokości 1500 dolarów dla każdego, kto odnajdzie gniazdo lub kolonię gołębia wędrownego, jednak poszukiwania były bezskuteczne. 1 września 1914 o godzinie 15 w Cincinnati Zoo padł ostatni przedstawiciel gatunku, 29-letnia samica Martha (nazwana na cześć Marthy Dandridge Custis Washington); wcześniej, w 1910 padły dwa samce, które zamieszkiwały z nią w tym samym zoo. Jej ciało przekazano do Smithsonian Institution, gdzie wystawiana była w postaci wypchanego okazu z inskrypcją informującą o dacie śmierci, wieku ptaka i wymarciu gatunku. Obecnie wypchana Martha dalej znajduje się w zbiorach tejże instytucji, ale nie jest wystawiona; jedynie w ramach setnej rocznicy wymarcia gatunku pokazano wypchaną Marthę na wystawie "Once There Were Billions" (czerwiec 2014–wrzesień 2015). Wypchany okaz gołębia wędrownego znajduje się też w zbiorach Muzeum Przyrodniczego Uniwersytetu Wrocławskiego.

</doc>
<doc id="332416" url="https://pl.wikipedia.org/wiki?curid=332416" title="Alcyonium">
Alcyonium

Alcyonium – rodzaj koralowców tworzących krępe, drzewkowato lub palczasto rozgałęzione kolonie o giętkim szkielecie pokrytym warstwą mięsistej, żywej tkanki (cenosark). W języku polskim określane są zwyczajowymi nazwami koral korkowiec, korkowiec, dłoń topielca lub ręka topielca. Dwie ostatnie nazwy nawiązują do kształtu polipów z tego rodzaju, przypominającego dłoń ludzką. Wysokość kolonii "Alcyonium" dochodzi do kilkudziesięciu centymetrów. Występują w morzach europejskich, w Morzu Śródziemnym są liczne.
Kolonie najbardziej znanego "Alcyonium digitatum" są koloru szarego, a polipy białe. "Alcyonium palmatum"
tworzy kolonie żółtoczerwone.

</doc>
<doc id="332418" url="https://pl.wikipedia.org/wiki?curid=332418" title="Zygmunt Feliński">
Zygmunt Feliński



</doc>
<doc id="332421" url="https://pl.wikipedia.org/wiki?curid=332421" title="Bitwa pod Sokalem (1519)">
Bitwa pod Sokalem (1519)

Bitwa pod Sokalem pomiędzy wojskami polsko-litewskimi a Tatarami rozegrała się 2 sierpnia 1519 r.
W lipcu potężna armia tatarska licząca kilkanaście tysięcy żołnierzy, dowodzona przez syna chana Mehmeda I Bogatyra Gireja, posuwając się pospiesznie tak zwanym Czarnym Szlakiem dotarła aż za Bug, łupiąc przy tym województwa ruskie, bełskie oraz lubelskie. Przeciwko wracającym Tatarom ruszyło pospolite ruszenie pod wodzą marszałka wielkiego koronnego Stanisława Chodeckiego i wojewody podolskiego Marcina Kamienieckiego. Siły te wspomagała wołyńska służba ziemska dowodzona przez hetmana wielkiego litewskiego Konstantego Ostrogskiego. Ostrogski radził poczekać, aż część wojsk tatarskich przeprawi się za Bug, by móc pobić je częściami, albo przynajmniej odwlec bitwę do nadejścia wojsk obrony potocznej, które prowadził hetman polny koronny Jan Tworowski.
Jednak wojska koronne postanowiły stoczyć bitwę na lewym brzegu Bugu, uprzedzając przeprawę Tatarów. Wojska polskie, zasypane gradem strzał tatarskich, nie mogły rozwinąć szyku bitewnego. Ponosiły przy tym poważne straty. Widząc to, Ostrogski przeprawił swych żołnierzy innym brodem i związał Tatarów walką, co pozwoliło wreszcie wojskom koronnym rozwinąć się do bitwy. Ze względu na znaczną przewagę liczebną Tatarów i trudne dla ciężkiej jazdy warunki terenowe wojska polsko-litewskie zostały oskrzydlone. W końcu większości żołnierzy polskich i litewskich udało się przebić i ujść, nie zmienia to jednak faktu, że zostali dotkliwie pobici. Po stronie polsko-litewskiej poległo aż 1200 żołnierzy. Zwycięzcy także ponieśli znaczne straty.

</doc>
<doc id="332425" url="https://pl.wikipedia.org/wiki?curid=332425" title="Sen Dog">
Sen Dog

Sen Dog, właśc. Senen Reyes (ur. 20 listopada 1965 w Hawanie) – amerykański raper pochodzenia kubańskiego, członek zespołu Cypress Hill.
Życiorys.
Urodził się w 1965 na przedmieściach Hawany w bardzo biednej rodzinie. Jego rodzice opuścili wyspę, gdy Dog miał pięć lat. Wychował się wśród biedoty, jednak jego życie wolne jest od wątku gangsterskiego. Dla młodego Kubańczyka żyjącego między krajanami język angielski nie był głównym językiem, dlatego pierwsze działania artystyczne Reyes realizował w języku hiszpańskim.
Założony przez niego zespół DVX prezentował się właśnie w tym języku, a właściwie w mowie „lingo”, będącej swoistym żargonem hiszpańsko-amerykańskim. Sen Dog podkreśla swoją rolę odkrywcy tego stylu mowy, jednak Cypress Hill postawiło wyłącznie na język angielski (nie biorąc pod uwagę płyty "Los Granades Exitos En Espanol", która została nagrana głównie na prośbę hiszpańskojęzycznych fanów).
Jedynym świadectwem tych wczesnych eksperymentów jest kompozycja "Latin Lingo" z debiutanckiego albumu oraz hiszpańskie frazy pojawiające się na zasadzie kontrapunktu w niektórych utworach z późniejszych płyt.

</doc>
<doc id="332426" url="https://pl.wikipedia.org/wiki?curid=332426" title="Pawieł Dybienko">
Pawieł Dybienko

Pawieł Jefimowicz Dybienko, ros. Павел Ефимович Дыбенко, ukr. Павло Юхимович Дибенко, trans. "Pawło Juchymowycz Dybenko" (ur. w Ludkowie w powiecie nowozybkowskim guberni czernihowskiej, zm. 29 lipca 1938 w miejscu egzekucji Kommunarka) – rosyjski i radziecki marynarz pochodzenia ukraińskiego, bolszewik, uczestnik rewolucji październikowej, jeden z organizatorów przewrotu w Piotrogrodzie w listopadzie 1917 r., a następnie rozpędzenia Zgromadzenia Konstytucyjnego w styczniu 1918 r. Uczestnik wojny domowej w Rosji, następnie dowódca Środkowoazjatyckiego i Nadwołżańskiego Okręgów Wojskowych, od 1935 r. komandarm II rangi Armii Czerwonej. W 1937, w okresie wielkiego terroru, brał aktywny udział w organizacji czystki w Armii Czerwonej, 26 lutego 1938 sam został aresztowany i w lipcu 1938 r. stracony.
Życiorys.
Życie i działalność do 1917 r..
Pochodził z ubogiej rodziny chłopskiej pochodzenia ukraińskiego. Nie ukończył nauki w szkole średniej. Do momentu powołania do wojska i wcielenia do Floty Bałtyckiej w 1912 r. pracował jako doker.
Według niektórych źródeł od 1912 r. działał w partii bolszewickiej, jednak kwestia ta nie jest całkowicie jasna – być może Dybienko był jedynie sympatykiem rosyjskich socjaldemokratów, bez opowiadania się po stronie bolszewików lub mienszewików. Według Pawła Wieczorkiewicza nie prowadził żadnej działalności, tylko raz wziął udział w partyjnym zebraniu. Do 1915 r. służył na okręcie liniowym "Imperator Paweł I". Według oficjalnej biografii został skazany za organizację buntu na okręcie, w rzeczywistości jednak nie był jego organizatorem. Po sześciu miesiącach pobytu w więzieniu został zwolniony i skierowany na front do służby w piechocie. Następnie przeniesiono go na transportowiec „Szcza”.
Rewolucja 1917 r..
W czasie rewolucji lutowej został uwolniony i wybrany na przewodniczącego Komitetu Centralnego Floty Bałtyckiej. W marcu 1917 r. został również wybrany do rady robotniczej i żołnierskiej w Helsingforsie oraz do mieszanego, bolszewicko-mienszewickiego, miejskiego komitetu socjaldemokratów. Był przeciwnikiem Rządu Tymczasowego. 4–5 lipca 1917 r. brał udział w zamieszkach w Helsinkach (w tym samym czasie miały miejsce antyrządowe wystąpienia żołnierzy także w Piotrogrodzie). Chociaż nie był zwolennikiem wystąpienia marynarzy przeciwko rządowi, uważając, że nie miało szczególnych szans na sukces, podczas zamieszek publicznie odczytał fałszywy telegram z Piotrogrodu, w którym pisano o przejęciu władzy przez rady. 11 lipca Dybienko, Nikołaj Chowrin i 13 innych członków Komitetu Centralnego Floty Bałtyckiej po przybyciu do Piotrogrodu zostało oskarżonych o sprowokowanie powstania i zdradę stanu. Został aresztowany i osadzony w więzieniu w Piotrogrodzie. W sierpniu 1917 r. marynarze Floty Bałtyckiej zażądali od Rządu Tymczasowego zwolnienia wszystkich piętnastu. Żądanie zostało spełnione w odniesieniu do czternastu, ale Dybienko, uznany za głównego prowodyra buntu, pozostał w więzieniu do 4 września. Wyszedł na wolność po wpłaceniu kaucji w wysokości 5 tys. rubli. 16 września 1917 r. był przewodniczącym II zjazdu delegatów Floty Bałtyckiej, zdominowanego przez lewicowych radykałów. Proklamacja zjazdu wzywała do zawarcia pokoju, przekazania ziemi komitetom chłopskim i oddaniu fabryk pod kontrolę robotniczą.
Uczestniczył w przygotowaniu przewrotu bolszewickiego w Piotrogrodzie, będąc w kontakcie z przywódcami bolszewickimi w stolicy Rosji – sam przebywał w tym czasie w Helsingforsie. 24 października (6 listopada) otrzymał tam telegram od Władimira Antonowa-Owsiejenki, wzywający go do sprowadzenia marynarzy i okrętów do Piotrogrodu. Wiadomość ta była umówionym sygnałem do buntu przeciwko Rządowi Tymczasowemu. W odpowiedzi Dybienko zapewnił, że okręty pojawią się w rosyjskiej stolicy następnego dnia rano. On również przekonał przewodniczącego komitetu marynarzy krążownika "Aurora", by okręt pozostał w Piotrogrodzie w nocy z 25 na 26 października (7 na 8 listopada) i wziął udział w obaleniu rządu.
Wspólnie z Antonowem-Owsiejenką brał udział w organizacji oddziałów marynarzy, które powstrzymały w Gatczynie marsz Kozaków dońskich generała Piotra Krasnowa na Piotrogród na wezwanie Aleksandra Kiereńskiego. Oddział marynarzy pod dowództwem Dybienki był bliski wzięcia samego Kiereńskiego do niewoli. Następnie Dybienko zdołał przekonać niezdecydowanych Kozaków do przejścia na stronę bolszewików.
Wojna domowa w Rosji.
Dybienko wszedł do pierwszego rządu bolszewickiego (Rady Komisarzy Ludowych) jako członek triumwiratu kierującego Komitetem Spraw Wojskowych i Morskich. Odpowiadał w nim za marynarkę wojenną; pozostałymi członkami komitetu byli Nikołaj Podwojski i Władimir Antonow-Owsiejenko. Oprócz niego Najwyższą Radę Marynarki, która miała zarządzać rewolucyjną flotą, tworzyli przedstawiciel marynarzy oraz przedrewolucyjny oficer, Modiest Iwanow. W końcu stycznia Najwyższą Radę Marynarki zastąpił zarząd, do którego, poza jednym oficerem marynarki handlowej, weszli już tylko bolszewicy (obok Dybienki jeszcze Fiodor Raskolnikow i Wachramiejew). Współuczestniczył w rozpędzeniu w styczniu 1918 demokratycznie wybranego parlamentu Rosji – Konstytuanty. W tym samym miesiącu jego popularność wśród marynarzy zaczęła spadać. Krytykowano go za zapędy dyktatorskie, zarzucano ignorowanie oczekiwań załóg okrętów, niechęć do tłumaczenia komitetom okrętowym swoich posunięć. Dybienko był też uzależniony od kokainy i alkoholu, prowadził wystawny tryb życia.
Klęska pod Narwą i wydalenie z partii.
Był przeciwny zawarciu traktatu brzeskiego. Obok lewicowego eserowca Isaaka Sztejnberga, ludowego komisarza sprawiedliwości, najgłośniej opowiadał się za wojną rewolucyjną. Po rozpoczęciu ofensywy wojsk niemieckich w 1918 r. wezwał część okrętów znajdujących się na Bałtyku do podjęcia działań obronnych, inne zaś do wycofania się do Piotrogrodu i Kronsztadu. Jego rozkaz, by podjąć walkę z wojskami szwedzkimi, które wylądowały na Wyspach Alandzkich, został jednak odrzucony. 23 lutego 1918 r. Dybienko na czele sformowanego przez siebie oddziału 1600 marynarzy Floty Bałtyckiej został oddelegowany do zatrzymania ofensywy wojsk niemieckich na Narwie, naturalnej linii obrony Piotrogrodu. Następnie miał przejść do kontrofensywy i odzyskać całą gubernię estońską, w tym Rewel (Tallinn). 28 lutego Niemcy, wykorzystując linie kolejowe, dotarli w okolice miasta Narwy. Marynarze stoczyli z nimi bitwę na zachód od miasta, po czym wycofali się. Dybienko wraz ze sztabem uciekł z panice do Jamburga. Odmówił wykonania rozkazu Parskiego, dowódcy miejscowych sił czerwonych, by wrócić i bronić miasta. Narwa została opanowana przez Niemców.
W marcu 1918 r. Dybienko, razem z lewicowymi eserowcami i tzw. lewicowymi komunistami Aleksandrą Kołłontaj, Władimirem Smirnowem i Walerianem Obolenskim odszedł z rządu. Na proces przed trybunałem rewolucyjnym w sprawie swojej postawy pod Narwą oczekiwał w Samarze. Jego rozprawa odbyła się w maju 1918 r. Ostatecznie, dzięki wstawiennictwu żony Aleksandry Kołłontaj i poparciu ze strony marynarzy, został uniewinniony (uznano, iż jego działania tłumaczył brak kompetencji wojskowych), jednak na kilka lat stracił znaczącą pozycję wśród przywódców rewolucyjnej Rosji. Usunięto go nawet z partii bolszewickiej.
Działalność na Ukrainie.
Podczas ofensywy wojsk radzieckiego Frontu Południowego na Ukrainę, rozpoczętej na przełomie lat 1918 i 1919, Dybience powierzono dowodzenie 1 Dywizją Zadnieprzańską. 27 stycznia po kilkudniowych walkach zdobył Jekaterynosław. Jego dywizji podlegały oddziały anarchistów Nestora Machny, które po zawarciu porozumienia z bolszewikami zostały do niej włączone jako 3 brygada (następnie włączono je w skład Frontu Południowego), a także oddziały atamana Hryhorjewa, jako 1 brygada.
W kwietniu 1919 r. siły pod dowództwem Dybienki opanowały Krym, gdzie proklamowana została Krymska Socjalistyczna Republika Radziecka. Dybienko został w niej komisarzem spraw wojskowych i morskich oraz dowódcą Krymskiej Armii Czerwonej"." Dowodzone przez niego siły brały udział w stłumieniu buntu Hryhorjewa. 1 kwietnia dowodzona przez Dybienkę Dywizja Zadnieprzańska włączyła się do bitwy o Donbas, opanowała Mariupol i zbliżyła się na odległość 30–40 km od Taganrogu, jednak już trzy dni później została zmuszona do wycofania się przez jednostki białej kawalerii gen. Władimira Maj-Majewskiego. W czerwcu 1919 r. Dybienko należał do rady kierującej obroną republiki krymskiej przed atakiem białych Sił Zbrojnych Południa Rosji, które 12 czerwca wysadziły na półwyspie desant. Czerwoni ponieśli klęskę i musieli ewakuować się z Krymu.
Dowodzone przez niego jednostki wielokrotnie dopuszczały się grabieży, gwałtów i rabunków. W lipcu-sierpniu 1919 r. jego 58 dywizji strzeleckiej, sformowanej w lipcu 1919 r. z resztek Krymskiej Armii Czerwonej, powierzono obronę Mikołajowa przed ofensywą Sił Zbrojnych Południa Rosji. Faktycznie jednak Dybienko i jego żołnierze zajmowali się głównie rabunkiem. Ostatecznie miejscowi bolszewicy aresztowali Dybienkę, a jego siły rozpierzchły się – czerwonoarmiści zbiegli do Odessy lub dołączyli do sił Machny. 21 lipca 1919 r. Dybienkę na stanowisku dowódcy zastąpił Iwan Fiedko. Fatalna postawa Dybienki i jego dywizji była jednym z powodów, dla których dowództwo 12 Armii z Ioną Jakirem na czele zdecydowało o rezygnacji z obrony Odessy i o wycofaniu się na północ.
W 1921 był jednym z dowódców pacyfikacji zbuntowanego Kronsztadu. Po stłumieniu buntu marynarzy został mianowany nowym komendantem Kronsztadu. Rok później został ponownie przyjęty do partii.
Dalsza kariera w Armii Czerwonej.
W 1922 Pawieł Dybienko ukończył Akademię Wojskową. W 1928 r. został dowódcą Środkowoazjatyckiego Okręgu Wojskowego, gdzie organizował ekspedycje karne przeciwko basmaczom. W 1931 r. został skierowany na dalsze studia do Berlina, na których uznano go jako człowieka całkowicie niekompetentnego w sprawach wojskowych. Po powrocie do kraju objął stanowisko dowódcy Nadwołżańskiego Okręgu Wojskowego, gdzie w 1936 r. znalazł się w konflikcie ze swoim zastępcą komkorem Iwanem Kutiakowem, który odmawiał wykonywania jego rozkazów i publicznie się mu sprzeciwiał, pragnąć udowodnić niekompetencję Dybienki. Na własną prośbę Dybienko został w maju 1937 r. przeniesiony na inne stanowisko – członka Rady Wojennej Syberyjskiego Okręgu Wojskowego. W czerwcu tego samego roku mianowano go natomiast dowódcą Leningradzkiego Okręgu Wojskowego.
11 czerwca 1937 r. był w składzie Trybunału Specjalnego, który skazał na śmierć siedmiu wysokich rangą dowódców Armii Czerwonej: marszałka Michaiła Tuchaczewskiego, komandarmów I rangi Ionę Jakira oraz Ijeronima Uborewicza, komandarma II rangi Augusta Korka, komkorów Witalija Primakowa, Borisa Feldmana, Roberta Ejdemana i Witowta Putnę. Proces miał charakter pokazowy, a postawione zarzuty szpiegostwa i spisku antypaństwowego były całkowicie fałszywe.
Aresztowanie i śmierć.
W Leningradzkim Okręgu Wojskowym Dybienko kontynuował prowadzenie czystek w Armii Czerwonej, osobiście wskazując oficerów do aresztowania. Równocześnie zarządzający leningradzkimi strukturami NKWD Leonid Zakowski dążył do zgromadzenia kompromitujących materiałów przeciwko samemu Dybience, gromadząc dawne donosy podwładnych, w tym takie zarzucające Dybience sympatie trockistowskie oraz obciążające, wymuszone zeznania niedawno aresztowanych oficerów. Do tego Dybienko nie radził sobie z obowiązkami dowódcy okręgu, które przekraczały jego kompetencje, nadal również pił i pogardliwie traktował podkomendnych. 25 stycznia otrzymał tekst uchwały KC WKP (b), w której zarzucano mu współpracę z wywiadem niemieckim i „podejrzane stosunki” z pracownikami wywiadu amerykańskiego, a także pijaństwo i niemoralny tryb życia oraz rozgłaszanie tajemnic wojskowych i państwowych. 30 stycznia w liście do Stalina usiłował przekonywać, iż zarzuty były bezpodstawne. Krótko potem otrzymał stanowisko wicekomisarza leśnictwa i przemysłu drzewnego oraz propozycję uzupełnienia studiów wojskowych w trybie eksternistycznym. Następnie odebrano mu również to stanowisko i wyznaczono na dyrektora trustu Kamlesospław. Podczas podróży służbowej za Ural 26 lutego 1938 został aresztowany przez NKWD.
Poddany torturom podczas śledztwa, przyznał się do stawianych mu zarzutów: pracy dla carskiej tajnej policji w latach 1915–1917, uczestnictwa w antypaństwowych spiskach Rykowa, Bucharina i Tuchaczewskiego oraz szpiegostwa na rzecz Stanów Zjednoczonych. Obciążył również swoimi zeznaniami całą grupę oficerów, w tym marszałków Aleksandra Jegorowa oraz Siemiona Budionnego i komkora Jelisieja Goriaczowa. 29 lipca 1938 został skazany pod zarzutem szpiegostwa na śmierć przez rozstrzelanie przez Kolegium Wojskowe Sądu Najwyższego ZSRR i tego samego dnia stracony w miejscu egzekucji Kommunarka pod Moskwą, gdzie został pochowany anonimowo.
Zrehabilitowany 16 maja 1956 postanowieniem Kolegium Wojskowego SN ZSRR.
Rodzina.
W latach 1918–1922 był mężem czołowej działaczki bolszewickiej Aleksandry Kołłontaj, która pomogła mu w rozwoju kariery wojskowej po rewolucji 1917 r. Ich małżeństwo rozpadło się z powodu licznych zdrad Dybienki, jego wystawnego trybu życia i nałogów. Następnie ożenił się z Walentiną Stiefanowską, z którą rozwiódł się na początku lat 30., podejrzewając, iż zdradzała go z Aleksandrem Siediakinem (który faktycznie został jej drugim mężem). Trzecią żoną Dybienki była biegaczka Zinaida Jerutina, jednak małżeństwo to trwało bardzo krótko. Po rozwodzie z Jerutiną Dybienko poślubił nauczycielkę Zinaidę Karpową. Walentina Stiefanowska-Siediakina została aresztowana i rozstrzelana podczas wielkiego terroru, natomiast Zinaida Dybienko, jako „członek rodziny wroga ludu”, została skazana na pięć lat więzienia, a następnie skierowana do obozu.
Autor wspomnień "Iz niedr carskogo fłota k Wielikomu Oktiabrju", uważanych przez historyków za mało wiarygodne.
Upamiętnienie.
Do okresu „wielkiego terroru” Dybienko był w ZSRR jednym z najsłynniejszych, owianych legendą czerwonych dowódców okresu wojny domowej.
Imieniem Dybienki nazwano następnie ulice m.in. w Moskwie, Samarze i Petersburgu, gdzie jego imię nosi również most nad rzeką Okkerwil. W Symferopolu oprócz ulicy Dybienki znajduje się jego pomnik, upamiętniający jego udział w zdobyciu Krymu przez bolszewików w 1919 r.

</doc>
<doc id="332427" url="https://pl.wikipedia.org/wiki?curid=332427" title="Transgór Mysłowice">
Transgór Mysłowice

Transgór Spółka Akcyjna – przedsiębiorstwo transportowe z Mysłowic, działające od 1 grudnia 1994. 
Spółka jest kontynuatorem 33-letniej działalności zlikwidowanego Przedsiębiorstwa Spedycyjno-Transportowego Przemysłu Węglowego Transgór w Mysłowicach i została założona przez jego byłych pracowników jako spółka prywatna. Firma wykonuje usługi na zlecenie: ZTM, ZKKM Chrzanów.
Na zlecenie ZTM firma obsługuje linie: 56, 155, 162, 166, 219, 223, 230, 253, 255, 536, 695, 788, 920, 930, 995.
Na zlecenie ZKKM Chrzanów: 3,29, 9, 10, 15, 30, 31, 32a, 32b, 35, 41, 42. 
Transgór jest pierwszą firmą, która na zlecenie ZTM, wprowadziła na swych liniach kontrolę biletów przez kierowców (2005).
Spółka została podzielona na 2 rejony:

</doc>
<doc id="332428" url="https://pl.wikipedia.org/wiki?curid=332428" title="Ińsko (jezioro)">
Ińsko (jezioro)

Jezioro Ińsko, niem. "Enzigsee" – jezioro w Polsce na Pojezierzu Ińskim, położone w gminie Ińsko, w województwie zachodniopomorskim; Wody jeziora są I klasy czystości, powierzchnia 596 ha (w tym 3 wyspy o łącznej powierzchni 22,3 ha, największa z nich, będąca rezerwatem przyrody Wyspa Sołtyski, zajmuje około 20 ha, długość 5,4 km, szerokość 2,1 km, maksymalna głębokość 42 m; złożone z kilku rynien jeziornych; linia brzegowa dobrze rozwinięta (32 km); brzegi przeważnie wysokie, miejscami urwiste utworzone przez wzgórza morenowe o wysokości względnej do 30 m, północne zalesione; rzeźba dna jest bardzo urozmaicona. 
Przez Ińsko przepływa rzeka Ina łącząc je z jeziorem Stubnica; na południowo-wschodnim brzegu leży miasto Ińsko; jezioro wchodzi w skład Ińskiego Parku Krajobrazowego; na północno-wschodnim brzegu Ińska znajduje się rezerwat leśny Kamienna Buczyna. Występuje tu rzadki w Polsce skorupiak będący reliktem epoki lodowcowej "Pallasea quadrospinosa".
Ińsko ma 2 duże zatoki posiadające własne nazwy: Zatoka Miałka i Ścienne.
Jezioro znajduje się w obszarze specjalnej ochrony ptaków Ostoja Ińska programu Natura 2000.
Nazwę Ińsko wprowadzono urzędowo w 1949 roku, zastępując poprzednią niemiecką nazwę jeziora – "Enzig See".
Jezioro Ińsko jest jednym z najpopularniejszych miejsc do nurkowania w województwie zachodniopomorskim, ze względu na łatwy dostęp, dobrą widoczność pod wodą, bogatą faunę i florę, a także zaplecze techniczne w miejscowych centrach nurkowania ("Prodivers" i "Dive Devil"). Dodatkowymi atrakcjami są: zatopiony samochód Trabant, Pontiac, choinka, łabędź z panki, anakonda z tworzywa (GKP Raffer), znaki drogowe, radiostacja wojskowa, garaż blaszany oraz biurko z pełnym sprzętem komputerowym. Od strony kąpieliska miejskiego wielkie głazy.

</doc>
<doc id="332429" url="https://pl.wikipedia.org/wiki?curid=332429" title="Joseph John Thomson">
Joseph John Thomson

Joseph John Thomson, znany także jako "J.J. Thomson" (ur. 18 grudnia 1856 w Manchesterze, zm. 30 sierpnia 1940 w Cambridge) – fizyk angielski związany z Laboratorium Cavendisha w University of Cambridge. W 1906 r. otrzymał Nagrodę Nobla w dziedzinie fizyki „w uznaniu zasług za teoretyczne i eksperymentalne badania nad przewodnictwem elektrycznym gazów”, które doprowadziły do odkrycia elektronu.
Życiorys.
Ojciec Josepha był księgarzem i wydawcą. W latach chłopięcych Joseph posiadał mikroskop i umiał się nim posługiwać, co skierowało jego zainteresowanie ku badaniom naukowym. 
Mając 14 lat wstąpił do Owens College w Manchesterze (późniejszy uniwersytet). Prowadził prace z dziedziny elektrostatyki. W roku 1876 rozpoczął studia w Trinity College na Uniwersytecie Cambridge, zaś po ich ukończeniu pozostał związany z uniwersytetem już do końca życia. Pracował jako profesor na Uniwersytecie Cambridge od 1884 roku.
Praca na Uniwersytecie Cambridge.
Pierwsze lata pobytu w Cambridge poświęcił na studia matematyki czystej i stosowanej, opublikował kilka prac z tej dziedziny. Zapoznał się tam z teorią Maxwella.
Po uzyskaniu dyplomu wykładał matematykę na Uniwersytecie Cambridge i rozpoczął pracę w Laboratorium Cavendisha pod kierunkiem Karola Rayleigha, polegającą na wyznaczaniu zależności jednostek ładunku elektrycznego w układzie elektrostatycznym i elektromagnetycznym. Była to praca żmudna i trudna, a już pierwsze wyniki wykazywały niewielkie różnice od przewidywanych teoretycznie. Początkowo samodzielne prace Thomsona miały charakter teoretyczny. Po rezygnacji Karola Rayleigha w 1884 roku otrzymał stanowisko profesora Katedry Fizyki Doświadczalnej i kierownictwo Laboratorium Cavendisha.
Po objęciu kierownictwa prowadził badania nad przewodnictwem gazów i tym zagadnieniem zajmował się przez dłuższy okres. W rok po odkryciu przez Roentgena promieni X, Thomson wraz z Ruthefordem opublikowali pracę "O przewodzeniu elektryczności przez gazy wystawione na działanie promieni Roentgena". Z prac tych wyciągnięto wniosek, że to przewodnictwo zawdzięczamy pewnym cząstkom obecnym w gazie, i że te cząstki są naelektryzowane. Przeprowadził kilka doświadczeń nad promieniowaniem katodowym ustalając doświadczenie, stosunek ładunku do masy (e:m) dla elektronu jak i różnych gazów – dwiema metodami dla różnych gazów i rodzajów materiału katody. Wyciągnął stąd wniosek o istnieniu materii w nowym stanie, o istnieniu w atomach różnych substancji korpuskuł o jednakowej masie i jednakowym ładunku elektrycznym, które podczas wyładowań wyzwalają się z atomów katody oraz molekuł gazu podczas ich dysocjacji. Korpuskuły te nazwano później elektronami. Thomson rozstrzygnął przez zastosowanie komory Wilsona, że masa elektronu jest 1000 razy mniejsza, niż masa cząsteczki wodoru.
Thomson wprowadził do fizyki pojęcie jonu gazowego, odegrał kluczową rolę w odkryciu elektronu, stwierdzając jego uniwersalną naturę, po raz pierwszy określił jego stałą fizyczną – stosunek e/m. Opracował także teorię dwóch głównych metod oceny liczby elektronów zawartych w atomach różnych pierwiastków. Przyjął, że atom jest kulką materii o ładunku dodatnim, w której pogrążone są elektrony. Łączny ich ładunek co do wartości bezwzględnej równy jest ładunkowi kuli. Późniejsze prace Thomsona nad promieniami i stosunkiem e/m dla promieni kanalikowych (zob. historia odkrycia protonu, promieniowanie anodowe (kanalikowe) doprowadziły do odkrycia izotopów. Wykonał liczne badania w dziedzinie teorii elektronów, prowadząc prace nad wyładowaniami w gazach rozrzedzonych i inne. Prowadził prace nad przewodnictwem prądu elektrycznego przez gazy. Za prace te otrzymał w 1906 roku Nagrodę Nobla z fizyki. Skonstruował pierwszy spektrometr mas. W roku 1911 dokonał pierwszej analizy wiązki jonów. W roku 1913 odkrył, wraz z F.W. Astonem, istnienie izotopów neonu. Był członkiem Royal Society oraz wielu innych stowarzyszeń naukowych, m.in. również PAU.
Życie prywatne.
Joseph James Thomson został zapamiętany jako wspaniały eksperymentator. Miał jakoby „niezgrabne ręce”, a jego matka z tego względu nigdy nie pozwalała mu na wbicie nawet jednego gwoździa. Uchodził za człowieka milczącego, ale na zebraniach towarzyskich błyszczał dowcipem. Kochał kwiaty dziko rosnące i hodowane, miał obszerną wiedzę z dziedziny botaniki, ale kwiatów sam nie hodował. Interesował się sportem, głównie grą w krykieta, tenisa i piłkę nożną.
Jego syn George Paget Thomson także był fizykiem i laureatem Nagrody Nobla (1937).

</doc>
<doc id="332430" url="https://pl.wikipedia.org/wiki?curid=332430" title="Wzgórza morenowe">
Wzgórza morenowe



</doc>
<doc id="332434" url="https://pl.wikipedia.org/wiki?curid=332434" title="Konfederacja tarnogrodzka">
Konfederacja tarnogrodzka

Konfederacja tarnogrodzka – związek szlachty zawiązany 26 listopada 1715 roku w Tarnogrodzie przeciwko brutalnemu stacjonowaniu wojsk saskich w Polsce i tym samym przeciwko królowi Polski Augustowi II Mocnemu. Po nierozstrzygniętej wojnie domowej i nieudanych rokowaniach w Rawie, na wniosek szlachty o mediację poproszony został car moskiewski Piotr I, którego wojska także stacjonowały w Rzeczypospolitej. Spór zakończony został traktatem warszawskim w 1716 roku, który przyjęto na sejmie niemym w 1717 roku, po którym nastąpiło 15 lat pokoju.
Geneza.
W okresie kryzysu wschodniego 1710 roku (w Wielkim Księstwie Litewskim) do Rzeczypospolitej wprowadzono wojska saskie, pod pretekstem zagrożenia ze strony Turcji (która nie ratyfikowała Pokoju karłowickiego) i szwedzkiego. Turcja sprzymierzona była ze Szwecją i wspierała roszczenia Karola XII i Stanisława Leszczyńskiego, jednak w wyniku klęski zadanej jej w walce z Austrią i Wenecją, 22 kwietnia 1714 roku zawarto traktat pokojowy z Augustem II, zażegnując to zagrożenie. W latach 1709–1714 w kraju powoli wygasały walki pomiędzy zwolennikami Augusta II i Leszczyńskiego, a do kraju powoli powracali stronicy tego drugiego.
Utrzymanie 26 tys. żołnierzy saskich spadło na szlachtę. Specjalnie w tym celu w Warszawie powołano Generalny Komisariat Saski, który miał się zajmować pobieraniem kontrybucji na utrzymanie tych wojsk, stosując metody przypominające okupacyjne metody wojsk szwedzkich sprzed paru lat. Proceder ten był jawnym złamaniem praw szlacheckich, gdyż nakładał nowe podatki bez zgody szlachty, tym bardziej że przerzucając koszty utrzymania na Polskę, odciążono skarb saski.
Jednak wprowadzenie wojsk saskich do Polski miało także inne znaczenie, bowiem było ono częścią planu zreformowania m.in. wojska polskiego. Łatwa do przewidzenia reakcja szlachty polskiej i nadużycia wojska saskiego miały spowodować protest szlachty, w którym mediatorem miał być król, który przy okazji chciał narzucić swoje reformy w duchu absolutyzmu.
Wobec brutalnych działań ze strony wojsk sojuszniczych, obkładana kontrybucjami szlachta zaczęła sprzeciwiać się im zbrojnie. Było to także związane z fatalnymi nastrojami społecznymi po epidemii dżumy trwającej do 1713 roku, która doprowadziła do śmierci aż jednej trzeciej ogółu ludności oraz klęski nieurodzaju w 1713 roku. W jej wyniku Komisariat Saski zaczął pobierać w Małopolsce kontrybucję nie w naturze jak wcześniej, ale w pieniądzu żądając 25 tymfów z dymu. W 1714 roku wystąpienia szlachty przeciwko wojskom saskim zaczęły się rozprzestrzeniać. Senatorowie odmówili królowi poparcia, a szlachta zawiązała konfederacje wojewódzkie.
Szlacheccy konfederaci, występując przeciw obecności wojsk saskich w Polsce, zwrócili się jednocześnie z prośbą o mediację do cara Piotra I, który wyraził na to zgodę chcąc wykorzystać sytuację dla wzmocnienia swoich wpływów.
Dodatkowym czynnikiem wpływającym na wszystkie te czynniki wpłynęły niekorzystnie na warunki ekonomiczne ogółu ludności, w tym szlachty.
Przebieg.
Pierwszym starciem była stoczona 8 października 1715 roku bitwa pod Radogoszczą, gdzie konfederaci rozbili saski regiment.
26 listopada 1715 roku w Tarnogrodzie oficjalnie zawiązano konfederację generalną. Marszałkiem generalnym został Stanisław Ledóchowski. Za cel konfederaci postawili doprowadzenie do wyjścia wojsk saskich oraz odsunięcie urzędników saskich od wtrącania się w wewnętrzne sprawy Rzeczypospolitej.
Do konfederacji przyłączyła się część wojska koronnego i litewskiego. Hetmani wielcy koronny i litewski Adam Mikołaj Sieniawski i Ludwik Pociej, powiązani z Rosją, nie zdecydowali się na poparcie żadnej ze stron konfliktu. Działania wojenne w trakcie konfederacji tarnogrodzkiej miały charakter wojny podjazdowej.
W listopadzie 1715 roku wojska saskie rozpoczęły ofensywę pod dowództwem Jakuba Henryka Flemminga i przekroczyły Wisłę pod Sandomierzem rozbijając broniącą jej husarię i zajęły podstępem Zamość. Za pośrednictwem senatorów w styczniu 1716 w Rawie Ruskiej zawarty został rozejm między konfederatami a wojskami saskimi. Konflikt miał zostać rozstrzygnięty na zwołanym w tym celu sejmie. Rozejm okazał się nietrwały – po zwycięstwie konfederatów w lutym 1716 roku w bitwie pod Ryczywołem zawiązała się konfederacja w Wielkopolsce i na Litwie. Konfederaci opanowali garnizony w Częstochowie, Wieruszowie, Piotrkowie, Kaliszu, Wschowie. Piotr I, który nie chciał dopuścić do wzmocnienia pozycji Augusta II, obiecał konfederatom pomoc w usunięciu wojsk saskich, a nawet detronizację króla. Siły konfederatów wynosiły w lutym 1716 r. 2260 husarii, 7500 pancernych, blisko 3900 jazdy lekkiej, 3100 arkebuzerii, 5900 porcji dragonii, 13 170 porcji piechoty (w tym 7 batalionów samodzielnych) w sumie blisko 36 tys. żołnierza i do pospolitego ruszenia w liczbie od 6 tys. do kilkunastu.
Po początkowym poparciu Augusta II na stronę konfederatów przeszedł Chryzostom Gniazdowski. Wsławił się dowództwem niejednego zwycięstwa konfederatów. Zadał Sasom krwawe straty pod Lesznem i Środą Wielkopolską. W kwietniu 1716 w Środzie stworzył konfederację województw wielkopolskich.
W czerwcu 1716 roku konfederaci pokonali Sasów w II bitwie pod Sokalem.
Rokowania rozpoczęły się w czerwcu 1716 w Lublinie. W imieniu cara rozmowy prowadził jego przedstawiciel Grzegorz Dołgorukow oraz Aleksandr Daszkow. Zostały zerwane, gdy w lipcu konfederaci pokonali Sasów w bitwie pod Lesznem i przede wszystkim zdobyli Poznań pod dowództwem Gniazdowskiego. Natomiast Sasi w Sandomierzu za złamanie rozejmu w lipcu powiesili Mikołaja Łaściszewskiego, co bardzo wzburzyło konfederatów. W dniu 5 października 1716 roku konfederaci przegrali z Sasami kluczową bitwę pod Kowalewem. Doprowadziło to do podjęcia kolejnych negocjacji prowadzonych w Gdańsku i Lublinie.
Skutki.
Podczas rokowań strony ustaliły, że:
Traktat warszawski podpisano 3 listopada 1716 roku i został zatwierdzony na Sejmie niemym, po którym nastąpiło 15 lat pokoju i odbudowy gospodarki.
Car moskiewski wystąpił jedynie jako mediator, bo ani konfederaci, ani król nie zgodzili się, żeby stał się gwarantem porozumienia. Zobowiązał się wycofać swe wojska, gdy tylko sytuacja wewnętrzna w Rzeczypospolitej się uspokoi i uczynił to w 1719 roku.

</doc>
<doc id="332437" url="https://pl.wikipedia.org/wiki?curid=332437" title="Adam Gerstmann">
Adam Gerstmann

Adam Gerstmann (ur. 13 grudnia 1873 we Lwowie, zm. 25 lipca 1940 tamże) – polski ksiądz katolicki, doktor teologii, profesor i dwukrotny rektor Uniwersytetu Jana Kazimierza we Lwowie.
Życiorys.
Pochodził z szanowanej we Lwowie rodziny Teofila i Anastazji ze Szwedzickich. Miał dwóch braci, jeden z nich Zygmunt był dyrektorem żeńskiego gimnazjum im. Henryka Sienkiewicza w Drohobyczu, a drugi był sędzią (ojciec Stanisława Gerstmanna).
Ukończył gimnazjum II we Lwowie. W 1891 wstąpił do seminarium duchownego we Lwowie i jednocześnie rozpoczął studia teologiczne na Uniwersytecie Lwowskim od 1893 studiował w Innsbrucku oraz prawo kanoniczne w Rzymie. W 1896 przyjął święcenia kapłańskie zaś 1897 uzyskał doktorat w Innsbrucku. W latach 1897–1899 posługiwał jako wikary kościoła Marii Magdaleny we Lwowie. W latach 1899–1907 pracował jako katecheta gimnazjalny we Lwowie. W 1900 habilitował się na Uniwersytecie Lwowskim. Należał do korporacji K! Gasconia. W 1908 został profesorem nadzwyczajnym profesor teologii Uniwersytetu Lwowskiego, w 1910 profesorem zwyczajnym. Był kierownikiem Zakładu teologii moralnej szczegółowej UJK. Był rektorem Uniwersytetu Jana Kazimierza we Lwowie w latach akademickich 1927/1928 i 1932/33, prorektorem w roku 1928/1929, dziekanem Wydziału Teologicznego w latach 1912/1913, 1914/1915, 1915/1916, 1916/1917, 1929/1930 i wybrany latem 1939.
Ponadto był prezesem lwowskiego Związku Katechetycznego, wiceprezesem ogólnopolskiego Związku Katechetycznego, wiceprezesem ogólnopolskiego i lwowskiego Związku Profesorów Szkół Akademickich, członkiem Towarzystwa Teologicznego.
Zmarł we Lwowie w czasie okupacji sowieckiej. Został pochowany w rodzinnym grobowcu na Cmentarzu Łyczakowskim we Lwowie.

</doc>
<doc id="332438" url="https://pl.wikipedia.org/wiki?curid=332438" title="Alojzy Biernacki">
Alojzy Biernacki



</doc>
<doc id="332439" url="https://pl.wikipedia.org/wiki?curid=332439" title="DJ Muggs">
DJ Muggs

DJ Muggs, właściwie Lawrence Muggerud (ur. 28 stycznia 1968 w Queens w Nowym Jorku) – amerykański DJ i producent muzyczny. Muggerud jest pochodzenia włosko-amerykańskiego, jednak jego nazwisko wywodzi się z języka norweskiego. Jako Dj zasłynął z występów w grupie muzycznej Cypress Hill, będąc ponadto producentem albumów grupy. Muggs współpracował również ze znanym z występów w grupie muzycznej Massive Attack wokalistą Trickym, zespołami House of Pain, Funkdoobiest, raperami GZA, Ice Cube, KRS-One, Eminem czy MC Eiht.

</doc>
<doc id="332443" url="https://pl.wikipedia.org/wiki?curid=332443" title="Eric Bobo">
Eric Bobo

Eric Bobo, właśc. Eric Correa (ur. 24 kwietnia 1968 w Nowym Jorku) – amerykański perkusista pochodzący z Portoryko, członek hip-hopowego zespołu Cypress Hill (od 1994).
Przydomek najprawdopodobniej przejął po ojcu Willie Bobo. Debiutował na płycie "Temples of Boom" ("Locotes"). Niekiedy wspiera swym głosem B-Reala i Sen Doga ("High Times" czy "I Remember That Freak Bitch (From The Club)"). Pozostałych członków grupy Cypress Hill Bobo poznał na festiwalu Woodstock'94 podczas ich trasy koncertowej z Beastie Boys. Spotkanie to zawdzięczał m.in. znajomości z Sen Dogiem oraz wcześniejszej współpracy z Beastie Boys.

</doc>
<doc id="332447" url="https://pl.wikipedia.org/wiki?curid=332447" title="Morzyce">
Morzyce

Miejscowości w Polsce: 
Zobacz też: Rzeżewo-Morzyce, Stare Morzyce

</doc>
<doc id="332448" url="https://pl.wikipedia.org/wiki?curid=332448" title="Stała Boltzmana">
Stała Boltzmana



</doc>
<doc id="332449" url="https://pl.wikipedia.org/wiki?curid=332449" title="Mamuju">
Mamuju

Mamuju – miasto w Indonezji na wyspie Celebes nad cieśniną Makasarską; ośrodek administracyjny prowincji Celebes Zachodni; 53 tys. mieszkańców (2005); 5056 km² powierzchni.
Ośrodek regionu rolniczego, uprawa tytoniu, palmy kokosowej, ryżu, kawy; przemysł spożywczy i petrochemiczny; rybołówstwo, port lotniczy.

</doc>
<doc id="332450" url="https://pl.wikipedia.org/wiki?curid=332450" title="Sussex (rasa kury)">
Sussex (rasa kury)

Sussex – rasa kur ogólnoużytkowych wyhodowana na początku XX wieku w hrabstwie Sussex w Anglii. Szeroko rozpowszechniona w świecie ze względu na dużą odporność, delikatny kościec i dobre umięśnienie.
Koguty ważą 3–4 kg, kury 2–2,7 kg. Ptaki posiadają białe upierzenie z czarno obrysowanymi piórami grzywy, lotkami, sierpówkami i sterówkami. W Polsce rozpowszechniona odmiana gronostajowa, gdzie upierzenie przybiera barwę białą, a lotki, sterówki i grzywa – czarną. Sprowadzona do kraju z Danii jako dar od UNRRA.
Znoszą w okresie produkcyjnym (trwającym około rok, do 56. tygodnia) 180 do 200 jaj, o jasnobrązowej skorupie i masie 58–60 g.

</doc>
<doc id="332451" url="https://pl.wikipedia.org/wiki?curid=332451" title="Lil Wayne">
Lil Wayne

Lil Wayne, właściwie Dwayne Michael Carter Jr. (ur. 27 września 1982 w Nowym Orleanie) – amerykański raper. Były członek Hot Boys – amerykańskiej grupy hiphopowej związanej z Cash Money Records.
Życiorys.
Wczesne lata.
Lil Wayne dorastał w Nowym Orleanie, w dzielnicy miasta Hollygrove. W pierwszej połowie lat 90. jako młody MC Lil’ Wayne rapował na osiedlowych imprezach. Podczas jednej z takich właśnie imprez usłyszeli go członkowie U.N.L.V., grupy nagrywającej pod szyldem Cash Money Records. Wayne dostał od nich informacje kontaktowe i pojechał za nimi na sesję rozdawania autografów, na której z kolei poznał szefów Cash Money – Briana „Baby” Williamsa i jego brata, Ronalda „Slima” Williamsa. Zaimprowizowane freestyle’e Wayne’a wywarły spore wrażenie i spowodowały zainteresowanie się młodym raperem przez braci Williams. Kiedy dostał wizytówki od Cash Money Records, odwiedzał siedzibę studia prawie codziennie, a także zostawiał freestyle’owe nagrania na ich automatycznej sekretarce. W konsekwencji szefowie Cash Money zdecydowali się zawrzeć umowę z raperem. W wieku 12 lat wydał pierwszą płytę razem z BG, "True Story".
Z upływem czasu, gdy Wayne coraz poważniej interesował się rapem i zaczął nosić ubrania wskazujące przynależność do gangów, jego matka zaniepokoiła się wpływem braci Williams na jej syna, gdyż wiedziała dokładnie o ich reputacji na ulicy. Wyciągnęła Wayne’a z Cash Money. Jednak, po tygodniowej ucieczce z domu i przekonaniu matki, że jego zachowanie nie ma nic wspólnego z Babym i Slimem, został w Cash Money Records.
Podczas zabawy naładowanym pistoletem, Wayne postrzelił się w pierś i niemal wykrwawił się na śmierć. Gdy na miejsce dotarła policja, stwierdził, że niezarejestrowana broń należała do jego ojczyma, Reginalda „Rabbit” Cartera. Ojczym dostał za to karę 6 miesięcy więzienia. Niedługo po powrocie do domu „Rabbit” został porwany i zamordowany. Pewnego popołudnia, gdy Baby przyjechał zabrać Wayne’a do studia na sesję nagraniową, dowiedział się o tragicznych wydarzeniach. Zdecydował wtedy zająć się wychowywaniem Wayne’a i został jego ojcem zastępczym. Wayne od tej pory ma wytatuowane na piersi słowa „Bang Bang” upamiętniające jego nieszczęśliwy wypadek. Wytatuował też „Rabbit” na jednej z rąk oraz 3 łzy na twarzy, oddając w ten sposób hołd ojczymowi.
Kariera.
Jego solowy debiut, "Tha Block Is Hot" został wydany w 1999 roku. Drugi album, "Lights Out", został wydany w 2000 roku, a kolejnym krokiem w jego karierze była płyta "500 Degreez", która ukazała się w 2002 roku. W 2004 Lil’ Wayne wydał pierwszą część swojej trylogii "Tha Carter". Rok później została opublikowana kontynuacja "Tha Carter II". Kolejna część "Tha Carter III" ukazała się 10 czerwca 2008. Album zajął 1. miejsce na liście Billboard 200. Był również nominowany w 2009 roku do Nagrody Grammy w kategorii najlepszy album roku. Kolejnym krokiem w karierze Wayne’a jest "Rebirth", wydany 2 lutego 2010. W 2010 roku wydano płytę pt. "I Am Not a Human Being". Albumem, który zamyka dotychczasową dyskografię Lila Wayne’a został wydany 29 sierpnia 2011 roku "Tha Carter IV".
W marcu 2013 roku raper wydał płytę pod tytułem I Am Not a Human Being II
15 marca 2013 roku portal TMZ poinformował, iż Lil Wayne trafił do szpitala w stanie krytycznym, muzyk miał otrzymać ostatnie namaszczenie.
Życie prywatne.
Gdy miał 16 lat na świat przyszła jego córka – Reginae Carter. 14 lutego 2004 ożenił się z jej matką – Antonią „Toyą” Johnson. Para rozwiodła się w 2006. Później związany był z raperką Triną. Kiedy związek zakończył się, Trina zadedykowała mu piosenkę „Single Again”. Spotykał się również z raperką/wokalistką Khią. 22 października 2008 w Christ Hospital w Cinncinati przyszedł na świat jego syn – Dwayne Michael Carter III. Jego trzecie dziecko – syn Lennox Samuel Ari urodził się 9 września 2009. Matką chłopca jest aktorka Lauren London. 30 listopada 2009 piosenkarka Nivea urodziła ich syna Neala. 19 stycznia 2021 roku został ułaskawiony przez ustępującego prezydenta Donalda Trumpa po tym jak został skazany za nielegalne posiadanie broni i amunicji.

</doc>
<doc id="332452" url="https://pl.wikipedia.org/wiki?curid=332452" title="Jezioro Lubikowskie">
Jezioro Lubikowskie

Jezioro Lubikowskie – jezioro w województwie lubuskim, w powiecie międzyrzeckim, w gminie Przytoczna.
Jezioro morenowe, typu zaporowego, powstałe wskutek zatamowania wód polodowcowych przez tworzące się w tym samym czasie wzniesienia. Z wyjątkiem stosunkowo niskiego brzegu wschodniego, jezioro otaczają skarpy wyniesione do wysokości kilku metrów. Porasta je pas krzaków i drzew oddzielających akwen od pól uprawnych. Bardzo urozmaicony jest brzeg południowy ze skupiskami leśnymi.
Położenie.
Jezioro położone jest na pagórkowatym terenie krawędzi Wysoczyzny Poznańskiej. Większymi miejscowościami w pobliżu jeziora są miasta: Międzyrzecz oddalony ok. 12 km w kierunku południowo-zachodnim, Skwierzyna oddalona w kierunku północno-zachodnim ok. 18 km i Międzychód oddalony ok. 15 km w kierunku północno-wschodnim. Dobry dojazd do akwenu od drogi krajowej nr 24. Lokalna droga przez Lubikowo prowadzi do dobrze zagospodarowanego turystycznie brzegu wschodniego. Równolegle do DK 24 biegną tory nieczynnej linii kolejowej nr 363 Rokietnica–Międzychód–Skwierzyna. Obok zachodniej części akwenu przebiega droga powiatowa nr 1326F relacji Chełmicko–Rokitno–Kalsko–Międzyrzecz.
Hydronimia.
Do 1945 roku jezioro było nazywane "Liebucher See". Obecna nazwa została wprowadzona urzędowo 17 września 1949 roku. Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Lubikowskie". Państwowy rejestr nazw geograficznych jako nazwę prawidłową podaje "Lubikowskie", a nazwę "Jezioro Lubikowskie" traktuje jako nazwę oboczną.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 314,7 ha. Średnia głębokość zbiornika wodnego wynosi 10,9 m, a maksymalna – 35,5 m. Lustro wody znajduje się na wysokości 54,6 m n.p.m. Objętość jeziora wynosi 34 842,1 tys. m³. Natomiast A. Choiński szacuje wielkość jeziora na 277,5 ha.
Urozmaicone dno zbiornika ma kilka bocznie umiejscowionych głęboczków. Głównym dopływem jeziora Lubikowskiego jest rzeka Męcinka, która niesie wody z sąsiedniego jeziora Czarnego. Szerokość dopływu umożliwia swobodne poruszanie się pomiędzy akwenami. Drugi dopływ, uchodzący przy Lubikówku, stanowi mały rów.
Dawniej jezioro miało dwa odpływy. Większy, rzeka Męcinka, płynie na północ do rzeki Warty. Mniejszy odpływ, obecnie wyschnięty, prowadził wody jeziora na południe. Przepływał poprzez stawy rybne, jeziora Głęboczek i Żółwino, a następnie wpadał do rzeki Obry.
Zagospodarowanie.
Administratorem wód jeziora jest Regionalny Zarząd Gospodarki Wodnej w Poznaniu. Utworzył on obwód rybacki, który obejmuje wody cieku Struga Lubikowska oraz jezior: Lubikowskiego, Rokitno, Mniszek i Przytoczna (Obwód rybacki Jeziora Lubikowskie na cieku Struga Lubikowska – Nr 3). Gospodarka rybacką prowadzi na jeziorze Polski Związek Wędkarski Okręg w Gorzowie Wielkopolskim.
W pobliżu wsi Lubikowo, na wschodnim brzegu, powstało kilka ośrodków wypoczynkowych, pole biwakowe, punkty gastronomii. Jest tu duża plaża z długim pomostem. Dno piaszczyste, bardzo łagodnie opadające. Taki rodzaj dna występuje w wielu miejscach jeziora. Bardzo kamieniste dno jest przy półwyspie Góra Czarownic.
Ze względu na bardzo czystą wodę jezioro Lubikowskie jest często odwiedzane przez płetwonurków i wodniaków z całej Polski.
Czystość i ochrona środowiska.
Według danych z 2004 roku wody jeziora zaliczane były do II klasy czystości. Badania z 2016 roku zaliczyły wody jeziora do wód o bardzo dobrym stanie ekologicznym, co odpowiada I klasie jakości. Przeźroczystość wód jeziora wynosiła 672,5 cm, co jest jednym z najwyższych wskaźników w Polsce.
Jezioro w całości znajduje się na obszarze Pszczewskiego Parku Krajobrazowego oraz na obszarach chronionych w ramach programu Natura 2000. W ramach dyrektywy siedliskowej chroniony obszar nazywa się "Rynna Jezior Obrzańskich", natomiast dyrektywę ptasią reprezentuje obszar "Jeziora Pszczewskie i Dolina Obry". W zatoce południowej jeziora leży Wyspa Konwaliowa, gęsto porośnięta lasem liściastym, która została objęta ochroną w formie rezerwatu "„Dąbrowa na wyspie”". Na drzewostan wyspy składają się głównie około 200-letnie okazy dębu szypułkowego. Od lądu wyspę oddziela szeroki pas trzcin z kanałami. Obok wcina się głęboko w jezioro stromy półwysep ze szczytem, zwanym Górą Czarownic.
Historia.
W roku 1982 na dnie jeziora Lubikowskiego płetwonurkowie z grupy „Marlin” odnaleźli urnę całopalną z XIV wieku, którą można oglądać w gorzowskim muzeum. Miano prowadzić tam podwodne badania archeologiczne, niestety nie zostały one podjęte.

</doc>
<doc id="332454" url="https://pl.wikipedia.org/wiki?curid=332454" title="Zagłębie Krakowskie">
Zagłębie Krakowskie

Zagłębie Krakowskie – historyczny region przemysłowy powstały w XIX wieku w zachodniej Małopolsce. Obejmował obszar galicyjskiego powiatu chrzanowskiego, który liczył 663,44 km². Obecnie są to zachodnie tereny województwa małopolskiego i miasto Jaworzno w województwie śląskim.
Granice.
Zagłębie Krakowskie obejmowało następujące jednostki administracyjne:
Historia.
Okręg ten obejmował zachodnią część ówczesnego powiatu chrzanowskiego (Jaworzno, Trzebinia, Libiąż, Siersza, Tenczynek), na którym istniały liczne kopalnie węgla kamiennego, oraz rudy cynku i ołowiu. W późniejszym okresie do Zagłębia Krakowskiego zaliczano również okolice Oświęcimia.
Początki eksploatacji rud ołowiu w tym rejonie sięgają końca XIII wieku, wydobycie ołowiu (i srebra) na większą skalę rozwinięto zwłaszcza w pierwszej połowie XVI wieku. Zagłębie Krakowskie zaczęło się kształtować w początkach XIX wieku.
Pierwsza kopalnia węgla kamiennego powstała w 1767 w Szczakowej, w 1792 w Jaworznie, 12 następnych w latach 1805–1815, pierwsze huty cynku w latach 1808–1811 w Jaworznie i w Sierszy, w 1823 roku było czynnych 12 kopalni galmanu. Właściwy rozwój Zagłębia Krakowskiego w końcu XIX w. wiązał się z szybkim wzrostem wydobycia węgla, które w latach 1855–1875 wzrosło z ok. 61 tys. ton, do ok. 312 tys. ton, osiągając w 1913 roku blisko 2 mln ton, produkcja cynku w latach 1875–1913 wzrosła z ok. 1,6 tys. ton do ok. 15,2 tys. ton, wydobycie rud ołowiu w latach 1870–1912 z ok. 0,6 tys. ton, do ok. 7,3 tys. ton.
Powstawały cementownie, huty szkła, fabryka sody, rafineria ropy naftowej. W okresie międzywojennym nastąpiła znaczna rozbudowa przemysłu w Zagłębiu Krakowskim, powstały m.in. Zakłady Chemiczne „Azot” w Jaworznie (uruchomione już 1917), Pierwsza Fabryka Lokomotyw w Polsce SA w Chrzanowie (1920), fabryka mydła wybudowana w Trzebini przez krakowską spółkę „Towarzystwo Akcyjne -Mydło” Jan Rożnowski i Bronisław Różewski (1919), duża Elektrownia Jaworzno I (1930), fabryka obuwia T. Baty w Chełmku (1931); wydobycie węgla w 1929 osiągnęło ok. 2,8 mln t, a 1938 ok. 2,6 mln (6,8% produkcji krajowej); równocześnie jednak nastąpił upadek górnictwa i częściowo hutnictwa cynku i ołowiu; zatrudnienie w przemyśle Zagłębia Krakowskiego w 1938 roku wynosiło ok. 17 tys. robotników.
Po II wojnie światowej szybka odbudowa zakładów przemysłowych, wydobycie węgla kamiennego osiągnęło w 1955 ok. 6 mln ton, zatrudnienie w przemyśle Zagłębia Krakowskiego w 1965 – ok. 82 tys. osób.
Węgiel z kopalń Zagłębia Krakowskiego charakteryzował się stosunkowo niską kalorycznością i wysoką zawartością siarki i popiołu.
Nazwa.
Nazwa Zagłębie Krakowskie pochodzi od przynależności do Wolnego Miasta Kraków i Wielkiego Księstwa Krakowskiego w czasach formowania się okręgu gospodarczego. Od lat 50. użycie terminu Zagłębie Krakowskie stopniowo zanikało i obecnie w ujęciach statystycznych okręg ten nie jest już wyodrębniany. Nazwa ta funkcjonowała jeszcze do 1975 roku, kiedy to Zagłębie Krakowskie włączono do województwa katowickiego i zostało częścią Górnośląskiego Zagłębia Węglowego.
Od 1999 roku obszar Zagłębia Krakowskiego, z wyjątkiem Jaworzna, należy do województwa małopolskiego.

</doc>
<doc id="332455" url="https://pl.wikipedia.org/wiki?curid=332455" title="Wielichowo (ujednoznacznienie)">
Wielichowo (ujednoznacznienie)

W Polsce: 
Zobacz też: Wielichowo-Wieś, Wielichów

</doc>
<doc id="332456" url="https://pl.wikipedia.org/wiki?curid=332456" title="Bartosz Wezenborg">
Bartosz Wezenborg

Bartosz Wezenborg (Wezemborg), zwany również Bartoszem z Odolanowa herbu Tur (Wezemborg), (zm. 1393) – możnowładca, starosta kujawski (1374-1377), wojewoda poznański (od 1387).
Pochodzenie.
Syn Peregryna (II). Jego ród pochodził z Łużyc, z Weissenburga, w XIII wieku przybył na Śląsk i miał dobra w księstwie oleśnickim. 
Przodkiem jego miał być rycerz Peregryn, który uratował księcia Henryka Brodatego podczas zamachu w Gąsawie (1227).
Życiorys.
W ostatnich latach życia króla Kazimierza III Wielkiego Bartosz był jednym z bliższych współpracowników władcy, m.in. występował w sądach przeciw krzyżakom. W 1369 otrzymał miasto Koźminek, między rokiem 1370 a 1372 otrzymał dobra w Gostyniu i Odolanowie, ten drugi prawdopodobnie w 1373 r. samowolnie lokował. 
Po śmierci Kazimierza III poparł Ludwika Węgierskiego, w zamian za co został starostą kujawskim (1374–1377). W 1375 r. wraz z Sędziwojem z Szubina pokonał pod Gniewkowem Władysława Białego, który był pretendentem do tronu Polski, a następnie oblegał siły księcia w Złotorii. Po kapitulacji księcia został przez niego wyzwany na pojedynek, który wygrał. 
Pozbawiony tytułu starosty kujawskiego za sprzeciw wobec mianowania starostą poznańskim Domarata z Pierzchna, wycofał się do Odolanowa, z którego zaczął organizować wyprawy łupieżcze skierowane przeciw krzyżakom. Prawdopodobnie w 1380 r. pojmał dla okupu 59 rycerzy burgundzkich, którzy zmierzali do państwa krzyżackiego, by wziąć udział w rejzie przeciw Litwinom. Za 59 gości zakonu mistrz krzyżacki wypłacił okup 20 tys. lub 27 tys. florenów. Ponieważ Ludwik Węgierski uważał krzyżaków za sojuszników, nakazał wielkopolskim starostom zajęcie Odolanowa. Do zdobycia miasta ostatecznie nie doszło, gdy w Skarbimierzycach (obecnie Skalmierzyce) pod Kaliszem zawarto porozumienie z Bartoszem, który zobowiązał się sprzedać swoje dobra na rzecz państwa. 
Odrzucając warunki ugody, w 1382 r. Ludwik nakazał kolejną wyprawę, którą dowodził jego zięć, Zygmunt Luksemburski. Oblężenie przerwano po kilku dniach z powodu śmierci Ludwika, a Zygmunt przystał na warunki poprzedniej ugody i pośpieszył na Węgry, by objąć sukcesję po teściu. Po drodze Zygmunt odrzucił żądania możnych wielkopolskich, którzy domagali się pozostania Zygmunta w kraju i usunięcia Domarata z funkcji starosty, co spowodowało wybuch trzyletniej wojny między Nałęczami a Grzymalitami. Bartosz poparł Siemowita IV mazowieckiego. 
W 1382 r. rycerstwo wezwało zgodnie do koronacji na króla Jadwigi, córki Ludwika. Bartosz przybył do Krakowa z licznym pocztem, w którym ukrywał się Siemowit IV. Stronnicy Nałęczów planowali porwać królową i wydać ją za księcia mazowieckiego, by w ten sposób osadzić go na polskim tronie, co ostatecznie się nie powiodło. 
Wkrótce Bartosz z siłami Siemowita IV Mazowieckiego od 19 czerwca do 14 sierpnia 1383 r. oblegał Kalisz. Dopiero po roku 1384 Bartosz uznał zwierzchnictwo króla Władysława Jagiełły. Wkrótce potem stał się współpracownikiem króla, a w 1387 roku wojewodą poznańskim. 
Pozostawił dwóch synów, starszy Bartosz (z Gostynia) był kasztelanem w Nakle.
Uhonorowany ulicami swego imienia w Odolanowie i Ostrowie Wielkopolskim.

</doc>
<doc id="332460" url="https://pl.wikipedia.org/wiki?curid=332460" title="Mchy (ujednoznacznienie)">
Mchy (ujednoznacznienie)



</doc>
<doc id="332465" url="https://pl.wikipedia.org/wiki?curid=332465" title="Wymiar Delta">
Wymiar Delta

Wymiar Delta (ang. "Delta State", 2004-2005) – serial science fiction, którego bohaterami są czterej dwudziestolatkowie.
Fabuła.
Czterej nastolatkowie: Luna, Claire, Martin i Philip posiadają nadprzyrodzone moce, których używają do walki z ryfterami. Każdy z nich cierpi na amnezję - nie pamiętają, co robili w przeszłości i kim byli. Ich opiekunem i przewodnikiem po Wymiarze Delta zostaje Brodie. Z czasem przyjaciele odkrywają swoje pochodzenie oraz to, że Brodie też jest ryfterem.
Wersja polska.
Opracowanie wersji polskiej: START INTERNATIONAL POLSKA
Reżyseria: Joanna Wizmur
Dialogi polskie:
W polskiej wersji wystąpili:
i inni
Bohaterowie.
Ryfterzy.
Rasa przeciwna ludziom, zamieszkująca Wymiar Delta. Posiadają niezwykłe moce wspomagające im przejmowanie ludzi (Czyli przemianę w Ryftera). 
Maria i Sven Ragnar – Dwójka Ryfterów stale depczących czwórce bohaterów po piętach. Wbrew pozorom są oni rodzeństwem. Oboje wykazują się potężną siłą i intelektem. 
Sven jest bezwzględnym i dążącym do władzy Ryfterem, nie toleruje zdrady wobec siebie, bezlitośnie niszczy swoich przeciwników. Bardzo łatwo doprowadzić go do szału lub wyprowadzić z równowagi. Sven "hoduje" czubatniczki. Maria jest Ryfterką, wydaje się być tak samo niemiłosierna jak Sven. Mocą jest od niego słabsza, ale intelektem znacznie przewyższa brata. Jej dotychczasowe zachowanie stopniowo zmieniał Philip, w którym się zakochała, podarowała kulę prawdy oraz pomogła w akcji w Lublinie. Zdrada i przejście na stronę ludzi nie spodobała się Svenowi, więc postanowił pozbyć się Marii, licząc na to że bez niej Martin, Claire, Philip i Luna nie będą w stanie wrócić z Delty. Nie przewidział tego, że resztkami sił Maria poświęci się dla ukochanego.
Kontynuacja.
26 kwietnia 2005 roku rozpoczęła się produkcja 2. serii serialu. Miała trwać 26 miesięcy i zakończyć się ok. grudnia 2007, jednak zbyt niska popularność serialu zmusiła producentów do przerwania jej i tym samym zakończenie produkcji.

</doc>
<doc id="332467" url="https://pl.wikipedia.org/wiki?curid=332467" title="Morawy (ujednoznacznienie)">
Morawy (ujednoznacznienie)



</doc>
<doc id="332470" url="https://pl.wikipedia.org/wiki?curid=332470" title="Bartosz z Odolanowa">
Bartosz z Odolanowa



</doc>
<doc id="332471" url="https://pl.wikipedia.org/wiki?curid=332471" title="Sanie (ujednoznacznienie)">
Sanie (ujednoznacznienie)



</doc>
<doc id="332473" url="https://pl.wikipedia.org/wiki?curid=332473" title="Strapping Young Lad">
Strapping Young Lad

Strapping Young Lad – kanadyjska grupa muzyczna wykonująca szeroko pojęty heavy metal. Powstała w 1994 roku w Kanadzie początkowo jako projekt muzyczny multiinstrumentalisty Devina Townsenda. W 1997 roku Strapping Young Lad przyjęło status regularnego zespołu z gitarzystą Jedem Simonem, basistą Byronem Stroudem i perkusistą Genem Hoglanem w składzie. W twórczości zespołu widoczne są wpływy takich gatunków muzycznych jak death metal, thrash metal, black metal, metal progresywny czy industrial metal. Nagrania charakteryzuje natomiast złożona struktura kompozycji, polirytmiczne partie gitar oraz produkcja muzyczna oparta na tzw. ścianie dźwięku.
Zespół zyskał popularność we wczesnym okresie działalności wraz z wydaniem albumu pt. "City". Po okresie zawieszenia działalności w latach 1999–2002 ukazały się jeszcze trzy albumy Strapping Young Lad, w tym "The New Black" z 2006 roku, który był notowany na liście Billboard 200 w Stanach Zjednoczonych. W 2007 roku zespół został rozwiązany.
Historia.
Zespół powstał w 1994 roku w Kanadzie początkowo jako projekt muzyczny multiinstrumentalisty Devina Townsenda. 4 kwietnia 1995 roku ukazał się pierwszy album Strapping Young Lad zatytułowany "Heavy As A Really Heavy Thing". W 1997 roku Strapping Young Lad przyjęło status regularnego zespołu z gitarzystą Jedem Simonem, basistą Byronem Stroudem i perkusistą Genem Hoglanem w składzie. 11 lutego ukazał się drugi album pt. "City". 1 czerwca 1998 roku został wydany pierwszy album koncertowy pt. "". Z końcem roku Townsend zawiesił działalność zespołu aby skoncentrować się na karierze solowej. Muzyk podjął się również produkcji nagrań innych zespołów. W grudniu 2001 roku Devin Townsend zapowiedział nowy album Strapping Young Lad. Jako przyczyny reaktywacji zespołu wymienił chęć uwolnienia agresji w związku z zamachem z 11 września 2001 roku w Stanach Zjednoczonych.
W 2003 roku ukazał się pierwszy minialbum Strapping Young Lad pt. "Tour EP". 11 lutego został wydany trzeci album pt. "Strapping Young Lad". Płyta została zarejestrowana Armoury Studios w Vancouver, produkcji nagrań podjął się natomiast sam Townsend. Był to również pierwszy album grupy notowany na liście Billboard Heetseakers w Stanach Zjednoczonych gdzie uplasował się na 97. miejscu. W marcu zespół odbył europejską trasę koncertową w ramach której odwiedził Wielka Brytanię, Holandię, Niemcy, a także Francję i Belgię. Natomiast jesienią zespół wystąpił w Stanach Zjednoczonych wraz z grupami Samael i Cathedral.
15 listopada 2004 roku ukazało się pierwsze wydawnictwo DVD grupy pt. "". Na płycie ukazał się koncert zarejestrowany 16 stycznia tego samego roku w Commodore Ballroom w Vancouver. 22 marca 2005 roku ukazał się czwarty album pt. "Alien". W przeciągu tygodnia od dnia premiery płyta sprzedała się w nakładzie 3,697 egzemplarzy. Ponadto dotarła do 35. miejsca listy Top Independent Albums w Stanach Zjednoczonych. 17 lipca 2006 roku ukazał się piąty album zatytułowany "The New Black". W przeciągu tygodnia od dnia premiery w Stanach Zjednoczonych album sprzedał się w nakładzie 4000 egzemplarzy i dotarł do 200. miejsca listy Billboard 200. 19 kwietnia 2007 roku ukazał się drugi minialbum grupy pt. "C:enter:###". W maju podczas konferencji prasowej Townsend obwieścił rozwiązanie zespołu Strapping Young Lad. Muzyk jako przyczyny podał narodziny syna. 31 marca 2008 roku ukazała się kompilacja nagrań zespołu pt. "1994–2006 Chaos Years". Na wydawnictwie zostały wydane fragmenty koncertów oraz teledyski zespołu.
Muzyka i teksty.
Strapping Young Lad w swej twórczości czerpie z szeroko pojętego metalu ekstremalnego; death metal, thrash metal, black metal i industrial metal. Wiele kompozycji grupy zawiera szerokie spektrum partii wokalnych Townsenda, włączając krzyk, falset, growl oraz partie czystego śpiewu. Według Townsenda zespół Strapping Young Lad był odskocznią od bardziej melodyjnych kompozycji w ramach The Devin Townsend Band. Sygnatury czasowe, polirytmia, sample i partie instrumentów klawiszowych to elementy charakterystyczne dla Townsenda, który wykorzystywał nowoczesne narzędzia obróbki dźwięku takie jak: Pro Tools, Steinberg Cubase czy Logic Pro. Muzyk jako miłośnik techniki wielośladowego nagrywania stworzył charakterystyczny rodzaj brzmienia oparty na ścianie dźwięku.
W muzyce zespołu Strapping Young Lad wyraźne są wpływy wielu odmiennych stylistycznie zespołów heavymetalowych. Townsend jako inspiracje wymienił taki zespoły jak Judas Priest, Jane’s Addiction, Zoviet France, Grotus, czy Frank Zappa. Muzyk wyraził również swoje uznanie dla zespołu Meshuggah, który określił jako najlepszy zespół metalowy na świecie. Simon i Stroud wymienili natomiast klasyczne zespoły rockowe takie jak AC/DC, Led Zeppelin oraz KISS, oraz grupy thrash metalowe Exodus, Slayer, czy death metalowy Morbid Angel. Hoglan natomiast jako inspiracje wymienił takich perkusistów jak Stevie Wonder, Neil Peart, Terry Bozzio czy Nick Mason. Townsend jako inspiracje podczas realizacji albumu "Heavy as a Really Heavy Thing" wymienił takie grupy jak Napalm Death i Fear Factory, album "City" inspirowały grupy Foetus i White Noise, natomiast album "The New Black"' zainspirowały takie grupy jak Meshuggah i Metallica.
Townsend był głównym autorem kompozycji w zespole. Jednakże część riffów powstała we współpracy z członkami zespołu. Mimo intensywności muzyki Strapping Young Lad, w tekstach występowały elementy humoru. Townsend podkreślał nawiązania do poczucia humoru Weird Al’a Yankovica. Ponadto w tekstach muzyk nawiązywał do takich pojęć jak wojna, twierdzenia matematyczne oraz kinematografia. W twórczości zespołu występowały również cytaty z twórczości solowej Townsenda.

</doc>
<doc id="332474" url="https://pl.wikipedia.org/wiki?curid=332474" title="Sarny (ujednoznacznienie)">
Sarny (ujednoznacznienie)



</doc>
<doc id="332479" url="https://pl.wikipedia.org/wiki?curid=332479" title="Sieraków (ujednoznacznienie)">
Sieraków (ujednoznacznienie)



</doc>
<doc id="332480" url="https://pl.wikipedia.org/wiki?curid=332480" title="Mszana">
Mszana



</doc>
<doc id="332481" url="https://pl.wikipedia.org/wiki?curid=332481" title="Siodło (ujednoznacznienie)">
Siodło (ujednoznacznienie)



</doc>
<doc id="332488" url="https://pl.wikipedia.org/wiki?curid=332488" title="Pula">
Pula

Pula (, istr. "Pula", , , ) – miasto w Chorwacji, w żupanii istryjskiej, siedziba miasta Pula. Jest położone na południowym skraju półwyspu Istria nad Morzem Adriatyckim. W 2011 roku liczyło 57 460 mieszkańców.
Geografia.
Pula jest położona na siedmiu wzgórzach (Kaštel, Zaro, Arena, Sv. Martin, Opatija sv. Mihovila, Mondipola i Pra Grande) w południowej części Istrii. Znajduje się w głębokiej zatoce, otoczona przez małe wyspy (Sv. Jerolim oraz Kozad). Miasto zajmuje 5165 ha. W Puli, jak i w całej Istrii ogromny wpływ ma klimat śródziemnomorski. Średnia temperatura w lutym to 6,1 °C, a w lipcu i sierpniu 26,4 °C.
Gospodarka.
W mieście rozwinął się przemysł stoczniowy, spożywczy, maszynowy, cementowy, szklarski, zapałczany oraz obuwniczy.
Historia.
Najpóźniej od V w p.n.e. tereny dzisiejszej Puli zamieszkiwali Ilirowie, aż do roku 177 p.n.e., kiedy to obszar ten zajęli Rzymianie. Od 43 r. Pula stała się kolonią rzymską (nazwaną przez nich "Pietas Julia") przez co została ważnym ośrodkiem administracyjnym i handlowym. W tym czasie miasto przeżywało okres świetności czego dowodem są liczne zachowane budowle z tego okresu (amfiteatr, łuk triumfalny, świątynia Augusta). W 425 Pula została siedzibą biskupstwa. Gdy Cesarstwo rzymskie upadło, Pula przeszła pod wpływy Bizancjum.
W 1145, podobnie jak inne miasta półwyspu, Pula została zmuszona do złożenia przysięgi Wenecji, lecz pięć lat później w 1150 miasto zbuntowało się i w efekcie zostało splądrowane. W 1334 miasto zostało zajęte przez Republikę Wenecką. W wyniku licznych epidemii dżumy i malarii liczba mieszkańców spadła do 300. Została jednak ponownie zasiedlona przez uchodźców z Bośni i Dalmacji, którzy uciekali przed najazdem Turków.
Miasto ponownie odzyskało świetność w XIX. Zbudowano stocznie, pierwsze zakłady przemysłowe, fortyfikacje, uruchomiono komunikację kolejową, a arystokracja zaczęła przyjeżdżać tu w celach rekreacyjnych. Pula stała się ważnym portem handlowym i wojskowym, a po 1866 r. główną bazą marynarki wojennej Austro-Węgier. Po I wojnie światowej całą Istrię wraz z Pulą zajęli Włosi. Po drugiej wojnie światowej zniszczone miasto przypadło Jugosławii, a po jej rozpadzie Chorwacji.
Urodził się tu:
Demografia.
W starożytności Pulę zamieszkiwało 30 tys. mieszkańców. W średniowieczu miasto opustoszało za sprawą epidemii dżumy i malarii i liczba mieszkańców spadła do 300. Pod koniec XIX w. żyło tu 40 tys. mieszkańców, a w 1910 r. 60 tys. Według danych na rok 2001 miasto zamieszkiwały 59 594 osoby.
Zabytki.
Został zbudowany najprawdopodobniej przez cesarza rzymskiego Wespazjana,
mógł on pomieścić 23 tys. ludzi, a na jego terenie organizowane były walki gladiatorów
oraz dzikich zwierząt. Obecnie jest on jednym z trzech najlepiej zachowanych amfiteatrów
Starożytnego Rzymu (dwa inne to Koloseum i Amfiteatr w Al-Dżamm).

</doc>
<doc id="332490" url="https://pl.wikipedia.org/wiki?curid=332490" title="Rozpraszanie Ramana">
Rozpraszanie Ramana



</doc>
<doc id="332493" url="https://pl.wikipedia.org/wiki?curid=332493" title="Podolany">
Podolany



</doc>
<doc id="332495" url="https://pl.wikipedia.org/wiki?curid=332495" title="Michów">
Michów



</doc>
<doc id="332497" url="https://pl.wikipedia.org/wiki?curid=332497" title="V.92">
V.92

V.92 – standard komunikacji sieciowej między modemami telefonicznymi rozszerzający możliwości V.90, prędkość pobierania pozostała taka sama, jak w poprzednim standardzie (56 kb/s), lecz przyśpieszono prędkość wysyłania danych, modem może osiągnąć maksymalnie 48 kb/s przy wysyłaniu danych poprzez linię telefoniczną.
Standard ten wprowadzony został po raz pierwszy w sierpniu 1999 roku, podczas gdy pierwszy modem, obsługujący ów standard, ukazał się w sprzedaży dopiero w 2001 roku.
Nowe funkcje.
Szybkie Łączenie.
(ang. Quick Connect) Funkcja ta zmniejsza czas ustanawiania połączenia między modemem a ISP do około 10 sekund, zamiast ponad 20 sekund. Szybkie łączenie działa na zasadzie przeszkolenia modemu klienta podczas pierwszego połączenia; po czym dane analogowe i cyfrowe przechowywane są w profilu lokalnym, a następnie używane są ponownie w celu połączenia się szybciej niż normalnie czy za pomocą standardu V.90.
Modem na wstrzymaniu.
(ang. Modem on Hold) Dzięki temu połączenie z Internetem może zostać tymczasowo przerwane, a następnie ponownie wznowione, co zredukowało liczbę zerwanych połączeń, które często miały miejsce począwszy od 1997 roku.
PCM.
Modulacja impulsów (czyli PCM) zastosowana w owym standardzie umożliwia transmisje cyfrową danych o wysokiej prędkości poprzez analogowe linie telefoniczne. Zapewnia to wysyłanie danych w kierunku ISP z mniejszym opóźnieniem o prędkości 48 kb/s. Poprzednio prędkość ta ograniczona była do sygnału analogowego 33,6 kb/s przy poprzednim standardzie V.90.
Kompresja V.44.
Nowy standard kompresji zastępuje istniejący V.42bis. Zasadniczo pozwala na lepszą kompresję przy przesyłaniu danych (od 10% do 120%). W większości sytuacji poprawa wynosi około 25%.

</doc>
<doc id="332499" url="https://pl.wikipedia.org/wiki?curid=332499" title="Tupelo (miód)">
Tupelo (miód)

Tupelo – gatunek miodu, który pszczoły produkują z nektaru drzew tupelo "(Nyssa ogeechee)".
Na Florydzie, w rozlewiskach rzek Apalachicola, Choctawhatchee i Ochlockonee, miód tupelo jest produkowany w skali przemysłowej. Aby uzyskać czysty miód tupelo, w kwietniu i w maju pszczelarze ustawiają ule na ruchomych platformach wzdłuż podmokłych brzegów rzek bezpośrednio w pobliżu drzew.
Czysty miód tupelo ma barwę jasnego bursztynu z lekko zielonkawym odcieniem i delikatny, ale specyficzny zapach. Należy do nielicznych gatunków miodów odmianowych, które nie krystalizują.

</doc>
<doc id="332500" url="https://pl.wikipedia.org/wiki?curid=332500" title="Józef Mertka">
Józef Mertka

Józef Mertka (ur. 12 lutego 1903 w Odolanowie, zm. 2 sierpnia 1987 w Elblągu) – polski działacz społeczny.
Życiorys.
Był synem urzędnika pocztowego Piotra. Absolwent Królewskiego Gimnazjum w Ostrowie. Uczestnik wydarzeń Republiki Ostrowskiej. W 1921 roku reaktywował po wojennej przerwie "Venetię", jeden z pierwszych polskich klubów sportowych w Poznańskiem założony w 1908 roku. Później honorowy prezes klubu. Ukończył ekonomię w Wyższej Szkole Handlowej w Poznaniu w 1930 roku. Walczył na wybrzeżu w wojnie obronnej 1939. Ocalił obozową poezję Leona Kruczkowskiego. Autor "Zarysu dziejów Ustki - portu Słupska", współautor "Wielkopolskiej Szkoły Edukacji Narodowej" (monografii Gimnazjum Męskiego w Ostrowie). 1944 w obozie jenieckim Sandbostel koło Hamburga Józef Mertka zorganizował uroczystość 100-lecia założenia gimnazjum, którego był uczniem. Po wojnie osiadł w Słupsku i organizował regionalną sieć instytucji ubezpieczenia społecznego. Poddany represjom w okresie stalinowskim, na kilka lat wyjechał na południe kraju i uczestniczył w budowie Nowej Huty. Powrócił do Słupska w 1956 i pracował jako ekonomista w różnych przedsiębiorstwach. Był działaczem Związku Bojowników o Wolność i Demokrację oraz Słupskiego Towarzystwa Społeczno-Kulturalnego, współinicjatorem serii wydawniczej "Biblioteka Słupska".
Uhonorowany Krzyżem Kawalerskim i Oficerskim Orderu Odrodzenia Polski, Wielkopolskim Krzyżem Powstańczym, medalami za zasługi dla miast Ostrowa Wielkopolskiego i Słupska.
Żoną Józefa Mertki była Maria z Machnowskich, działaczka społeczna, nauczycielka, bibliotekarka i księgarz, dyrektor Szkoły Muzycznej w Słupsku. Mertka zmarł 2 sierpnia 1987 w Elblągu, pochowany został w Słupsku.
Udział w Powstaniu Wielkopolskim.
Wziął udział jako 15-letni chłopak w Powstaniu Wlkp. na terenie Wielkopolski Południowej, a w szczególności miasta Ostrowa i pow. ostrowskiego oraz Odolanowa i pow. odolanowskiego w charakterze członka "Pogotowia Służby i Łączności Drużyny Gońców" w Ostrowie a następnie w II Drużynie Harcerskiej im. gen. H. Dąbrowskiego w Ostrowie od 10.11.1918 do maja 1919. Wspomniane Pogotowie, powołane do życia na polecenie polskich władz powstańczych, zostało zorganizowane przez ówczesnego komendanta harcerstwa w Ostrowie, ks. prof. Lecha Ziemskiego a kierowane przez drużynowego Jana Wiertelaka. Miało z racji swych zadań, charakter organizacji wojskowej i ustrój wybitnie wojskowy. Do zadań Pogotowia należało: pełnienie służby wartowniczej przy ważnych obiektach wojskowych i powstańczych, utrzymywanie łączności miedzy oddziałami powstańczymi, władzami powstańczymi, przedstawicielami Pow. Rady Narodowej w Ostrowie i Odolanowie, przewożenie i dostarczanie meldunków, raportów, rozkazów i poleceń i korespondencji wojskowej i organizacyjnej do oddziałów powstańczych i ich władz, eskortowanie przewozu broni i amunicji z Ostrowa do Szczypiorna i na teren Ostrowa, kierowanie żołnierzy Polaków z armii niemieckiej do polskich formacji powstańczych, zbieranie broni, amunicji i rynsztunku wojskowego oraz dostarczanie jej do zbiornic polskich władz powstańczych, opiekowanie się ludnością polską wracającą z robót przymusowych w Niemczech oraz kierowanie jej do miejsc stałego zamieszkania, wykonywanie wszelkich innych czynności nie wymienionych wyżej a służących sprawie polskiej. O pozytywnej działalności wspomnianej "Drużyny Gońców" oraz "Drużyny Harc. im. gen. Henryka Dąbrowskiego" relacjonują pochlebnie następujące źródła: inż. Zygmunt Wieliczka "Od Prosny po Rawicz", dr Andrzej Niesiołowski "Garść wspomnień z wielkich dni" (Nowy Kurier, Poznań 1933, nr 298-299), dr Jan Wiertelak "Kartka do historii drużyny gońców" (Promień) Ostrów Wlkp. 1938 nr 4-5.

</doc>
<doc id="332503" url="https://pl.wikipedia.org/wiki?curid=332503" title="Pula (ujednoznacznienie)">
Pula (ujednoznacznienie)



</doc>
<doc id="332506" url="https://pl.wikipedia.org/wiki?curid=332506" title="Jezioro Głębokie (powiat międzyrzecki)">
Jezioro Głębokie (powiat międzyrzecki)

Jezioro Głębokie – jezioro w woj. lubuskim, w pow. międzyrzeckim, w gminie Międzyrzecz, ok. 5 km na północ od Międzyrzecza, zlokalizowane na obszarze Pojezierza Lubuskiego i na terenie zlewni rzeki Obry, nie posiada jednak odpływu. Brzegi jeziora porastają lasy iglaste, północne i południowe są podmokłe i bagniste.
Obok południowego brzegu akwenu znajduje się przystanek kolejowy Głębokie Międzyrzeckie (linia kolejowa nr 367 relacji Zbąszynek – Gorzów Wielkopolski). W pobliżu jeziora przebiega droga ekspresowa nr 3 (E65) i dawna droga krajowa nr 3, przy której znajdują się dwa przystanki PKS "Głębokie".
Na wyższym, wschodnim brzegu znajduje się duży kompleks wypoczynkowy. Ulokowanych jest tu kilka ośrodków posiadających kąpieliska z pomostami, zajazd "Głębokie", domki kempingowe, wypożyczalnia sprzętu wodnego i leśne pole biwakowe.
Dane morfometryczne.
Powierzchnia zwierciadła wody według różnych źródeł wynosi od 112,5 ha do 124,9 ha. Zwierciadło wody położone jest na wysokości 50,6 m n.p.m. lub 50,4 m n.p.m. Średnia głębokość jeziora wynosi 9,2 m, natomiast głębokość maksymalna 25,3 m.
W oparciu o badania przeprowadzone w 1993 r. i 1999 r. wody jeziora zaliczono do II klasy czystości. Badania z 2018 r. zaliczyły wody jeziora do I klasy jakości, a przeźroczystość wynosiła 5,7 metra.
Historia.
Akwen wzmiankowany był już w 1390 r., gdy niejaki Wincenty z Chyciny z synami sprzedał za 300 grzywien opatowi i cystersom w Zemsku wsie Kalsko i Rojewo oraz pięć okolicznych jezior.
Jezioro Głębokie wraz z sąsiednim jeziorem Grążyk oraz okolicznymi lasami zostały wymienione 16 kwietnia 1485 w przywileju nadanym Międzyrzeczowi przez króla Kazimierza IV Jagiellończyka. Dzięki temu mieszkańcy miasta mogli ""zgodnie ze starożytnym zwyczajem w jeziorach zwanych Strzeleckie" (obecnie Głębokie) "i Linye" (Grążyk) "z wolą dzierżawienia, podobnie i w rzece sieciami mają prawo ryby łowić". Oba jeziora miały podobną powierzchnię i były bogate w ryby. Płytszy Grążyk obfitował w liny, karasie i płocie. W sąsiednim Głębokim najcenniejsza była sielawa.
W XVIII wieku toczył się długotrwały spór o oba jeziora i otaczające lasy pomiędzy Międzyrzeczem, a opatem klasztoru cysterskiego w Bledzewie. Zakon od dawna posiadał lasy i pola obok pobliskiego Kalska i wysuwał roszczenia do miejskich posiadłości. Gdy opat zażądał okazania przywileju królewskiego, rada miasta 10 października 1647 wysłała delegację z dokumentem do Bledzewa. Zakonnicy przyjęli rajców miejskich bardzo gościnnie i urządzili ucztę. Gdy pijani rajcy posnęli to przywilej królewski im skradziono i z pustymi rękoma musieli wracać do domu. Międzyrzecz na kilkadziesiąt lat stracił jeziora i okoliczne lasy, natomiast mieszkańcy długo narzekali, że "panowie rada las z jeziorami przepili". Po upadku Rzeczypospolitej jeziora i lasy przejęło państwo pruskie.
Wysychanie jeziora.
Od początku XXI wieku poziom wody w jeziorze obniżył się o ok. 120 cm. Przyczyny tego zjawiska nie są znane, według wstępnych ekspertyz wyschły dopływy zasilające akwen i prawdopodobnie nastąpiło przesiąkanie wody w kierunku zachodnim. Istnieje też hipoteza, że za obniżenie poziomu wody odpowiedzialne są studnie głębinowe należące do ośrodków wypoczynkowych położonych nad brzegiem Głębokiego.
Jako środki zaradcze proponuje się doprowadzenie do jeziora wód Obry, bądź przy pomocy układu pompowego, bądź poprzez otaczające go mokradła. Alternatywnym rozwiązaniem byłoby doprowadzenie wody z ujęć głębinowych, czyli wykopanie zbiornika i powolne przesączanie się ich do jeziora, co wymagałoby jej napowietrzenia z uwagi na niskie nasycenie tlenem.

</doc>
<doc id="332507" url="https://pl.wikipedia.org/wiki?curid=332507" title="Kara śmierci w Wirginii">
Kara śmierci w Wirginii

Kara śmierci figuruje w prawie amerykańskiego stanu Wirginia. Tutaj wykonano najwięcej wyroków śmierci w historii USA.
Historia.
Kolonia Wirginia (a wówczas jeszcze miasto Jamestown wraz z okolicami) wykonała pierwszy wyrok śmierci w historii przyszłych Stanów Zjednoczonych. 1 grudnia roku 1607 George Kendall, radny, został rozstrzelany za szpiegostwo na rzecz Hiszpanii. Wirginia też straciła pierwszą kobietę (za morderstwo).
Do roku 1962, kiedy wykonano ostatni wyrok przed abolicją, 1,277 osób zostało straconych w tym stanie, zaś po jej przywróceniu, w tym przypadku od roku 1982, na egzekucję poprowadzono 113 osób skazanych za morderstwo. Jak do tej pory jest to rekord niepobity przez żaden inny stan.
Do roku 1909 zdecydowanie dominującą metodą pozbawiania życia w majestacie prawa było powieszenie. Choć zdarzały się egzekucje przez spalenie na stosie (wyłącznie czarnoskóre osoby), co miało miejsce np. w roku 1737 i powieszenia z okowami (np. 1720).
W roku 1909 powieszenie zostało zastąpione przez krzesło elektryczne. Jedyny wyjątek zrobiono dla niejakiego Joela Payne'a, który w tym roku, już po wprowadzeniu nowego prawa, zginął na szubienicy.
Najmłodszą osobą straconą w historii Wirginii był 16-letni Percy Ellis (1916 za morderstwo). Notabene w tym samym roku, również za morderstwo, stracono 83-letniego Joego Lee, najstarszego więźnia. W tym stanie stracono także jedyną niepełnoletnią kobietę na krześle elektrycznym - Virginię Christian.
Dawniej nie tylko zabójstwo karane było śmiercią. Zdarzało się również, że za "capital crime" uznawano podpalenie, rozbój czy zgwałcenie. Dnia 2 lutego 1951 stracono siedmiu czarnoskórych mężczyzn za gwałt na białej kobiecie (tzw. sprawa "siódemki z Martinsville"), choć co do ich winy istniały poważne wątpliwości.
Po przywróceniu ("Post-Gregg").
Po tym jak Sąd Najwyższy USA pod przewodnictwem Warrena Burgera przywrócił 2 lipca 1976 roku (na mocy sprawy znanej jako "Gregg v. Georgia") karę śmierci w USA, stan Wirginia przywrócił ją również.
Pierwszy wyrok (gubernatorem stanu był wówczas Chuck Robb) wykonano 10 sierpnia 1982 na Franku Copolli. Jego egzekucja na krześle elektrycznym była jednak nieudana i brutalna ("botched execution"), ale po nim stracono, do dnia dzisiejszego, 112 osób, co jest drugim "wynikiem" po Teksasie, po przywróceniu stosowania KŚ. Należy zwrócić również uwagę, iż Wiriginia jest bardzo "efektywna" w wykonywaniu orzeczonych w tym stanie wyroków śmierci i ma stosunkowo jeden z najkrótszych w kraju odsetek osób oczekujących na wykonanie kary.
Krzesło elektryczne było jedyną metodą egzekucji do roku 1994, kiedy "primary method" stał się zastrzyk trucizny (pierwszy wyrok przez jej zaaplikowanie wykonano w styczniu 1995). Od tej pory skazaniec ma prawo wyboru, czy chce umrzeć od zastrzyku, czy też na krześle. Jeżeli skazaniec nie zdecyduje się, wykonuje się zastrzyk. Egzekucja z użyciem krzesła elektrycznego została między innymi przeprowadzana na Robercie Charlesie Gleasonie Jr. 16 stycznia 2013 roku.
Wyroki wykonuje się w więzieniu Greensville w Jarratt.
1 października 2015 roku stracono tam 49-letniego Alfredo Rolando Prieto, skazanego na karę śmierci w 2010 roku za zamordowanie młodej pary w 1988 roku.
Ostatnia egzekucja odbyła się tam 6 lipca 2017 roku. Stracono wówczas 35-letniego Williama Charlesa Morvę, skazanego na karę śmierci za zastrzelenie ochroniarza, 32-letniego Derricka McFarlanda i zastępcy szeryfa, 40-letniego Erica Sutphina w dniach 20-21 sierpnia 2006 roku w mieście Blacksburg podczas ucieczki z aresztu.
W 2021 roku w głosowaniu w niższej izbie stanowego parlamentu - Izbie Delegatów - zniesienie kary śmierci znalazło 57 zwolenników, 41 delegatów głosowało przeciw. Wcześniej przepisy poparł miejscowy senat. Do wejścia w życie prawa znoszącego karę śmierci potrzebny jest już jedynie podpis gubernatora Wirginii, jednak Ralph Northam już wcześniej zapowiedział, że podpisze nowe prawo.

</doc>
<doc id="332508" url="https://pl.wikipedia.org/wiki?curid=332508" title="Jezioro Głębokie">
Jezioro Głębokie

Jeziora o nazwie Jezioro Głębokie:
Polska.
Główny Urząd Geodezji i Kartografii zidentyfikował 44 jeziora w Polsce o nazwie "Jezioro Głębokie".

</doc>
<doc id="332509" url="https://pl.wikipedia.org/wiki?curid=332509" title="Jan Hirschler">
Jan Hirschler

Jan Hirschler (ur. 7 maja 1883 w Tłustem, zm. 1 marca 1951 w Gdańsku) – polski biolog, profesor zoologii i anatomii porównawczej.
Życiorys.
W 1901 ukończył gimnazjum we Lwowie, następnie odbył studia zoologiczne w Uniwersytecie Lwowskim, które ukończył w 1905. Kształcił się między innymi u profesorów Benedykta Dybowskiego i Józefa Nusbauma-Hilarowicza. Stopień doktora filozofii otrzymał w 1905 pracą "Badania embrionologiczne nad motylem Catacala nupta L.", a w 1909 habilitował się i został docentem zoologii i anatomii porównawczej – praca "Spostrzeżenia nad rozwojem zarodkowym motyli". W 1918 otrzymał stopień profesora nadzwyczajnego, a w 1921 profesora zwyczajnego. Do 1939 związany był z Uniwersytetem Jana Kazimierza we Lwowie, pełniąc funkcję kierownika Katedry Zoologii na Wydziale Matematyczno-Przyrodniczym (od 1918). W roku akademickim 1928/1929 był także dziekanem tego wydziału. W latach 1925-1926 był prezesem Polskiego Towarzystwa Przyrodników im. Kopernika.
Od 1922 członek czynny Towarzystwa Naukowego Warszawskiego oraz członek korespondent (od 1934) i członek czynny Polskiej Akademii Umiejętności, członek Towarzystwa Naukowego we Lwowie. W 1935 wyjechał wraz z żoną do Liberii, aby prowadzić badania przyrodnicze; korzystał przy tym z gościny polskich plantatorów znajdujących się w tym kraju. Założył stację naukową w Batoli. Po niedługim okresie powrócił do Polski. W 1938 został odznaczony Krzyżem Komandorskim Orderu Odrodzenia Polski.
W 1940 wyjechał dobrowolnie do Niemiec, gdzie pracował naukowo: od 1940 do 1941 w SS-Beobachtungslager Leuthenthal C-Harz, od 1941 do 1943 w Kaiser Wilhelm Institut für Biologie w Berlinie, zaś od 1943 w Wiedniu. W 1945, z powodu wyrzeczenia się narodowości polskiej i wyjazdu do III Rzeszy, został skreślony z listy członków PAU i TNW. W 1948 dobrowolnie powrócił do Polski i niemal natychmiast został skazany przez sąd za kolaborację z okupantem. W więzieniu przebywał do 1949.
W 1950 przeniósł się do Gdańska, gdzie podjął pracę w Instytucie Medycyny Morskiej i Tropikalnej Akademii Medycznej jako pracownik naukowy. Pochowany na gdańskim cmentarzu Srebrzysko (rejon I, kwatera I, rząd 2, grób 9).
W pracy naukowej zajmował się przede wszystkim anatomią rozwojową robaków, owadów i płazów oraz cytologią i embrionologią porównawczą. Był twórcą teorii fuzomu, określił strunę Leydiga jako narząd pochodzenia tchawkowego. Napisał ok. 130 prac naukowych.

</doc>
<doc id="332510" url="https://pl.wikipedia.org/wiki?curid=332510" title="Komrat">
Komrat

Komrat (gag. "Komrat", , ) – miasto w południowej Mołdawii, nad rzeką Jałpuch, główny ośrodek i zarazem stolica Autonomii Gagauskiej (gag. "Gagauz Yeri"). Pierwsza wzmianka o Komracie pochodzi z roku 1789. Prawa miejskie otrzymał on po raz pierwszy w dniu 25 września 1925 roku (a nie dopiero w 1957 jak to przedstawia większość literatury rosyjskojęzycznej) . W spisie powszechnym przeprowadzonym w Rumunii w roku 1930 Komrat wymieniony jest zatem jako miasto. Po zajęciu terytorium Besarabii przez wojska radzieckie w roku 1940 Komrat pozostał miastem. W roku 1947 Komrat odnotowany jest już jako wieś. 13 września 1957 roku Komratowi przywrócono prawa miejskie.
Geografia.
W centrum miasta, przy skrzyżowaniu głównych ulic (Pobiedy, Tretjakowa i Lenina) znajduje się założony w 1820 sobór św. Jana Chrzciciela. Cerkiew Zaśnięcia Matki Bożej została zburzona w czasach radzieckich, a na jej miejscu postawiono pomnik wyzwolicieli. Przy ulicy Lenina znajduje się budynek w którym znajduje się parlament gagauski oraz siedziba baszkana. Przy tej samej ulicy znajdują się także dom kultury oraz biblioteka turecka.
Klimat.
Komrat charakteryzuje się morskim klimatem, odznaczającym się przez ciepłe, suche lata i śnieżne, zimne zimy. Temperatura zimą spada często poniżej 0°C. Latem, średnia maksymalna temperatura wynosi około 25°C. Średnia opadów jest stosunkowo niska:
Gospodarka.
Gospodarka miasta utrzymuje się z rolnictwa i przetwórstwa rolnego. W okolicach Komrat znajduje się kilka dużych winnic, fabryka konserw, gospodarstwo mleczne itp.
Komrat jest ważnym punktem na winiarskiej mapie Mołdawii. Wokół miasta położonych jest wiele winnic, tak jak w innych rejonach Gagauzji, np. Tomai Vinex, Chirsova, Comrat Wines, Kazayak-Vin czy Taraclia Wines. Chociaż większość z winnic nie jest nastawiona na turystykę, miejscowe wino jest możliwe do nabycia bez większych problemów.
W mieście produkuje się dywany.
Edukacja.
W Komracie działa Komracki Uniwersytet Państwowy (gag. "Komrat Devlet Universiteti"), który został powołany w 2002 roku w miejsce działającego tutaj od 1991 Gagauskiego Uniwersytetu Narodowego. Uczelnia w 2017 posiadała 5 katedr (agrotechniczną, kultury narodowej, ekonomii, prawa oraz nauk wojskowych). Można tutaj spotkać nie tylko studentów miejscowych, ale także młodzież z Turcji.
Polacy w Komracie.
W mieście swoją siedzibę ma Stowarzyszenie Polaków Gagauzji założone w 2004. W 2015 zrzeszało ono 262 osoby polskiego pochodzenia. Od samego początku prezesem stowarzyszenia jest Ludmiła Wolewicz.
Stowarzyszenie za cel stawia nauczacie i rozpowszechnianie języka polskiego, zwyczajów, tradycji, historii i kultury polskich, jak również uczestnictwo mniejszości polskiej zamieszkałej w Gagauzji w życiu lokalnym i ogólnomołdawskim. Dzięki działaniom stowarzyszenia, już w 2005 w lokalnym liceum powstała klasa nauczająca w języku polskim. W celu realizacji tego zadania do Komratu przyjeżdżają na roczne pobyty nauczyciele z Polski. Stowarzyszenie wśród swoich celów wymienia również "poszerzanie świadomości i ochrona praw przysługujących członkom Stowarzyszenia; sprzyjanie rozwojowi związków kulturalnych, ekonomicznych itp."
Poza działalnością kluczową aktywność Stowarzyszenia obejmuje cykliczne imprezy z okazji narodowych świąt polskich oraz uczestnictwo w uroczystościach i konkursach na poziomie ogólnokrajowym.

</doc>
<doc id="332512" url="https://pl.wikipedia.org/wiki?curid=332512" title="Microvision">
Microvision

Microvision – pierwsza przenośna konsola do gier wykorzystująca wymienne kartridże z grami. Została wyprodukowana przez firmę Milton Bradley w 1979. Zaprojektował ją Jay Smith, który później pracował również nad konsolą Vectrex. W ciągu jednego roku firma zarobiła na produkcji konsoli i gier 8 mln dolarów. Jednak mała liczba gier i słabe parametry wyświetlacza spowodowały, że w 1982 zaprzestano jej produkcji.
Proces technologiczny wykorzystany do produkcji wyświetlacza był bardzo prymitywny w stosunku do dzisiejszych standardów co powodowało, że wyświetlacz szybko stawał się ciemny uniemożliwiając grę. Pogorszenie jakości wyświetlacza było również spowodowane przez wysoką temperaturę kiedy konsola była pozostawiona w nasłonecznionym miejscu.
Drugim szkodliwym czynnikiem były wyładowania elektrostatyczne. Główny problem tkwił w tym że kartridż z grą posiadał mikroprocesor, który nie posiadał zabezpieczenia przed takimi wyładowaniami. Był bezpośrednio połączony z miedzianymi wyprowadzeniami kartridża tzw. pinami i przez to łatwo było go uszkodzić w momencie wkładania kartridża do gniazda w konsoli.
Konsola posiada pokrętło sterujące (paddle) oraz klawiaturę składającą się z 12 przycisków ukrytych pod grubą warstwą elastycznego tworzywa sztucznego. Każdy kartridż z grą posiada nakładkę z przyciskami wykorzystywanymi tylko w danej grze.
Pierwsze kartridże zawierały procesor Intel 8021 lub Texas Instruments TMS1100. Jednak ze względów ekonomicznych firma Milton Bradley zdecydowała się na wykorzystanie tylko jednego procesora TMS1100, mniej zaawansowanego technologicznie, ale posiadającego więcej pamięci oraz mniejszy pobór mocy. Z powodu większego poboru mocy przez procesor Intela pierwsze wersje konsoli były zasilane dwiema bateriami a późniejsze miały tylko jedną baterię.
Konsola pojawiła się w filmie "Piątek, trzynastego II " ("Friday the 13th part 2") z 1981.
Dane techniczne.
Lista gier dla konsoli Microvision. Inne podobne listy gier znajdują się pod hasłem Listy gier komputerowych i konsolowych.

</doc>
<doc id="332515" url="https://pl.wikipedia.org/wiki?curid=332515" title="Emmanuel Petit">
Emmanuel Petit

Emmanuel Petit (ur. 22 września 1970 w Dieppe) – francuski piłkarz, grający na pozycji pomocnika, wraz z reprezentacją Francji zdobył Mistrzostwo Świata 1998 oraz Mistrzostwo Europy 2000, w 2005 roku zakończył piłkarską karierę.
Swoją karierę klubową Emmanuel Petit rozpoczynał w małym amatorskim klubie Es Argues, by potem w roku 1988 przenieść się do klubu AS Monaco. Tam występował w Ligue 1 oraz w Pucharze Francji, który drużyna AS Monaco zdobyła w 1991 roku, zaś w 1989 przegrała dopiero w finale. W 1992 roku AS Monaco grało w finale Pucharu Zdobywców Pucharów, zaś w 1997 Petit zdobył z klubem mistrzostwo Francji, co zaowocowało transferem do czołowego klubu angielskiej Premier League Arsenalu. W klubie z Highbury Petit grał do 2000 roku. W tym czasie strzelił 9 bramek w lidze, zdobył mistrzostwo Anglii w 1998 roku oraz dwa razy wicemistrzostwo. W 1998 roku zdobył z klubem Puchar Anglii, w 2000 roku przegrał finał Pucharu UEFA z Galatasaray SK. Po tym finale Petit przeniósł się do hiszpańskiej Primera División, gdzie grał krótko w drużynie FC Barcelona. Tam jednak nie odnalazł się i w 2001 powrócił do Anglii, do odwiecznego rywala Arsenalu, Chelsea. W barwach "The Blues" zakończył karierę po operacji kolana w styczniu 2005 roku. Wcześniej zdążył wystąpić w finale Pucharu Anglii w 2002 roku oraz półfinale Ligi Mistrzów w 2004.
W reprezentacji Francji Petit zagrał 63 razy i zdobył 6 bramek. Był kluczowym zawodnikiem drużyn, które zdobywały najwyższe trofea pod koniec XX wieku. Wystąpił na Mistrzostwach Świata 1998, a w finałowym meczu z Brazylią, wygranym 3:0 zdobył ostatnią bramkę. W 2000 roku Petit stanowił również ważne ogniwo zespołu, który wywalczył tytuł na kontynencie. Emmanuel Petit brał udział także w Mistrzostwach Świata 2002, które okazały się wielkim rozczarowaniem dla reprezentacji Francji.

</doc>
<doc id="332516" url="https://pl.wikipedia.org/wiki?curid=332516" title="ROM">
ROM



</doc>
<doc id="332517" url="https://pl.wikipedia.org/wiki?curid=332517" title="Zatoka San Francisco">
Zatoka San Francisco

Zatoka San Francisco (ang. "San Francisco Bay") − płytkie, rozległe estuarium przez cieśninę Golden Gate (dosł. „złota brama”) połączone z Pacyfikiem. Zatokę otaczają miasta: San Francisco, Oakland i San Jose oraz szereg innych miejscowości tworzących aglomerację San Francisco Bay Area. Zlewisko zatoki obejmuje około 40% powierzchni stanu Kalifornia w USA. Rzeki Sacramento i San Joaquin, wypływające z gór Sierra Nevada, wpadają do zatoki Suisun, przepływają przez cieśninę Carquinez i razem z rzeką Napa uchodzą do zatoki San Pablo. Łączy się ona na południu z zatoką San Francisco. Nazwa ta obejmuje często cały system zatok o łącznej powierzchni 4 200 km². Główna część zatoki ma od 5 do 20 km ze wschodu na zachód i od 77 do 100 km, w zależności od źródła, z północy na południe.
Pierwotnie większość wybrzeży zatoki stanowiły obszary podmokłe. Od połowy XIX wieku do końca XX ponad 1/3 tego obszaru została zasypana i w dużej części zabudowana. Powstałe grube pokłady wilgotnej ziemi zachowują się jak ciecz w czasie trzęsień ziemi. W czasie trzęsienia Loma Prieta w 1989 większość poważnych zniszczeń była na tych obszarach.
Zatoka została odkryta w 1769 przez Hiszpana Gaspara de Portolà, który nie mogąc odnaleźć Monterey, w poszukiwaniu wody i pożywienia, wylądował koło dzisiejszej Pacifica w hrabstwie San Mateo. Tam ze wzgórza dostrzegł zatokę. Natomiast, jako pierwszy, wpłynął do niej Juan de Ayala w 1775.
Zatoka jest miejscem rozrodu i „żłobkiem” dla pacyficznych zwierząt - m.in. ryb i krabów. Pozostałe słone bagna stanowią większość słonych bagien Kalifornii, utrzymują liczne zagrożone gatunki i odgrywają ważną rolę jako filtr zanieczyszczeń i osadów. Zatoka jest kluczowym ogniwem na szlaku wędrówek ptaków wzdłuż wybrzeża Pacyfiku, w tym dla milionów gęsi i kaczek.
Temperatura wody waha się w ciągu roku od 8 do 23 °C.
Przez zatokę przerzuconych jest 5 mostów: Golden Gate Bridge, Richmond–San Rafael Bridge, San Francisco–Oakland Bay Bridge, San Mateo–Hayward Bridge, Dumbarton Bridge.
Pośrodku zatoki znajduje się wyspa Alcatraz, na której mieściło się osławione więzienie Alcatraz Federal Penitentiary.
Przez górzystą wyspę Yerba Buena przebiega most San Francisco-Oakland Bay Bridge. Od północy przylega do niej sztuczna Treasure Island - miejsce wystawy światowej w 1939. Bliżej wybrzeża znajduje się wyspa Angel.

</doc>
<doc id="332518" url="https://pl.wikipedia.org/wiki?curid=332518" title="PROM">
PROM



</doc>
<doc id="332526" url="https://pl.wikipedia.org/wiki?curid=332526" title="Frank Lebœuf">
Frank Lebœuf

Frank Lebœuf (ur. 22 stycznia 1968 w Marsylii) – francuski piłkarz, reprezentant kraju, mistrz świata z 1998 i mistrz Europy z 2000 roku. Kawaler Legii Honorowej.
Kariera klubowa.
Początkowo zawodnik klubów francuskich. W tamtejszej ekstraklasie zadebiutował w sezonie 1988/1989 w barwach Stade Lavallois. W 1990 roku został piłkarzem Strasbourga. Przez następnych sześć lat był jego podstawowym graczem. W 1996 przeszedł do Chelsea. Po raz pierwszy w jej barwach zagrał 18 sierpnia w zremisowanym 0:0 spotkaniu z Southampton, natomiast pierwszego gola strzelił 24 sierpnia w wygranym 2:0 meczu z Coventry City.
Wraz z Chelsea dwukrotnie wywalczył puchar kraju (1997, 2000), raz zdobył Puchar Ligi Angielskiej (1998) oraz raz sięgnął po Tarczę Wspólnoty (2000). Ponadto w 1998 roku wywalczył Puchar Zdobywców Pucharów – w wygranym 1:0 finałowym meczu z niemieckim VfB Stuttgart zagrał przez pełne 90 minut. Również w 1998 zdobył Superpuchar Europy – w spotkaniu z Realem Madryt wystąpił w podstawowym składzie. Łącznie w barwach Chelsea rozegrał 204 mecze i strzelił 24 gole.
W 2001 roku został zawodnikiem Olympique Marsylia, w którym regularnie występował przez następne dwa lata. Później był piłkarzem Al-Sadd, z którym w 2004 został mistrzem Kataru. Karierę piłkarską zakończył w Al Wakrah w 2005 roku.
Kariera reprezentacyjna.
W reprezentacji Francji zadebiutował 22 lipca 1995 w towarzyskim meczu z Norwegią, w którym w drugiej połowie zmienił Paula Le Guena. Swoje pierwsze gole strzelił 6 września w spotkaniu z Azerbejdżanem – zdobył dwie bramki, przyczyniając się do zwycięstwa 2:0. W 1996 roku został powołany na mistrzostwa Europy w Anglii. Francuzi dotarli w nich do półfinału, a Lebœuf był rezerwowym – nie zagrał w żadnym pojedynku.
W 1998 roku uczestniczył w mistrzostwach świata we Francji – zagrał w trzech meczach: grupowym z Danią, półfinałowym z Chorwacją oraz wygranym 3:0 finale z Brazylią (pełne 90 minut). W 2000 roku wraz z reprezentacją wystąpił w mistrzostwach Europy w Belgii i Holandii. W turnieju tym był rezerwowym, zagrał w jednym meczu – grupowym z Holandią, zaś Francuzi wywalczyli tytuł mistrzów kontynentu.
W 2001 roku wziął udział w Pucharze Konfederacji – wystąpił w trzech meczach, m.in. w wygranym 1:0 spotkaniu finałowym z Japonią. Rok później zagrał w dwóch pojedynkach mistrzostw świata w Korei i Japonii, zaś Francuzi nie wywalczyli awansu do fazy pucharowej. Mecz z Urugwajem podczas azjatyckiego turnieju był jego ostatnim występem w barwach narodowych.

</doc>
<doc id="332528" url="https://pl.wikipedia.org/wiki?curid=332528" title="Frank Leboeuf">
Frank Leboeuf



</doc>
<doc id="332531" url="https://pl.wikipedia.org/wiki?curid=332531" title="Stanisław Wężyk (duchowny)">
Stanisław Wężyk (duchowny)

Stanisław Wężyk (ur. 6 maja 1888 w Dobrej, zm. 10 czerwca 1966) – polski duchowny rzymskokatolicki, tajny szambelan papieski.
Syn Teofila Wężyka właściciela majątku Dobra. Uczył się w Królewskim Gimnazjum w Ostrowie oraz w gimnazjum w Śremie. Maturę zdał w 1907. Studiował we Wrocławiu, Poznaniu, Gnieźnie. Święcenia przyjął 11 lutego 1912 z rąk biskupa Wilhelma Kloske. Dziekan stęszewski. Odznaczony medalem "Pro Ecclesia et Pontifice". Od 1947 tajny szambelan papieski Piusa XII, od 1959 tajny szambelan papieski Jana XXIII. Pochowany w Stęszewie.

</doc>
<doc id="332534" url="https://pl.wikipedia.org/wiki?curid=332534" title="Vince Neil">
Vince Neil

Vince Neil, właśc. Vincent Neil Wharton (ur. 8 lutego 1961 w Hollywood) – amerykański muzyk, wokalista i kompozytor. W latach 1981–1992 i 1996–2002 wokalista glammetalowego zespołu Mötley Crüe.
W 2006 roku został sklasyfikowany na 33. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 36. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
Wczesne lata.
Urodził się w Hollywood w Kalifornii jako syn Shirley (z domu Ortiz) i Cloisa „Odie” Whartona. Jego matka miała pochodzenie meksykańskie, a ojciec – Indiańskie. W latach 60. jego rodzina przeniosła się do Inglewood, a następnie osiedliła się w Glendorze, gdzie uczęszczał do Sunflower Intermediate School i Royal Oak High School. Jako nastolatek zainteresował się muzyką, a także surfingiem, koszykówką, baseballem, piłką nożną i wrestlingiem.
Kariera.
W 1981 roku dołączył do Mötley Crüe, gdzie grał też jego przyjaciel ze szkoły średniej Tommy Lee. 15 grudnia 1981 ukazała się debiutancka płyta studyjna "Too Fast for Love". Kolejne cieszące się ogromnym sukcesem albumy to: "Shout at the Devil" (1983), "Theatre of Pain" (1985), "Girls, Girls, Girls" (1987) i "Dr. Feelgood" (1989), a także "Decade of Decadence" (1989). Wziął też udział w projekcie "Hear ’n Aid".
Po wspólnej trasie koncertowej z Ozzym Osbournem, Neil spowodował wypadek samochodowy jadąc po pijanemu Jednym z pasażerów, który zmarł, był Razzle (Nicholas Dingley), perkusista zespołu Hanoi Rocks.
Razem ze Steve’em Stevensem (dawniej w grupie Billy’ego Idola), Dave’em Marshallem, Robbiem Crane’em (ex-Ratt) i Vikkim Foxxem, Vince utworzył Vince Neil Band i rozpoczął solową karierę..
Pojawił się w komedii ' ("Police Academy 6: City Under Siege", 1989), komedii przygodowej "Przygody Forda Fairlane’a" ("The Adventures of Ford Fairlane", 1990) jako Bobby Black z Priscillą Presley, a także filmach dokumentalnych – ' (2005) i "The Life, Blood and Rhythm of Randy Castillo" (2014), sitcomie CBS "Byle do przodu" ("Still Standing", 2004) jako wytatuowany artysta i filmie telewizyjnym "" ("Sharknado 4: The 4th Awakens!!", 2016).
W 1992 roku nagrał singiel „You're Invited (But Your Friend Can't Come)”, pochodzący z komedii "Jaskiniowiec z Kalifornii" ("Encino Man") z Pauly Shore. 27 kwietnia 1993 został wydany jego debiutancki album solowy "Exposed" i trafił na 13 miejsce magazynu "Billboard".
Wystąpił w pierwszym sezonie reality show "The Surreal Life" (2002).
Życie prywatne.
W 1977 roku spotykał się z Candy Hooker. Od stycznia 1978 do kwietnia 1980 był związany z Tami Jones, z którą miał syna Neila Jasona (ur. 3 października 1979). W latach 1981–1987 był żonaty z Elizabeth W. Lynn, z którą miał córkę Elizabeth Ashley (ur. 29 października 1983). Spotykał się z Lovey Graham (1980-81), Lorraine Lewis (1986) i Rebeccą Ferratti (1986). W kwietniu 1988 poślubił modelkę Sharise Ruddell, z którą miał córkę Skylar Lynnae (ur. 26 marca 1991, zm. 15 sierpnia 1995). W czerwcu 1993 doszło do rozwodu. Spotykał się z aktorką porno Debi Diamond (1992), Jeanną Fine (1992), Vanessą Marcil (1992), Tori Spelling (1992), Savannah (1992), Christy Turlington (1993) i Shannen Doherty (1993). W kwietniu 1993 romansował z aktorką porno Janine Lindemulder, a nagrane sceny seksualne zostały opublikowane na wideo "Janine and Vince: Hawaiian Adventure" (1998). Spotykał się też z Brandy Ledford (w maju 1993), Pamelą Anderson (w czerwcu 1993), Peggy Trentini (1993), "Playmate miesiąca" Carrie Westcott (w sierpniu 1993). 28 maja 2000 ożenił się z Heidi Mark, ale 29 sierpnia 2001 rozwiódł się. W marcu 1995 spotykał się z Cameron Diaz. 9 stycznia 2005 poślubił Lię Gerardini, ale w lipcu 2010 doszło do separacji. Romansował z aktorką porno Brooke Haven (2010), Alicią Jacobs (od października 2010 do marca 2011) i Rain Andreani (2011).
Dyskografia.
Zespół

</doc>
<doc id="332538" url="https://pl.wikipedia.org/wiki?curid=332538" title="Wartkowice">
Wartkowice

Wartkowice – wieś w Polsce leży nad Nerem w województwie łódzkim, w powiecie poddębickim, w gminie Wartkowice, w odległości 10 km na północ od Poddębic.
W latach 1975–1998 miejscowość administracyjnie należała do województwa sieradzkiego.
W pobliżu miejscowości znajduje się węzeł Wartkowice umożliwiający zjazd z autostrady A2 na drogę wojewódzką nr 703 w kierunku na Poddębice i Łęczycę.
Historia.
Historia terenów zapisała się już w wieku III i IV n.e. W odległości paru kilometrów przebiegał nadwarciański fragment szlaku bursztynowego. Wzmianki o miejscowości Wartkowice pochodzą z 1336 r. z zapisów w archiwalnych księgach kościelnych. W czasach Królestwa Polskiego w Gostkowie oddalonym o 500 m znajdowała się poczta. Obsługiwała komunikację przy traktach: Łęczyca – Sieradz, Uniejów – Ozorków. Prawdopodobnie miała wpływ na rozwój obecnego sołectwa Wartkowice. Wtedy była to wieś szlachecka - dziedzictwo rodziny Wartkowskich. Ważnym wydarzeniem dla wsi i okolic było wydanie zezwolenia na pobieranie grobelnych między Wartkowicami i Gostkowem dla Piotra Bielawskiego. W wieku XV istniała tu już parafia. Przy skrzyżowaniu dróg około 500 m od poczty w 1660 r. wybudowano kościół parafialny pod wezwaniem Narodzenia NMP. Niedaleko położony był też cmentarz. Fundatorami kościoła byli dziedzice Wartkowic (prawdopodobnie Wiktoria Załuska z Szołdrskich). Uposażenie kościoła stanowiły place, ogrody, 2 łany roli, łąki i lasy. W 1719 r. na miejscu poprzedniego budynku który popadł w ruinę wybudowano nowy drewniany barokowy kościół. Nowy kościół wzniesiony został przez niejednoznacznie określoną przez źródła, fundację. Ulegając remontom i przebudowom, kościół użytkowany był przez parafian do 1985 r., kiedy to w jego sąsiedztwie zbudowano nowoczesny kościół murowany. W 1997 r. drewniany kościół rozebrano i przeniesiono do Wielkopolskiego Parku Etnograficznego. Prace nad jego ponownym montażem i rekonstrukcją wnętrza zakończono jesienią 2001 r. W odległości 100 m funkcjonował cmentarz na terenie którego wzniesiono kościół cmentarny pod wezwaniem Pana Jezusa Ukrzyżowanego, datowany na rok 1883. Kościółek w stylu neogotyckim przykrywa kryptę, w której złożono kilkanaście trumien ze szczątkami właścicieli Gostkowa i Neru. Istnieje on zresztą do dziś.
W dniu 10 września 1939 r. 3 szwadron por. Mariana Walickiego z 14 Pułku Ułanów Jazłowieckich wyróżnił się w Wartkowicach i w Gostkowie w bitwie z oddziałami 221 Dywizji Piechoty Landswehry. Zdobyto zapasy żywności i dużo samochodów.
Zabytki.
Kościół drewniany Narodzenia M.B., św. Wawrzyńca i św. Anny z 1660 r., w miejsce poprzedniego, wystawiła Wiktoria z Szołdrskich - Załuska, dziedziczka Wartkowic, wdowa po Janie Prosperze Załuskim, kuchmistrzu litewskim.
Do 1997 roku stał tu kościół drewniany o konstrukcji zrębowej, kryty gontem, z 1719 r. Był wyposażony w barokowe rzeźby i obrazy z XVIII w., kilka rzeźb z XVII w. oraz pozłacany kielich z oryginalnym wotywnym napisem i datą "1625". Świątynię tę przeniesiono do Wielkopolskiego Parku Etnograficznego w Dziekanowicach koło Gniezna. Obecnie we wsi stoi bezstylowy kościół murowany wzniesiony w 1986 r.

</doc>
<doc id="332539" url="https://pl.wikipedia.org/wiki?curid=332539" title="Trolejbusy w Tychach">
Trolejbusy w Tychach

Trolejbusy w Tychach – jeden z trzech funkcjonujących systemów transportu trolejbusowego w Polsce (obok Lublina oraz Gdyni i Sopotu).
Historia.
Budowę pierwszej eksperymentalnej linii trolejbusowej rozpoczęto na polecenie wojewody 11 lutego 1982 i uruchomiono 30 września 1982 roku. Trasa miała długość 4 kilometrów i biegła od zajezdni autobusowej ulicami Piłsudskiego i Dmowskiego, do ulicy Jana Pawła II. Tychy wybrano na miejsce eksperymentu ze względu na szerokie ulice, które nadawały się do wprowadzenia komunikacji trolejbusowej. Miesiąc później (30.10.1982) wojewoda wydał zgodę na rozbudowę sieci. Pierwsze trolejbusy miały oznaczenia cyfrowe: 1, 2, 3, potem wprowadzono oznaczenie literowe: A, B, C, D, E, F, G.
26 czerwca 2018 podpisano umowę na budowę sieci trolejbusowej na ul. Sikorskiego wraz z budową nowej stacji zasilającej, co umożliwi zmianę trasy linii E i uruchomienie nowej linii G. Część linii pozbawionej trakcji trolejbusy będą pokonywać na bateriach.
Infrastruktura.
Trolejbusowa sieć trakcyjna jest zasilana prądem stałym o nominalnym napięciu 660 V. Energia elektryczna dostarczana jest za pośrednictwem dwóch podstacji trakcyjnych, zlokalizowanych w zajezdni autobusowej (moc 2×800 kW) oraz przy ul. Budowlanych (moc 3×800 kW). Przewód jezdny w postaci miedzianego drutu o średnicy 12 mm zawieszony jest na wysokości od 5,80 do 6,20 m nad ulicami. Łączna długość sieci trakcyjnej wynosi ponad 40 km dla pojedynczego toru. Na sieci znajduje się 20 zwrotnic (rozjazdów), 19 tzw. zjazdów, 11 skrzyżowań oraz 32 przerywacze (izolatory sekcyjne). Wszystkie zwrotnice sterowane są radiowo. Obecnie obsługą linii trolejbusowych zajmują się "Tyskie Linie Trolejbusowe", Spółka z o.o. powstała w wyniku wydzielenia ze struktur tyskiego Przedsiębiorstwa Komunikacji Miejskiej.
Linie.
Trolejbusy kursują na następujących trasach:
Tabor.
Do roku 1989 w taborze znajdowały się wyłącznie trolejbusy produkcji radzieckiej ZiU-9, łącznie 24 szt. Pierwszy polskiej produkcji trolejbus zakupiono w roku 1989 – był on zbudowany na bazie autobusu firmy Jelcz.
Trolejbusy „ZIU” były stopniowo zastępowane średniopodłogowymi pojazdami marki Jelcz PR110E oraz Jelcz 120MT. W 2002 roku spółka Tyskie Linie Trolejbusowe wprowadziła do ruchu pierwszy niskopodłogowy trolejbus w Tychach – Solaris Trollino 12T. Do roku 2008 zakupiono sześć pojazdów Solaris Trollino 12 różnych podtypów.
W 2012 i na początku 2013 roku w ramach projektu „Modernizacja infrastruktury tramwajowej i trolejbusowej w Aglomeracji Górnośląskiej wraz z infrastrukturą towarzyszącą” Tyskie Linie Trolejbusowe wprowadziły do użytku 15 nowych pojazdów marki Solaris. Jedną z nowości jest w nich możliwość jazdy bez podłączania troleja nawet do 5 km – co może mieć kluczowe znaczenie np. w przypadku różnych zdarzeń drogowych czy objazdów.
Dzięki programowi unijnemu, rozpoczął się proces wycofywania z eksploatacji pojazdów wysokopodłogowych – Jelcz PR110UE (używane od 1983 r.) Jelcz 120MTE (używany od 1994 r.). W kwietniu 2015 roku ostatnie dwa trolejbusy marki Jelcz zostały wycofane z ruchu i od tej pory Tyskie Linie Trolejbusowe eksploatują wyłącznie pojazdy niskopodłogowe.
W grudniu 2018 roku rozpoczęły się dostawy trzech zakontraktowanych trolejbusów Solaris Trollino 12, zbudowanych na nadwoziu IV generacji. Pojazdy wyposażone są w baterie trakcyjne litowo-tytanowe (LTO), umożliwiające przejechanie do 30 km bez zasilania z sieci. Są to również pierwsze tyskie trolejbusy z klimatyzacją przestrzeni pasażerskiej.
W kwietniu 2022 dostarczono sześć nowoczesnych Solariów Trollino 12 Electric, które tak naprawdę są autobusami elektrycznymi i mogą dzięki wbudowanymi bateriami litowo-tytanowe (LTO) mogą one przejechać bez podłączenia do sieci trakcyjnej około 65 km.
Linki zewnętrzne.
Nowoczesne trolejbusy w Tychach (2022-4-13)

</doc>
<doc id="332540" url="https://pl.wikipedia.org/wiki?curid=332540" title="Tan Gun">
Tan Gun



</doc>
<doc id="332542" url="https://pl.wikipedia.org/wiki?curid=332542" title="Christophe Dugarry">
Christophe Dugarry

Christophe Dugarry (ur. 24 marca 1972 w Lormont) – francuski piłkarz występujący na pozycji napastnika, z reprezentacją Francji zdobył Mistrzostwo Świata 1998 oraz Mistrzostwo Europy 2000, w 2005 zakończył piłkarską karierę.
Profesjonalną karierę zawodniczą Dugarry rozpoczynał w 1988 roku w klubie Girondins Bordeaux. W 1992 wygrał wraz z klubem rozgrywki Ligue 2 i awansował do Ligue 1. Był jednym z wyróżniających się graczy Girondins Bordeaux, które opuścił w 1996, przechodząc do włoskiego A.C. Milan. Przedtem zdążył zaliczyć finał Pucharu UEFA w 1996 roku (przegrany z Bayernem Monachium). W Milanie nie grał zbyt długo i latem 1997 przeniósł się do FC Barcelona. W Primera División też nie sprawdził się i już w styczniu 1998 został zawodnikiem Olympique Marsylia. W 1999 roku zagrał z klubem z Marsylii w finale Pucharu UEFA, wywalczył również wicemistrzostwo Francji. W styczniu 2000 wrócił do swojego dawnego klubu, Girondins Bordeaux. Tutaj jego największym osiągnięciem było sięgnięcie po Puchar Ligi Francuskiej w 2002 roku. Durgarry kończył karierę dwoma krótkimi epizodami. W 2003 roku zaliczył występy w Premiership jako zawodnik Birmingham City, zaś w 2004 roku występował w lidze katarskiej, w klubie Qatar SC, z którym zagrał w finale Pucharu Emira. W lutym 2005 roku Dugarry zakończył piłkarską karierę.
Kariera reprezentacyjna.
W reprezentacji Francji Dugarry zadebiutował 26 maja 1994 meczem z Australią (1:0). W 1996 występował z drużyną na Mistrzostwach Europy. Jego największe sukcesy rozpoczęły się od zdobycia Mistrzostwa Świata 1998. Na turnieju finałowym zdobył 1 gola, w meczu grupowym z Afryką Południową. Dugarry zdobył również Mistrzostwo Europy 2000 oraz Puchar Konfederacji w 2001 roku. Ogółem rozegrał w drużynie narodowej 55 meczów i zdobył 8 bramek.

</doc>
<doc id="332544" url="https://pl.wikipedia.org/wiki?curid=332544" title="Mao Asada">
Mao Asada

 – japońska łyżwiarka figurowa, startująca w konkurencji solistek. Trzykrotna mistrzyni świata w jeździe figurowej na lodzie seniorów z Göteborga (2008), Turynu (2010) i Saitamy (2014).
W listopadzie 2005 roku w zawodach "Trophée Eric Bompard Cachemire", zaliczanych do prestiżowego cyklu Grand Prix, zajęła pierwsze miejsce, pokonując między innymi faworytkę – Amerykankę Sashę Cohen. Natomiast w finale seniorskiego Grand Prix, wygrała z Iriną Slutską. 
Wielką sensacją okazały się grudniowe Mistrzostwa Japonii 2005/2006, podczas których – jako pierwsza w historii kobieta – wykonała w programie dowolnym dwa potrójne axle – skoki bardzo trudne, dotychczas tylko kilka razy wykonane na zawodach przez kobiety.
Asada nie wystąpiła na igrzyskach olimpijskich w Turynie, ani na mistrzostwach świata (rok 2006), ze względu na zbyt młody wiek, wbrew zapowiedziom MKOl zwrócenia się do ISU o zrobienie wyjątku. Już rok później, mogąc wystąpić na MŚ zaprezentowała swój ogromny talent i umiejętności przed szeroką publicznością podczas Mistrzostw Świata w Łyżwiarstwie Figurowym 2007 w Tokio, gdzie we wspaniałym stylu wywalczyła srebrny medal. Mao Asada została mistrzynią świata w łyżwiarstwie figurowym w roku 2008, a rok później podczas mistrzostw świata w Los Angeles zajęła 4. miejsce.
Na igrzyskach olimpijskich w Vancouver w 2010 roku wywalczyła srebrny medal. W trakcie igrzysk jako pierwsza w historii skoczyła trzy potrójne axle w jednych zawodach (jeden w programie krótkim i dwa w programie dowolnym).
Jej starsza siostra Mai, również jest wysoko notowaną łyżwiarką.

</doc>
<doc id="332545" url="https://pl.wikipedia.org/wiki?curid=332545" title="Chycina (jezioro)">
Chycina (jezioro)

Chycina (niem. "Hüllengrund See")– jezioro w Polsce położone w województwie lubuskim, w powiecie międzyrzeckim, w gminie Bledzew na Bruździe Zbąszyńskiej. Nad jeziorem znajduje się wieś Chycina, która leży na wzniesieniach południowo-zachodniego brzegu. Najbliższym miastem jest Międzyrzecz.
Hydronimia.
Do 1945 roku jezioro znajdowało się na terenie Niemiec i nazywane było "Hüllengrund See". Obecna nazwa została wprowadzona urzędowo 17 września 1949 roku.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 84,8 ha. Średnia głębokość zbiornika wodnego to 8,5 m, a maksymalna to 17,1 m. Lustro wody znajduje się na wysokości 40,6 m n.p.m. Objętość jeziora wynosi 7197,3 tys. m³. Natomiast A. Choiński podał wielkość jeziora jako 77,5 ha. Roślinność wodna zanurzona zajmuje 7,2 ha, tj. 8,4% powierzchni na 89% długości linii brzegowej. Jezioro otoczone jest całkowicie lasami. Jego linia brzegowa urozmaicona, silne przewężenie w środkowej części dzieli je na dwa baseny. Oba posiadają własne, centralnie umiejscowione głęboczki. 
Głównym dopływem do akwenu jest Struga Jeziorna przepływająca przez jezioro i umożliwiająca kajakarzom wędrówki na odległe o 800 m Jezioro Długie i dalej leżące Kursko. W sąsiedztwie północnej części jeziora (200 m) leży bardzo czyste, głębokie jezioro Cisie. Drugi niewielki dopływ pochodzi z małego jeziorka po drugiej stronie drogi. Odpływ z jeziora jest szeroki i głęboki, pozwala swobodnie dostać się nad wody Zalewu Bledzewskiego – zbiornika zaporowego na rzece Obrze.
Zagospodarowanie.
U podnóża wysokiej skarpy znajduje się małe miejscowe kąpielisko. Duża plaża z przystaniami usytuowana jest na brzegu zachodnim. Poznańska Akademia Wychowania Fizycznego ma tutaj ośrodek szkoleniowy dla swoich studentów. Przy jeziorze urządzono dwa pola biwakowe. 
Administratorem wód jeziora jest Regionalny Zarząd Gospodarki Wodnej w Poznaniu. Utworzył on obwód rybacki, który obejmuje wody jeziora Chycina (obwód rybacki Jeziora Chycińskie na cieku Struga Jeziorna – Nr 4). Ekstensywną gospodarkę rybacką prowadzi na jeziorze Polski Związek Wędkarski Okręg w Gorzowie Wielkopolskim.
Czystość.
Jezioro Chycina w 1995 roku klasyfikowało się w II klasie czystości. Najnowsze badania z 2019 roku określiły jakość wód jeziora jako posiadające umiarkowany stan ekologiczny, co odpowiada III klasie jakości.

</doc>
<doc id="332555" url="https://pl.wikipedia.org/wiki?curid=332555" title="Jakub Ignacy Waga">
Jakub Ignacy Waga

Jakub Ignacy Waga (ur. 25 lipca 1800 w Grabowie, zm. 23 lutego 1872 w Łomży) – polski przyrodnik i botanik.
Życiorys.
Urodził się w Grabowie koło Łomży, w majątku dziedzicznym Wagów, był szóstym synem z drugiego małżeństwa Bernarda skarbnika ziemi wiskiej z Agatą z Gutowskich (miał siedmioro braci oraz trzy przyrodnie siostry).
Naukę pobierał w kolegiach pijarskich w Szczuczynie i Łomży oraz w szkole wojewódzkiej w Warszawie. Po maturze został przyjęty na wydział filozoficzny w oddziale nauk przyrodniczych Uniwersytetu Warszawskiego, który ukończył 22 lutego 1825 r. ze stopniem magistra, na podstawie rozprawy "O narządach oddychalnych ryb".
Po ukończeniu nauk uniwersyteckich został nauczycielem w warszawskiej szkole księży pijarów, następnie przeniesiony kolejno do Radomia i Szczuczyna. W 1828 roku osiadł na stałe w Łomży, gdzie został nauczycielem gimnazjum. J. Waga nauczał kilku przedmiotów, m.in.: języka polskiego, geografii, historii powszechnej i Polski. W opinii ucznia, Juliana Borzyma Jakub Waga to "mąż bardzo uczony, sławny przyrodnik, a szczególniej botanik".
W 1833 r. wziął ślub w Kornelią z Romanów, córką Ignacego i Cecylii z Sokołowskich, "stanu szlacheckiego i Sędziostwo Trybunału Cywilnego pierwszey Instancyi Województwa Augustowskiego". Miał dwójkę dzieci: Cecylię Antoninę (ur. 1834, zm. 18378) oraz Władysława (ur. 1836, poeta, powstaniec z 1863 r., zm. 1865 w Pizie). W 1854 r. został inspektorem gimnazjum łomżyńskiego, a w 1862 r. przeszedł na emeryturę. Zmarł w 1872 r. w Łomży. W „Tygodniku Illustrowanym” Henryk Załęski tak opisuje pogrzeb: "Zmarł w 72 roku życia d. 23 lutego, mając przeszło lat 40 literackiego zawodu, służby zaś publicznej 37. Wyprowadzenie zwłok ś.p. Jakuba Wagi odbyło się 25 lutego. Trumnę z domu do kościoła nieśli nauczyciele szkół; nazajutrz zaś, po żałobnem nabożeństwie, przyjaciele na swych barkach ponieśli ją dalej aż na cmentarz. Ziemia przyjęła w swe łono pożytecznego i zacnego pracownika".
Działalność.
Jakub Waga podejmował wiele inicjatyw badawczych związanych z poznawaniem lokalnych gatunków roślin. W 1829 r. ukazał się jego pierwszy artykuł naukowy pt. "Uwagi tyczące się znalezienia rośliny Linnea borealis" poświęcony odnalezieniu w okolicach rodzinnego Grabowa stanowiska zimnoziołu północnego.
Jako botanik badał także roślinność polską podczas licznych, pieszych wędrówek po ziemi łomżyńskiej i kraju (guberni augustowskiej, lubelskiej, radomskiej i płockiej w Królestwie Polskim). Tak np. w 1828 roku brał udział w wyprawie pod patronatem Michała Schuberta w okolice Ciechanowa w celu poszukiwania nowych okazów roślin.
Podróże te przyczyniły się do zebrania szerokiego materiału dotyczącego roślinności i wydania przez niego pod koniec lat 40. XIX w. w Warszawie dzieła przyrodniczego pt. "Flora Polska jawnokwiatowych rodzajów, czyli botaniczne opisy tak dzikich, jak i hodowanych pod otwartem niebem jawnokwiatowych Królestwa Polskiego roślin, uporządkowane wedlug zasad sztucznego układu a poprzedzone ogólnem wyobrażeniem o znaczniejszych przyrodzonych pokrewieństwach roślinnego królestwa przez Jakuba Wagę", Mag. Fil., Prof. bot. w Gimnazyum Łomżyńskiem”. Pierwszy tom został wydany w 1847 r. i liczył XIII + 766 stron, natomiast drugi tom – w 1848 r. i składał się z 679 stron. Trzeci tom od 681 do 820 stron zawierał "Index Generum, speciorum et synonymorum", Spis rodzajów, gatunków i synonimów zawartych w t. I i II. Do tego tomu został też dołączony "Ukaziciel polskich nazwisk na rodzaje królestwa roślinnego", opracowany przez Antoniego Wagę, brata Jakuba.
Flora Polska zawiera opisy 1061 gatunków dziko rosnących krajowych roślin na obszarze Królestwa Polskiego, na terenach środkowej i północno-wschodniej części Królestwa Polskiego, jak też gatunki uprawiane w kraju. W pracy tej Jakub Waga zastosował układ Linneusza, z uwzględnieniem zmian wprowadzonych przez C.K. Sprengla.
Będąc na emeryturze, Jakub Waga przez 10 lat mieszkał w Łomży i przygotowywał materiały do drugiego wydania Flory Polskiej. W tym czasie wydał drukiem przekłady dwóch francuskich dzieł przyrodniczych. Pierwsza z nich to przetłumaczona w 1869 r. na język polski książka C. Flammationa "Pluralite des mondes habites, czyli Wielość światów zamieszkiwanych". Druga to przetłumaczone w 1871 r. jednotomowe opracowanie Ludwika Figuiera "Histoire des plantes – Historyja roślin", które przerobił poprzez rozszerzenie tematyki części systematycznej oraz dodaniu obszernych wiadomości o florze polskiej.
Upamiętnienie.
Postać Jakuba Wagi została upamiętniona pomnikami oraz nazwami ulic w Polsce. W 1918 roku z inicjatywy prof. Wóycickiego w Ogrodzie Botanicznym Uniwersytetu Warszawskiego został ustawiony pomnik Jakuba Ignacego Wagi, który 3 maja został odsłonięty przez rektora Uniwersytetu. Autorem pomnika był Franciszek Roth. W 1967 roku odsłonięto pomnik Jakuba Ignacego Wagi w Łomży, postawionego z inicjatywy Heleny Czernek, łomżyńskiej działaczki społecznej. Autorem pomnika był Ferdynand Jarocha.
Jakub Waga współpatronuje także ulicy Braci Wagów w Warszawie.
Jego imieniem nazwano również park, na którego terenie umieszczono pomnik.
Jakub Waga jest, obok swojego brata Antoniego, patronem Łomżyńskiego Towarzystwa Naukowego im. Wagów. Imię Jakuba Wagi nosi również Szkoła Podstawowa w Wagach (woj. podlaskie).
W 2022 roku Łomżyńskie Towarzystwo Naukowe im. Wagów ogłosiło "Rok Jakuba Wagi", podczas którego podjęło się spopularyzowania wiedzy na temat jego dokonań.

</doc>
<doc id="332556" url="https://pl.wikipedia.org/wiki?curid=332556" title="Bruce Mapes">
Bruce Mapes

Bruce Mapes (ur. 16 sierpnia 1901 w Nowym Jorku, zm. 18 lutego 1961) – amerykański łyżwiarz, żyjący na początku XX wieku. W 1913 wykonał skok, który dziś określany jest mianem flipa, a w siedem lat później – toeloopa (który w niektórych krajach oraz we wrotkarstwie figurowym jest nazywany od jego nazwiska).

</doc>
<doc id="332562" url="https://pl.wikipedia.org/wiki?curid=332562" title="Ekspedycja 6">
Ekspedycja 6

Ekspedycja 6 była misją szóstej stałej załogi Międzynarodowej Stacji Kosmicznej.
Załoga.
Załoga rezerwowa:

</doc>
<doc id="332564" url="https://pl.wikipedia.org/wiki?curid=332564" title="Flaga Kolumbii">
Flaga Kolumbii

Flaga Kolumbii – jeden z symboli państwowych Republiki Kolumbii.
Wygląd i symbolika.
Wygląd.
Flaga Kolumbii to prostokąt o proporcjach 2:3, podzielony na trzy poziome pasy, żółty, niebieski i czerwony, w stosunku 2:1:1. Do środka czasem dodawane są symbole, m.in. w banderach marynarki wojennej, banderach cywilnych lub delegacjach politycznych. Kolory flagi były wcześniej obecne we fladze Wielkiej Kolumbii.
Symbolika.
Istnieją różne interpretacje kolorów obecnych we fladze m.in. wersja, która zakłada, że: żółty symbolizuje kolumbijskie złoto, niebieski reprezentuje morza, natomiast czerwony odzwierciedla krew przelaną za wolność. Inna koncepcja mówi natomiast, że żółty jest symbolem suwerenności i sprawiedliwości, niebieski – lojalności i czujności, a czerwony – hojności oraz waleczności.
Historia.
Lokalny sprzeciw przeciwko władzy hiszpańskiej w tym, co teraz jest Kolumbią, rozpoczął się w Bogocie 20 czerwca 1810 roku. Rebelia szybko rozrosła się i objęła swoim zasięgiem również Cartagenę, Valle del Cauca oraz Antioquię. Regiony wkrótce ogłosiły niepodległość, każdy pod inną flagą – zawierały one kolory żółty, czerwony, niebieski, biały i srebrny. Zwycięstwo Simóna Bolívara w bitwie nad rzeką Boyacá 7 sierpnia 1819 roku doprowadziło do niepodległości Wielkiej Kolumbii i w grudniu tego samego roku nowo powstałe państwo przyjęło jako swoją flagę prostokąt podzielony na trzy poziome pasy: żółty, niebieski i czerwony.
W 1834 roku pasy zostały zmienione z poziomych na pionowe, a do środka wstawiono białą ośmioramienną gwiazdę, którą czasem, na specjalne okazje, zastępował herb. Obecna flaga została przyjęta, kiedy 10 grudnia 1861 roku rząd powrócił do poziomych pasów.

</doc>
<doc id="332567" url="https://pl.wikipedia.org/wiki?curid=332567" title="Ekspedycja 7">
Ekspedycja 7

Członkowie Ekspedycji 7 stanowili siódmą stałą załogę Międzynarodowej Stacji Kosmicznej.
Załoga.
Załoga rezerwowa:

</doc>
<doc id="332568" url="https://pl.wikipedia.org/wiki?curid=332568" title="Order Królewski Korony">
Order Królewski Korony

Order Królewski Korony (niem. "Königlicher Kronenorden") – wysoki order Królestwa Prus, piąty w kolejności starszeństwa pruskich odznaczeń obok Orderu Orła Czerwonego.
Historia i insygnia.
Order ustanowiony został 18 października 1861 przez króla Wilhelma I z okazji koronacji tego monarchy w Królewcu (ostatniej koronacji w pruskiej historii). 
Posiadał cztery klasy:
Nadawany był, podobnie jak Order Orła Czerwonego, z najróżniejszymi dodatkami: mieczami między ramionami, skrzyżowanymi mieczami pod kółkiem zawieszki, z Czerwonym Krzyżem, z krzyżem Joannitów, z cyfrą lat służby itd.
Krzyż orderowy to krzyż grecki z rozszerzonymi ramionami, emaliowany na biało ze złotym brzegiem. W medalionie awersu znajdowała się złota korona królewska, otoczona dewizą orderu "Gott mit uns" na niebieskim tle. W medalionie rewersu znajdował się inicjał założyciela "W" otoczony napisem: "Den 18 Oktober 1861". Gwiazda I klasy była srebrna i ośmiopromienna z medalionem awersu w środku, przy odznaczeniach z mieczami podkładano je pod medalion środkowy. Gwiazda II klasy posiadała kształt rombu i nosiła w środku medalion awersu. Order był noszony na niebieskiej wstędze, od 1864 dekoracje wojskowe otrzymały tę samą czarno-białą wstęgę, co Krzyż Żelazny.
Po upadku monarchii w 1918 order wygasł.

</doc>
<doc id="332571" url="https://pl.wikipedia.org/wiki?curid=332571" title="Autostrada D8 (Czechy)">
Autostrada D8 (Czechy)

Autostrada D8 () zwana także "Via Europea" oraz "Ústecká dálnice" (autostrada ustecka) – autostrada w Czechach o długości 94 km, prowadząca od węzła Zdiby k. Pragi na północny zachód przez Uście nad Łabą do granicy z Niemcami. Stanowi czeski fragment międzynarodowego szlaku E55, a razem z niemiecką A17 tworzy autostradowe połączenie, pomiędzy Pragą i Dreznem.
Problemy z odcinkiem Lovosice – Řehlovice.
Początkowo planowano ukończenie budowy autostrady w 2007, jednak w wyniku protestów ekologów porzucono stary projekt odcinka Lovosice – Řehlovice, na którym autostrada musiała przejść przez Czeskie Średniogórze i Obszar Chronionego Krajobrazu "CHKO České středohoří". Ostatecznie prace na tym fragmencie rozpoczęto 6 listopada 2007. Na odcinku długości 16,413 km projekt przewiduje wykonanie trzech węzłów, dwóch tuneli ("Prackovice" – 270 m i "Radejčín" – 620 m) oraz 29 mostów, w tym dużych w okolicy miejscowości Vchynice, Opárno i Dobkovičky. Harmonogram prac przedstawiał się następująco:
Harmonogram ten nie został wykonany, i ten odcinek autostrady nie był ukończony w lecie 2012. Pierwszą (3,7 km) cześć tego odcinka otwarto w kwietniu 2012, reszta miała zostać otwarta na przełomie 2014 i 2015. Powodem opóźnień są długotrwałe procesy wytoczone przez organizacje ekologicznie przeciwko budowie autostrady.

</doc>
<doc id="332572" url="https://pl.wikipedia.org/wiki?curid=332572" title="Autostrada A17 (Niemcy)">
Autostrada A17 (Niemcy)

Autostrada A17 (niem. "Bundesautobahn 17 (BAB 17)" także "Autobahn 17 (A17)") – autostrada w Niemczech przebiegająca od Drezna (A4) w kierunku granicy z Czechami i dalej do Pragi (D8). Powstała w ramach programu DEGES ("Deutsche Einheit Fernstraßenplanungs- und -bau GmbH") mającego na celu rozwinięcie infrastruktury drogowej byłej NRD. Stanowi część międzynarodowego szlaku E55.
Od dnia 21 grudnia 2006 autostrada jest eksploatowana na całej długości. Uruchamiana była w następującej kolejności:

</doc>
<doc id="332573" url="https://pl.wikipedia.org/wiki?curid=332573" title="Ekspedycja 8">
Ekspedycja 8

Ekspedycja 8 była misją ósmej stałej załogi Międzynarodowej Stacji Kosmicznej.
Załoga.
Załoga rezerwowa:

</doc>
<doc id="332576" url="https://pl.wikipedia.org/wiki?curid=332576" title="Ekspedycja 9">
Ekspedycja 9

Ekspedycja 9 była misją dziewiątej stałej załogi Międzynarodowej Stacji Kosmicznej.
Załoga.
Załoga rezerwowa

</doc>
<doc id="332577" url="https://pl.wikipedia.org/wiki?curid=332577" title="Wilcza Góra">
Wilcza Góra



</doc>
<doc id="332579" url="https://pl.wikipedia.org/wiki?curid=332579" title="Ekspedycja 10">
Ekspedycja 10

Ekspedycja 10 była misją dziesiątej stałej załogi Międzynarodowej Stacji Kosmicznej.
Załoga.
Załoga rezerwowa

</doc>
<doc id="332586" url="https://pl.wikipedia.org/wiki?curid=332586" title="A6">
A6



</doc>
<doc id="332590" url="https://pl.wikipedia.org/wiki?curid=332590" title="Zbigniew Wodecki">
Zbigniew Wodecki

Zbigniew Stanisław Wodecki (ur. 6 maja 1950 w Krakowie, zm. 22 maja 2017 w Warszawie) – polski piosenkarz, multiinstrumentalista, kompozytor, aranżer, prezenter telewizyjny i aktor.
Karierę muzyczną zaczynał w latach 60., grając na skrzypcach w zespołach Czarne Perły i Anawa. W latach 1968–1973 akompaniował Ewie Demarczyk podczas tras koncertowych po świecie. W latach 70. zadebiutował jako piosenkarz. Od czasu debiutu wydał solowe albumy studyjne: "Zbigniew Wodecki" (1976), "Dusze kobiet" (1987), "Zbigniew Wodecki ’95" (1995), "Obok siebie" (2002) i "Platynowa" (2010), a także album pt. "" (2015) z zespołem Mitch &amp; Mitch oraz dwa krążki świąteczne – "Gwiazdo świeć, kolędo leć" (2014) i "...kolędują" (2018), oba nagrane z Olgą Bończyk, Alicją Majewską i Włodzimierzem Korczem. Wylansował szereg przebojów, w tym „Chałupy Welcome to”, „Lubię wracać tam, gdzie byłem”, „Z Tobą chcę oglądać świat” (duet ze Zdzisławą Sośnicką), „Zacznij od Bacha”, „Izolda”, „Opowiadaj mi tak”. Popularność przyniosły mu też wykonania tytułowych piosenek z animacji "Pszczółka Maja" i "Rudolf czerwononosy renifer". Występował gościnnie w serialach komediowych: "Król przedmieścia" (2002), "Miodowe lata" (2003), "39 i pół" (2009), oraz "Świat według Kiepskich" (2016).
Kilkukrotny zdobywca nagród na Krajowym Festiwalu Piosenki Polskiej w Opolu. Dwukrotny laureat Nagrody Artystycznej Polskiej Estrady „Prometeusz”, dwukrotny laureat Fryderyka oraz Złotego Fryderyka. Zdobywca nagrody dziennikarzy na 2. Międzynarodowym Festiwalu Interwizji. Odznaczony Odznaką „Zasłużony Działacz Kultury”, Srebrnego Medalu „Zasłużony Kulturze Gloria Artis”, Odznaki „Honoris Gratia” i pośmiertnie Krzyża Oficerskiego Orderu Odrodzenia Polski. Honorowy obywatel gminy Godów.
Pomiędzy projektami muzycznymi prowadził rozrywkowe programy telewizyjne i festiwale muzyczne, był jurorem dwunastu edycji programu "Taniec z gwiazdami", pojawił się gościnnie w kilku serialach telewizyjnych oraz wziął udział w trzech dużych kampaniach reklamowych.
Życiorys.
Wczesne lata.
Urodził się w Szpitalu Miejskim im. Gabriela Narutowicza w Krakowie. Był synem Józefa Wodeckiego (1911–1980) i Ireny z d. Bylica (1921–1974), trębacza orkiestry symfonicznej Polskiego Radia i Telewizji w Krakowie, później PR w Krakowie oraz sopranistki. Miał starszą o dziesięć lat siostrę, Elżbietę, wiolonczelistkę i solistkę operetki krakowskiej. Jego rodzina pochodziła z Łazisk w gminie Godów.
Będąc dzieckiem, pod wpływem ojca zaczął ćwiczyć grę na skrzypcach, a jako nastolatek zaczął uczyć się gry na trąbce. Po tym, jak został wyrzucony z liceum muzycznego po pierwszym roku nauki, trafił do klasy skrzypiec Juliusza Webera w Państwowej Szkole Muzycznej II st. im. W. Żeleńskiego przy ulicy Basztowej w Krakowie, którą ukończył z wyróżnieniem. Podczas egzaminu dyplomowego zagrał „Koncert skrzypcowy A-dur” Mieczysława Karłowicza. Umiejętności muzyczne doskonalił również pod okiem Tadeusza Jędrzejowskiego i Stanisława Gąsienicy-Brzegi.
Kariera zawodowa.
Początki i współpraca z Ewą Demarczyk.
Karierę muzyczną zaczynał w wieku 16 lat, w założonym przez siebie big beatowym zespole Czarne Perły. Mając 17 lat, związał się z kabaretem Piwnica pod Baranami. Ponadto grał w zespole Anawa, z którym nagrał album pt. Marek Grechuta &amp; Anawa (1970) oraz brał udział w Festiwalach Artystycznych Młodzieży Akademickiej w Świnoujściu. Występował też w Krakowskiej Orkiestrze Kameralnej, dyrygowanej przez Kazimierza Korda.
W 1968, po występie z Markiem Grechutą i Anawą na 6. Krajowym Festiwalu Piosenki Polskiej w Opolu, przyjął propozycję akompaniowania Ewie Demarczyk podczas jej koncertów, zajmując miejsce Zbigniewa Palety. Przez kolejne pięć lat występował u boku artystki podczas jej koncertów w Europie (m.in. w Niemczech, Austrii, Francji, Szwajcarii i Belgii), Australii i Brazylii oraz na Kubie, a także nagrał chórki w jej „Balladzie o cudownych narodzinach Bolesława Krzywoustego”. W międzyczasie, po obronie dyplomu w szkole muzycznej zaczął etatową pracę w Orkiestrze Symfonicznej Polskiego Radia i Telewizji, z którą współpracował przez siedem lat.
Lata 70..
W 1971 wyjechał do Świnoujścia, gdzie dorabiał, grając koncerty z Anawą w restauracji „Parkowa”, podczas których również śpiewał. W czasie jednego z występów, śpiewając piosenkę Deana Martina „Everybody Loves Somebody”, zwrócił uwagę Andrzeja Wasylewskiego, reżysera i operatora filmowego, który zaproponował mu udział w telewizyjnym koncercie "Wieczór bez gwiazdy", do którego wcześniej nagrywał muzykę. Po emisji programu otrzymał od Andrzeja Stankiewicza, ówczesnego szefa redakcji muzyki rozrywkowej w Programie I Polskiego Radia, propozycję nagrania swojego pierwszego, solowego utworu „Znajdziesz mnie znowu”, który następnie trafił na antenę Polskiego Radia. W 1972 wystąpił na 10. Krajowym Festiwalu Piosenki Polskiej w Opolu, na którym za wykonanie utworu „Tak, to ty” zdobył nagrodę za debiut.
W 1973 zakończył współpracę z Ewą Demarczyk oraz, nakładem wytwórni Polskie Nagrania Muza, wydał debiutancki minialbum pt. "Tak to ty". W 1974 wystąpił z Krystyną Prońko na "Schlagerfestiwal" w Rostocku, gdzie za utwór „Strach na wróble” otrzymał cztery nagrody.
W 1976 zakończył pracę w Krakowskiej Orkiestrze Kameralnej i, za namową Wojciecha Trzcińskiego, nagrał i wydał pierwszy album długogrający, zatytułowany po prostu "Zbigniew Wodecki", jednak cieszył się on umiarkowanym zainteresowaniem na rynku, a sam Wodecki nigdy nie śpiewał umieszczonych na nich utworów na żywo. W 1978 wystąpił z utworem „Izolda” w konkursie wytwórni fonograficznych w ramach 2. Międzynarodowego Festiwalu Interwizji, na którym otrzymał nagrodę dziennikarzy. Po udziale w konkursie przyjął propozycję stypendium od Macieja Szczepańskiego, ówczesnego szefa Komitetu ds. Radia i Telewizji, i trafił do Orkiestry Polskiego Radia i Telewizji w Poznaniu, prowadzonej przez Zbigniewa Górnego, z którą współpracował przez kilka lat. W trakcie współpracy z orkiestrą zarejestrował m.in. piosenki „Dialogi”, „Przeszło mi”, „Mają ludzie swoje niepokoje”, „Zaklęcia i uroki” oraz „Szczęście lubi tłok”. W tym czasie zaczął też występować w kabaretowych programach Zenona Laskowika. W 1979 nagrał tytułową piosenkę do polskiej wersji językowej serialu animowanego "Pszczółka Maja" oraz wystąpił w koncercie „Premier” podczas 17. KFPP w Opolu z utworami „Przeszło mi”, „Kaprys losu” (w duecie z Danutą Rinn) i „Wspomnienie tamtych dni” (w duecie z Krystyną Prońko), za który zdobył nagrodę główną.
Lata 80. i 90..
W okresie stanu wojennego kontynuował współpracę z kabaretem Zenona Laskowika i orkiestrą Zbigniewa Górnego, a także wyjechał do RFN na koncerty z fortepianowym duetem Marek i Wacek. W trakcie pobytu w kraju otrzymał propozycję kontynuowania kariery tamże oraz nagrania płyty w języku niemieckim, jednak odmówił. W 1983 wystąpił z utworem „Wierzymy w sny”, w duecie z Zofią Kamińską, w koncercie „Dwadzieścia lat minęło” podczas 20. KFPP w Opolu. Złożył też wypowiedzenie pracy z Orkiestrą Polskiego Radia i Telewizji, sprzeciwiając się sytuacji politycznej w kraju. W 1984 wystąpił na festiwalu w Słonecznym Brzegu.
W 1985 wylansował przebój „Chałupy Welcome to”. Po sukcesie piosenki otrzymał propozycję nagrania utworu „Baw się lalkami”, ale ją odrzucił, jednocześnie polecając twórcom do nagrania swojego przyjaciela Andrzeja Zauchę. Po nagraniu piosenki wyleciał w kilkumiesięczną trasę koncertową do Stanów Zjednoczonych. W 1987 wydał, pierwszy od dziewięciu lat, album studyjny pt. "Dusze kobiet", a także występował m.in. w Rumunii, Bułgarii i Izraelu oraz na Kubie. Pod koniec dekady koncertował m.in. z Haliną Frąckowiek i Andrzejem Zauchą.
W 1991 za utwór „Sobą być” odebrał pierwszą nagrodę w koncercie „Premier” na 28. KFPP w Opolu, gdzie odebrał też nagrodę od prezydenta Opola, statuetkę „Kryształowego Kamertona” i Nagrodę Specjalną Polskich Nagrań. W latach 90. nawiązał współpracę z Krzysztofem Kolbergerem, dla którego stworzył muzykę do spektakli "Miłość i gniew" z 1992 oraz "Królewna Śnieżka i krasnoludki" z 1994, w którym dodatkowo zagrał rolę króla, jak też Władysława Mąckiego w "Żołnierzu Królowej Madagaskaru" z 1993. Występował z Krzysztofem Piaseckim z programem "Pszczoła w piachu".
W 1995 wydał trzeci album studyjny pt. "Zbigniew Wodecki ’95".
Lata 2000–2010.
W 2001 nawiązał współpracę ze stacją TVN, dla której prowadził programy "Droga do Gwiazd" i "Twoja Droga do Gwiazd". 4 marca 2002 wydał album studyjny pt. "Obok siebie". 31 sierpnia 2002 zagrał w koncercie finałowym "Lata z radiem", który odbył się na terenie Skweru Kościuszki w Gdyni. W listopadzie zagrał w koncercie promującym książkę Magdaleny Jethon pt. „Pani Magdo, pani pierwszej to powiem...”, w której została umieszczona anegdota opowiedziana m.in. przez Wodeckiego. W 2003 nagrał jeden z dżingli emitowanych na antenie Trójki. W 2004 był nominowany do zdobycia Wiktora w kategorii „najpopularniejszy piosenkarz lub artysta estrady”.
W styczniu 2005 wziął udział w nagraniach charytatywnego singla „Pokonamy fale”, który powstał z myślą o ofiarach trzęsienia ziemi na Oceanie Indyjskim, a także wystąpił podczas koncertu charytatywnego "Pokonamy fale", podczas którego zebrano pieniądze na rzecz programu "Adopcja na odległość" wspierającego ofiary tragedii. Wiosną został jednym z jurorów w programie rozrywkowym TVN "Taniec z gwiazdami", w którym występował przez kolejne jedenaście edycji. W lipcu premierę miał spot reklamowy sieci telefonii komórkowej Heyah, na którego potrzeby nagrał utwór o Czerwonym Kapturku. W noc sylwestrową 2005/2006 TVP1 wyemitowała koncert "Sylwestrowa rewia", w którym wystąpił m.in. Wodecki.
W lutym 2006 wystąpił w duecie z Grażyną Wolszczak podczas gali rozdania nagród „Viva! Najpiękniejsi 2005”, a w czerwcu zaśpiewał w koncercie „"Świat w obłokach" w hołdzie dla Marka Grechuty” podczas 43. KFPP w Opolu. W kwietniu 2007 z Magdą Mołek poprowadził koncert „Zakochajmy się jeszcze raz” produkowany przez TVN, a w czerwcu zaśpiewał utwór „Uciekaj moje serce” w koncercie poświęconym Sewerynowi Krajewskiemu pt. „Niebo z moich stron” podczas 44. KFPP w Opolu, ponadto był jurorem w festiwalowym konkursie „Premier”. Latem 2007 ponownie wyruszył z innymi wykonawcami w trasę "Lata z radiem".
W lutym 2008 wystąpił gościnnie podczas koncertu zespołu Mitch &amp; Mitch w Muzycznym Studiu Polskiego Radia, wykonując z grupą piosenki „Posłuchaj mnie spokojnie” i „Panny mego dziadka” ze swojego debiutanckiego albumu. Również w 2008 wystąpił na gali rozdania nagród „Viva! Najpiękniejsi 2007”, nagrał utwór „Miłości jak snu” i skomponował oratorium „Amabilis. Królewskie sny Niepołomic” z okazji 650-lecia Niepołomic. Latem 2009 ponownie wyruszył w trasę "Lata z radiem" oraz współprowadził z Magdą Mołek koncert poświęcony Czesławowi Niemenowi podczas festiwalu sopockiego. W listopadzie 2009 zadebiutował główną rolą w spektaklu Stanisława Ignacego Witkiewicza "Sonacie Belzebuba", wystawianym w Krakowskim Teatrze Scena STU w reżyserii Krzysztofa Jasińskiego.
Lata 2010–2017.
W marcu 2010 premierę miała sztuka Zbigniewa Książka i Jana Nowickiego "Powrót Wielkiego Szu", do której współtworzył muzykę. Również w 2010 użyczył głosu Edwardowi Czerwie w polskiej wersji językowej animacji "Disco robaczki" oraz został ambasadorem kampanii społecznej „Kocham swoje serce. Dla zdrowia!” zainicjowanej przez Ministerstwo Zdrowia.
Latem 2011 wystąpił w koncercie z okazji 40-lecia "Lata z radiem" pt. „Co Ty na to? Z radiem Lato” podczas 48. KFPP w Opolu, a także po raz kolejny uczestniczył w trasie "Lata z radiem". Ponadto, po sześciu latach i dwunastu zrealizowanych edycjach, zakończył współpracę przy programie "Taniec z gwiazdami" oraz zaczął prowadzić audycję „Zacznij od Bacha...” na antenie Radia Dla Ciebie. We wrześniu, nakładem wydawnictwa Prószyński Media, ukazała się książka pt. „Zbigniew Wodecki. Pszczoła, Bach i skrzypce”, będąca wywiadem-rzeką przeprowadzonym z Wodeckim przez Wacława Krupińskiego. Pod koniec roku wystąpił w koncercie „Cała Polska śpiewa kolędy z Radiem Plus i Telewizyjną Jedynką” na Długim Targu w Gdańsku oraz zagrał w świątecznym wydaniu teleturnieju TVP1 "Jaka to melodia?".
W 2012 ponownie nawiązał współpracę z Krzysztofem Jasińskim, współtworząc muzykę do spektaklu z serii "Wędrowanie według Stanisława Wyspiańskiego" – "Wyzwolenie" (premiera w 2012), "Wesele" (2013) i "Akropolis" (2014). Również w 2012 został felietonistą czasopisma „Nowa Siatkówka”. W 2013 wystąpił z zespołem Mitch &amp; Mitch na katowickim "Off Festival", gdzie zagrali materiał z albumu pt. "Zbigniew Wodecki" w odświeżonej aranżacji. Ponadto wystąpił w koncercie „Opole! Kocham Cię! – Gala Jubileuszowa” podczas 50. KFPP w Opolu, podczas benefisu Ireny Santor pt. „Tych lat nie odda nikt” w Inowrocławiu oraz w noworocznym koncercie „Disco Sylwester z Dwójką” we Wrocławiu. W 2014 wspólnie z Marcinem Bąkiem z Wu-Hae nagrał protest song „Pozwól mi oddychać”, zwracający uwagę na problem ze smogiem w Krakowie, a także uczestniczył w Sopockiej Nocy Kabaretowej podczas festiwalu "TOPtrendy 2014", zagrał w teledysku do piosenki Ireny Santor „Chodź na kawę Warszawo” i promował dokument TVP1 "Operacja Życie" opowiadający o transplantacji. Pod koniec listopada 2014 ukazał się album heavy metalowego zespołu Exlibris pt. "Aftereal", na której znalazł się m.in. utwór „The Day of Burning” ze skrzypcową partią zagraną przez Wodeckiego.
W 2014 ponownie nawiązał współpracę z zespołem Mitch &amp; Mitch. 30 kwietnia zagrali dwa wspólne koncerty w Studiu Koncertowym Polskiego Radia im. Witolda Lutosławskiego w Warszawie. Jeden z nich został zarejestrowany, po czym wydany 15 maja 2015 w formie albumu koncertowego pt. "". Za płytę odebrał dwa Fryderyki za wygraną w kategoriach „album roku” i utwór roku (za singiel „Rzuć to wszystko co złe”) oraz Różę Gali w kategorii „muzyka”. Materiał z płyty zaprezentował z zespołem m.in. podczas trasy Męskiego Grania i na "Open’er Festival 2016". Jeszcze w 2014 wystąpił na gali wręczenia „Gwarancji Kultury”, nagród przyznawanych przez redakcję TVP Kultura i zaśpiewał w koncercie „Muzyczna biografia – 90 lat Polskiego Radia” podczas 51. KFPP w Opolu. W kwietniu 2015 premierę miał album pt. "Albo Inaczej", na którym znalazła się m.in. piosenka hip-hopowego zespołu Slums Attack „Jest jedna rzecz” w jazzowej interpretacji Wodeckiego.
Na przełomie lutego i marca 2016 odbył trasę koncertową z Mitch &amp; Mitch. W maju zagrał jubileuszowy koncert z okazji 40-lecia działalności artystycznej podczas "Polsat SuperHit Festiwal 2016" w Sopocie, a w trakcie wydarzenia zaśpiewał swoje największe przeboje oraz odebrał Bursztynowego Słowika, kryształowe „Serce do muzyki” oraz Platynową Telekamerę. W lipcu zaśpiewał hymn „Amazing Grace” podczas koncertu „Wiara, Nadzieja, Miłość” organizowanym na warszawskim placu Józefa Piłsudskiego w ramach Światowych Dni Młodzieży. Jeszcze w 2016 pojawił się gościnnie w serialu Polsatu "Świat według Kiepskich" i był gwiazdą muzyczną jednego z wydań programu Polsatu "Kabaret na żywo". W listopadzie premierę miał album Rafała Brzozowskiego pt. "Moje serce to jest muzyk, czyli polskie standardy", na którą nagrał nową wersję przeboju „Zacznij od Bacha” w duecie z piosenkarzem. Rok 2016 zakończył występami podczas „Wielkiego Kolędowania z Polsatem” oraz podczas „Sylwestrowej Mocy Przebojów”, noworocznego koncertu organizowanego przez telewizję Polsat w Katowicach.
W styczniu 2017 wyleciał do USA w celach wypoczynkowych. Po powrocie do Polski wystąpił gościnnie podczas koncertu Rafała Brzozowskiego w Teatrze Polskim w Warszawie. W marcu zaśpiewał utwór „Rzuć to wszystko, co złe” podczas konferencji ramówkowej telewizji Polsat. 25 kwietnia 2017 po raz ostatni wystąpił publicznie podczas VIII Charytatywnego Koncertu Nadziei w Sali Głównej Narodowego Forum Muzyki we Wrocławiu.
Pod koniec 2016 zapowiedział prace nad nowym albumem, który określał jako „wokalno-instrumentalny” oraz zawierający utwory utrzymane w klimacie łączącym muzykę popową, jazzową i rockową. Album pt. "Dobrze, że jesteś" ukazał się w maju 2018, kilka dni po pierwszej rocznicy śmierci Wodeckiego. Ponadto planował nagranie standardów jazzowych z Rafałem Stępniem, jednak materiał nigdy nie ujrzał światła dziennego.
Śmierć i pogrzeb.
5 maja 2017 poddał się zabiegowi wszczepienia pomostowania aortalno-wieńcowego w prywatnym warszawskim szpitalu. 3 dni później przeszedł udar mózgu. Od tamtej pory przebywał w śpiączce, w tym czasie zachorował także na zapalenie płuc. Został przetransportowany do Wojskowego Instytutu Medycznego przy ul. Szaserów w Warszawie, gdzie zmarł 22 maja 2017.
30 maja 2017, w dzień pogrzebu, dla uhonorowania Wodeckiego, z Wieży Mariackiej rozbrzmiały dźwięki utworu Louisa Armstronga, „What a Wonderful World”. Mszy świętej w bazylice Wniebowzięcia Najświętszej Maryi Panny, przewodniczył ks. prof. biskup Tadeusz Pieronek w koncelebrze razem z archiprezbiterem bazyliki ks. infułatem Dariuszem Rasiem, emerytowanym archiprezbiterem bazyliki, ks. infułatem Bronisławem Fidelusem, ks. prof. prałatem Robertem Tyrałą, który wygłosił homilię, oraz z innymi 16 duchownymi Kościoła katolickiego. Po mszy został pochowany w rodzinnym grobowcu na cmentarzu Rakowickim w Krakowie (kwatera LXXV-32-3 na pasie).
Charakterystyka muzyczna i inspiracje.
Na początku kariery muzykował w formacji big beatowej Czarne Perły, następnie grał w zespole Anawa, nagrywającym poezję śpiewaną. W latach 70. zaczął śpiewać i nagrywać solowe piosenki, w repertuarze miał m.in. utwory „nostalgiczne i poważne” (m.in. „Zacznij od Bacha”, „Izolda”, „Lubię wracać tam, gdzie byłem”, „Opowiadaj mi tak”) i piosenki inspirowane muzyką brazylijską (piosenki z albumu pt. "Zbigniew Wodecki" z 1976). Od lat 80. wykonywał m.in. repertuar estradowy. Śpiewał barytonem.
Jego największymi przebojami były: ballada „Zacznij od Bacha”, taneczny przebój „Chałupy Welcome to” i bajkowa piosenka „Pszczółka Maja”. Jako utwory, które najbardziej lubił wykonywać na koncertach, wskazywał „Z Tobą chcę oglądać świat” i „Lubię wracać tam, gdzie byłem”.
Wśród swych idoli i inspiracji muzycznych wymieniał Burta Bacharacha, Quincy’ego Jonesa i Nata Kinga Cole’a. W młodości słuchał również twórczości Freddiego Hubbarda, Duke’a Ellingtona, Charliego Parkera, Wilsona Picketta, Jamesa Browna i Otisa Reddinga.
Wizerunek.
Elementem wizerunku Wodeckiego była bujna fryzura, którą sam traktował jako „swój znak rozpoznawczy”. Od 16. roku życia nosił okulary korekcyjne. Na początku kariery podczas występów nosił przyciemniane okulary, które kupił we Włoszech. W sierpniu 2016 w wywiadzie dla „Vivy!” swój dawny wizerunek opisał słowami: "Myślałem, że jestem atrakcyjnym młodzieńcem, z pięknymi włosami, w ciemnych okularach, które były wtedy szczytem mody. A po latach okazało się, że to jakaś menda z plerezą. (...) To, jak się lansowałem w koncercie życzeń, było bardzo siermiężne. Nudziłem".
Radek Tabor na łamach serwisu "sciszto.pl" opisał wizerunek Wodeckiego na przestrzeni kolejnych dekad, pisząc: "(...) Lata 70., w których Wodecki był panem od muzyki, niby-artystowskim chanson de festiwal, plasującym się gdzieś poniżej Grechuty, a ponad Połomskim. Następnie lata 80., kiedy witał w Chałupach weselnym, (...) by później zaliczyć klasyczne w latach 90. wyparcie w niebyt tuzów rozrywki PRL-u i wreszcie mieć swój coming back w erze hegemonii telewizyjnej komercji, jako najstarszy celebrity Polski".
W 2008 był jedną ze „100 najcenniejszych gwiazd polskiego show-biznesu” według danych magazynu „Forbes”, a jego wizerunek został wyceniony przez reklamodawców na 348 tys. zł (51. miejsce). W 2000 wystąpił w reklamie MK Café. W 2014 wystąpił w spocie reklamowym sieci telefonii komórkowej T-Mobile, a w 2016 w spocie reklamowym kampanii „Kultura na Widoku”. W lutym 2017 pojawiał się w telewizyjnych reklamach lodów Koral, jednak emisję spotów zakończono po śmierci Wodeckiego.
Wpływ na popkulturę.
W postać Wodeckiego wcielili się Michał Grobelny, Krzysztof Kwiatkowski, Mateusz Ziółko, Jeremi Sikorski i Lesław Żurek w programie "Twoja twarz brzmi znajomo".
W 2016 był bohaterem wystawy fotografii Zbigniewa Kazimierowicza, prezentowanej w Strzelińskim Ośrodku Kultury.
Upamiętnienie.
W 2012 został honorowym obywatelem gminy Godów.
W maju 2017 został pośmiertnie uhonorowany Krzyżem Oficerskim Orderu Odrodzenia Polski za „wybitne zasługi dla rozwoju polskiej kultury, za osiągnięcia w pracy artystycznej i twórczej”. W 2018 został pośmiertnie uhonorowany Złotym Fryderykiem w kategorii „muzyka rozrywkowa”.
W sierpniu 2017 powołana została Fundacja im. Zbigniewa Wodeckiego, której głównymi celami są opieka nad dorobkiem artysty oraz działalność edukacyjna i wspieranie talentów. Od 2018 fundacja organizuje w Krakowie coroczny "Wodecki Twist Festiwal", upamiętniający twórczość artysty.
24 kwietnia 2018 został patronem Szkoły Podstawowej w Piorunce.
W maju 2018 półfinaliści ósmej edycji programu rozrywkowego Polsatu "Dancing with the Stars. Taniec z gwiazdami" zatańczyli do przebojów Wodeckiego.
12 czerwca 2018 na antenie TVN wyemitowano koncert „Gwiazdy dla Zbyszka. Tribute to Zbigniew Wodecki” w Krakowie. Przeboje artysty wykonali Kayah, Zdzisława Sośnicka, Kuba Badach, Edyta Górniak, Grzegorz Turnau, Halina Frąckowiak, Leszek Możdżer, Sławek Uniatowski, Alicja Majewska, Włodzimierz Korcz, Hanna Banaszak, Ania Rusowicz, Daria Zawiałow, Gaba Kulka, Igor Herbut, Jacek Wójcicki, Ewa Uryga, Beata Rybotycka, Adam Bałdych i Mariusz Patyra. Koncert obejrzało średnio 2,3 mln widzów.
W 2018 w parku w Łaziskach postawiono drewnianą figurę Wodeckiego, a na ścianie budynku przy ul. Do Studzienki (róg Fiszera) we Wrzeszczu pojawił się mural z wizerunkiem artysty. W tym samym roku wykonano mural znajdujący się w Poznaniu przy ul. Szyperskiej. Kilka lat wcześniej mural poświęcony artyście pojawił się na budynku przy peronie kolejowym w Chałupach. W tym samym miejscu, w maju 2021, odsłonięto kolejne malowidło. W 2020 dla uczczenia 100-lecia Zaślubin Polski z Morzem, na falochronie we Władysławowie wykonano mural składający się z siedemdziesięciu powiązanych ze sobą obrazów. Jeden z nich przedstawia Zbigniewa Wodeckiego.
W maju 2018 w Chałupach przy ul. Kaperskiej postawiono multimedialną ławkę upamiętniającą Wodeckiego. Podobna ławka stanęła 26 czerwca 2021 w Krakowie przy ul. Powiśle 11.
1 listopada 2018 na antenie TVP1 wyemitowała koncert „Pejzaż bez Ciebie – Zbigniew Wodecki”. Przeboje Wodeckiego zaśpiewali: Olga Bończyk, Katarzyna Cerekwicka, Małgorzata Kożuchowska, Grażyna Łobaszewska, Andrzej Krzywy, Krzysztof Respondek, Sławek Uniatowski i Mateusz Ziółko.
22 marca 2019 premierę miał album Alicji Majewskiej pt. "Żyć się chce". Znalazł się na niej utwór „Żal niebieski” poświęcony pamięci Zbigniewa Wodeckiego. Muzykę skomponował Włodzimierz Korcz, autorką tekstu jest Monika Partyk.
30 maja 2019 odbyła się oficjalna uroczystość nadania Samorządowemu Przedszkolu nr 41 w Krakowie imienia Zbigniewa Wodeckiego. Wydarzeniu towarzyszyło odsłonięcie tablicy upamiętniającej artystę.
Od 12 kwietnia 2020 imię Zbigniewa Wodeckiego nosi Niepubliczna Szkoła Podstawowa w Węgrowie.
6 maja 2021 w Krakowie odbyła się uroczystość nadania imienia Zbigniewa Wodeckiego skwerowi na Plantach znajdującemu się przy altanie na wysokości ul. św. Marka i Westerplatte.
3 września 2021 został pośmiertnie upamiętniony w znajdującej się na opolskim Rynku Alei Gwiazd Polskiej Piosenki. Gwiazdę artysty odsłoniła jego córka, Katarzyna Wodecka-Stubbs.
25 września 2021 w sali koncertowej Filharmonii Śląskiej odbył się koncert poświęcony Zbigniewowi Wodeckiemu, podczas którego soliści i chór Zespołu Śpiewaków Miasta Katowice „Camerata Silesia” pod kierunkiem Anny Szostak wykonali jego najpopularniejsze piosenki.
6 maja 2022 Poczta Polska wprowadziła do obiegu drugi znaczek pocztowy emisji „Gwiazdy polskiej muzyki”, na którym została przedstawiona postać Zbigniewa Wodeckiego ze skrzypcami. Uroczysta prezentacja znaczku odbyła się natomiast 10 czerwca 2022.
11 czerwca 2022 Polsat wyemitował koncert „Uroczysty Wodecki”, podczas którego Alicja Majewska, Ralph Kaminski, Krzysztof Zalewski, Joanna Kulig, Maciej Maleńczuk, Ania Rusowicz, Natalia Szroeder i Maciej Musiałowski wykonali jego największe przeboje w nowych aranżacjach orkiestry Tomka Szymusia.
Na 59. KFPP w Opolu Krystyna Giżowska, Andrzej Rybiński, Danuta Błażejczyk i Krzysztof Prusik (zwycięzca trzeciej edycji "The Voice Senior") uczcili pamięć Wodeckiego, wykonując jego piosenkę „Tak bardzo wierzę w nas” podczas koncertu „Od Opola do Opola: Największe Gwiazdy! Legendarne Przeboje!”, a Natasza Urbańska wykonała utwory „Lubię wracać tam gdzie byłem” i „Pszczółka Maja” podczas koncertu „Tych lat nie odda nikt - 70 lat Telewizji”.
Życie prywatne.
Od 30 czerwca 1971 był żonaty z Krystyną Wodecką. Mieli troje dzieci – Joannę (ur. 1971), Katarzynę (ur. 1973) i Pawła (ur. 1975). Doczekał się pięciorga wnucząt.
Określał się jako socjalista. Znany był ze swojej hojności, czasem grał charytatywne koncerty. Angażując się w sprawy społeczne, w 2014 poparł akcję Kampanii Przeciw Homofobii „Ramię w ramię po równość”, a także wziął udział w kampanii antysmogowej. Od momentu zabójstwa Andrzeja Zauchy był zadeklarowanym zwolennikiem kary śmierci dla morderców.

</doc>
<doc id="332594" url="https://pl.wikipedia.org/wiki?curid=332594" title="Gzików">
Gzików

Gzików – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.
Historia.
Pierwsza wzmianka pochodzi z 1391 roku - wieś stanowiła wtedy własność Chebdy herbu Pomian.
W XV i XVI wieku właścicielami wsi byli: Miłkowscy herbu Abdank i Mączyńscy herbu Świnka. W drugiej połowie XVIII wieku kolejny właściciel gen. Józef Lipski zbudował tu według projektu Alberta Lessela w otoczeniu romantycznego parku dwór, który nie przetrwał. W połowie XIX w. dobra te drogą licytacji przeszły w ręce Mateusza Arnolda, a następnie jego potomków. Po II wojnie światowej majątek rozparcelowano. 
Zabytki.
We wsi pozostały relikty grodziska stożkowatego oraz nasyp, który miejscowi nazywają "zamkiem", lub "wyspą". Są tam również stawy które były częścią parku, którym było niegdyś Gzików. Został tam jeszcze dworek, który jest w rozsypce.

</doc>
<doc id="332596" url="https://pl.wikipedia.org/wiki?curid=332596" title="Las Vegas (ujednoznacznienie)">
Las Vegas (ujednoznacznienie)

Miejscowości w USA:
Inne:

</doc>
<doc id="332599" url="https://pl.wikipedia.org/wiki?curid=332599" title="Tańczący dom">
Tańczący dom

Tańczący dom () – awangardowy budynek projektu pary architektów: Vlado Milunića i Franka Gehry’ego w stylu dekonstruktywistycznym. Swą nazwę zawdzięcza kształtowi, w którym można dopatrzeć się sylwetki tańczącej pary. Często nazywany też Ginger i Fred na cześć słynnej pary tancerzy – Freda Astaira i Ginger Rogers. Został zbudowany w 1996 roku, na prawym brzegu Wełtawy w Pradze, w dzielnicy Nové Mĕsto. Jest to biurowiec, na dachu którego znajduje się restauracja z widokiem na miasto.
Przed postawieniem tego budynku w Pradze Frank Gehry wyraził zainteresowanie stworzeniem nowoczesnego budynku w Warszawie, jednak władze stolicy nie zaakceptowały śmiałych, dekonstruktywistycznych wizji architekta.

</doc>
<doc id="332600" url="https://pl.wikipedia.org/wiki?curid=332600" title="Kostkowice (powiat cieszyński)">
Kostkowice (powiat cieszyński)

Kostkowice – wieś sołecka w Polsce położona w województwie śląskim, w powiecie cieszyńskim, w gminie Dębowiec, nad rzeką Knajką. Wieś leży w historycznych granicach regionu Śląska Cieszyńskiego. Powierzchnia sołectwa wynosi około 510 ha, liczba ludności 517 (2008), co daje gęstość zaludnienia równą 101,4 os./km².
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Goschegowitz(e) debent esse XX mansi". Zapis ten oznaczał, że wieś zobowiązana została do płacenia dziesięciny z 20 łanów większych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W połowie XV wieku wieś była własnością książęcą, jednak 7 lutego 1457 została sprzedana staroście cieszyńskiemu Marcinowi Geislerowi, który został zobowiązany do wystawienia z tej wsi jednego konnego strzelca. Przed 1505 rokiem córka lub pierwsza żona Kostka z Kostkowic, Marusza, wyszła za mąż za Jerzyka Czelo i wniosła do małżeństwa jako posag Kostkowice. W tymże 1505 roku po śmierci Maruszy wybuchł spór o Kostkowice pomiędzy Jerzykiem Czelo a bratem jego zmarłej żony i prawnym opiekunem dzieci z pierwszego małżeństwa, Baltazarem z Dębowca na Osieku. W związku z tym, że długi zabezpieczone na Kostkowicach zostały przez Jerzyka spłacone spór ten został zakończony ugodą, według której wieś została podzielona na część należącą do Jerzyka Czela i część będącą zabezpieczeniem przyszłości dzieci z pierwszego małżeństwa Maruszy
Według austriackiego spisu ludności z 1900 w 48 budynkach w Kostkowicach (w tym 13 na Samlowcu) na obszarze 524 hektarów mieszkało 417 osób (w tym 83 na Samlowcu), co dawało gęstość zaludnienia równą 79,6 os./km². z tego 246 (59%) mieszkańców było katolikami a 171 (41%) ewangelikami, 411 (98,6%) było polsko-, 4 (1%) niemiecko- a 2 (0,5%) czeskojęzycznymi. Do 1910 roku liczba budynków wzrosła do 50 a mieszkańców do 428 (na Samlowcu spadła do 71), z czego 266 (62,1%) było katolikami, 162 (37,9%) ewangelikami, 419 (97,9%) polsko-, 8 (1,9%) niemiecko- a 1 (0,2%) czeskojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
W latach 1975–1998 miejscowość należała administracyjnie do województwa bielskiego.
Na terenie Gospodarstwa Kostkowice należącego do Zakładu Doświadczalnego Instytutu Zootechniki Państwowego Instytutu Badawczego Grodziec Śląski od 2010 funkcjonuje biogazownia rolnicza o mocy elektrycznej 600 kW. Do produkcji biogazu wykorzystywany jest obornik i gnojowica, kiszonki z kukurydzy i traw, a także gliceryna. Roczne zapotrzebowanie na surowiec wynosi około 12 000 ton.
Pomniki przyrody.
Na terenie miejscowości znajduje się 6 dębów będących pomnikami przyrody.

</doc>
<doc id="332604" url="https://pl.wikipedia.org/wiki?curid=332604" title="S/2003 J 9">
S/2003 J 9

S/2003 J 9 – mały zewnętrzny księżyc Jowisza, odkryty w 2003 roku przez zespół astronomów z Uniwersytetu Hawajskiego pod przewodnictwem Scotta Shepparda.
Jest to (obok S/2003 J 12) najmniejszy księżyc odkryty w układzie Jowisza.
Księżyc obiega Jowisza ruchem wstecznym, czyli w kierunku przeciwnym do obrotu planety wokół własnej osi. Należy do grupy Karme.

</doc>
<doc id="332607" url="https://pl.wikipedia.org/wiki?curid=332607" title="Pantum">
Pantum

Pantum ("pantun") - powstała w XV w. malajska forma wiersza, zbudowana ze strof czterowersowych, rymowanych (z układem rymów "abab" lub "abba") lub nie, w której każda 2 i 4 linijka jednej strofy powtarza się jaki linijka 1 i 3 następnej. Zakończyć można po prostu urywając wiersz po kolejnej zwrotce, albo przez powrót do linijek 1 i 3 z pierwszej strofy (jedynych dotąd nie użytych) i umieszczenie ich jako 2 i 4 (lub 4 i 2) ostatniej. 
Schemat budowy pantum (w nawiasach numery wersów):
_______________ (1) 
_______________ (2) 
_______________ (3) 
_______________ (4) 
_______________ (5=2) 
_______________ (6) 
_______________ (7=4) 
_______________ (8) 
_______________ (9=6) 
_______________ (10) 
_______________ (11=8) 
_______________ (12) 
_______________ (13=10) 
_______________ (14) 
_______________ (15=12) 
_______________ (16) 
_______________ (17=14) 
_______________ (18=1/3) 
_______________ (19=16) 
_______________ (20=3/1) 
W XIX w. pantumem zainteresowali się twórcy francuscy (m.in. Victor Hugo i Charles Baudelaire). W Polsce przyswoili tę formę poeci okresu Młodej Polski (m.in Antoni Lange).

</doc>
