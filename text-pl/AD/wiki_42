<doc id="332610" url="https://pl.wikipedia.org/wiki?curid=332610" title="Ogrodzona (województwo śląskie)">
Ogrodzona (województwo śląskie)

Ogrodzona (cz. "Ohrazená", niem. "Ogrodzon") – wieś sołecka w Polsce położona w województwie śląskim, w powiecie cieszyńskim, w gminie Dębowiec. Wieś leży w historycznych granicach regionu Śląska Cieszyńskiego. Powierzchnia sołectwa wynosi 695 ha, liczba ludności 861 (2008), co daje gęstość zaludnienia równą 123,9 os./km².
Geografia.
Miejscowość położona jest na Pogórzu Cieszyńskim nad rzeką Knajką. Przez najwyższe wzniesienie w Ogrodzonej (387 m) przechodzi wododział zlewisk Odry i Wisły.
Historia.
Ogrodzona to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymieniona jest również Ogrodzona jako "Ogrozona". Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazła się również Ogrodzona. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscową parafię pw. św. Mateusza Ewangelisty założono w XIV wieku, w połowie XV wieku liczyła 90 parafian.
Od XIV wieku była to wieś szlachecka. W latach 70. XV wieku jej właścicielem Andrzej Pięćlat z Ogrodzonej. Zapewne pod koniec XV wieku trafiła w ręce książęce, kiedy to Machna z Ogrodzonej wraz z synem Staszkiem sprzedali Strumień Mikołajowi z Brodów.
Księga gruntowa wsi ("Registra diedinna wsi Ohrazeney") powstała w 1616 roku. 
Według austriackiego spisu ludności z 1900 w 62 budynkach w Ogrodzonej na obszarze 691 hektarów mieszkało 417 osób, co dawało gęstość zaludnienia równą 60,3 os./km². z tego 265 (63,5%) mieszkańców było katolikami, 143 (34,3%) ewangelikami a 9 (2,2%) wyznawcami judaizmu, 409 (98,1%) było polsko-, 3 (0,7%) czesko- a 3 (0,7%) niemieckojęzycznymi. Do 1910 roku liczba budynków wzrosła do 63 a mieszkańców do 460, z czego 459 zameldowanych było na stałe, 266 (57,8%) było katolikami, 180 (39,1%) ewangelikami, 14 (3%) żydami, 449 (97,6%) polsko-, 5 (1,1%) niemiecko- a 5 (1,1%) czeskojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego pod dowództwem ob. Stańka, który podlegał organizacyjnie 1 kompanii w Cieszynie.
W 1945 w tutejszym lasku UB rozstrzelało reakcyjnych działaczy podziemia, nieznana jest ostateczna liczba ofiar. W miejscu zdarzenia dzięki staraniom "Ogólnoświatowego Związku Byłych Żołnierzy AK" postawiono pamiątkowy krzyż.
W latach 1945–1954 miejscowość była siedzibą gminy Ogrodzona, a w latach 1975–1998 położona była w województwie bielskim.
Turystyka, zabytki i pomniki przyrody.
Jednym z najstarszych budynków we wsi są Środowiskowy Ośrodek Kultury z 1778 roku oraz kościół św. Mateusza z 1855 wpisany do rejestru zabytków nieruchomych województwa śląskiego.
Znajdujący się na terenie miejscowości 150-letni buk zwyczajny ("Fagus silvatica") o obwodzie 330 cm i wysokości 28 m uznany został za pomnik przyrody w 1953.
Przez miejscowość przechodzi trasa rowerowa:
Religia.
Na terenie Ogrodzonej działalność duszpasterską prowadzą następujące kościoły:
Transport.
Przez Ogrodzoną przebiega droga ekspresowa S52.
Przez wieś kursują autobusy autobusy DAS II do Cieszyna i Bielska-Białej oraz busy Linea Trans do Brennej Bukowej i Cieszyna.

</doc>
<doc id="332612" url="https://pl.wikipedia.org/wiki?curid=332612" title="Borki (powiat siedlecki)">
Borki (powiat siedlecki)

Borki – wieś w Polsce położona w województwie mazowieckim, w powiecie siedleckim, w gminie Wodynie. Leży nad rzeką Świder.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Seroczynie. Znajduje się tu także się jedna kapliczka i trzy krzyże. We wsi jest jeden sklep, młyn, stawy. Miejscowość rozwija się w kierunku agroturystyki.
Sąsiadują z nią wsie: Strachomin, Seroczyn, Łukówiec, Jedlina i Łomnica
W miejscowości działa założona w 1945 roku jednostka ochotniczej straży pożarnej. Jest to jednostka typu M, czyli nie posiadająca samochodu, a jedynie motopompę wożoną na pojeździe zastępczym.
Wieś szlachecka Borek położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.

</doc>
<doc id="332614" url="https://pl.wikipedia.org/wiki?curid=332614" title="Iskrzyczyn">
Iskrzyczyn

Iskrzyczyn (niem. "Iskritschin" lub "Iskrzitschin") – wieś sołecka w gminie Dębowiec w powiecie cieszyńskim, w województwie śląskim. Wieś leży w historycznych granicach regionu Śląska Cieszyńskiego. Powierzchnia sołectwa wynosi 465 ha, liczba ludności 628 (2009), co daje gęstość zaludnienia równą 135,05 os./km². Większość terenu wioski zajmują grunty orne (338 ha).
Nazwa miejscowości pierwotnie brzmiała Iskrzyczyno. Gwarowo wymawiana jest "jisksziczyn". Jest nazwą dzierżawczą od imienia "Iskrzyca".
Geografia i przyroda.
Miejscowość rozłożona jest na zboczach Górki Tarnawa (373 m n.p.m.) na Pogórzu Cieszyńskim. Od strony północnej sąsiaduje z Dębowcem i Simoradzem, od wschodniej z Wilamowicami oraz Międzyświeciem, na południu z Łączką a na zachodzie z Kostkowicami.
Na obszarze miejscowości znajduje się jeden pomnik przyrody – glediczja trójcierniowa ("Gleditsia triacanthos") o obwodzie 215 cm i wysokości 23 m i szacunkowym wieku 200 lat.
Historia.
Iskrzyczyn to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymieniony jest również Iskrzyczyn jako "Y(I)sc(h)richino". Prawdopodobnie wieś ta istniała już jednak wcześniej. Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazł się również Iskrzyczyn. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1453 miejscowość została zakupiona przez Franciszka z rodu Tschammerów od Jana Frydrychowskiego z Dębowca. W 1766 właścicielami byli Radoccy.
Pierwszy budynek szkolny w Iskrzyczynie został oddany do użytku w 1898.
Według austriackiego spisu ludności z 1900 w 59 budynkach w Iskrzyczynie na obszarze 456 hektarów mieszkało 416 osób, co dawało gęstość zaludnienia równą 91,2 os./km². z tego 246 (59,1%) mieszkańców było katolikami, 166 (39,9%) ewangelikami a 4 (1%) wyznawcami judaizmu, 412 (99%) było polskojęzycznymi. Do 1910 roku obszar wzrósł do 464 hektarów, liczba budynków do 60 a mieszkańców do 430, z czego wszyscy byli polskojęzyczni, 278 (64,7%) było katolikami, 152 (35,3%) ewangelikami.
Po I wojnie światowej miejscowość jako część Śląska Cieszyńskiego stała się przedmiotem polsko-czechosłowackiego konfliktu granicznego. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie. Ostatecznie miejscowość znalazła się w 1920 w granicach II Rzeczypospolitej.
W 1934 w Iskrzyczynie zawiązano oddział OSP, który własnej remizy doczekał się w 1947.
Nowy budynek szkolny powstał w latach 1963–1964, z kolei pierwszy budynek szkolny zamieniono na przedszkole.
W latach 1975–1998 miejscowość należała administracyjnie do województwa bielskiego.
Religia.
Katolicy z Iskrzyczyna przynależą do parafii św. Jakuba w Simoradzu, z kolei ewangelicy do parafii w Skoczowie.
Instytucje społeczne i sportowe.
W miejscowości funkcjonują Ochotnicza Straż Pożarna, Koło Gospodyń Wiejskich a także Ludowy Klub Sportowy "Iskra".

</doc>
<doc id="332615" url="https://pl.wikipedia.org/wiki?curid=332615" title="Gumna">
Gumna

Gumna (cz. "Humna", niem. "Gumna") – wieś sołecka w Polsce, położona w województwie śląskim, w powiecie cieszyńskim, w gminie Dębowiec. Wieś leży w historycznych granicach regionu Śląska Cieszyńskiego. Powierzchnia sołectwa wynosi 410 ha, a liczba ludności 431, co daje gęstość zaludnienia równą 105,1 os./km².
Nazwa miejscowości to liczba mnoga słowa gumno.
Położenie.
Miejscowość położona jest na Pogórzu Cieszyńskim. Od strony północnej sąsiaduje z Kostkowicami, na wschodzie z Ogrodzoną, na południu z Cieszynem (Krasną), na zachodzie z Zamarskami.
Historia.
W Gumnach odkryto ślądy pierwszych społeczności rolniczych jakie pojawiły się na Śląsku Cieszyńskim w IV tysiącleciu p.n.e., związane są one z późną kulturą lendzielską,
Miejscowość po raz pierwszy wzmiankowano w 1523 roku jako "Humna", co czyni ją najpóźniej wzmiankowaną spośród miejscowości wchodzących w skład gminy Dębowiec. Od początku znajdowała się w granicach księstwa cieszyńskiego (od 1327 lenna Królestwa Czech) i pozostawała wsią książęcą, tutejsi rybacy zobowiązani byli dostarczać na cieszyński zamek karpie z miejscowych stawów.
Według austriackiego spisu ludności z 1900 w 41 budynkach w Gumnach na obszarze 409 hektarów mieszkało 286 osób, co dawało gęstość zaludnienia równą 69,9 os./km². z tego 125 (43,7%) mieszkańców było katolikami, 155 (54,2%) ewangelikami a 6 (2,1%) wyznawcami judaizmu, 278 (97,2%) było polsko- a 8 (2,8%) niemieckojęzycznymi. Do 1910 roku liczba budynków wzrosład do 44 a mieszkańców do 312, z czego 129 (41,3%) było katolikami, 175 (56,1%) ewangelikami a 8 (2,6%) żydami, 290 (92,9%) polsko- a 22 (7,1%) niemieckojęzycznymi.
W 1901 roku został w Gumnach założony cmentarz ewangelicki, cztery lata później była na nim wzniesiona dzwonnica.
W 1912 roku zawiązana została miejscowa jednostka ochotniczej straży pożarnej.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego pod dowództwem ob. Węglorza, który podlegał organizacyjnie 1. kompanii w Cieszynie.
W latach 1975–1998 miejscowość położona była w województwie bielskim.
Transport i komunikacja.
Przez południową część Gumien przechodzi droga ekspresowa S52 na długości 0,82 km.
Przez centrum wsi kursują autobusy prywatnego przewoźnika DAS relacji Cieszyn – Dębowiec - Skoczów. Przez wieś przebiega również trasa innych przewoźników (WISPOL obsługując linię relacji Cieszyn – Brenna Bukowa) linii, takich jak Cieszyn – Bielsko-Biała, Cieszyn – Brenna, Cieszyn – Skoczów, Cieszyn – Ustroń Lipowiec. Linie te jednak nie kursują przez centrum wsi, lecz zatrzymują się tylko na jednym przystanku – Gumna.
Turystyka.
Przez miejscowość przechodzi trasa rowerowa:
Religia.
Na terenie Dębowca działalność duszpasterską prowadzą następujące Kościoły:
Związani ze wsią.
We wsi urodzili się: Paweł Pomykacz (1869–1922, duchowny ewangelicki, długoletni proboszcz we Lwowie), Karol Górniak (1886-1946, inżynier, pochowany na miejscowym cmentarzu ewangelicko-augsburskim), Edward Kaleta (1913-2000, działacz ruchu ludowego).

</doc>
<doc id="332617" url="https://pl.wikipedia.org/wiki?curid=332617" title="Krzeczów (powiat myślenicki)">
Krzeczów (powiat myślenicki)

Krzeczów – wieś w Polsce. położona w województwie małopolskim, w powiecie myślenickim, w gminie Lubień.
W latach 1975–1998 wieś należała administracyjnie do województwa nowosądeckiego.
Przez miejscowość przechodzi łącząca Kraków z Zakopanem droga krajowa nr 7 (fragment międzynarodowej trasy E77), stanowiąca na tym odcinku część Zakopianki (na tej drodze, w październiku 1994 w Krzeczowie zdarzył się wypadek drogowy, w którym zginęło 4 posłów i pracownik Kancelarii Sejmu).
Wieś królewska położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich.
W czasie okupacji niemieckiej, 20 czerwca 1943 Gestapo i policja niemiecka dokonało pacyfikacji wsi. W wyniku akcji śmierć poniosło 19 mieszkańców.
Wieś jest siedzibą parafii rzymskokatolickiej.

</doc>
<doc id="332618" url="https://pl.wikipedia.org/wiki?curid=332618" title="Łączka (województwo śląskie)">
Łączka (województwo śląskie)

Łączka (cz. "Loučka", niem. "Landschka") – wieś sołecka w Polsce położona w województwie śląskim, w powiecie cieszyńskim, w gminie Dębowiec. Wieś leży w historycznych granicach regionu Śląska Cieszyńskiego. Powierzchnia sołectwa wynosi 192 ha, a liczba ludności 289, co daje gęstość zaludnienia równą 150,5 os./km².
Historia.
Miejscowość po raz pierwszy wzmiankowana w 1446 roku. Łączką mógł być też kawałek ziemi "na Lochni" nadany Ticzkowi von Logau dokumentem księcia Wacława I z dnia 12 marca 1434:
Politycznie wieś znajdowała się wówczas w granicach Księstwa Cieszyńskiego, będącego lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Według austriackiego spisu ludności z 1900 w 18 budynkach w Łączce na obszarze 193 hektarów mieszkało 141 osób, co dawało gęstość zaludnienia równą 73,1 os./km². z tego wszyscy byli polskojęzyczni, 73 (51,8%) było katolikami a 68 (48,2%) ewangelikami. Do 1910 roku liczba mieszkańców wzrosła do 143, z czego wszyscy byli polskojęzyczni, 80 (55,9%) było katolikami a 63 (44,1%) ewangelikami.
W latach 1975–1998 miejscowość położona była w województwie bielskim.
Transport.
Przez Łączkę przechodzi droga ekspresowa S52 na długości 2,24 km.
Pomniki przyrody.
Na terenie miejscowości znajdują się 3 dęby będące pomnikami przyrody.

</doc>
<doc id="332619" url="https://pl.wikipedia.org/wiki?curid=332619" title="Lincoln (miasto w Nebrasce)">
Lincoln (miasto w Nebrasce)



</doc>
<doc id="332623" url="https://pl.wikipedia.org/wiki?curid=332623" title="Lubień (województwo małopolskie)">
Lubień (województwo małopolskie)

Lubień – wieś w Polsce, położona w województwie małopolskim, w powiecie myślenickim, w gminie Lubień. Siedziba gminy Lubień.
W latach 1954–1972 wieś należała i była siedzibą władz gromady Lubień. W latach 1975–1998 wieś położona była w województwie nowosądeckim.
Wieś lokowana na surowym korzeniu przez króla Kazimierza III Wielkiego w 1360 roku. Wieś królewska położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich.
3 września 1939 za pomoc udzielaną wojskom polskim żołnierze Wehrmachtu zamordowali 10 osób oraz spalili 3 gospodarstwa. We wrześniu 1943 i sierpniu 1944 Niemcy dokonali pacyfikacji wsi. W tych dwóch akcjach śmierć poniosło co najmniej 21 osób.
Położenie.
Lubień znajduje się w Beskidzie Wyspowym, w dolinie Raby i Smugawki. Zabudowania i pola miejscowości znajdują się nie tylko na dnie dolin tych rzek, ale także na stokach wybitnych szczytów Beskidu Wyspowego: Luboń Wielki, Szczebel i Zębalowa. Przez miejscowość przechodzi łącząca Kraków z Zakopanem oraz z Chyżnem (droga krajowa nr 7 jako fragment międzynarodowej trasy E77), stanowiąca na tym odcinku część Zakopianki. Została także wykonana obwodnica wsi w ramach drogi ekspresowej S7. W Lubniu znajduje się zjazd w kierunku Mszany Dolnej (droga wojewódzka nr 968).
Urodził się tutaj duchowny katolicki ks. biskup Kazimierz Górny.

</doc>
<doc id="332624" url="https://pl.wikipedia.org/wiki?curid=332624" title="Anna Dereszowska">
Anna Dereszowska

Anna Dagmara Dereszowska (ur. 7 stycznia 1981 w Mikołowie) – polska aktorka teatralno-musicalowa, filmowa i telewizyjna oraz piosenkarka. Na stałe związana z teatrem muzycznym Studio Buffo w Warszawie.
Życiorys.
Jest córką Krzysztofa Dereszowskiego i Dagmary Kufiety-Dereszowskiej (1943-1990). Ma starszego brata Andrzeja oraz młodszą siostrę przyrodnią Julię. W 1999 ukończyła Prywatne Studium Muzyczne w Mikołowie pod patronatem ISME w klasie fortepianu. Jest też absolwentką III Liceum Ogólnokształcącego im. Adama Mickiewicza w Katowicach. W 2003 ukończyła Akademię Teatralną w Warszawie.
14 września 2002 zadebiutowała jako aktorka rolą Marii Antonownej w "Rewizorze" Mikołaja Gogola w reż. Andrzeja Domalika na scenie Teatru Dramatycznego w Warszawie. Od 2003 jest aktorką Teatru Dramatycznego w Warszawie, współpracuje też z warszawskimi teatrami Studio Buffo i Teatr Syrena. Zagrała w teledyskach do piosenek zespołu De Mono („Siedem dni”, „Patrzę w ciebie”, „Listy wiatrem unoszone”, „Jednym zdaniem”) oraz grupy Buldog („Elita”). Występowała w zespole muzycznym Machina del Tango.
Rozpoznawalność przyniosła jej rola Kaliny Fatalskiej w serialu "Złotopolscy", w którym grała w latach 2002–2010. Grała także Wiktorię Adasiewicz, jedną z głównych bohaterek serialu "Tango z aniołem", do którego nagrała także utwór z czołówki. W 2008 wystąpiła jako Karolina Korbowicz w filmie "Lejdis" oraz uczestniczyła w programie rozrywkowym Polsatu "Ranking gwiazd". W 2010 za wykonanie utworu „Aktrisa” wygrała Złoty Samowar na Festiwalu Piosenki Rosyjskiej w Zielonej Górze, a także występowała jako Magda Mazurek, jedna z czterech głównych bohaterek serialu "Klub szalonych dziewic" (2010). W 2011 wydała debiutancki album studyjny pt. "Już nie zapomnisz mnie". Zagrała adwokat Iwonę Czerską w serialu TVN "Prawo Agaty" (2013–2015). W 2015 była opiekunką zwycięskiej drużyny drugiej edycji programu TVN "Mali giganci". W 2017 zajęła trzecie miejsce w finale programu "Twoja twarz brzmi znajomo". W 2018 zagrała w jednym z odcinków teleturnieju TVP2 "Kocham cię, Polsko!". W 2019 była bohaterką jednego odcinka reality show TVN "Starsza pani musi fiknąć". Od 2021 roku gra inspektor Patrycję Madalińską w serialu "Komisarz Mama".
Życie prywatne.
Była związana z aktorem Piotrem Grabowskim, z którym ma córkę Lenę (ur. 2008). Z fotografem Danielem Duniakiem ma dwóch synów Maksymiliana (ur. 2015) i Aleksandra (ur. 2021).

</doc>
<doc id="332625" url="https://pl.wikipedia.org/wiki?curid=332625" title="Sestyna liryczna">
Sestyna liryczna

Sestyna liryczna, także sekstyna liryczna (wł. "sestina") – forma wiersza powstała w XIII wieku w Prowansji, za jej wynalazcę uchodzi trubadur Arnaut Daniel. Zbudowana z sześciu strof sześciowersowych i jednej trzywersowej, kończącej cały utwór (nazywanej "envoi" bądź "tornada"). Motywem przewodnim całej sestyny jest sześć wybranych wcześniej wyrazów, które powtarzają się w określonej kolejności na końcach wersów w każdej ze strof. Sestyny pisali m.in. Dante, Petrarka, Luís de Camões, Rudyard Kipling, Ezra Pound, W.H. Auden, Elizabeth Bishop, Joan Brossa, John Ashbery. Współcześnie w Polsce sestyna pojawia się m.in. u Stanisława Barańczaka, Andrzeja Sosnowskiego, Marcina Sendeckiego, Adama Wiedemanna.
Kolejność powtarzania wyrazów:
Angielski poeta, znany jako wirtuoz formy, Algernon Charles Swinburne napisał sestynę podwójną "The Complaint of Lisa", składającą się ze strof dwunastowersowych i sześciowersowej tornady.

</doc>
<doc id="332626" url="https://pl.wikipedia.org/wiki?curid=332626" title="Hishikawa Moronobu">
Hishikawa Moronobu



</doc>
<doc id="332627" url="https://pl.wikipedia.org/wiki?curid=332627" title="Tenczyn">
Tenczyn

Tenczyn – wieś w Polsce, położona w województwie małopolskim, w powiecie myślenickim, w gminie Lubień.
W latach 1975–1998 wieś należała administracyjnie do województwa nowosądeckiego.
Historia.
Prehistoria.
Przed 100 milionami lat na terenie dzisiejszego Tenczyna znajdowało się głębokie morze Tetydy. Do morza, z okolicznych lądów, rzeki znosiły różnej wielkości okruchy skalne: żwiry, piaski, muły. Na dnie tego głębokiego morza, zgniecione własnym ciężarem i ciężarem wody, okruchy skalne zlepiły się, tworząc lite skały: zlepieńce, piaskowce, iły i łupki. Nazywano to fliszem karpackim. Są to naprzemianległe warstwy zlepieńców, piaskowców, iłów, łupków szarych i pstrych. 
Między tymi warstwami skalnymi można odnaleźć ślady pełzania zwierząt (hieroglify). Można je spotkać w dolinie Tenczynki, powyżej ujścia Kunowego Potoku. Często w warstwach skalnych można spotkać ślady podmorskiego osuwania się mas skalnych (ripremarki). W pęknięciach warstw skalnych widać zabliźnienia wypełnione drobnymi, białymi żyłkami kalcytu.
Potężne siły górotwórcze fałdowania alpejskiego w erze kenozoicznej wydźwignęły góry w postaci fałd i płaszczowin. Płaszczowina nasunięta na terenie Tenczyna nosi nazwę magurskiej. Ukształtowała się ona w epokach geologicznych: eocenie i górnym oligocenie (okres 60–30 mln lat temu).
Piaskowce eksploatowane w kamieniołomie tenczyńskim od 1934 to grubo ławicowe piaskowce serii magurskiej.
Wydźwignięty teren przez miliony lat rozcinany był dolinami rzecznymi. Tam, gdzie skały były miękkie, powstawały doliny. Tam, gdzie były twarde, ukształtowały się góry. Charakterystyczną ich cechą są niesymetryczne stoki, łagodne od południa, a strome od północy.
Średniowiecze i nowożytność.
Pierwsze wzmianki historyczne wsi sięgają początków XV w. Wtedy osada nazywała się Toporów i należała do rodu Tęczyńskich herbu Topór. Później przyjęła się nazwa Tenczyn. Jan Tęczyński – wojewoda i kasztelan krakowski – w roku 1468 w parafii Pcim na surowym korzeniu osadził wieś. Pierwotnie nazywała się ona Toporów. Legenda wiąże tę nazwę z zasadźcami przybyłymi w te tereny, którzy toporami karczowali nieprzebyte puszcze od wierzchu Lubonia i Szczebla po płynący pośrodku potok. W rzeczywistości jednak nazwa odnosi się do herbu Tęczyńskich – Topór.
Nie wiadomo, dlaczego i kiedy nazwę tę zmieniono na Tęczyn – od rodu założycieli. Brak też informacji, kiedy i dlaczego pojawiła się pisownia Tenczyn, która funkcjonuje do dziś.
Taką pisownię wyjaśnia jednak jedna z legend. Mówi ona o romantycznym czynie króla Kazimierza Wielkiego z Kasieńką, do jakiego doszło pod wielkim dębem na terenie dzisiejszego Tenczyna. Druga zaś o niechlubnym czynie – zabójstwie, do jakiego doszło pomiędzy dwoma braćmi karczującymi toporami las.
Źródła historyczne wspominają Tenczyn – jako głośną z wystąpień chłopskich wieś kasztelani krakowskiej – dopiero w 1581 roku. W tym czasie jest już jednak wsią rozległą, licząca 30 łanów kmiecych, pół łanu sołtysiego, dwóch zagrodników i ośmiu komorników. Wieś królewska Tęczyn położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich. Wieś wraz z folwarkiem wchodziła w 1662 roku w skład hrabstwa tęczyńskiego Łukasza Opalińskiego.
W 1777 r. miejscowe sołectwo nabyła od rządu austriackiego księżna Franciszka z Krasińskich. Jako wiano jej córki Marii wieś przeszła na ród Carignan, następnie Montléart. W 1874 r. Tenczyn stał się własnością księżnej Cecylii Lubomirskiej i pozostawał w rękach jej spadkobierców do 1945 r. 
W 1885 r. ustanowiono w Tenczynie filię szkoły w Lubniu. W 1891 r. filia została przekształcona w szkołę etatową. 
2 września 1939 r. na granicy z Krzeczowem rozbił się samolot rozpoznawczy Henschel Hs-126, strącony przez obronę przeciwlotniczą 10 Brygada Kawalerii nad Lubniem. W wyniku bombardowań i podpaleń przez wkraczające wojska niemieckie w Tenczynie spłonęło 85 gospodarstw i śmierć poniosło 6 mieszkańców. 20 czerwca 1943 r. podczas pacyfikacji Krzeczowa Niemcy aresztowali kilku mieszkańców Tenczyna.
W 1989 r. erygowana została Parafia Matki Bożej Królowej Polski w Tenczynie. W 1995 r. powstał na jej terenie Dom Rekolekcyjny Braci Kapucynów. 
Urodzeni w Tenczynie.
Ks. Stanisław Główka ps. Robak - do 1940 proboszcz w Chochołowie, w czasie wojny współorganizator przerzutu kurierów przez granicę, od 1944 r. kapelan obwodu Armii Krajowej „Murawa”. 
Ks. Michał Rapacz - administrator parafii w Płokach k. Trzebini, zamordowany w 1946 r. w bestialski sposób przez komunistyczną bojówkę. 
Warunki geograficzne.
Cała wieś leży w dorzeczu Tenczynki, do której z prawej strony dopływają potoki: Karpierzowy, Wilczakowy, Rapaczowy, Mikułowy, Kutrybkowy, Graczowy i Marytowy. Lewymi dopływami są potoki: Karpęczowy, Stojebowy, Kunowy, Jędryskowy, Potok, Bajakowy, Matlakowy, Leksandrowy i Wójcikowy.
Rzeka Tenczynka jest typowym potokiem górskim, spadek jej wynosi 45%. Koryto rzeki ma szerokość od 1 m do 10 m. Rzece towarzyszy kamieniec o szerokości 15 do 40 m, oraz zalewowa terasa rzeczna o szerokości 1–1,5 m do 120 m. Na takiej terasie wybudowana jest szkoła i boisko sportowe. Kamieniec wyścielony jest płaskimi otoczkami piaskowcowymi. Kiedyś te płaskie kamienie, po wezbraniach wody, zbierano i układano z nich podmurówki domów, piwnice, ogródki i wykładano podwórka.
Duże okruchy skalne pochodzą z miejscowego kamieniołomu. Skały te wrzucano do rzeki w miejscach intensywnej erozji rzecznej (np. pod mostem koło szkoły). Dolina u wylotu rozszerza się do około 500 m szerokości. W 2005 roku rzekę uregulowano, odbudowane zostało koryto i wybudowane cztery stopnie wodne.
Obszar Tenczyna leży w umiarkowanym piętrze klimatycznym z typowym dla obszaru górskiego spadkiem temperatury wraz z wysokością. Na wysokości 340–600 m n.p.m. znajduje się piętro umiarkowanie ciepłe, a na wysokości 600–1100 m n.p.m. piętro umiarkowane chłodne. Charakterystycznymi cechami mikroklimatu Tenczyna jest chłodne lato, inwersja temperatur w zimie, mgielna jesień, duże nasłonecznienie zwłaszcza na stokach Szczebla, wiatry dolinne, wiatr halny, częste zjawiska tęczy, częste i nagłe zmiany pogody. Średnie temperatury roku w Tenczynie wynoszą około 5–8 stopni Celsjusza.
Gleby w Tenczynie należą do mało żyznych IV, V i VI klasy bonitacyjnej. Są to gleby bielicowe, wytworzone na podłożu piaskowym i ilastym. Zawierają one niewielką warstwę próchnicy, są mało żyzne. Profil glebowy mają słabo rozwinięty. Spowodowane jest to dużym nachyleniem stoków (10–20 stopni w dolinach i 20–40 stopni w górnych partiach). Na tak stromych stokach bardzo intensywne jest wypłukiwanie gleby przez wody opadowe i roztopowe. Przy każdym wezbraniu w potokach płynie duża ilość materiału skalnego i humusu wypłukanego z pól uprawnych i lasów.
Położenie.
Miejscowość położona jest przy drodze krajowej nr 7 (fragment międzynarodowej trasy E77) z Krakowa do Zakopanego, stanowiącej na tym odcinku część Zakopianki. Znajduje się na obszarze Beskidu Wyspowego, pomiędzy szczytami Zębalowej (od strony zachodniej), a Luboniem Wielkim i Szczeblem. Przez miejscowość przebiega lokalna droga łącząca ją poprzez Przełęcz Glisne z Mszaną Dolną.
Wieś jest położona jest na skraju Beskidu Wyspowego, który jest częścią pasma Karpat. Cechą krajobrazu wyróżniającą ten obszar Beskidów są pojedyncze wysokie szczyty rozdzielone głębokimi dolinami rzecznymi.
Tenczyn leży między Luboniem Wielkim (1022 m), Szczeblem (977 m) i Zębalową (858 m) w dolinie potoków Tenczynki i Krzeczówki.
Wieś zajmuje powierzchnię 2179 ha i rozpościera się na północnym stoku Lubonia Wielkiego, południowym stoku Szczebla i Czechówki (721 m) wschodnim stoku Czarnotowej Góry (525 m). Granice wsi wyznaczone są w terenie naturalnymi liniami i biegną brzegami górskimi.
Wieś podzielona jest na 42 role rozmieszczone wzdłuż potoku Krzeczówka, aż do granicy z Krzeczowem i wzdłuż potoku Tenczynka, aż do Przełęczy Glisne (634 m). Najniżej położonym miejscem jest dolina Tenczynki na roli Flagowej (400 m) Różnice wysokości w Tenczynie sięgają 622 m.

</doc>
<doc id="332629" url="https://pl.wikipedia.org/wiki?curid=332629" title="Envoi">
Envoi



</doc>
<doc id="332630" url="https://pl.wikipedia.org/wiki?curid=332630" title="Przysięga Horacjuszy">
Przysięga Horacjuszy

Przysięga Horacjuszy (fr. "Le Serment des Horaces") – obraz francuskiego malarza Jacques’a-Louis Davida z 1784.
Jest to obraz o bardzo dokładnie przemyślanej kompozycji zamkniętej. Znajdujące się w tle trzy łuki arkadowe sprawiają, że jest on podzielony na wyraźne trzy pionowe części. W każdej z nich umieszczone są postacie. W części lewej znajduje się trzech młodych, uzbrojonych mężczyzn. Stoją oni obok siebie, w wykroku, wszyscy wyciągają po jednej ręce w stronę starszego od nich mężczyzny, stojącego w środkowej części dzieła. On również stoi w wykroku, a w wyciągniętych w stronę młodzieńców rękach trzyma trzy miecze. Grupę w prawej części obrazu stanowią trzy kobiety i dwoje dzieci, obejmowanych przez jedną z nich. Są one wyraźnie pogrążone w smutku, rozpaczy. Wszystkie postacie ubrane są w stroje rodem ze starożytnego Rzymu. Punktem ogniskowym kompozycji jest miejsce, w którym stykają się wyciągnięte dłonie mężczyzn i miecze.
Do oddania iluzji przestrzeni wykorzystana została perspektywa linearna. Całość jest bardzo realistyczna, a podstawą dzieła jest bardzo dokładny rysunek. Obraz namalowany został gładko; nigdzie nie widać duktu pędzla.
Kolorystyka obrazu jest raczej stonowana, utrzymana w barwach ciepłych. Jest bardzo dużo różnych żółci, brązów i ugrów, widać również sporo błękitów i bieli. Wzrok przyciąga duża, czerwona plama, którą tworzy okrycie mężczyzny pośrodku. Na obrazie widoczne są liczne kontrasty światłocieniowe, zwłaszcza na szatach postaci.
Temat obrazu, przysięga Horacjuszy, zaczerpnięty został z dzieła historyka starożytnego Rzymu Tytusa Liwiusza "Ab Urbe condita" i wpisuje się w potrzebę epoki uwypuklenia cnót obywatelskich i patriotyzmu w przeddzień Rewolucji Francuskiej 1789. Przedstawieni na obrazie bracia dają wyraz swojej solidarności i wierności ojczyźnie, będąc symbolem najwyższych cnót republikańskich – przedłożenia interesu ojczyzny ponad własne życie. Bracia (trzej mężczyźni po lewej), przed wyruszeniem na decydujący pojedynek również z trzema Kuriacjuszami, mający zakończyć wojnę między klanami, ślubują ojcu (postać w środku), zwycięstwo albo śmierć. Kobiety po prawej rozpaczają z powodu tej dramatycznej decyzji. Kobieta w białej szacie, siostra Horacjuszy rozpacza tym mocniej, że jeden z Kuriacjuszy to jej narzeczony, więc, zależnie od wyniku walki, straci brata lub ukochanego. Według legendy, została ona po zwycięskiej bitwie zgładzona przez jedynego ocalałego Horacjusza, który nie mógł znieść, że jego rodzona siostra opłakuje śmierć wroga Rzymu.
Przysięga Horacjuszy to zdecydowanie klasyczny obraz Jacques’a–Louis Davida, w pełni wpasowujący się w wymogi epoki. Bazuje na bardzo dokładnym rysunku anatomicznym i perspektywicznym, temat pochodzi wprost z historii starożytnej. Mistrzowsko zinterpretowany przez Davida ideał antyczny sprawił, że pokazane po raz pierwszy w 1785 dzieło zostało bardzo entuzjastycznie przyjęte.

</doc>
<doc id="332631" url="https://pl.wikipedia.org/wiki?curid=332631" title="Tornada">
Tornada

Tornada - ostatnia, trzywersowa zwrotka sestyny lirycznej o układzie wyrazów AB/CD/EF. Inaczej: envoi.

</doc>
<doc id="332633" url="https://pl.wikipedia.org/wiki?curid=332633" title="Wilczyn (województwo wielkopolskie)">
Wilczyn (województwo wielkopolskie)

Wilczyn – wieś w Polsce położona w województwie wielkopolskim, w powiecie konińskim, w gminie Wilczyn, nad Jeziorem Wilczyńskim. Siedziba gminy Wilczyn.
W latach 1458–1870 miejscowość była miastem. W latach 1975–1998 należała administracyjnie do województwa konińskiego.
Historia.
Pierwsze wzmianki o Wilczynie pochodzą z 1247 z dokumentu księcia kujawskiego Kazimierza, syna Konrada. W 1769 miało tu miejsce starcie konfederatów barskich z wojskami rosyjskimi (zginęło 200 Polaków).
We wsi urodzili się Zygmunt Lichniak (eseista, poeta, krytyk literacki i filmowy) oraz Wojciech Hanc (duchowny rzymskokatolicki i teolog). 
Ostatni okres życia spędził w niej malarz Antoni Szulczyński. Wykonał m.in. malowidła w kościele św. Urszuli oraz chrzcielnicę dla kościoła św. Tekli. Zmarł w Wilczynie w 1922 i został pochowany na miejscowym cmentarzu.

</doc>
<doc id="332637" url="https://pl.wikipedia.org/wiki?curid=332637" title="Little Rock (ujednoznacznienie)">
Little Rock (ujednoznacznienie)

Miejscowości w USA:
Gminy w USA:

</doc>
<doc id="332640" url="https://pl.wikipedia.org/wiki?curid=332640" title="Moskwa (zespół muzyczny)">
Moskwa (zespół muzyczny)

Moskwa – polski zespół punkrockowy i undergroundowy. 
Historia.
1983–1991.
Zespół powstał w 1983 roku w Łodzi, założony przez Pawła „Gumę” Gumolę (wokal, gitara), Piotra „Rogoza” Rogozińskiego (gitara basowa) i Tomasza Grona (perkusja). Jesienią tego samego roku muzycy wystąpili na festiwalach: „Prawdziwe Brzmienie Łodzi” i „Kontrrockowisko”. Wiosną 1984 Moskwa zarejestrowała swoje pierwsze demo, które później zostało wysłane do organizatorów festiwalu w Jarocinie. W sierpniu zespół został jednym z laureatów tego festiwalu, kwalifikując się do „złotej ósemki”. Jesienią muzycy w Rozgłośni Polskiego Radia w Łodzi dokonali czterech nagrań („Co dzień”, „Samobójstwa”, „Stań i walcz” i „Decyduj sam”), które oficjalnie ujrzały światło dzienne dopiero w 1998 roku na składance różnych wykonawców pt. "Porzucona generacja". W grudniu zespół wystąpił na łódzkim festiwalu „Rockowisko”. W 1985 roku wziął udział w festiwalach: „Rock Arena” w Poznaniu (maj), „Rock FAMA” w Świnoujściu (lipiec) oraz na „Festiwalu Muzyki Rockowej” w Jarocinie (sierpień). Na festiwalu jarocińskim Moskwa trafiła do dokumentalnego filmu Piotra Łazarkiewicza "Fala". Łazarkiewicz wykorzystał w filmie krótki wywiad z „Gumą” oraz fragmenty koncertów zespołu. W lutym 1986 Jarek „Wózek” Adler, który dołączył do zespołu w grudniu 1985, zagrał swoje pierwsze koncerty z Moskwą („Nowa Scena” w Gdyni), w miejsce Piotra Rogozińskiego pojawił się basista Dariusz „Balon” Adryańczyk. Muzycy ponownie wzięli udział w festiwalu jarocińskim, gdzie po raz kolejny zostali sfilmowani – tym razem przez ekipę Andrzeja Kostenki, która kręciła wówczas dokument ("Moja krew, twoja krew") na zlecenie brytyjskiej stacji BBC. Jesienią Moskwa wzięła udział w warszawskim festiwalu „Róbrege”. Muzycy w kwietniu 1986 w studio „Paweł Haus” nagrali pierwszy album pt. "Nigdy!" (wznowiony jako oficjalne wydawnictwo dopiero w 2002 roku). Pod koniec roku odszedł z zespołu „Balon”, a w lutym 1987 Jarek „Wózek” Adler. Na ich miejsce dołączyli dwaj warszawscy muzycy: basista Dariusz „Maleo” Malejonek i perkusista Tomasz „Gogo Szulc” Kożuchowski. W tym okresie zespół złagodził swoje brzmienie z ostrej, szybkiej gry (spod znaku grup Discharge i GBH) na bardziej rock'n'rollowe.
Wiosną 1987 muzycy nagrali dla Rozgłośni Harcerskiej utwór „Wiem”. Lato i jesień upłynęły zespołowi pod znakiem kolejnych koncertów na festiwalach, m.in. „Nowa Scena” (Sopot) i FMR (Jarocin), oraz występów w filmach: "Opowieść Harleya" (reż. Wiesław Helak) i dokumentalnym "Więcej bluesa" (reż. Piotr Łazarkiewicz). W 1987 roku członkowie zespołu również dokonali nagrań na debiutancką płytę, która ukazała się dwa lata później (1989) pt. "Moskwa" (obok „Gogo Szulca” partie perkusji nagrywał również Piotr „Stopa” Żyżelewicz). Na przełomie 1988/1989 skład zespołu stał się płynny, przez Moskwę przewinęło się wielu muzyków, a sam zespół zagrał wiele koncertów, m.in. po raz kolejny w Jarocinie. Między wrześniem 1989 a lutym 1990 „Guma”, „Stopa”, basista Jacek Topolski oraz gitarzyści: Piotr Jełowicki i Leszek Sokołowski nagrali drugą płytę pt. "Życie niezwykłe", na której już prawie zupełnie odeszli od punkrocka zastępując go lekkim rockowym graniem z bluesowymi zagrywkami solowymi. Pod koniec 1990 Moskwa zagrała swoje ostatnie koncerty: m.in. na festiwalu „Róbrege” (u boku Killing Joke) oraz w niemieckim mieście Hagen. W połowie 1991 roku zespół przerwał działalność. Gumola później utworzył zespół 5000 lat grający reggae, „Maleo” i „Stopa” grali w Armii i Izraelu, natomiast „Gogo Szulc” trafił do Tiltu.
Od 2001.
We wrześniu 2001 Paweł Gumola reaktywował zespół wraz z gitarzystą Tomaszem Wojciechowskim, basistą Krzysztofem Grudzińskim i perkusistą Jackiem Cynkierem. Pod koniec roku muzycy zagrali swoje pierwsze koncerty po długiej przerwie: wystąpili m.in. w Łodzi, Wrocławiu, Poznaniu. W czerwcu następnego roku występowali w Hamburgu i Berlinie, a jesienią również w wielu miastach Polski. Jesienią 2002 ukazała się reedycja debiutanckiej płyty "Moskwa" (w barwach firmy Dywizja Kot) wzbogacona o sesje nagraniowe i koncerty z różnych okresów działalności zespołu. W tym czasie na miejsce Cynkiera przyszedł Piotr Pniak (ex-Proletaryat). Na przełomie marca i kwietnia 2003 Moskwa zagrała trasę wspólnie z Dezerterem, w czerwcu zagrała m.in. w Poznaniu u boku Abaddonu, a we wrześniu w warszawskiej „Proximie” u boku GBH (z Gerardem Klawe w miejsce Pniaka). W styczniu 2005 „Guma” wziął udział w koncercie w warszawskiej "Stodole" z okazji 20-lecia zespołu Armia, na którym wspólnie z „Maleo” i „Stopą” wykonał utwory Moskwy, które trafiły na album Armii "Koncert na XX-lecie". W sierpniu tego samego roku Moskwa zagrała przed ok. 300 000 publicznością na „Przystanku Woodstock” w Kostrzynie nad Odrą, gdzie cały występ został sfilmowany. W 2006 zespół zagrał m.in. trasę koncertową u boku Armii.
W 2011 wytwórnia HRPP Records wydała w formie płyty winylowej singla Moskwy, na którym znalazły się trzy piosenki, zagrane podczas koncertu zorganizowanego w toruńskim klubie Pamela. Gościnnie wystąpili Maleo z Malego Reggae Rockers, Gelo z Rejestracji i grupa Aberdeen. W grudniu 2011 ukazał się kolejny singel, zawierający cztery utwory („Stań i walcz”, „Problem”, „Matka Ziemia”, „Wasze ja”), będące fragmentem koncertu, który odbył się w maju 2010, w toruńskim klubie „Pamela”. Ep-ka była zapowiedzią „pełnometrażowego”, koncertowego wydawnictwa zespołu. Pod koniec 2011 roku Gerarda Klawe zastąpił perkusista Abaddonu, Tomasz „Perełka” Dorn. W 2012 zespół wydał płytę koncertową "Live HRPP". Album zawierał czternaście utworów zarejestrowanych podczas toruńskiego koncertu. Na płycie zagrali Guma, Tomek „Mechu” Wojciechowski oraz Gerard Klawe. W tym samym roku doszło do kolejnych zmian w zespole. Nowy skład utworzyli Guma, basista Kamil Rogiński (R.U.T.A.), na perkusji gra Radek Jarzyna. Moskwa w tym składzie wystąpiła m.in. na kołobrzeskim „RoCK Festival”, zagrała – obejmującą największe miasta w Polsce – trasę „Punk Not Zgred Fest” (razem z m.in. Deuterem, GaGa Zielone Żabki, Chupacabras).
Działalność społeczna.
Zespół Moskwa wspiera kampanię społeczną „Muzyka Przeciwko Rasizmowi” Stowarzyszenia „Nigdy Więcej”. Koncerty grupy od wielu lat odbywają się pod patronatem tej akcji. Założyciel i lider formacji Paweł Gumola uczestniczy też w organizowanych przez „Nigdy Więcej” międzynarodowych debatach na temat roli muzyki w przeciwdziałaniu uprzedzeniom i rasizmowi. 

</doc>
<doc id="332646" url="https://pl.wikipedia.org/wiki?curid=332646" title="Moskwa (ujednoznacznienie)">
Moskwa (ujednoznacznienie)

Miejscowości:
Statki i okręty:
Inne:
Zobacz też:

</doc>
<doc id="332647" url="https://pl.wikipedia.org/wiki?curid=332647" title="Long Beach (ujednoznacznienie)">
Long Beach (ujednoznacznienie)

Miejscowości w USA:
Gminy w USA:
Inne:

</doc>
<doc id="332648" url="https://pl.wikipedia.org/wiki?curid=332648" title="Halaal">
Halaal



</doc>
<doc id="332652" url="https://pl.wikipedia.org/wiki?curid=332652" title="Fianna Fáil">
Fianna Fáil

Fianna Fáil – Partia Republikańska (wym. , ang. "Fianna Fáil – The Republican Party", irl. "Fianna Fáil – An Páirtí Poblachtánach") – jedna z partii w Irlandii, Éamon de Valera publicznie ogłosił powstanie tej „republikańskiej partii” 23 marca 1926 roku. Z tej partii wywodzi się była prezydent Republiki Irlandii Mary McAleese.
W Parlamencie Europejskim Fianna Fáil należała do kwietnia 2009 do frakcji Unia na rzecz Europy Narodów. Po wyborach w 2009 roku zmieniła przynależność, przyłączając się do Porozumienia Liberałów i Demokratów na rzecz Europy.
Nazwa Fianna Fáil oznacza po irlandzku dosłownie "żołnierze losu".

</doc>
<doc id="332654" url="https://pl.wikipedia.org/wiki?curid=332654" title="Wilkasy">
Wilkasy

3 miejscowości w Polsce: 

</doc>
<doc id="332656" url="https://pl.wikipedia.org/wiki?curid=332656" title="Klatrat">
Klatrat

Klatrat (kompleks klatratowy, związek klatratowy, sieć typu "gość-gospodarz") – struktura nadcząsteczkowa, w której występuje regularna sieć krystaliczna jednego związku chemicznego, w lukach której nieregularnie rozmieszczone są cząsteczki innej substancji. 
Najbardziej znanymi połączeniami klatratowymi są połączenia wody z helowcami (gazami szlachetnymi) oraz wody z metanem.
Klatraty może tworzyć też np. hydrochinon, który potrafi "wchłonąć" siarkowodór, dwutlenek siarki, cyjanowodór i chlorowodór.
Klatraty stanowią rodzaj szerszej grupy tego rodzaju struktur nadcząsteczkowych, nazywających się wspólnie klasterami.
Istotnym skutkiem ocieplenia klimatu może być uwolnienie dużych ilości metanu, wydzielającego się na skutek termicznego rozkładu klatratu metanu.
Warunki istnienia klatratu.
Jeżeli warunki te nie są spełnione klatrat ulega szybkiemu rozkładowi.
Występowanie.
Klatraty otrzymywane są w warunkach laboratoryjnych. Ze względu na dość wąski zakres temperatur i ciśnień, w których tworzą trwałe struktury, nie są one bardzo powszechne w przyrodzie w warunkach ziemskich. Na Ziemi najczęściej występują klatraty metanowe – na dnie oceanów i w trwale zamarzniętym gruncie. Prawdopodobne jest ich występowanie na innych ciałach Układu Słonecznego. Głównymi kandydatami są tu Mars i niektóre księżyce Jowisza oraz Saturna.

</doc>
<doc id="332658" url="https://pl.wikipedia.org/wiki?curid=332658" title="Wilkonice">
Wilkonice

2 miejscowości w Polsce: 

</doc>
<doc id="332659" url="https://pl.wikipedia.org/wiki?curid=332659" title="Sklep z używaną odzieżą">
Sklep z używaną odzieżą

Sklep z używaną odzieżą (także: bublownia, ciucholand, lumpeks, szmateks, szmatland, "second-hand") – rodzaj sklepu, gdzie sprzedawana jest używana odzież w niskiej cenie, często sprowadzana z zagranicy. Nazwa „ciucholand” powstała z połączenia potocznego określenia ubrania ("ciuch") i angielskiego słowa "land" (oznaczającego „kraj, teren“), czasem wchodzi w skład szyldu sklepowego.
Tego typu placówki handlowe można znaleźć praktycznie w każdym większym mieście (choć nie tylko), często jest to sporych rozmiarów hala z koszami oraz wieszakami, wypełnionymi odzieżą i innymi produktami krawieckimi. W ciucholandach prowadzi się sprzedaż na wagę oraz na sztuki – dana część garderoby zostaje wówczas wyceniona. Bardzo często odzież jest wstępnie sortowana i część sprzedawana jest na sztuki, a reszta na wagę. Zwykle stosuje się również zróżnicowanie cen – towar najdroższy jest w dniu dostawy, a tanieje w miarę „przebierania”. Bardzo często w ostatni dzień przed dostawą, ceny spadają do poziomu cen hurtowych. Jest to popularny sposób na pozbycie się zalegającego towaru w sklepie.
Historia.
Ciucholandy wywodzą się z powstałych w zachodniej Europie w latach 60. XX wieku sklepów sprzedających używaną odzież na wagę, ulokowanych często w garażach (stąd nazwy takich sklepów np. w Niemczech – „Garage”). Głównym celem istnienia tych sklepów była sprzedaż tanich ubrań dla osób ubogich, lecz z biegiem czasu zaczęły one się cieszyć się rosnącą popularnością, zyskując klientów, także wśród osób z uprzywilejowanych klas społecznych.
Rozkwit tej branży w Polsce spowodowała transformacja ustrojowa, dzięki czemu łatwiejsze stało się sprowadzanie odzieży używanej z Zachodu. Zjawiskiem tym zainteresował się polski rząd i w roku 2002 pod pretekstem, że sprowadzana odzież używana ma negatywny wpływ na środowisko, odpowiednim rozporządzeniem wprowadzono całkowity zakaz sprowadzania do kraju niesortowanej odzieży i przeznaczania jej do celów handlowych.
Przepis ten nie dotyczył odzieży posortowanej, czyli poddanej uprzedniej dezynfekcji oraz dezynsekcji. Jednakże te zabiegi spowodowały duży wzrost cen. Wobec tego Krajowa Izba Gospodarcza Tekstylnych Surowców Wtórnych zaprotestowała przeciwko nowym przepisom, szacując, że nowe prawo spowoduje likwidację 40 tysięcy miejsc pracy osób zatrudnionych w tej branży. Ostatecznie przepis zniesiono, co spowodowało dalszy wzrost popularności tego typu sklepów.

</doc>
<doc id="332660" url="https://pl.wikipedia.org/wiki?curid=332660" title="Boris Floricic">
Boris Floricic

Boris Floricic (ur. 8 czerwca 1972 w Berlinie Zachodnim, zm. 17 października 1998 w Berlinie) – niemiecki cracker i phreaker o pseudonimie Tron, zaczerpniętym z filmu o tym tytule. Jego tajemnicza śmierć w roku 1998 stała się podstawą do wielu teorii spiskowych.
Floricic znaleziony został martwy w parku w Berlinie. Przyczyną śmierci było powieszenie na drzewie na pasku od spodni owiniętym wokół szyi. Oficjalnie zaklasyfikowano to jako samobójstwo, jednakże wielu jego znajomych i członków rodziny twierdzi, że mógł zostać zamordowany.
Sprawa publikacji nazwiska.
Ze względu na to, że jego rodzina nie życzy sobie publikacji jego prawdziwego nazwiska, w niemieckich gazetach Tron opisywany jest jako „Boris F.”, choć artykuły w prasie holenderskiej i wcześniejsze publikacje niemieckie wielokrotnie podawały jego nazwisko. 14 grudnia 2005 r. rodzice Floricica uzyskali tymczasowy nakaz sądowy w berlińskim sądzie nakazujący Fundacji Wikimedia usunięcie pełnego nazwiska ze wszystkich stron w domenie „wikipedia.org”. Sąd nakazał również Fundacji wysłanie do sądu reprezentanta w Niemczech w przeciągu dwóch tygodni. Sprawa ta uzyskała duży rozgłos w prasie niemieckiej i holenderskiej. Prawo niemieckie wymaga dostarczenia nakazu w przeciągu dwóch tygodni, jednak pierwotny nakaz został omyłkowo zaadresowany do Petersburga w Rosji zamiast do St. Petersburga na Florydzie, co poprawiono pięć dni później. Nie wiadomo, w jaki sposób niemiecki sąd chce wyegzekwować nakaz w Stanach Zjednoczonych, jako że rząd USA nie uznaje jurysdykcji zagranicznych sądów.
17 stycznia 2006 sąd zakazał Wikimedia Deutschland, niemieckiemu oddziałowi Fundacji, linkować do niemieckiej Wikipedii. Ze względu na to pod adresem www.wikipedia.de zamiast przekierowania do de.wikipedia.org przez pewien czas znajdowała się strona wyjaśniająca zaistniałą sytuację, nie było na niej jednak wzmianki o Tronie.
9 lutego 2006 sąd odwołał poprzedni wyrok, jako że nie zostało naruszone prawo do ochrony nazwiska zmarłego. Dalsze wnioski rodziców Floricica do sądu krajowego Berlina zostały odrzucone, a sprawa prawomocnie zakończona.

</doc>
<doc id="332663" url="https://pl.wikipedia.org/wiki?curid=332663" title="Trasa Zamkowa w Szczecinie">
Trasa Zamkowa w Szczecinie

Trasa Zamkowa im. Piotra Zaremby (do 1991 "Trasa Zamkowa im. Józefa Piłsudskiego", do 1996 "Trasa Zamkowa") – jedna z czterech arterii drogowych, łączących lewobrzeże Szczecina i powiat policki z resztą Polski.
Trasa Zamkowa jest częścią drogi wojewódzkiej nr 115, łączącej Szczecin z Dobieszczynem (gmina Police) w Puszczy Wkrzańskiej.
Nazwa.
Nazwę zawdzięcza położeniu swego zachodniego odcinka w bezpośredniej bliskości Zamku Książąt Pomorskich. Powstała w miejscu zniszczonego podczas II wojny światowej Mostu Kłodnego i paradoksalnie nosi imię Piotra Zaremby – przeciwnika odbudowy tej przeprawy przez Odrę na Starym Mieście. Nazwę „Trasa Zamkowa” wybrano w konkursie. Oprócz tej nazwy najliczniej składane propozycje to trasa: Odrzańska, Portowa, Piastowska, Książąt Pomorskich, 30-lecia, Szczecińska, Basztowa, Słowiańska, Nadodrzańska, Łasztowa, Anny Jagiellonki, Bolesława Chrobrego, Ratuszowa, Staromiejska. Ogółem 250 propozycji. Później nadano patrona, którym został Józef Piłsudski – wcześniej planowano by Trasie Zamkowej nadać imię Władysława Gomułki.
Historia.
W okolicy obecnego zachodniego węzła trasy, na wysokości Baszty Panieńskiej do 1904 roku stały zabudowania dawnego kościoła św. Katarzyny przy nieistniejącym już wówczas klasztorze cysterek.
Roboty budowlane rozpoczęto 4 lutego 1978. W październiku 1987 oddano do użytku nitkę wjazdową do centrum miasta (północną), zaś 5 lipca 1996 nitkę wyjazdową (południową) – po 18 latach od rozpoczęcia prac. Trasa ma około 2300 m długości. Przebiega ciągiem estakad, mostem nad Parnicą, estakadą nad Łasztownią, i mostem nad Odrą Zachodnią. Posiada bezkolizyjne zjazdy w kierunku zachodnim i południowym, tj. do centrum miasta i dalej do Dobieszczyna, oraz osobny w kierunku północnym, do Polic (węzeł zachodni) a także w kierunku wschodnim, do Międzyodrza i Prawobrzeża (węzeł wschodni).

</doc>
<doc id="332667" url="https://pl.wikipedia.org/wiki?curid=332667" title="Nimrod">
Nimrod

Nimrod (Nemrod; hebr. נִמְרוֹדֿ) – postać występująca w tradycji żydowskiej i islamskiej, kilkukrotnie wzmiankowana w Biblii; legendarny myśliwy i władca Mezopotamii.
Przekaz biblijny.
Postać Nimroda wspomniana jest w Księdze Rodzaju. Był prawnukiem Noego, wnukiem Chama i synem Kusza. Czytamy tam, iż był on „"najsławniejszym na ziemi myśliwym"” i że „"on to pierwszy panował w Babelu /Babilonie/, w Erek /Uruk/ i w Akkad /Akadzie/ i w Kalne /Kalhu?/, w kraju Szinear /Sumer?/"” (Księga Rodzaju 10,9-10). W 1888 roku Charles Auguste Bruston (1838–1937) dokonując egzegezy zaproponował interpretację jego imienia jako tożsamego z Liczbą Bestii (נמרד בן קש).
Tradycja żydowska.
Pomimo tego, że Biblia jasno tego nie stwierdza, według tradycji żydowskiej to właśnie Nimrod zainicjować miał budowę miasta Babel i tamtejszej wieży. Józef Flawiusz – żydowski historyk z I wieku n.e. – napisał o Nimrodzie: „Stopniowo zaprowadził w państwie ustrój despotyczny; sądził bowiem, że jedynym sposobem oderwania ludzi od bojaźni Bożej jest całkowite uzależnienie ich życia i pomyślności od potęgi władcy. A groził również, że gdyby Bóg chciał jeszcze raz zalać ziemię, potrafi on już sobie przeciw Niemu poradzić: zbuduje wieżę wyższą, niż zdoła dosięgnąć woda, i pomści nawet zagładę przodków. Pospólstwo ochoczo poddało się nakazom (...) [Nimroda], uległość wobec Boga uważając za niewolę. Zaczęli budować wieżę i (...) wieża dźwigała się w górę nadspodziewanie szybko” (Dawne dzieje Izraela, I, IV, 2, 3)
Tradycja islamska.
Nimrod przetrwał jako postać w tradycji islamskiej i jest uwieczniony we współczesnych nazwach takich ruin, jak Kalhu (obecne Nimrud) i Borsippa (obecne Birs Nimrud). Nie udało się jednakże zidentyfikować żadnych mezopotamskich źródeł legendy o Nimrodzie.
W literaturze.
Amerykańska poetka Anna Hempstead Branch napisała (wierszem białym) epos filozoficzny "Nimrod". Utwór został opublikowany w tomie "Rose of The Wind, and Other Poems" w 1910.

</doc>
<doc id="332671" url="https://pl.wikipedia.org/wiki?curid=332671" title="Karol Ludwik (wielki książę Badenii)">
Karol Ludwik (wielki książę Badenii)



</doc>
<doc id="332676" url="https://pl.wikipedia.org/wiki?curid=332676" title="Nagroda Hugo za najlepszą powieść">
Nagroda Hugo za najlepszą powieść

Lista zwycięzców i nominowanych do nagrody Hugo w kategorii "najlepsza powieść" (Best Novel, 40 000 słów lub więcej).
Ceremonia rozdania nagród nie odbyła się w latach 1954 i 1957.
Najwięcej nagród zdobyli: Robert A. Heinlein – 5 (w tym 1 raz Retro Hugo) oraz Lois McMaster Bujold – 4. Najwięcej razy nominowani byli: Heinlein – 11 (w tym 1 raz Retro Hugo), Bujold – 10, Robert Silverberg i Robert J. Sawyer – 9.
Od 1996 przyznaje się nagrody Retrospective Hugo Award (Retro-Hugo), dostępne dla prac opublikowanych 50, 75 lub 100 lat wcześniej. Nagrody mogą być przyznawane tylko za lata od 1939, w których pierwotnie nie przyznano żadnych nagród. Do tej pory nagrody Retro-Hugo przyznano za powieści z lat 1939, 1941, 1943–1946, 1951 i 1954.
Nagroda Hugo za najlepszą powieść.
Legenda: 
Nagroda „Retro Hugo”.
Legenda: 

</doc>
<doc id="332677" url="https://pl.wikipedia.org/wiki?curid=332677" title="Modrzewina (ujednoznacznienie)">
Modrzewina (ujednoznacznienie)



</doc>
<doc id="332686" url="https://pl.wikipedia.org/wiki?curid=332686" title="Masa celulozowa">
Masa celulozowa

Masa celulozowa – produkt otrzymywany w wyniku procesu, zwanego roztwarzaniem, polegającego na chemicznym traktowaniu roślinnego surowca włóknistego.
Najważniejszym składnikiem masy celulozowej jest czysta celuloza. Towarzyszą jej węglowodany, lignina, woski, tłuszcze i inne składniki surowców roślinnych, stanowiące zanieczyszczenia masy.
W zależności od typu surowca rozróżnia się, między innymi:
W zależności od metody produkcji rozróżnia się, między innymi:
Masa celulozowa jest stosowana do produkcji wytworów papierniczych i przeróbki chemicznej na włókna wiskozowe oraz estry i etery celulozy.

</doc>
<doc id="332689" url="https://pl.wikipedia.org/wiki?curid=332689" title="Mogielnica (ujednoznacznienie)">
Mogielnica (ujednoznacznienie)



</doc>
<doc id="332693" url="https://pl.wikipedia.org/wiki?curid=332693" title="Kara śmierci w Teksasie">
Kara śmierci w Teksasie

Kara śmierci figuruje w prawie amerykańskiego stanu Teksas. Jest to stan, w którym wykonano najwięcej wyroków śmierci po przywróceniu stosowania kary śmierci przez Sąd Najwyższy USA decyzją z 2 lipca 1976. Najwięcej jednak wykonanych egzekucji w historii USA należy do Wirginii (zobacz: kara śmierci w Wirginii).
Po przywróceniu stosowania kary śmierci w Teksasie wykonano łącznie 37% wszystkich straceń w Stanach Zjednoczonych. Stan Teksas ma na koncie najwięcej wykonanych wyroków po roku 1976 (583).
Historia.
Statystyki i metoda.
Teksas, wcześniej niezależna republika, został przyjęty do Unii 29 grudnia 1845. Jednak wyroki śmierci wykonywano tam znacznie wcześniej, bo od 1819. Wszystkich wyroków przed abolicją wykonano 755. W tym: 390 przez powieszenie, 4 przez rozstrzelanie i 361 na krześle elektrycznym. 8 egzekucji wykonano przed przyjęciem Teksasu do Unii, 747 już po nim.
Przed wprowadzeniem krzesła elektrycznego w 1923, skazańców zabijano przez powieszenie. Jedynym odstępstwem od tej reguły było rozstrzelanie czterech dezerterów z armii Konfederacji.
Po przywróceniu.
Co prawda to Oklahoma jako pierwsza zastąpiła krzesło elektryczne nową metodą uśmiercania, czyli zastrzykiem trucizny ("lethal injection", w roku 1977, tym samym zresztą co Teksas), ale to Teksas wykonał pierwszą taką egzekucję. Miało to miejsce 7 grudnia 1982 roku w więzieniu w Huntsville. Stracono wtedy Charlesa Brooksa Jr. Wszystkie egzekucje odbywają się w Huntsville, zastrzyk jest jedyną metodą w tym stanie.
Do roku 2005 prawo Teksasu zezwalało na skazanie na śmierć osoby, która w momencie popełnienia zbrodni była niepełnoletnia. Granica wieku wynosiła 17 lat. Obecnie w żadnym stanie nie wolno skazywać na karę śmierci za przestępstwa popełnione, kiedy skazaniec nie miał ukończonych 18 lat.
Najwięcej wyroków śmierci wykonano za kadencji gubernatora Ricka Perry’ego, który zezwolił na przeprowadzenie 279 egzekucji. Ponad połowę mniej (113) wykonano za kadencji byłego gubernatora George’a W. Busha. Bush nigdy nie skorzystał z przysługującego mu prawa łaski. Obecny gubernator Greg Abbott zezwolił na wykonanie 65 egzekucji (stan na 10 marca 2023 roku).
Ostatnia egzekucja miała miejsce 9 marca 2023 roku. Stracono wtedy 52-letniego Arthura Browna, którego skazano na karę śmierci, za zastrzelenie czterech osób podczas transakcji narkotykowej w 1992 roku w Houston.

</doc>
<doc id="332694" url="https://pl.wikipedia.org/wiki?curid=332694" title="XPrince">
XPrince

XPrince ("Extreme Programming in Controlled Environments") – nazwa zwinnej metodyki wytwarzania oprogramowania, której celem jest wyważenie między zwinnością i dyscypliną. Bazuje ona na trzech innych metodykach: XP, PRINCE2 oraz Rational Unified Process.
Równowaga między adaptacyjnością a dyscypliną w projektach informatycznych.
Nie ma jedynego złotego rozwiązania metodyki tworzenia oprogramowania i każde z podejść, zarówno adaptacyjne, jak i zorientowane na dyscyplinę, mają swoje zalety i wady. Metodyki zorientowane na dyscyplinę są zazwyczaj krytykowane ze względu na nadmierną pracę papierkową, małą elastyczność, powolne procesy podejmowania decyzji i niezdolność dostosowania się do zmian w trakcie trwania projektu.
Słabe strony programowania ekstremalnego to wymóg, aby klient pracował razem z zespołem (w wielu projektach klienci są zbyt zajęci i nie mogą spełnić tego wymagania), brak dokumentacji papierowej (komunikacja ustna jest bardzo efektywna, lecz w przypadku bardzo złożonego systemu mogą być trudności z wprowadzaniem zmian po upływie pewnego czasu) oraz czasami zbyt krótka perspektywa planowania. Celem, który przyświecał stworzeniu metodyki XPrince, było rozwiązanie problemów związanych ze słabościami XP oraz zachowanie adaptacyjności. W związku z tym metodyka ta integruje metodykę zarządzania projektem (PRINCE2) z metodyką wytwarzania oprogramowania (XP).
Konsorcjum XPrince.
Koncepcja metodyki XPrince została zaproponowana przez prof. Jerzego Nawrockiego z Instytutu Informatyki Politechniki Poznańskiej i jest rozwijana przez zespół Inżynierii Oprogramowania. Pod koniec 2004 roku do tego projektu akademickiego przyłączyła się grupa firm wytwarzających oprogramowanie i zostało powołane Konsorcjum XPrince, które przejęło patronat nad rozwijaniem i promowaniem metodyki XPrince. Aktualnie metodyka XPrince jest wdrażana w przedsiębiorstwach będących członkami konsorcjum.

</doc>
<doc id="332695" url="https://pl.wikipedia.org/wiki?curid=332695" title="Mogilno (ujednoznacznienie)">
Mogilno (ujednoznacznienie)



</doc>
<doc id="332696" url="https://pl.wikipedia.org/wiki?curid=332696" title="Stanisław Brzóska">
Stanisław Brzóska

Stanisław Brzóska (ur. 30 grudnia 1832 w Dokudowie koło Białej Podlaskiej, zm. 23 maja 1865 w Sokołowie Podlaskim) – polski duchowny rzymskokatolicki, generał i naczelny kapelan województwa podlaskiego w czasie powstania styczniowego, naczelnik wojenny powiatu łukowskiego, organizator i dowódca oddziału powstańczego złożonego z chłopów. 
Życiorys.
Był synem szlachcica Marcelego Brzóski i Karoliny z Enskajtów. Pochodził z podlaskiej rodziny szlacheckiej, pieczętującej się herbem Nowina.
Po ukończeniu szkół w 17. roku życia wstąpił na Uniwersytet Kijowski, który po trzech latach opuścił, aby podjąć naukę w seminarium w Janowie Podlaskim. Po otrzymaniu święceń kapłańskich 25 lipca 1858 roku mianowany został wikariuszem w Sokołowie Podlaskim. Pełnił tutaj swe obowiązki kapłańskie przez okres trzech lat. Po tym okresie przeniesiony został na takie samo stanowisko do Łukowa. 10 marca 1861 został aresztowany przez władze rosyjskie za głoszenie kazania patriotycznego. Sąd wojenny skazał go na 2 lata twierdzy w Zamościu, karę zmniejszono do roku, w więzieniu przebywał tylko 3 miesiące. 
Po powrocie z twierdzy, Brzóska nawiązał kontakty z pijarem Adamem Słotwińskim i Stanisławem Krzeczkowskim wstąpił do obozu „Czerwonych”, który przygotowywał się do powstańczej walki z zaborcą. Nowo przybyły na Podlasie naczelnik, pułkownik Walenty Lewandowski mianował księdza Brzóskę naczelnikiem powiatu łukowskiego; funkcję tę pełnił do wybuchu powstania styczniowego. 23 stycznia z grupą włościan zaatakował garnizon łukowski. Mianowany przez Rząd Narodowy naczelnym kapelanem wojsk powstańczych w stopniu generała. Podczas powstania brał udział w bitwach pod Siemiatyczami, Woskrzenicami, Gręzówką, Włodawą, Sławatyczami i Fajsławicami. Wiosną 1864 roku zorganizował około czterdziestoosobowy oddział konny, rozbity dopiero w końcu grudnia tego roku.
W roku 1865 ukrywał się wraz ze swym adiutantem Franciszkiem Wilczyńskim we wsi Krasnodęby-Sypytki pod Sokołowem, w domu sołtysa Ksawerego Bielińskiego. Miejsce pobytu księdza wskazała w wyniku tortur Antonina Konarzewska, kurierka Rządu Narodowego. W kwietniu 1865 roku wieś została otoczona przez wojska rosyjskie. W czasie ucieczki został ranny w rękę i wraz z adiutantem Wilczyńskim dostał się do niewoli. Wyrokiem sądu polowego został skazany na powieszenie. Wyrok zaakceptował namiestnik Królestwa Polskiego, Rosjanin narodowości niemieckiej, feldmarszałek Fryderyk Wilhelm Rembert hrabia von Berg. Egzekucję na ks. Brzósce i Wilczyńskim wykonano 23 maja 1865 r. na rynku w Sokołowie Podlaskim w obecności dziesięciotysięcznego tłumu. Brzóska był ostatnim powstańcem, który utrzymał się w Królestwie aż do późnej wiosny 1865.
Upamiętnienie.
23 maja 1925 roku odsłonięto w Sokołowie pomnik ks. Stanisława Brzóski, z którego na początku 1940 roku Niemcy zrabowali rzeźby orła i wieńca z liści laurowych. W 1984 roku dzięki inicjatywie mieszkańców Sokołowa przywrócono pomnikowi dawny wygląd i w kolejną rocznicę śmierci księdza Brzóski – 23 maja 1984 roku – dokonano ponownego odsłonięcia pomnika.
We wsi Krasnodęby-Sypytki, w miejscu aresztowania księdza Stanisława Brzóski, wzniesiono kamienny pomnik z pamiątkową tablicą "Gdy pamięć ludzka gaśnie mówią kamienie. Tu ukrywał się i został aresztowany gen. ks. Stanisław Brzóska ostatni Komendant Powstania 1863 r. na Podlasiu oraz jego adiutant Franciszek Wilczyński. Wielka chwała bohaterom." W miejscu aresztowania Stanisława Brzóski na polu jakieś pięćset metrów od domu w którym się ukrywał wzniesiony został krzyż którym obecnie opiekują się mieszkańcy wsi.
Kolejny pomnik odsłonięto 3 czerwca 1928 r. na terenie leśnictwa Dąbrówka w pobliżu rezerwatu Jata (okolice Gręzówki) w powiecie łukowskim, na terenie którego ks. Brzóska ukrywał się przez dłuższy czas.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
W 1983 roku odznaczony został Gwiazdą Wytrwałości.
23 maja 2008 r. prezydent Polski Lech Kaczyński podpisał postanowienie o przyznaniu mu pośmiertnie Orderu Orła Białego. 29 maja przekazał to odznaczenie na ręce burmistrza Sokołowa Podlaskiego.
Jest patronem Szkoły Podstawowej nr 4 w Sokołowie Podlaskim i Szkoły Podstawowej nr 1 w Białej Podlaskiej.

</doc>
<doc id="332697" url="https://pl.wikipedia.org/wiki?curid=332697" title="Hans Stark">
Hans Stark

Hans Stark (ur. 14 czerwca 1921 w Darmstadt, zm. 29 marca 1991 tamże) – zbrodniarz hitlerowski, jeden z funkcjonariuszy SS w niemieckich obozach koncentracyjnych oraz SS-Untersturmführer.
Od 1 kwietnia 1933 do 30 listopada 1937 służył w Hitlerjugend. Członek NSDAP i SS (od 1937). Służbę obozową rozpoczął w czerwcu 1938 w Buchenwaldzie jako szeregowy wartownik. Następnie w Dachau zajmował się szkoleniem rekrutów SS. 15 grudnia 1940 Starka skierowano do Auschwitz, gdzie początkowo był "blockführerem". Następnie w maju 1941 został przydzielony do obozowego gestapo ("Politische Abteilung") i pełnił w nim służbę do końca swojego pobytu w Auschwitz, czyli do 2 kwietnia 1943. Był jednym z okrutniejszych członków załogi obozu. Stark brał aktywny udział w akcji gazowania Żydów. Sam też wrzucał Cyklon B do komory gazowej zlokalizowanej w Krematorium I w obozie głównym. Oprócz tego uczestniczył w egzekucjach pod „ścianą śmierci” przy bloku 11.
Po opuszczeniu Auschwitz pełnił do końca wojny służbę w Dywizji Grenadierów Pancernych SS ("SS-Panzergrenadierdivision") "Das Reich".
Od 1946 do 1948 studiował agronomię na uniwersytecie w Gießen; w 1953 złożył w Darmstadt egzamin asesorski oraz w okresie od jesieni 1955 roku do marca 1957 roku pracował w charakterze doradcy gospodarczego w Izbie Rolniczej we Frankfurcie nad Menem.
W 1963 Hans Stark stanął przed sądem, by odpowiedzieć za swoje zbrodnie. Zachodnioniemiecki sąd we Frankfurcie nad Menem skazał go 19 sierpnia 1965 w drugim procesie oświęcimskim na 10 lat pozbawienia wolności. Karę miał odbyć w zakładzie poprawczym. Prokuratura bezskutecznie złożyła apelację wnosząc o zaostrzenie kary. Już w 1968 Stark został zwolniony z więzienia.

</doc>
<doc id="332699" url="https://pl.wikipedia.org/wiki?curid=332699" title="Jeleń wapiti">
Jeleń wapiti



</doc>
<doc id="332703" url="https://pl.wikipedia.org/wiki?curid=332703" title="Współczucie">
Współczucie

Współczucie – stan emocjonalny, w którym jeden człowiek solidaryzuje się z inną osobą, współodczuwa. Może mieć to związek z przeżywanym przez nią cierpieniem czy wyrażaniem głębokiego ubolewania, okazywanego komuś nieszczęśliwemu. Współczucie w tym kontekście jest rodzajem niesienia pomocy emocjonalnej.
Współczucie może być również rozumiane jako "emocjonalny wyraz cnoty życzliwości". Rozumienie to bliższe jest zdefiniowaniu współczucia, wywodzącym się ze wschodnich kultur, które opowiadają o wielkim szacunku do drugiego człowieka, drugiej żywej istoty, innych dróg życia. 

</doc>
<doc id="332705" url="https://pl.wikipedia.org/wiki?curid=332705" title="Andromeda Tonks">
Andromeda Tonks



</doc>
<doc id="332707" url="https://pl.wikipedia.org/wiki?curid=332707" title="Stopień (geografia)">
Stopień (geografia)

Stopień geograficzny jest to jednostka do pomiaru kątów pomiędzy równikiem a równoleżnikiem przechodzącym przez dany punkt na Ziemi (tylko szerokość geograficzna), lub południkiem zerowym a południkiem przechodzącym przez dany punkt na Ziemi (tylko długość geograficzna).
Na powierzchni Ziemi odcinek jednego stopnia geograficznego równa się 111 196,672 m wzdłuż każdego południka i tyle samo po obwodzie równika. Im dalej od równika na północ lub południe, tym odcinek stopnia kątowego po obwodach kolejnych równoleżników jest mniejszy, a na samych biegunach geograficznych odcinek ten skraca się do zera.
1 stopień = 60 minut = 3600 sekund = 216 000 tercji = 12 960 000 kwartczyli 1° = 60′ = 3600″ = 216 000‴ = 12 960 000⁗
W przeliczeniu na czas słoneczny 1 stopień – 4 minuty
15 stopni – 1 godzina

</doc>
<doc id="332711" url="https://pl.wikipedia.org/wiki?curid=332711" title="Madison (ujednoznacznienie)">
Madison (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="332713" url="https://pl.wikipedia.org/wiki?curid=332713" title="Jezioro Długie">
Jezioro Długie

Polska.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) w Polsce znajdują się 23 jeziora o nazwie "Jezioro Długie", jak również 28 jezior o nazwie "Długie Jezioro".
Długie.
Nazwa "Długie" używana jest też jako nazwa oboczna dla jezior:
Przypisy.
&lt;references &gt;
}}&lt;/references &gt;

</doc>
<doc id="332714" url="https://pl.wikipedia.org/wiki?curid=332714" title="Marcin Cecko">
Marcin Cecko

Marcin Cecko (ur. 12 stycznia 1981 w Warszawie) – polski poeta, dramaturg, pisarz i aktor związany początkowo z nurtem neolingwistycznym.
Życiorys.
Cecko współpracował ze Studium Teatralnym, najpierw jako aktor w spektaklu "Człowiek", następnie jako autor tekstu, na którym oparto przedstawienie "Parsifal". W 2007 Cecko stanął na czele formacji "3 Boys Move", wraz z Piotrem Głowackim i Janem Dravnelem.
Poezja.
Marcin Cecko był jednym z twórców grupy określanej mianem neolingwistów (razem z Marią Cyranowicz, Joanną Mueller, Michałem Kasprzakiem i Jarosławem Lipszycem) i współautorem ich manifestu z 2002 roku. Opublikował trzy tomiki poetyckie: "Rozbiorek" (2000), "Pląsy" (2003) oraz "Mów" (2006). Łączył poezję i cykliczne występy teatralne w warszawskiej klubokawiarni Chłodna 25: "Cząsteksty" i "Międzynarodowe bogactwo". Jego improwizowanym występom towarzyszyła muzyka i projekcje wideo. W 2009 r. pokazał swoje prace jako "Cząsteksty zebrane" podczas festiwalu Tekst+Muzyka MiniFest pod auspicjami Komuny Otwock. Jego wiersze zostały wykorzystane w projekcie "Cokolwiek się zdarzy, kocham Cię" w reżyserii Przemysława Wojcieszka (2005, TR Warszawa).
Teatr.
W teatrze zaczynał jako aktor w warszawskim Studium Teatralnym (grał w spektaklu „Człowiek”). Współtworzył tekst tamtejszego "Parsifala" (2004) i zagrał w nim rolę.
Z Natalią Korczakowską współpracował przy „Solaris. Raport” w TR Warszawa na podstawie prozy Stanisława Lema (2009).
W 2009 w Teatrze Dramatycznym w Opolu po raz pierwszy współpracował z Krzysztofem Garbaczewskim. Ich "Odyseja" według Homera zdobyła główną nagrodę na Koszalińskich Konfrontacjach Młodych m-teatr 2010. W 2010 r. Cecko przygotował "Gwiazdę śmierci" nawiązującą do kosmicznej sagi stworzonej przez George’a Lucasa (Teatr Dramatyczny w Wałbrzychu). Garbaczewski wystawił tekst w gmachu miejscowego kina Zorza, w którym widzowie oglądali transmisję działań aktorskich umiejscowionych w różnych lokalizacjach. W Nowym Teatrze w Warszawie Cecko i Garbaczewski zrealizowali szeroko dyskutowane "Życie seksualne dzikich" (2011). Dramaturg oparł tekst na jednym z pionierskich dzieł antropologicznych XX wieku – pracy Bronisława Malinowskiego. Cecko postawił pytanie o status „dzikiego” w ponowoczesnej rzeczywistości, tworząc wizję możliwego społeczeństwa przyszłości. Uzupełnieniem spektaklu był projekt "Dzicy" (2011) przygotowany w warszawskim Centrum Sztuki Współczesnej. Rok później twórcy powrócili do Teatru Dramatycznego w Opolu. Cecko zajął się dramaturgią i muzyką spektaklu "Iwona, księżniczka Burgunda" Gombrowicza (2012). Nowatorska forma i realizacja zapewniły "Iwonie..." dwie statuetki (za najlepszą scenografię i najlepsze efekty wizualne) na Międzynarodowym Festiwalu Boska Komedia w Krakowie, a także Grand Prix 38. Opolskich Konfrontacji Teatralnych "Klasyka Polska".
W 2013 Cecko i Garbaczewski zrealizowali wspólnie trzy spektakle: "Balladynę" w poznańskim Teatrze Polskim, "Poczet królów polskich" w Starym Teatrze w Krakowie i "Kamienne niebo zamiast gwiazd" z okazji obchodów 69. rocznicy wybuchu walk powstańczych w Warszawie w koprodukcji Muzeum Powstania Warszawskiego z Nowym Teatrem.

</doc>
<doc id="332720" url="https://pl.wikipedia.org/wiki?curid=332720" title="Siedlisko (biologia)">
Siedlisko (biologia)

Siedlisko – zespół czynników abiotycznych (klimatyczno-glebowych), niezależnych od biocenozy, które panują w określonym miejscu, działających na rozwój poszczególnych organizmów, ich populacje lub całą biocenozę. Siedlisko określa warunki istnienia zajmujących je typów zbiorowisk roślinnych i związanych z nimi zgrupowań zwierzęcych. Siedlisko danego gatunku to przestrzeń, w której ten gatunek występuje.
W szerokim rozumieniu równoważnym terminem jest habitat (od „zamieszkały”).
Wśród siedlisk wyróżnia się:

</doc>
<doc id="332722" url="https://pl.wikipedia.org/wiki?curid=332722" title="Herkulan Abramowicz">
Herkulan Abramowicz

Herkulan Józef Abramowicz herbu Lubicz (ur. 1805 w Wilnie, zm. 21 stycznia 1873 tamże) – oficer wojsk rosyjskich, dyrektor teatru w Wilnie.
Był synem Józefa chorążego wileńskiego) i Marianny z Chełchowskich. Służył w wojsku carskim, dochodząc do stopnia generała-lejtnanta . W 1849 przeszedł do cywila i został z ramienia władz rosyjskich dyrektorem teatru wileńskiego. W czasie kilkunastu lat pracy na tym stanowisku (do 1861) wyróżnił się głównie troską o operę; sprowadzał do Wilna znanych śpiewaków, a w 1854 doprowadził do pierwszego wykonania przez artystów zawodowych "Halki" Moniuszki. Spoczął na Cmentarzu Bernardyńskim.

</doc>
<doc id="332725" url="https://pl.wikipedia.org/wiki?curid=332725" title="Widłoróg amerykański">
Widłoróg amerykański

Widłoróg amerykański, dawniej: widłoróg lub antylopa widłoroga ("Antilocapra americana") – gatunek ssaka kopytnego, jedyny żyjący przedstawiciel rodzaju widłoróg ("Antilocapra") i rodziny widłorogowatych zamieszkujący Amerykę Północną. Widłorogi amerykańskie są najszybszymi zwierzętami Ameryki Północnej – na krótkich dystansach (do 1,5 km) osiągają do 95 km/h wykonując przy tym skoki o długości do 6 metrów.
Występowanie i biotop.
Widłorogi amerykańskie występują od południowych części prowincji Alberta i Saskatchewan w Kanadzie przez zachodnie Stany Zjednoczone do zachodniej Sonory w Meksyku. Preferują rozległe, lekko pofałdowane tereny, porośnięte roślinnością typową dla prerii – trawą, której wysokość nie przekracza połowy metra. Część populacji występuje na obszarach, gdzie rosną także krzewy. Widłoróg amerykański żyje w dosyć suchym klimacie, gdzie roczna suma opadów jest niewystarczająca do wegetacji drzew.
Spotykane są od poziomu morza do 3353 m n.p.m. Stado zajmuje zazwyczaj obszar o powierzchni od 440 do 1200 ha.
Charakterystyka.
Informacje ogólne.
Wysokość w kłębie: 81-104 cm
Długość ciała: 100-157 cm
Długość rogów: samica – do 12 cm, samiec – do 25 cm
Masa ciała: samiec 45-60, samica 35-45 kg
Długość życia: w niewoli – do 12 lat
Tułów jest pokryty gęstą, rudobrązową sierścią, a na głowie, zadzie, brzuchu, dwóch półksiężycach na szyi i wewnętrznych stronach kończyn – białą. Położone po bokach głowy oczy pozwalają na obserwowanie okolicy podczas posiłku, a długie, szczupłe kończyny umożliwiają szybką ucieczkę. Krótki ogon schowany jest w białej kępce włosów na zadzie nazywanej lustrem. Rogi zbudowane są z substancji budową przypominającej sierść, która rośnie na kostnym rdzeniu. Wierzchnia warstwa jest zrzucana raz do roku, po okresie godowym. Budowa ciała przystosowana do długotrwałego biegu. Mały żołądek i wątroba magazynująca duże ilości glikogenu sprawiają, że antylopa przystosowała się do dużego wysiłku. Zwierzęta te mogą przebyć kilka kilometrów, szybko biegnąc i wykonując długie skoki. Przeciętna prędkość w biegu wynosi 40 km/h, na krótkich dystansach nawet do 95 km/h.
Dymorfizm płciowy:
Tryb życia.
Widłorogi amerykańskie są zwierzętami stadnymi, aktywnymi zarówno w dzień, jak i w nocy. Zimą antylopy zamieszkujące okolice górskie schodzą na niżej położone tereny, gdzie łatwiej znaleźć pokarm. Wiosną stada rozpraszają się, a latem samce zbierają wokół siebie samice z młodymi. Te, którym nie udało się znaleźć własnej grupy, tworzą osobne gromady. Jesienią widłorogi amerykańskie znowu łączą się w stada.
Pokarm.
Rodzaj zjadanego pokarmu jest zależny od pory roku i obszaru zajmowanego przez poszczególne stada. Latem jedzą rośliny zielne, oraz trawy, jesienią jagody, zimą podskubują gałązki krzewów i grzebią w śniegu w poszukiwaniu pożywienia. Co kilka dni przemieszczają się w inne miejsce, żeby żerować. Jeśli nie mają dostępu do zbiorników słodkiej wody odżywiają się zaopatrzonymi w nią roślinami.
Rozmnażanie.
Samice widłorogów amerykańskich osiągają dojrzałość płciową w wieku 10-12, a samce 15-16 miesięcy.
Latem samce zbierają wokół siebie grupy samic i znakują swój rewir moczem, odchodami i wydzieliną gruczołów skórnych, pozostawionymi na pniach, krzewach i brzegach strumieni. Kiedy obcy osobnik wkroczy na obszar należący do innego widłoroga amerykańskiego, odbywają się rytualne walki, a przegrany odchodzi.
Ciąża trwa od 250 do 252 dni. Na czas porodu samice oddalają się od stada. Na świat przychodzi 1, czasem 2 bardzo dobrze rozwinięte młode, ważące 2 – 4 kg, pokryte szarym, jedwabistym futrem. Trzy tygodnie spędzają ukryte w trawie. Matki karmią je mlekiem i za każdym razem starannie je wylizują oraz zjadają ich odchody. Dzięki takiej toalecie małe antylopy nie wydzielają zapachu, który mógłby zwabić drapieżniki. Po 3 tygodniach młode zaczynają skubać trawę, ale nadal pobierają mleko matki. Młode potrafią dobrze biegać, 4-dniowy widłoróg amerykański biegnie szybciej niż dorosły człowiek. Matki przyprowadzają młode do stada i od tego momentu opieka samic ogranicza się do karmienia.
Ochrona.
W pierwszej połowie XX wieku z powodu przekształcania prerii w tereny rolnicze populacja widłorogów wyraźnie się zmniejszyła. W tym czasie zakazano polowania na te antylopy i zaczęto ponownie osiedlać je na dawniej zajmowanych terenach, w wyniku czego wielu farmerów musiało opuścić swoje gospodarstwa. Symbolem ochrony środowiska w Kanadzie i Stanach Zjednoczonych stała się antylopa widłoroga.

</doc>
<doc id="332733" url="https://pl.wikipedia.org/wiki?curid=332733" title="Stefan Baretzki">
Stefan Baretzki

Stefan Baretzki (także Stephan Baretzki) (ur. 24 marca 1919, zm. 21 czerwca 1988) – zbrodniarz hitlerowski, członek załogi niemieckiego obozu koncentracyjnego – Auschwitz-Birkenau oraz SS-Rottenführer.
Życiorys.
Urodzony w Czerniowcach w (rumuńskiej Besarabii). Z zawodu był maszynistą. W ramach porozumienia zawartego pomiędzy ZSRR a III Rzeszą został jako volksdeutsch przesiedlony do III Rzeszy do Wrocławia w ramach akcji przesiedleńczej Heim ins Reich. Jesienią 1942 roku został powołany do Waffen-SS w Oświęcimiu i przydzielony do obozu Auschwitz-Birkenau, gdzie początkowo pełnił funkcję posłańca, a następnie awansował na "Blockführera" (szefa bloku więźniarskiego). Pełnił tę funkcję w męskim obozie w Brzezince (Auschwitz II-Birkenau).
Baretzki zasłynął jako jeden z najbardziej okrutnych członków personelu SS w Oświęcimiu. Jego działalność nie ograniczała się do nadzorowania podległych mu więźniów. Bardzo aktywnie uczestniczył w eksterminacji Żydów w komorach gazowych Birkenau. Brał udział w rozładowywaniu transportów na rampie, a następnie nadzorował wprowadzanie ofiar do komór gazowych, wykazując się przy tym gorliwością i okrucieństwem. Niezależnie od tego był prawdziwym postrachem więźniów, których najczęściej katował kijem (nierzadko na śmierć), z którym nigdy się nie rozstawał. Urządzał makabryczne zabawy, których ofiarami padali więźniowie (rozkazał polskiemu więźniowi walczyć z rosyjskim, a gdy Polak odmówił, Baretzki zatłukł go kijem na śmierć).
Po wojnie.
6 maja 1945 znalazł się w alianckiej niewoli, ale zwolniono go z niej już w sierpniu tego roku. Następnie pracował w Plaidt w RFN jako robotnik w składzie węgla, aż do aresztowania w kwietniu 1960. W akcie oskarżenia prokuratura zachodnioniemiecka zawarła opis niezliczonych zbrodni Baretzkiego (m.in. zamordowanie kijem matki nowo narodzonego dziecka, a następnie kopanie niemowlaka niczym piłki). W drugim procesie oświęcimskim sąd we Frankfurcie nad Menem skazał go 19 sierpnia 1965 na dożywocie plus dodatkowe 8 lat pozbawienia wolności. W 1988 popełnił samobójstwo podczas przebywania w szpitalu w Bad Nauheim, do którego czasowo został skierowany z więzienia w związku z ciężką chorobą.

</doc>
<doc id="332734" url="https://pl.wikipedia.org/wiki?curid=332734" title="Commodore 16">
Commodore 16

Commodore 16 – komputer domowy wyprodukowany przez amerykańską firmę Commodore w roku 1984 na bazie procesora 7501 – zmodyfikowanej wersji 6502.
Plasował się w dolnej półce cenowej komputerów poniżej 100 dolarów. Model ten nie był kompatybilny z Commodore 64, był kompatybilny z komputerami Commodore 116 i Commodore Plus/4. Uboższa wersja – Commodore 116 – sprzedawana była wyłącznie w Europie.
Historia.
C16 został zaprojektowany, aby konkurować z komputerami o cenach poniżej 100 dolarów firm Timex Corporation, Mattel i Texas Instruments. Maszyny firm Mattel i Timex były tańsze od Commodore VIC-20, a wprowadzenie C16 (mimo że VIC posiadał większy wybór urządzeń zewnętrznych, pełnowymiarową klawiaturę i więcej pamięci niż produkty konkurencji) miało dać możliwość wejścia Commodore w ten segment komputerów. Texas Instruments TI-99/4A plasował się cenowo między VIC-20 a C64, a jego możliwości również leżały między tymi dwoma komputerami, ale Texas Instruments zaniżało cenę produktu. C16 był bardziej zbliżony parametrami do TI-99/4A niż starzejący się już VIC-20.
Dodatkowo prezes firmy Commodore Jack Tramiel obawiał się wejścia na rynek firm japońskich i pojawienia się ich komputerów z jeszcze niższymi cenami. Przewidywania te w stosunku do komputerów osobistych jednak nie sprawdziły się, mimo że Japończycy zdominowali wkrótce amerykański rynek konsoli gier wideo.
Opis.
Z zewnątrz C16 przypominał komputery VIC-20 czy C64, jednak obudowa była czarna z szarymi klawiszami. Możliwości komputera kształtowały się pomiędzy VIC-20 a C64 – C16 posiadał 16 kB RAMu (rozszerzalnej do 64 kB) z 12 kB dostępnymi dla wbudowanego interpretera języka BASIC, nowy chipset dźwiękowy (dźwięk jednokanałowy) i graficzny umożliwiający wyświetlenie 128 kolorów w trybie tekstowym 40×25 pikseli (w rzeczywistości 121, gdyż odcienie czarnego były wyświetlane jako kolor czarny), chip TED (lepszy niż VIC użyty w VIC-20, ale pozbawiony możliwości wyświetlania sprite’ów i zaawansowanych możliwości zaimplementowanych w układzie graficznym VIC-II z komputera C64). Wbudowany w ROM BASIC 3.5 był jednak lepszy od BASIC 2.0 z komputerów VIC-20 i C64 i zawierał komendy dla dźwięku i grafiki bitmapowej (2 kolory w rozdzielczości 320×200 pikseli lub 4 kolory w rozdzielczości 160×200 pikseli).
Największymi niedogodnościami C16 był brak kompatybilnego z VIC-20/C64 złącza magnetofonu Datassette, brak portu gier oraz złącza modemu. Commodore sprzedawało przeznaczone specjalnie dla rodziny C16 magnetofony Commodore 1531 oraz dżojstiki, ale wkrótce pojawiły się konwertery umożliwiające podłączenie urządzeń z VIC-20/C64. Oficjalną przyczyną zmiany portu dżojstików było zmniejszenie interferencji fal radiowych. Port szeregowy C16 posiadał interfejs IEEE-488.
Do rodziny komputerów C16 należały także maszyny Commodore 116 (tańsza wersja C16) i Commodore Plus/4 (przeznaczona dla małego biznesu).
Popularność na rynku.
Według wielu opinii podjęcie produkcji komputera C16 było nieporozumieniem, a o jego losie zaważyła niekompatybilność z VIC-20 i C64, niskie parametry techniczne oraz niewielka liczba programów i gier (ich tworzenie było bardzo utrudnione ze względu na brak sprite’ów). W USA komputer sprzedawał się bardzo słabo i wkrótce wycofano go z rynku, zastępując modelem C64. Sytuacja była niewiele lepsza w Europie.
.7B.7BPrzypisy.7D.7D

</doc>
<doc id="332735" url="https://pl.wikipedia.org/wiki?curid=332735" title="Nagroda Filmfare dla Najlepszej Aktorki">
Nagroda Filmfare dla Najlepszej Aktorki

Nagroda Filmfare dla Najlepszej Aktorki ("Filmfare Best Actress Awards") – jest przyznawana przez indyjski magazyn filmowy "Filmfare" jako część dorocznego Filmfare Awards. Została przyznana po raz pierwszy w 1953 roku.
Najwięcej nagród w tej kategorii zdobyły Nutan i Kajol (po 5 nagród), Meena Kumari, Madhuri Dixit (po 4 nagrody każda).
Lista nagrodzonych aktorek:

</doc>
<doc id="332739" url="https://pl.wikipedia.org/wiki?curid=332739" title="Koninki">
Koninki

Koninki – część wsi Poręba Wielka w Polsce, położona w województwie małopolskim, w powiecie limanowskim, w gminie Niedźwiedź.
W latach 1975–1998 Koninki należały administracyjnie do województwa nowosądeckiego.
Położenie.
Koninki leżą w Gorcach, w dolinie potoku Koninka i na stokach Tobołowa, Tobołczyka, Turbaczyka, Czechowej Góry i Starmachowskiego Gronia. Znajdują się na obrzeżu Gorczańskiego Parku Narodowego. Do Koninek dochodzi szosa z Poręby Wielkiej, ślepo kończąca się przy parkingu dolnej stacji kolei krzesełkowej na Tobołów.
Historia i pochodzenie.
Pierwsze wzmianki na temat osadnictwa na terenie sołectwa Poręby Wielkiej, pochodzą już z aktów z 1234 roku. W 1254 pojawia się źródło mówiące o nazwie potoku Koninka, gdzie potok ten figuruje pod nazwą Cuna Parwa (Kuna mała), w tym czasie potok Konina miał nazwę Cuna Magna (Kuna wielka).
Pierwsza wzmianka na temat przysiółka wsi Koninki dla Poręby Wielkiej pojawia się w 1677 roku. Z czasem grupa etnograficzna Koninek wyodrębniła się od reszty i zaczęła być znana dopiero w XIX wieku.
Turystyka i rekreacja.
Koninki są baza turystyczno-wypoczynkową i bazą wypadową w Gorcach. Z Koninek wiodą dwa szlaki (niebieski i zielony) na Turbacz. Z Koninek także wiedzie najkrótsza droga (ok. 20 minut) do Orkanówki, muzeum biograficznego Władysława Orkana.
W Koninkach jest kolej krzesełkowa na Tobołów. Stok Tobołowa to najdłuższa nartostrada w Gorcach. Dolna stacja kolei leży na terenie dawnego ośrodka wypoczynkowego Huty im. Lenina (później Sendzimira) z Krakowa. W XVIII w. w tym miejscu, zwanym do dzisiaj Huciskiem, istniała huta szkła. W centrum Koninek znajduje się kapliczka, która według legendy zatrzymała epidemię cholery.
Koninki są także jednym z ośrodków kolarstwa górskiego w Polsce. Na północno-wschodnich, opadających do Koninek stokach Tobołowa i Tobołczyka poprowadzono kilka tras zjazdowych dla kolarzy górskich, którzy tutaj trenują m.in. zjazd na szybkość (freeride). Na trasach zamontowano drewniane pomosty do skoków, są naturalne terenowe „hopki” i inne typowe dla tego sportu terenowe przeszkody. Kolej krzesełkowa „Tobołów” przewozi w górę również kolarzy z rowerami.
Największym ośrodkiem wypoczynkowym Koninek jest Ostoja Górska Koninki z zapleczem 200 miejsc noclegowych.

</doc>
<doc id="332740" url="https://pl.wikipedia.org/wiki?curid=332740" title="Prawdzic (herb szlachecki)">
Prawdzic (herb szlachecki)

Prawdzic (Prawodar, "Prawda", "Lew z Muru") – polski herb szlachecki.
Opis herbu.
W polu niebieskim mur blankowany z czerwonej cegły, spoza którego pół lwa złotego, język i oręż czerwone, dzierżącego złotą obręcz – („prawdę”).
Według K. Niesieckiego lew żółty powinien być w "lewą" tarczy obrócony, w przednich łapach trzyma koło żelazne (albo Prawdę).
W klejnocie powtórzony jest motyw takiegoż lwa z obręczą, którego połowa wyłania się spoza korony wieńczącej hełm.
Niektóre dawne przedstawienia herbu pomijają obręcz dzierżoną przez lwa. Herbarz Geldrii przedstawia złotego lwa wbrew regule alternacji w srebrnym polu. Również odmiennie przedstawia klejnot, ukazując w nim lwa wyskakującego z blankowanej wieży barwy czerwonej. Podobnie przedstawia klejnot herbu "Armorial Bellenville" z ok. 1380 r..
Labry zdobiące herb są czerwono-błękitne podbite złotem.
Najwcześniejsze wzmianki.
Przedstawiony w "Roli Marszałkowskiej" z 1461 i "Herbarzu Geldrii" z końca XIV w. Wzmiankowany w zapiskach sądowych od 1407.
Spotykany w Wielkopolsce, na Mazowszu, na Litwie (od 1413); najstarsza pieczęć Stanisława Sówki z Gulczewa biskupa płockiego z 1372.
Etymologia zawołania.
Nazwa herbu wywodzi się najprawdopodobniej od staropolskiego słowa „prawda” oznaczającego okrągłą podstawkę pod misy, kładzioną w czasie posiłku na stół (niem. Schusselring). Taką definicję podaje Aleksander Brückner w swej „Encyklopedii staropolskiej”, zatem koło żelazne trzymane w łapach przez lwa to właśnie „prawda”. W tym świetle mylną wydaje się być teoria, że słowo „prawda” oznaczało lustro lub zwierciadło. Takie (mylne) określenie słowa „prawda” znajdziemy w opisie herbu miasta Zduńska Wola na oficjalnej stronie tamtejszego Urzędu Miasta.
Herbowni.
Najpełniejszą listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 533 nazwiska:
Araszewski, Archimowicz, Arcimowicz, Arciszewski, Babowski, Bałwanowicz, Baranowski, Bączalski, Bentkowski, Bereza, Berezecki, Bernatowicz, Beski, Bętkowski, Biedkowski, Biedunkowicz, Biegański, Bielski, Bietkowski, Bobowski, Bogacki, Borakowski, Borysowski, Borzyszkowski, Bratkowski, Bratoszewski, Brochocki, Brochowski, Brodziński, Brudziński, Brudzyński, Brzeski, Buchałło, Buchałłowicz, Bugajło, Bujaczewski, Bujakowski, Bukraba, Bułakowski, Byczkowski, Cebulski, Chotomski, Chrul, Chrulewicz, Chrybski, Chrzanowski, Chrzypski, Cibulski, Cichorowski, Cichrowski, Cidzik, Ciemiewski, Ciemniewski, Ciemnołęski, Ciemnołoński, Cybiński, Cybulka, Cybulski, Cychrowski, Cydzik, Cydzikowski, Czebnowski, Czeczocki, Czeczot, Czeczotek, Czeczotka, Czeczott, Czempkowski, Czempowski, Czychrowski, Ćwikliński, Dankiewicz, Dańkiewicz, Daszkiewicz, Daszkowicz, Dąbski, Deński, Dębołęcki, Dębski, Dinheim, Dobrowolski, Domiechowski, Domiediowski, Dominikowski, Druszkiewicz, Dukalski, Duranowski, Działowski, Dzwonkowski, Dzwonowski, Filipowicz, Gajewski, Gałęski, Gałęzki, Garlicki, Gawarzewski, Gaworzewski, Gedejt, Gidziński, Giebułtowski, Giedziński, Giełbutowski, Giełdanowski, Głębatowski, Gockowski, Goczałkowski, Goćkowski, Golczewski, Golemberski, Golemiński, Golimiński, Goliński, Gołemberski, Gołembiewski, Gołembiowski, Gołębiowski, Gołymiński, Gołyński, Gorazdowski, Gorowski, Gorzuchowski, Gosczewski, Gosk, Gostomski, Goszczewski, Goszsczewski, Gościchowski, Gotanowski, Gotomski, Gowarczewski, Gowarzewski, Gowaszewski, Gozdzichowski, Gólczewski, Górowski, Grabiński, Grabowiecki, Gradomski, Gradowski, Grecki, Grek, Grekowicz, Grekowski, Grodzanowski, Gromnicki, Grudowski, Gruja, Grzymułtowski, Gulcz, Gulczewski, Gurowski, Gurski, Guzelf, Gyl, Gył, Gyłowski, Hejman, Hładki, Hownowski, Hunnowski, Hunowski, Huryn, Imieniński, Izbicki, Izbiecki, Izbiński, Iżycki, Jabłonowski, Jaraczewski, Jaraczowski, Jarosław, Jedynak, Jocewicz, Jodcewicz, Juszkiewicz, Kaliciński, Kamiński, Kargoszyński, Karłowski, Kaski, Kasperowicz, Kaszewski, Kenstoszowski, Kęskowski, Kierszański, Kinicki, Kinierski, Kiniorski, Kirsz, Kirsza, Kirzyński, Kłodzieński, Kłodziński, Kmaczoła, Kobelski, Kobylnicki, Kochanowski, Kochański, Kochlewski, Kochlowski, Kojadzki, Kokeli, Kokorski, Koniuszewski, Konojacki, Konojadzki, Konsiadzki, Kornacki, Koruszyński, Kosacki, Kossacki, Kostro, Kostrowicki, Kostrowiecki, Koszelewski, Kozerski, Kozyrski, Kraśnik, Kreśnik, Krupowicz, Kruszeński, Kruszewski, Kruszyński, Kryski, Kryszka, Krzeczkowski, Krzyżewicz, Kucharski, Kukalski, Kukiewicz, Kukleński, Kuklinowski, Kukliński, Kurowski, Kurski, Kuszelewski, Kwaczała, Lang, Lank, Lantosz, Lasciewski, Laszewski, Laściewski, Latalski, Ląszewski, Leskowski, Leszczewski, Leszczkowski, Leszczyński, Leszkowski, Lewandowski, Lewicki, Lewiński, Liszkowski, Lobeski, Luka, Luko, Lukocki, Lutecki, Lutocki, Lutomski, Łabiszyński, Łahiszewski, Łahiszyński, Łajszewski, Łakoszyński, Łakowicz, Łantosz, Łantowski, Łaszcz, Łaszczewski, Łaszewski, Łayszczewski, Łazarski, Łazęcki, Łaźniewski, Łaźniowski, Łażniewski, Łąszewski, Łękowski, Łoniewski, Łoszczewski, Łukomski, Łuniewski, Łuszczewski, Łysowski, Macieszewski, Mackiewicz, Makosiej, Makowski, Mańkowski, Marczewski, Mąkorski, Meciszewski, Męciszewski, Mękarski, Mękarzewski, Micewski, Micowski, Miczowski, Miekowski, Mienicki, Miennicki, Miężyński, Miłodroski, Miłodrowski, Misiewski, Mlekicki, Młocki, Modlski, Molski, Mołocki, Mołodzki, Mukański, Mycielski, Mycowski, Narolski, Nasielski, Neledewski, Nieborowski, Nieborski, Niedoborowski, Nieledewski, Nieledowski, Niemierza, Niemiński, Niewiarowicz, Niewierowicz, Niszczycki, Niszycki, Norejko, Noreyko, Nosalski, Nosielski, Nosilski, Obalkowski, Obałkowski, Obelkowski, Obodyński, Obrociwor, Obrowiecki, Obuchowicz, Olęcki, Olędzki, Olęski, Olszewski, Omulecki, Oryszowski, Osiecki, Ośnicki, Ożegalski, Ożygalski, Ożygałko, Pakosławski, Pakosz, Palucki, Pałucki, Parczewski, Paris, Partein, Parten, Parys, Paszkiewicz, Patek, Pawlucy, Petelczyc, Piątkowski, Piwo, Piwoni, Piwonia, Piwoński, Płocki, Poczernicki, Poczyrnicki, Podczernicki, Policki, Połyński, Porucki, Porycki, Posienicki, Posieniecki, Potelczyc, Pożarski, Prawda, Prawdzikowski, Prawosudowicz, Proniewicz, Pruski, Przyborowski, Przytulski, Puiss, Raciborzyński, Radocki, Radzanowski, Rauschke, Rokitnicki, Romanowski, Romecki, Romocki, Ronczewski, Rubczyński, Rudczenko, Rudzki, Ruszkowski, Rutski, Rybiński, Rymaszewski, Rynarzewski, Sadłucki, Sankiewicz, Sarbiewski, Sarnacki, Sawczenko, Sczawiński, Sedlnicki, Seńkowski, Sewerynowicz, Sękowski, Siciński, Siedlnicki, Sieńkowski, Sierakowski, Sierpski, Słabosz, Sługocki, Smarzewski, Smarzowski, Smarżewski, Smitkowski, Smitrowski, Sokołowski, Sołłohub, Sowiński, Sowka, Stachira, Staroszkiewicz, Staruszkiewicz, Stepankowski, Storynowicz, Stroszewski, Stróżewski, Stróżowski, Strzałkowski, Strzegowski, Strzemielecki, Strzemilecki, Suczka, Sulikowski, Szakowski, Szamota, Szawiński, Szczałkowski, Szczawiński, Szczepkowski, Szedziński, Szejbak, Szejbakowski, Szopicki, Szuba, Szubski, Szukiewicz, Szybakowski, Szydziński, Szymakowski, Szymkiewicz, Śmijakowski, Śmijkowski, Śmitkowski, Talkowski, Tarzecki, Tarzycki, Tchorzewski, Tchórzewski, Tchórzowski, Thuille, Tomisławski, Trabski, Trapszo, Trąbski, Trąmbski, Tuczampski, Tuczapski, Warmuntowicz, Wichrowski, Wierzbiński, Wierzbowski, Wilski, Winbiński, Wistosławski, Wiszczycki, Witosławski, Wituszyński, Włodek, Wodyński, Wojszyński, Wolański, Wolkochowski, Wolski, Wołczek, Wołkochowski, Woźniakowski, Wożniakowski, Wrzedziński, Wszelaczyński, Wysocki, Wyszomierski, Zabicki, Zabroziński, Zajączkowski, Zaleski, Zaremba, Zaręba, Zarębski, Zassański, Zawadzki, Zawalczyk-Cydzik, Ząb, Zdzieniecki, Zieleński, Zieliński, Zubczewski, Zubienko, Zubowski, Zuchowicz, Złotnicki, Zygmuntowicz, Zygmuntowski, Żabicki, Żeleński, Żmichowski, Żochowski, Żuromiński, Żyrliński, Żysznowski.
Występujące tutaj nazwisko Arcimowicz zostało prawdopodobnie błędnie przypisane do herbu Prawdzic w czasie legitymacji szlachectwa w Cesarstwie Rosyjskim. Według Uruskiego przedstawiciele tej rodziny wylegitymowali się z Prawdzicem i zostali zapisani do ksiąg szlachty guberni białostockiej, pomimo że ich bliscy krewni używali Śreniawy. Z rodziny tej wywodził się Wiktor, tajny radca i senator rosyjski 1865 r., przez kilka lat wiceprezes Rady Stanu w Królestwie.

</doc>
<doc id="332744" url="https://pl.wikipedia.org/wiki?curid=332744" title="Obidowiec (szczyt)">
Obidowiec (szczyt)

Obidowiec (1104,6 m) – szczyt w głównym grzbiecie Gorców, ciągnącym się od Turbacza poprzez Rozdziele, Obidowiec, Groniki, Stare Wierchy, Jaworzynę, Skałkę, Obidową i Kułakowy Wierch do Przełęczy Sieniawskiej. Grzbietem tym biegnie Dział wód między Rabą a Dunajcem oraz znakowany szlak turystyki pieszej i rowerowej. Północno-zachodnie stoki Obidowca opadają do doliny Porębianki, północno-wschodnie do doliny Podobidowca, a południowe do potoku Obidowiec. Szczyt jest zwornikiem dla biegnącego w kierunku północnym bocznego grzbietu kulminującego w Suhorze i Tobołowie. W rejonie wierzchołka znajduje się widokowa polana Obidowiec.
Obidowiec znajduje się na obszarze Gorczańskiego Parku Narodowego. Przebiega przez niego granica między wsiami Obidowa w powiecie nowotarskim(stok południowy) i Poręba Wielka w powiecie limanowskim (stok północny).
Grzbiet Obidowca porasta las świerkowy, jednak z polany Obidowiec, innych mniejszych polanek i prześwitów między drzewami otwierają się widoki na Tatry, Beskid Wyspowy i pobliskie szczyty Gorców. Widok na Tatry tak opisał piewca Podhala Władysław Orkan: "Stały przed nim w ogniu zachodzącego słońca: olbrzymie, krwawe...Zdawało się, że wyskakują prosto w niebo ogromem rdzawych ścian porysowanych, przebijając błękit w górze ostrymi szczytami".
Na grzbiecie Obidowca (w kierunku Turbacza) tuż przy szlaku znajduje się pomnik postawiony na miejscu katastrofy samolotu sanitarnego, który w tym miejscu rozbił się 25 maja 1973 r. Pomnik złożony jest ze szczątków samolotu (zobacz: katastrofa lotnicza na Obidowcu). Obok niego na długości ok. 200 m ciągnie się linia skalnych ambon i odsłonięcie zlepieńców i piaskowców, tzw. Skałki Skalińskie. Wiosną na polanie zakwitają krokusy.

</doc>
<doc id="332745" url="https://pl.wikipedia.org/wiki?curid=332745" title="Emil Vacqueret">
Emil Vacqueret

Emil Józef Vacqueret (ur. 2 grudnia 1832, zm. 15 września 1907 w Warszawie) – polski urzędnik państwowy w służbie carskiej, wiceprezes dyrekcji Warszawskich Teatrów Rządowych (WTR).
Pochodził z rodziny o korzeniach francuskich Jego ojcem był Bernard Vacqueret (1789-1869), major wojsk napoleońskich, adiutant Napoleona Bonaparte, który po rewolucji lipcowej we Francji z 1830 osiadł na terenach polskich i pracował jako nauczyciel. Ukończył gimnazjum w Piotrkowie, studiował w Petersburgu. Początkowo pracował jako urzędnik w Kancelarii Komisji Emerytalnej, potem w Radzie Administracyjnej Królestwa Polskiego. W marcu 1863 jako p.o. sekretarza Kancelarii Rady Stanu Królestwa Polskiego został mianowany podsekretarzem klasy I-szej tejże kancelarii. Od 1892 kierował komisją ds. podniesienia dochodowości Warszawskich Teatrów Rządowych, na przełomie 1894 i 1895 tymczasowo pełnił obowiązki prezesa WTR (w związku z chorobą prezesa Aleksandra Karandiejewa). W latach 1895-1902 był wiceprezesem dyrekcji WTR, ponownie pełnił obowiązki prezesa w 1901. W sierpniu 1900 obchodził jubileusz 50-lecia pracy zawodowej.
W ocenie kronikarza teatru, aktora Pawła Owerłły ("Z tamtej strony rampy", 1936) „jako administrator odznaczał się niezwykłą energią oraz wielką skrupulatnością”.
Jego synem był Emil Apolinary (1864-).

</doc>
<doc id="332750" url="https://pl.wikipedia.org/wiki?curid=332750" title="Waco (Teksas)">
Waco (Teksas)

Waco – miasto w Stanach Zjednoczonych, w stanie Teksas, nad rzeką Brazos, ośrodek administracyjny hrabstwa McLennan. Według spisu w 2020 roku liczy 138,5 tys. mieszkańców i jest 24. co do wielkości w Teksasie.
Gospodarka.
W mieście rozwinął się przemysł lotniczy, gumowy, szklarski, odzieżowy oraz spożywczy.
Sport.
W mieście rozgrywany jest kobiecy turniej tenisowy, pod nazwą "Waco Showdawn $80K ", zaliczany do rangi ITF, z pulą nagród 80 000 $.

</doc>
<doc id="332753" url="https://pl.wikipedia.org/wiki?curid=332753" title="Mandeville">
Mandeville



</doc>
<doc id="332754" url="https://pl.wikipedia.org/wiki?curid=332754" title="Nagroda Filmfare dla Najlepszej Aktorki Drugoplanowej">
Nagroda Filmfare dla Najlepszej Aktorki Drugoplanowej

Nagroda Filmfare dla Najlepszej Aktorki Drugoplanowej (ang. "Filmfare Best Supporting Actress Awards") - jest przyznawana przez hinduski magazyn filmowy "Filmfare" jako część dorocznego Nagrody Filmfare. Została przyznana po raz pierwszy w 1953 roku.
Lista nagrodzonych aktorek:

</doc>
<doc id="332755" url="https://pl.wikipedia.org/wiki?curid=332755" title="Adolfo Perez Esquivel">
Adolfo Perez Esquivel



</doc>
<doc id="332757" url="https://pl.wikipedia.org/wiki?curid=332757" title="Melanie Griffith">
Melanie Griffith

Melanie Richards Griffith (ur. 9 sierpnia 1957 w Nowym Jorku) – amerykańska aktorka i producentka filmowa.
Życiorys.
Wczesne lata.
Jest córką aktora i przedsiębiorcy Petera Griffitha oraz aktorki i modelki Tippi Hedren, znanej z filmu Alfreda Hitchcocka "Ptaki" (1963). Dorastała wraz z siostrą przyrodnią Tracy Griffith i przyrodnim bratem Clayem A. Griffith – dziećmi jej ojca z drugiego małżeństwa z Nanitą Greene. Wychowywała się wśród dzikich zwierząt; w wieku trzynastu lat miała własnego lwa. Po raz pierwszy na wielkim ekranie pojawiła się w westernie "Smith!" (1969) u boku Glenna Forda i melodramacie "Szkoła kochania" ("The Harrad Experiment", 1973) z matką Tippi Hedren i początkującym, nikomu nieznanym aktorem o nazwisku Don Johnson, z którym jako piętnastolatka rzuciła szkołę, uciekła z domu i wybrała się w podróż bez celu.
Kariera.
Uczęszczała do jednej z hollywoodzkich szkół aktorskich i dwa lata później wystąpiła w thrillerze kryminalnym Arthura Penna "W mroku nocy" ("Night Moves", 1975) u boku Gene Hackmana i Jamesa Woodsa. W roku 1975 została wybrana Miss Złotego Globu. Pojawiła się w dreszczowcu "Zdradliwa toń" ("The Drowning Pool", 1975) z Paulem Newmanem, komedii "Uśmiech" ("Smile", 1975) u boku Bruce’a Derna jako jedna z wielu dziewcząt aspirujących do tytułu Miss Ameryki, dramacie izraelskim "Ogród" ("Gan, Ha-", 1977), dramacie sportowym "Jeden na jeden" ("One on One", 1977) z Annette O’Toole jako autostopowiczka i dramacie przygodowym "Przejażdżka" ("Joyride", 1977) u boku Roberta Carradine. Na jej rozpoczynającą się karierę aktorską miało wpływ uzależnienie od alkoholu i narkotyków, rozpad niedojrzałego związku oraz wypadek, jakiemu Melanie Griffith uległa na ulicy – potrącona przez samochód po jednym z przyjęć, znalazła się w szpitalu.
Wstąpiła na kurs aktorski Stelli Adler w Nowym Jorku. Zwróciła na siebie uwagę dzięki roli gwiazdy kina porno, Holly w przewrotnym thrillerze Briana De Palmy "Świadek mimo woli" ("Body Double", 1984), za którą odebrała nagrodę związku krytyków i była nominowana do nagrody Złotego Globu. Drugą nominację do tejże nagrody przyniosła jej postać zagadkowej i rozrywkowej Lulu, która przewraca do góry nogami uporządkowane życie młodego "yuppie" (Jeff Daniels), symbolu uporządkowanej i pracowitej Ameryki w czarnej komedii "Dzika namiętność" ("Something Wild", 1986). Za kreację Tess McGill robiącej karierę kosztem swojej niewinności w komedii romantycznej "Pracująca dziewczyna" ("Working Girl", 1988) u boku Harrisona Forda i Sigourney Weaver otrzymała nagrodę Złotego Globu oraz była nominowana do nagrody Oscara oraz Brytyjskiej Akademii Filmowej (BAFTA). W thrillerze Johna Schlesingera "Pacific Heights" (1990) z Matthew Modinem i Michaelem Keatonem zagrała wyciszoną rolę terroryzowanej przez psychopatycznego lokatora młodej żony. Za postać cynicznej i samolubnej kochanki w czarnej komedii Briana De Palmy "Fajerwerki próżności" ("The Bonfire of the Vanities", 1990) zdobyła nominację do antynagrody Złotej Maliny dla najgorszej aktorki.
Nieudane kreacje policjantki w dramacie kryminalnym "Obcy wśród nas" ("A Stranger Among Us", 1992), szpiega podczas II wojny światowej w thrillerze "Światło w mroku" ("Shining Through", 1992) z Michaelem Douglasem oraz zdradzanej, ale kochanej żony policjanta (Nick Nolte) w dramacie kryminalnym "Nieugięci" ("Mulholland Falls", 1996) przyniosły jej dwukrotnie antynagrodę Złotej Maliny. Dobrze przyjęta przez publiczność i krytykę została w kontrowersyjnym melodramacie "Lolita" (1997) jako matka tytułowej bohaterki Charlotte Haze. Za postać Lucille, która wożąc ze sobą własnoręcznie obciętą głowę męża, podbija Las Vegas i Hollywood w czarnej komedii Antonio Banderasa "Wariatka z Alabamy" ("Crazy in Alabama", 1999) została uhonorowana nagrodą Sant Jordi w Barcelonie. W 2001 roku, podczas Razzie Awards otrzymała nominację do Złotej Maliny w kategorii "najgorsza aktorka" za film Cecil B. Demented.
W 1999 zadebiutowała na scenie Old Vic w Londynie w sztuce "Monologi Waginy" ("The Vagina Monologues") z Cate Blanchett. W 2003 zadebiutowała z powodzeniem na scenie Broadwayu rolą Roxie w musicalu "Chicago".
4 lutego 2008 otrzymała honorową nagrodę Telekamery 2008, którą odebrała jej przyjaciółka. Griffith nie mogła osobiście odebrać nagrody "Tele Tygodnia" ze względu na tragedię rodzinną - śmierć teścia Jose Domingueza, ojca Antonio Banderasa.
Życie prywatne.
Była dwukrotnie żoną aktora Dona Johnsona (od 8 stycznia do lipca 1976 i od 29 stycznia 1989 do lutego 1996), z którym ma córkę Dakotę (ur. 4 października 1989). Jej drugim mężem był aktor Steven Bauer (od 26 czerwca 1982 do 1987), z którym ma syna Alexandra (ur. 1985). W dniu 14 maja 1996 roku po raz trzeci wyszła za mąż – za Antonio Banderasa; mają córkę Stellę (ur. 24 września 1996). Rozwód z trzecim mężem nastąpił 4 grudnia 2015.

</doc>
<doc id="332758" url="https://pl.wikipedia.org/wiki?curid=332758" title="Commodore 116">
Commodore 116

Commodore 116 – komputer domowy, uboższa wersja komputera Commodore 16, wyprodukowany przez amerykańską firmę Commodore w 1984 roku i dostępny wyłącznie w Europie.
Opis.
Najważniejszą różnicą w stosunku do C16 była nowa, mniejsza obudowa zapożyczona z modelu Commodore Plus/4 z klawiaturą z gumowymi przyciskami i blokiem strzałek kierunkowych. Poza tym parametry techniczne nie różniły się od C16 – zainstalowano 16 kB pamięci RAM (rozszerzalnej do 64 kB), 32 kB pamięci ROM i bazujący na 6502 procesor 7501 o taktowaniu 1,69 MHz. Zaimplementowano BASIC w wersji 3.5.
C116 był kompatybilny z modelami C16 i Plus/4. Ze względu na niekompatybilność z Commodore 64 i niskie osiągi komputer nie przyjął się.

</doc>
<doc id="332760" url="https://pl.wikipedia.org/wiki?curid=332760" title="Gaius Cassius Longinus">
Gaius Cassius Longinus



</doc>
<doc id="332768" url="https://pl.wikipedia.org/wiki?curid=332768" title="Jezioro Głębokie (Pojezierze Mazurskie)">
Jezioro Głębokie (Pojezierze Mazurskie)

 
Jezioro Głębokie – jezioro w woj. warmińsko-mazurskim, w pow. mrągowskim, w gminie Mikołajki, w pobliżu miejscowości Zełwągi, leżące na terenie Pojezierza Mazurskiego. Na zachodzie połączone z jeziorem Inulec, na północy, poprzez ciek z jeziorem Zewłążek, a na południu z jeziorem Płocicznym.
Powierzchnia zwierciadła wody według różnych źródeł wynosi od 45,0 ha do 47,3 ha.
Zwierciadło wody położone jest na wysokości 122,8 m n.p.m. lub 122,4 m n.p.m. Średnia głębokość jeziora wynosi 11,8 m, natomiast głębokość maksymalna 34,3 m.
Ryby występujące w jeziorze: sielawa, węgorz, okoń, płoć, szczupak, sieja.

</doc>
<doc id="332769" url="https://pl.wikipedia.org/wiki?curid=332769" title="Tymoteusz (metropolita Moskwy)">
Tymoteusz (metropolita Moskwy)



</doc>
<doc id="332772" url="https://pl.wikipedia.org/wiki?curid=332772" title="Miami">
Miami

Miami – miasto na wybrzeżu Oceanu Atlantyckiego, w południowo-wschodniej Florydzie, w Stanach Zjednoczonych. Siedziba hrabstwa Miami-Dade. Samo miasto administracyjne zamieszkiwane jest przez 442 241 osoby, zespół miejski liczy 6 212 000 mieszkańców, natomiast statystyczny obszar metropolitalny Miami liczy 6 138 333 mieszkańców.
Miami stanowi jedno z najważniejszych centrów światowych finansów, handlu międzynarodowego, kultury, mediów, rozrywki i sztuki. W 2008 roku magazyn "Forbes" wyróżnił Miami jako „najczystsze miasto Stanów Zjednoczonych”, biorąc pod uwagę całoroczną czystość powietrza, wody pitnej, ulic, „zielone” obszary, a także wdrażane programy recyklingowe. Według badań UBS z 2009 roku, spośród 73 analizowanych miast, Miami uznane zostało za najbogatsze miasto Stanów Zjednoczonych i 5. pod względem bogactwa miasto świata pod względem siły nabywczej. W 2010 roku Miami zostało oficjalnie sklasyfikowane jako metropolia globalna; w tym samym roku zajęło 7. miejsce na liście miast amerykańskich oraz 33. na liście miast świata ze względu na udział w najważniejszych sektorach życia (w tym finansach, biznesie i edukacji).
W Downtown Miami znajduje się największe skupisko międzynarodowych banków w Stanach Zjednoczonych, a zarazem siedziby wielu korporacji. Dystrykt Civic Center jest z kolei wielkim centrum szpitali, instytutów badawczych, ośrodków medycznych oraz branż biotechnologicznych. Port Miami, znany jako „Rejsowa Stolica Świata”, przyjmuje każdego roku największą liczbę rejsów prywatnych oraz liniowców wycieczkowych spośród wszystkich portów świata.
Historia.
Przez tysiące lat przed przybyciem Europejczyków teren dzisiejszego Miami był zamieszkany przez rdzennych Indian. Ponad tysiąc lat przed kolonizacją przybyszów z Europy obszar dzisiejszego Miami został zamieszkany przez przedstawicieli indiańskiego plemienia Tequesta. Jednakże w 1566 roku tereny te zostały przez Pedro Menéndeza de Avilésa uznane za część hiszpańskiego imperium kolonialnego. Rok później na miejscu utworzona została hiszpańska misja. W 1836 roku w mieście będącym pod panowaniem amerykańskim powstał park miejski Fort Dallas, a sam obszar Miami stopniowo stawał się miejscem potyczek drugiej wojny seminolskiej; w konsekwencji, Fort Dallas przeobrażony został w bazę militarną.
Miami uważane jest „za jedyne ważne miasto w Stanach Zjednoczonych, za budową którego stała kobieta, Julia Tuttle”. Tuttle wywodziła się z zamożnej rodziny z Cleveland, a na obszarach Miami zajmowała się uprawą cytrusów. W okresie wzmożonego rozwoju, czyli pod koniec XIX wieku, tereny te charakteryzowane były jako „jedne z najatrakcyjniejszych miejsc budowlanych na Florydzie”. Tzw. wielki mróz z lat 1894-95 zahamował rozwój regionu, jako że wszystkie uprawy rolne na Florydzie, z wyjątkiem tych z okolic Miami, uległy zniszczeniu. Julia Tuttle zdołała przekonać Henry’ego Flaglera, magnata kolejowego, do poszerzenia o Miami jego Florida East Coast Railway; z tego powodu znana jest jako „matka Miami”. 28 lipca 1896 roku Miami oficjalnie stało się miastem, z populacją, która wynosiła wówczas nieco ponad 300 mieszkańców. Nazwa ta została zaczerpnięta od pobliskiej rzeki Miami, która to z kolei nazwę swą zawdzięcza indiańskiemu plemieniu Mayaimi, które w przeszłości zamieszkiwało okolice jeziora Okeechobee.
Miasto przeżywało rozkwit na początku lat 20. XX wieku za sprawą wzrostu populacji i infrastruktury, jednak rozwój osłabł wraz z pęknięciem bańki spekulacyjnej na rynku nieruchomości, huraganem, który nawiedził Miami w 1926 roku, a także wybuchem wielkiego kryzysu w latach 30. Po rozpoczęciu II wojny światowej, Miami, usytuowane na południowym wybrzeżu Florydy, odegrało znaczącą rolę w walkach przeciw niemieckim łodziom podwodnym. Wojna pomogła ponadto zwiększyć liczbę mieszkańców miasta, która w 1940 roku wynosiła około 172 tysiące. Kolejne powiększenie populacji Miami nastąpiło po dojściu do władzy Fidela Castro w 1959 roku; w konsekwencji, ludność Kuby masowo próbowała dostać się do Stanów Zjednoczonych. W latach 80. i 90. miasto borykało się z szeregiem problemów i kryzysów, włączając w to głośne sprawy Arthura McDuffiego i Eliána Gonzáleza. Kryzysy wywołały protesty ludności i wojny narkotykowe. Duże zniszczenia spowodował huragan Andrew. Pomimo tych kryzysów, Miami weszło w XXI wiek z pozycją jednego z wiodących światowych centr finansowych i kulturalnych.
W okresie 110 lat (1896-2006) Miami i jego obszar metropolitalny wzrósł z nieco ponad tysiąca do ponad 5,5 milionów mieszkańców. Tak szybkiemu rozwojowi Miami zawdzięcza swój przydomek Magicznego Miasta – goście, którzy odwiedzili miasto po roku nieobecności stwierdzili bowiem, że tak szybkie przemiany są czymś magicznym.
Geografia.
Miami jest zamieszkiwane statystycznie przez mniej niż 1 na 13 mieszkańców Florydy Południowej. Dodatkowo, 52% populacji hrabstwa Miami-Dade nie mieszka w żadnym z miast na terenie regionu.
Miasto i jego przedmieścia leżą pomiędzy podmokłą równiną Everglades na zachodzie i zatoką Biscayne na wschodzie, rozciągając się także na północ, od Zatoki Florydzkiej do jeziora Okeechobee. Wysokość nad poziomem morza na terenie miasta nie przekracza 12 metrów, wynosząc średnio 1,8 metra; najwyższe punkty miasta znajdują się wzdłuż pasma Miami Rock Ridge, rozciągające się przez wschodnią część obszaru metropolitarnego Miami. Główna część Miami usytuowana jest na wybrzeżach Biscayne Bay, które otoczone są przez setki naturalnych i sztucznych wysp barierowych. Prąd Zatokowy, ciepły prąd morski, biegnie w odległości zaledwie 24 kilometrów od wybrzeża, co pozwala, by klimat Miami pozostawał ciepły przez cały rok.
Geologia.
Powierzchnia podłoża obszaru Miami składa się z wapieni i oolitów, uformowanych w wyniku drastycznych zmian poziomu morza, powiązanych z okresami zlodowacenia i epoki lodowcowej. Takie podłoże jest pokryte cienką warstwą gleby, nie grubszej, niż 15 metrów. Rozpoczęty około 130 tysięcy lat temu interglacjał eemski spowodował wzrost poziomu morza o ok. 7,6 metrów w porównaniu do stanu obecnego. W wyniku tego cała Floryda Południowa została zalana przez płytkie morze. Wzdłuż jej krawędzi, od obszaru współczesnego Miami do Dry Tortugas, uformowało się kilka równoległych linii rafy; teren za nimi pokryła wielka laguna. Wraz z początkami zlodowacenia Wisconsin około 100 tysięcy lat temu, poziom morza zaczął się obniżać, odkrywając podłoże laguny. 15 tysięcy lat temu poziom morza obniżył się do 110 m poniżej współczesnego poziomu. Obecny poziom morza ustabilizował się 4 tysiące lat temu, pozostawiając ląd Florydy Południowej tuż nad swoim poziomem.
Poniżej równiny leży podziemna, naturalna formacja wodonośna Biscayne Aquifer, która stanowi źródło świeżej wody, rozciągające się z południa hrabstwa Palm Beach do Florida Bay. Najcieńsza warstwa suchej gleby znajduje się pod miastami Miami Springs i Hialeah. Większość obszaru metropolitalnego Florydy Południowej czerpie wodę pitną z tego źródła. Ze względu na występowanie Biscayne Aquifer, niemożliwe jest, by wykopać w ziemi dziurę głębszą niż 4,6-6,1 metrów, nie natrafiając na wodę. Z tego powodu linie metra w Miami ulokowane są na powierzchni ziemi.
Większość zachodnich i południowych granic miasta obejmują Everglades, czyli subtropikalne mokradła charakterystyczne dla Florydy. To niekiedy powoduje pewne problemy z dziką przyrodą, takie jak przypadki przedostawania się aligatorów na osiedla mieszkaniowe Miami lub autostrady.
Pod względem zajmowanej powierzchni, Miami jest jednym z najmniejszych w gronie najważniejszych miast Stanów Zjednoczonych. Według US Census Bureau, Miami zajmuje łączną powierzchnię 143,1 km², z czego 92,4 km² to ląd, a 50,7² km to wody. To oznacza, że 400 tysięcy mieszkańców miasta zamieszkuje obszar 91 km², co czyni Miami jednym z najgęściej zaludnionych miast amerykańskich obok Nowego Jorku, San Francisco, Bostonu, Chicago i Filadelfii.
Klimat.
Miami leży w strefie tropikalnego klimatu monsunowego (klasyfikacja Köppena – "Am"), z całorocznym okresem z letnimi temperaturami. Klimat miasta kształtowany jest przez niskie położenie ponad poziomem morza, lokalizację na wybrzeżu, umiejscowienie tuż ponad Zwrotnikiem Raka oraz bliskość Prądu Zatokowego. Ze średnią wokół 25 °C w dzień i 16 °C w nocy w trzech najchłodniejszych miesiącach: grudniu, styczniu i lutym, temperatury wahają się od umiarkowanych do ciepłych; chłodne fronty atmosferyczne przynoszą niekiedy chłodne powietrze oraz niewielkie opady deszczu. Zdarza się, że najniższe temperatury w nocy spadają poniżej 10 °C, jednakże dzieje się tak bardzo rzadko. Temperatury zimą w dzień oscylują zazwyczaj wokół 21-27 °C. „Mokry” sezon rozpoczyna się w maju, zaś kończy w połowie października. W tym okresie temperatury wynoszą zazwyczaj 28–35 °C i towarzyszy im duża wilgotność; popołudniowe burze i bryza powodują niewielkie spadki temperatur, jednakże nie likwidują duszności powietrza. Ten przedział czasu obfituje w dużą część z 1420 mm deszczu, który w ciągu roku spada w Miami.
Ekstremalne temperatury odnotowane w mieście wynosiły od –2,8 °C z 3 lutego 1917 roku, do 38 °C z 21 lipca 1940 roku. Nigdy w historii w Miami nie zaobserwowano nagromadzonego śniegu; do jego opadów doszło jedynie raz, 19 stycznia 1977 roku.
Sezon huraganowy trwa oficjalnie od 1 czerwca do 30 listopada, jednakże występowanie huraganów może wykroczyć poza te ramy czasowe. Miami narażone jest przede wszystkim na huragany typu Cape Verde, które tworzą się w pobliżu Wysp Zielonego Przylądka od połowy sierpnia do końca września każdego roku. Pomimo że tornada są rzadkością na obszarze Miami, nawiedziły one miasto dwukrotnie: w 1925 oraz 1997 roku.
Podział administracyjny.
Miasto dzieli się wewnętrznie na różne sekcje, z których najważniejsze to North, South, West i Downtown Miami. Sercem jest Downtown Miami, które faktycznie leży we wschodniej części miasta. Na tym obszarze znajdują się m.in.: Brickell, Virginia Key, Watson Island oraz Port of Miami. Downtown stanowi centralny, największy dystrykt biznesowy Florydy Południowej; właśnie tutaj znajduje się największa koncentracja banków międzynarodowych w Stanach Zjednoczonych. Na wschód od Downtown leży South Beach. Z kolei w północno-zachodnim kierunku od Downtown działa Civic Center, największe skupisko szpitali, instytutów badawczych i biotechnologicznych w Miami – znajdują się tu m.in. szpital Jackson Memorial Hospital oraz szkoła medyczna Leonard M. Miller School of Medicine należąca do Uniwersytetu Miami.
Na południowych obszarach Miami wyróżnić można Coral Way, The Roads i Coconut Grove. Coral Way jest historyczną dzielnicą mieszkalną, której korzenie sięgają 1922 roku – znajduje się między dzielnicą Downtown Miami a miastem Coral Gables. Obecnie znajdują się tam przede wszystkim zabytkowe domy oraz utrzymane w starym stylu ulice, porośnięte wzdłuż drzewami. Coconut Grove powstała w 1825 roku i także ma historyczny charakter, z wąskimi, krętymi drogami i starymi drzewami. Znajdują się tu m.in. ratusz miejski (usytuowany przy marinie Dinner Key), Coconut Grove Playhouse, CocoWalk, wiele klubów nocnych, barów, restauracji i sklepów boho, co wpływa na popularność dzielnicy wśród studentów akademickich. Coconut Grove stanowi ponadto siedzibę kilku prestiżowych szkół prywatnych, parków, a także zabytkowych posiadłości. Na terenie Coconut Grove są położone również parki i ogrody takie jak Villa Vizcaya, The Kampongi, historyczny park stanowy The Barnacle oraz centrum konferencyjne Coconut Grove Convention Center.
Po zachodniej stronie miasta znajdują się m.in.: Little Havana, West Flagler i Flagami, a także szereg innych dzielnic imigrantów. W przeszłości obszary te zamieszkiwała przede wszystkim ludność żydowska, jednak obecnie zachodnie Miami zaludniają głównie imigranci z Ameryki Środkowej i Kuby, podczas gdy zachodnio-centralna dzielnica Miami o nazwie Allapattah stanowi multikulturalną społeczność wielu grup etnicznych.
W północnym Miami umiejscowione jest Midtown, dystrykt o wielkiej różnorodności ludności, z artystami oraz Amerykanami o karaibskim, europejskim i latynoskim pochodzeniu na czele. Edgewater i Wynwood to sekcje Midtown złożone głównie z apartamentowców mieszkalnych, a także Adrienne Arsht Center for the Performing Arts. Najzamożniejsi mieszkańcy osiadają zazwyczaj w północno-wschodniej części Miami, czyli przede wszystkim w Design District i Upper East Side. W północnych sekcjach Miami znaczącą rolę odgrywają Afroamerykanie oraz karaibscy imigranci, żyjący w sąsiedztwach pokroju Little Haiti, Overtown oraz Liberty City.
Demografia.
Miami stanowi 44. pod względem liczby mieszkańców miasto w Stanach Zjednoczonych. Z kolei obszar metropolitalny Miami, w skład którego wchodzą hrabstwa Miami-Dade, Broward i Palm Beach, zamieszkuje w sumie ponad 6 miliona osób, co czyni z niego 9. pod względem wielkości tego typu obszar w kraju i jednocześnie drugą co do wielkości metropolię w południowo-wschodnich Stanach Zjednoczonych. W 2008 roku oszacowano, że Miami jest 44. co do wielkości aglomeracją miejską na świecie.
Miami nosi przydomek „Stolicy Ameryki Łacińskiej”, jako że stanowi 2. pod względem wielkości amerykańskie miasto (po El Paso w Teksasie), w którym ponad połowa mieszkańców za swój język ojczysty uznaje hiszpański; Miami zamieszkuje ponadto największa liczba Amerykanów kubańskiego pochodzenia spośród wszystkich regionów Stanów Zjednoczonych.
Według danych z 2019 roku 77,1% mieszkańców stanowili Biali (13,3% nie licząc Latynosów), 15,7% to Czarni lub Afroamerykanie, 1,8% deklarowało przynależność do dwóch lub więcej ras, 1,3% to Azjaci, 0,14% to rdzenna ludność Ameryki i 0,01% to Hawajczycy i osoby pochodzące z innych wysp Pacyfiku. Latynosi stanowili 71,3% ludności miasta.
Poza osobami pochodzenia kubańskiego (33%) i afroamerykańskiego do największych grup należą osoby pochodzenia hondurańskiego (7,1%), nikaraguańskiego (5,6%), kolumbijskiego (4,7%), wenezuelskiego (3,8%), haitańskiego (3,4%), portorykańskiego (3,2%), dominikańskiego (2,9%), włoskiego (2,4%), „amerykańskiego” (2,3%) i meksykańskiego (2,1%). W 2004 roku United Nations Development Program (UNDP) wyróżnił Miami na szczycie zestawienia miast światowych pod względem procentowego udziału mieszkańców urodzonych poza granicami państwa (59%).
W 2010 roku w Miami istniały 183 994 gospodarstwa domowe, z których 14% było opuszczonych. W 2000 roku 26,3% domów zamieszkiwały dzieci poniżej 18 roku życia, 36,6% stanowiły małżeństwa żyjące razem, 18,7% to gospodarstwa domowe prowadzone przez kobiety (bez obecnego męża), zaś 37,9% stanowiły nie-rodziny. 30,4% ze wszystkich gospodarstw domowych zamieszkiwały pojedyncze osoby, zaś 12,5% samotne osoby powyżej 65 roku życia. Średnia liczebność gospodarstwa domowego wynosiła 2,61, zaś przeciętnej rodziny 3,25. Według kryterium wiekowego, w skład populacji wchodziło 21,7 osób poniżej 18 roku życia, 8,8% w przedziale wiekowym 18-24, 30,3% w wieku 25-44, 22,1% w wieku 45-64, a także 17% osób powyżej 65 lat. Średnia wieku równała się 38 latom. Na każde 100 kobiet przypadało 98,9 mężczyzn, a na każde 100 kobiet w wieku co najmniej 18 lat przypadało 97,3 mężczyzn.
W 2009 roku średni dochód gospodarstwa domowego wynosił 29 812 dolarów, zaś średni dochód rodziny 33 814 dolarów. Z kolei dochód per capita szacowany był a 19 846 dolarów. Około 21,7% rodzin i 26,3% całej populacji żyło poniżej relatywnej granicy ubóstwa.
W 1960 roku nie-latynoska ludność rasy białej reprezentowała 80% populacji hrabstwa Miami-Dade. Już dziesięć lat później udział tej grupy w całkowitej populacji miasta zmniejszył się do 32,9%, zamiast tego 45,3% stanowiła ludność o korzeniach latynoskich, a 22,7% przedstawiciele rasy czarnej. Gwałtowny wzrost liczby mieszkańców wiązał się z wewnętrznymi migracjami ludności (które trwały do czasu lat 80.), a także napływem imigrantów do Stanów Zjednoczonych, przede wszystkim w okresie 1960-1990. Obecnie liczba imigrantów napływających do Miami znacząco zmalała, a dzisiejszy rozwój miasto zawdzięcza urbanizacji i konstrukcji drapaczy chmur, które ciągną za sobą wzrost populacji okolicznych obszarów. Dla przykładu, w czasie pierwszej dekady XXI wieku liczba mieszkańców Downtown wzrosła o 2 069%. Miami rozpatrywane jest raczej jako multikulturalna mozaika, niż tygiel narodów, jako że mieszkańcy zachowują dużą część swojej własnej kultury. Z tego względu kultura Miami jest silnie inspirowana dużą populacją latynoską, czarną i karaibską.
Języki.
Według danych za lata 2010–2015, 69,7% populacji w wieku powyżej 5 lat mówi w domu po hiszpańsku, 23,1% angielsku, 4,1% kreolskim haitańskim, 0,56% portugalskim, 0,48% francuskim, 0,3% włoskim, 0,29% chińskim i 0,26% arabskim.
Miami jest miastem, w którym największa część populacji amerykańskiej jako swój język ojczysty wskazuje inny niż angielski (74,55%). Ze względu na to, że angielskojęzyczna część populacji miasta opuszcza obszary Miami, przewiduje się kolejne spadki ich udziału w tej puli.
Aktywność społeczna.
W Miami działa kilkanaście organizacji, które mają promować wśród mieszkańców Miami działalność w wolontariatach. Do największych należą m.in.: Miami-Dade Armia Zbawienia, Hands On Miami, City Year Miami, Human Services Coalition of South Florida oraz Citizens for a Better South Florida.
Gospodarka.
Miami stanowi ważne centrum finansów i gospodarki, skupiając silną społeczność biznesu międzynarodowego. Według rankingu miast światowych sporządzonego przez Globalization and World Cities Study Group &amp; Network (GaWC), Miami uznane zostało za metropolię globalną kategorii Beta. Produkt miejski brutto Miami wynosił w 2010 roku 257 miliardów dolarów, zajmując 11. miejsce na liście miast amerykańskich i 20. w zestawieniu miast świata.
W Miami lub jego okolicach swoje siedziby główne posiada szereg wielkich korporacji, włączając w to m.in.: Akerman Senterfitt, Alienware, Arquitectonica, Arrow Air, Bacardi, Benihana, Brightstar Corporation, Burger King, Celebrity Cruises, Carnival Corporation, Carnival Cruise Lines, CompUSA, Crispin Porter + Bogusky, Duany Plater-Zyberk &amp; Company, Espírito Santo Financial Group, Fizber.com, Greenberg Traurig, Holland &amp; Knight, Inktel Direct, Interval International, Lennar, Navarro Discount Pharmacies, Norwegian Cruise Line, Oceania Cruises, Perry Ellis International, RCTV International, Royal Caribbean Cruise Lines, Ryder Systems, Seabourn Cruise Line, Sedano's, Telefónica USA, TeleFutura, Telemundo, Univision, U.S. Century Bank, Vector Group i World Fuel Services. Ze względu na relatywnie niedużą odległość od Ameryki Łacińskiej, ponad 1400 korporacji założyło w Miami swoje biura poświęcone działalności w Ameryce Południowej, a w tym: AIG, American Airlines, Cisco Systems, Disney, Exxon, FedEx, Kraft Foods, LEO Pharma Americas, Microsoft, Yahoo, Oracle, SBC Communications, Sony, Symantec, Visa International i Wal-Mart.
Miami jest znaczącym centrum biznesu telewizyjnego i jednocześnie najważniejszym miastem amerykańskim na rynku hiszpańskojęzycznych mediów. Univisión, Telemundo i TeleFutura posiadają swoje siedziby i studia produkcyjne w Miami. W 2011 roku 85% produkcji Telemundo powstawało właśnie w tym mieście. W Miami swoje siedziby mają ponadto wytwórnie filmowe, na czele z Sony Music Latin i Universal Music Latin Entertainment; samo miasto jest często miejscem kręcenia wideoklipów oraz filmów.
Nieprzerwanie od 2001 roku w Miami obserwuje się zjawisko Manhattanizacji, z ponad 50 wieżowcami o wysokościach co najmniej 122 metrów, które już powstały lub są w fazie konstrukcji. Miami zajmuje 3. miejsce w Stanach Zjednoczonych (ustępując jedynie Nowemu Jorkowi i Chicago) i 19. na świecie pod względem „najbardziej imponującej panoramy”, według zestawienia Almanac of Architecture and Design. W mieście znajduje się osiem najwyższych wieżowców w stanie Floryda, z czego prym wiedzie mierzący 240 metrów Four Seasons Hotel &amp; Tower. Ponadto w Miami występuje największa koncentracja banków międzynarodowych na terenie kraju.
Na początku XXI wieku Miami doświadczyło największego boomu nieruchomościowego od czasu lat 20. W tym okresie władze miasta zatwierdziły projekty budowy ponad 100 wieżowców, z których dotychczas powstało 50. To spowodowało wzrost populacji Miami, zwłaszcza w dzielnicach Downtown, Brickell i Edgewater, które to stały się wówczas najszybciej rozwijającymi się obszarami Stanów Zjednoczonych. Załamanie na rynku nieruchomości w 2007 roku sprawiło, że Miami zajmowało w 2008 roku 8. miejsce na liście miast amerykańskich pod względem liczby domów przejętych przez wierzycieli. W 2011 roku magazyn "Forbes" uznał Miami za 2. w rankingu najgorszych miast amerykańskich ze względu na dużą liczbę obiektów zajmowanych przez wierzycieli oraz przypadku korupcji wśród przedstawicieli władzy w ostatniej dekadzie. Z kolei rok później ten sam magazyn określił Miami mianem najgorszego amerykańskiego miasta, przez wzgląd na ciągły kryzys na rynku nieruchomości, który kosztował tysiące mieszkańców utratę domów i prac.
Miami International Airport i Port of Miami są jednymi z największych tego typu obiektów w Stanach Zjednoczonych, zwłaszcza dla ładunków z Ameryki Południowej i Karaibów. Port of Miami, znany jako „Rejsowa Stolica Świata”, przyjmuje każdego roku największą liczbę rejsów prywatnych oraz liniowców wycieczkowych spośród wszystkich portów świata, zaś MIA jest największym lotniskiem na Florydzie i jednocześnie największym punktem granicznym pomiędzy Stanami Zjednoczonymi a Ameryką Łacińską. W 2010 roku Port of Miami przyjął 4,33 miliony turystów, zaś w 2011 roku gwarantował w sumie 176 tysięcy miejsc pracy i wytwarzał roczny dochód w wysokości 18 miliardów dolarów. Co siódmy statek pasażerski na świecie rozpoczyna swoją podróż w Miami.
Ważną branżą w gospodarce Miami jest turystyka. W celach biznesowych, konwencyjnych, rozrywkowych i wypoczynkowych miasto w 2009 roku odwiedziło 38 milionów gości z kraju i ze świata, którzy zostawili w Miami w sumie ponad 17 miliardów dolarów. Art Deco District w South Beach stanowi jeden z najpopularniejszych celów wypoczynkowych dla amerykańskich i międzynarodowych turystów za sprawą klubów nocnych, plaż, budynków historycznych oraz luksusowych sklepów. Kolejnych gości do miasta przyciągają takie wydarzenia, jak Sony Ericsson Open, Art Basel, Winter Music Conference, South Beach Wine &amp; Food Festival i Mercedes-Benz Fashion Week Miami.
W Miami znajduje się National Hurricane Center oraz centrala United States Southern Command, odpowiedzialnego za operacje militarne w Ameryce Centralnej i Południowej. W mieście kwitnie także przemysł wydobycia kamienia oraz magazynowania, ulokowany przede wszystkim wzdłuż zachodnich granic Miami.
Zgodnie z danymi US Census Bureau, w 2004 roku Miami było trzecim od końca miastem w Stanach Zjednoczonych (za Detroit i El Paso) pod względem dochodów osiąganych przez mieszkańców. Miami jest ponadto jednym z bardzo nielicznych miast amerykańskich, które zbankrutowały (w tym przypadku miało to miejsce w 2001 roku). Jednakże od tego czasu Miami przeżyło wielki rozwój; w 2008 roku uznane zostało za „najczystsze miasto Ameryki” według "Forbesa", ze względu na całoroczną dobrą jakość powietrza, czystą wodę pitną, czyste ulice i wdrażanie programów recyklingowych. Według badań UBS z 2009 roku, spośród 73 analizowanych miast, Miami uznane zostało za najbogatsze miasto Stanów Zjednoczonych i 5. miasto świata pod względem siły nabywczej.
Kultura.
Rozrywka.
W Miami istnieje szereg obiektów rozrywkowych, teatrów, muzeów i parków. Jednym z najnowszych elementów sceny artystycznej miasta jest Adrienne Arsht Center for the Performing Arts, siedziba Florida Grand Opera i jednocześnie drugie co do wielkości centrum sztuki w Stanach Zjednoczonych, tuż po Lincoln Center w Nowym Jorku. W skład kompleksu wschodzi Ziff Ballet Opera House, Knight Concert Hall, Carnival Studio Theater oraz Peacock Rehearsal Studio. Dzięki temu, w Adrienne Arsht Center wystawiane są światowe produkcje operowe, balety oraz koncerty. Wśród innych tego typu obiektów w Miami są m.in.: Gusman Center for the Performing Arts, Coconut Grove Playhouse, Colony Theatre, Lincoln Theatre, New World Center, Actor’s Playhouse at the Miracle Theatre, Jackie Gleason Theatre, Manuel Artime Theater, Ring Theatre, Playground Theatre, Wertheim Performing Arts Center, Fair Expo Center oraz Bayfront Park Amphitheater.
Na rozwiniętej scenie muzyki poważnej Miami działa kilka orkiestr, szkół muzycznych oraz obiektów specjalizujących się w koncertach tego typu, a w tym: Florida Grand Opera, Frost School of Music, Miami City Ballet, Miami Conservatory, Miami Wind Symphony, New World School of the Arts i New World Symphony Orchestra.
Miami stanowi ponadto ważne centrum świata mody; w mieście działa szerokie grono cenionych agencji modelingu, a także organizowane są doroczne pokazy mody Miami Fashion Week i odbywający się w Wynwood Art District Mercedes-Benz Fashion Week Miami.
Muzea.
Duża część muzeów znajduje się na obszarze Downtown; są wśród nich m.in.: Bass Museum, Coral Gables Museum, Frost Art Museum, Historical Museum of Southern Florida, Jewish Museum of Florida, Lowe Art Museum, Miami Art Museum, Miami Children's Museum, Miami Science Museum, Museum of Contemporary Art, Vizcaya Museum and Gardens, Wolfsonian-FIU Museum i Miami Cultural Center, w którym działa największa biblioteka w mieście. W Miami corocznie odbywa się największa wystawa sztuki na świecie, określana mianem „Olympics of Art”, Art Basel Miami.
Parki.
Tropikalna pogoda Miami pozwala mieszkańcom na coroczne aktywności pod gołym niebem. Jako że miasto dysponuje dużą liczbą portów, rzek, zatok i dostępem do Oceanu Atlantyckiego, popularnością cieszy się żeglowanie, wypoczynek na jachtach oraz łowienie ryb. Biscayne Bay, ze względu na występujące tam rafy koralowe, przyciąga z kolei nurków oraz osoby uprawiające snorkeling. W sumie, w Miami jest ponad 80 parków oraz ogrodów miejskich; do największych i najczęściej odwiedzanych zaliczyć można: Bayfront Park i Bicentennial Park, Fairchild Tropical Botanic Garden, Key Biscayne, Tropical Park, Peacock Park, Morningside Park, Virginia Key oraz Watson Island.
Wśród innych popularnych atrakcji są również: Jungle Island, Zoo Miami, Miami Seaquarium, Coral Castle, St. Bernard de Clairvaux Church i Charles Deering Estate.
Muzyka.
Muzyka Miami jest bardzo zróżnicowana. Kubańczycy spopularyzowali w lokalnej kulturze kongi i rumbę, Dominikańczycy bachatę oraz merengue, Kolumbijczycy muzykę vallenato i cumbia, zaś Brazylijczycy sambę. Z kolei imigranci z wysp karaibskich wprowadzili do kultury amerykańskiej tego regionu reggae, socę, zouk, calypso, a także steel pan.
Na początku lat 70. XX wieku, za sprawą wytwórni TK Records, popularność zdobyło disco z Miami, na czele z grupą KC and the Sunshine Band, a także George’em McCraem i Teri DeSario. Od 1975 roku miasto zamieszkiwali członkowie zespołu Bee Gees. W kolejnych latach zafascynowani Miami Gloria Estefan i Miami Sound Machine zadebiutowali na scenie popularnej ze swoją przesyconą kubańskimi wpływami twórczością. Na przełomie lat 80. i 90. zrodził się nowy gatunek muzyki, Miami Bass, wykonywany przez 2 Live Crew, 95 South, Tag Team, 69 Boyz, Quad City DJ's i Freak Nasty, który za sprawą żywiołowych, energetycznych brzmień, obejmował popularnością kolejne regiony Stanów Zjednoczonych.
Miami jest również domem dla szerokiej sceny muzyki techno oraz dance. To tu narodził się styl muzyczny o nazwie freestyle – swoją karierę rozpoczęli tu tacy wykonawcy freestyle'u jak Pretty Tony, Debbie Deb, Stevie B i Exposé oraz indie/folk jak Cat Power i Iron &amp; Wine. W mieście odbywają się doroczne Winter Music Conference, czyli największa impreza taneczna na świecie, i Ultra Music Festival, a także inne, mniejsze festiwale i wydarzenia muzyczne. Ze względu na popularność tego typu muzyki, a także klubów nocnych, Miami uznawane jest za część tzw. clublandu, w skład którego wchodzi także Ibiza czy Ajia Napa.
Z Miami wywodzi się również wielu artystów powiązanych ze światem rapu i hip hopu, a w tym: Trick Daddy, Trina, Pitbull, Pretty Ricky, DJ Khaled, Flo-Rida, Jackie-O, Rick Ross i DJ Laz.
Media.
Miami posiada jeden z największych rynków telewizyjnych w Stanach Zjednoczonych i zarazem drugi pod względem wielkości w stanie Floryda. Najpopularniejszym dziennikiem w mieście pozostaje "The Miami Herald" z ponad milionem czytelników dziennie, zaś "El Nuevo Herald" stanowi najważniejszą hiszpańskojęzyczną publikację; obie gazety mają największy nakład spośród wszystkich pism wydawanych na Florydzie Południowej. Zarówno "The Miami Herald", jak i "El Nuevo Herald" miały swoje siedziby w Downtown Miami przy Herald Plaza; obecnie ich siedziby znajdują się w United States Southern Command w mieście Doral.
Wśród pozostałych znaczących gazet są m.in.: "Miami Today "(z siedzibą w Brickell), "Miami New Times "(z siedzibą w Midtown), "Miami Sun Post", "South Florida Business Journal", "Miami Times" i "Biscayne Boulevard Times". Własne czasopisma wydają również studenci lokalnych uczelni, tj. m.in.: Uniwersytet Miami ("The Miami Hurricane"), Florida International University ("The Beacon"), Miami-Dade College ("The Metropolis") oraz Barry University ("The Buccaneer"). Z kolei do lokalnych, „dzielnicowych” publikacji należą: "Aventura News", "Coral Gables Tribune", "Biscayne Bay Tribune" lub też "Palmetto Bay News".
W Miami znajdują się siedziby wielu z największych światowych sieci telewizyjnych, wytwórni płytowych i firm produkujących filmy/seriale/programy telewizyjne, czyli m.in.: Telemundo, TeleFutura, Galavisión, Mega TV, Univisión, Univision Communications, Inc., Universal Music Latin Entertainment, RCTV International oraz Sunbeam Television.
Miami stanowi dwunasty co do wielkości rynek radiowy, a także siedemnasty co do wielkości rynek telewizyjny w Stanach Zjednoczonych. Do stacji telewizyjnych nadających w mieście należą: WAMI (Telefutura), WBFS (My Network TV), WSFL (The CW), WFOR (CBS), WHFT (TBN), WLTV (Univision), WPLG (ABC), WPXM (ION), WSCV (Telemundo), WSVN (Fox), WTVJ (NBC), WPBT (PBS) i WLRN.
Kuchnia.
Kuchnia Miami odzwierciedla zróżnicowania wśród populacji miasta, ze szczególnymi wpływami ze strony kuchni karaibskiej oraz latynoskiej. Efektem połączenia tych dwóch typów z kuchnią amerykańską był unikatowy styl, znany jako kuchnia Floribbean, dostępna szeroko w Miami oraz całej Florydzie Południowej, a także w chociażby sieci restauracji Pollo Tropical.
W latach 60. XX wieku popularnością wśród mieszkańców Miami zaczęły cieszyć się dania kubańskich imigrantów, takie jak kanapka kubańska, medianoche, espresso kubańskie oraz krokiety. Położenie nad Oceanem Atlantyckim i długa tradycja portowa sprawiają, że Miami znane jest również z potraw z owoców morza, serwowanych przede wszystkim w restauracjach położonych wzdłuż Miami River oraz w Biscayne Bay. Z Miami wywodzą się sieci restauracji Burger King i Tony Roma's.
Akcent.
Unikatowy akcent większości mieszkańców Miami znany jest powszechnie jako „Miami accent”. Główny wpływ na jego rozwój mieli Latynosi 2. i 3. generacji, a w tym przede wszystkim Amerykanie kubańskiego pochodzenia. Akcent ludności Miami jest zbliżony do północno-wschodniego akcentu amerykańskiego, jednakże jego wymowa jest przepełniona wpływami z języka hiszpańskiego.
Sport.
Do czterech najważniejszych drużyn sportowych z Miami należą: Miami Dolphins z National Football League (NFL), Miami Heat z National Basketball Association (NBA), Miami Marlins z Major League Baseball (MLB) oraz Florida Panthers z National Hockey League (NHL). Poza przedstawicielami w czterech najważniejszych ligach, w mieście działają również kluby: Miami FC i Miami Tropics. W Miami rozgrywany jest doroczny turniej tenisowy Miami Open, a także turnieje golfowe. W przeszłości miasto organizowało także profesjonalne wyścigi samochodowe: Miami Indy Challenge, a później Grand Prix Americas.
W Miami działają również uniwersyteckie drużyny sportowe, z których największe stanowią: University of Miami Hurricanes (grająca na Sun Life Stadium) i Florida International University Golden Panthers (grająca na FIU Stadium).
Wśród obecnie nieistniejących drużyn, które w przeszłości grały w Miami są: Miami Floridians (ABA), Miami Matadors (ECHL), Miami Manatees (WHA2), Miami Gatos (NASL), Miami Screaming Eagles (WHA), Miami Seahawks (AAFC), Miami Sol (WNBA), Miami Toros (NASL), Miami Tropics (SFL), Miami Tropics (ABA) oraz Miami Hooters (AFL).
Władze miasta.
W Miami obowiązuje forma rządów burmistrz-rada miejska, złożona z pięciu komisarzy, wybieranych w pięciu dystryktach miasta. Rada miejska stanowi organ zarządzający, z uprawnieniami do przejęcia całkowitej władzy, wydawania rozporządzeń i wykonywania wszystkich uprawnień zagwarantowanych w statucie. Burmistrz wybierany jest w wyborach powszechnych i powołuje menedżera miasta. Obecnie funkcję burmistrza pełni Tomás Regalado. Siedziba ratusza miejskiego znajduje się w dzielnicy Coconut Grove, przy Dinner Key.
Edukacja.
Szkoły publiczne.
Publiczne szkoły w Miami zarządzane są przez Miami-Dade County Public Schools, czyli największy dystrykt szkolny na Florydzie i 4. pod względem wielkości w Stanach Zjednoczonych. We wrześniu 2008 roku do ponad 392 szkół uczęszczało 385 655 uczniów. Dystrykt ten skupia ponadto największą liczbę mniejszości narodowych ze wszystkich systemów szkół publicznych w kraju, z mniejszością latynoską stanowiącą 60% uczniów, czarną stanowiącą 28% uczniów, białą ludnością stanowiącą zaledwie 10% uczniów i 2% reprezentującymi inne mniejszości.
W mieście działają jedne z najlepszych szkół średnich w Stanach Zjednoczonych, takie jak: Design and Architecture High School (uznana za najlepszą magnet school, czyli szkołę z rozszerzonym programem w danej dziedzinie), MAST Academy, Coral Reef High School (20. w rankingu najlepszych amerykańskich publicznych szkół średnich), Miami Palmetto High School i New World School of the Arts. M-DCPS jest ponadto jednym z nielicznych dystryktów szkół publicznych w Stanach Zjednoczonych, oferujących edukację dwujęzyczną, w języku hiszpańskim, francuskim, niemieckim, mandaryńskim oraz kreolską odmianą haitańskiego.
Szkoły prywatne.
W Miami działa wiele szkół prywatnych, często rzymskokatolickich lub żydowskich. Archidiecezja Miami zarządza katolickimi szkołami prywatnymi, do których należą m.in.: St. Hugh Catholic School, St. Agatha Catholic School, St. Theresa School, Immaculata-Lasalle High School, Monsignor Edward Pace High School, Archbishop Curley-Notre Dame High School, St. Brendan High School.
Chłopięce szkoły katolickie, przygotowujące do nauki w college’ach obejmują: Christopher Columbus High School i Belen Jesuit Preparatory School, zaś dziewczęce: Carrollton School of the Sacred Heart oraz Our Lady of Lourdes Academy.
Do niewyznaniowych szkół prywatnych z Miami zaliczyć można m.in.: Ransom Everglades, Gulliver Preparatory School i Miami Country Day School.
College i uniwersytety.
W lokalnych uniwersytetach i college’ach uczy się 200 tysięcy studentów, co daje Miami 7. pozycję na liście miast amerykańskich uszeregowanych pod względem liczby osób na uczelniach na głowę mieszkańca.
Do college’ów i uniwersytetów w Miami lub okolicach należą:
W sumie 67% mieszkańców Miami powyżej 25. roku życia ma dyplom ukończenia szkoły średniej, zaś 22% tytuł co najmniej licencjata.
Programy i kursy kształcące.
W Miami działają organizacje for-profit i non-profit, które oferują szeroką gamę profesjonalnych kursów kształcących i programów edukujących. Dla przykładu, organizacja non-profit "Per" Scholas umożliwia uczestnictwo w darmowych warsztatach mających na celu przygotowanie uczestników do zdobycia certyfikatów CompTIA A+ i Network+.
Transport.
Lotniska.
Miami International Airport stanowi najważniejsze lotnisko obszaru Miami, a zarazem jedno z najczęściej uczęszczanych lotnisk świata, przyjmując ponad 35 milionów pasażerów rocznie. MIA jest największym węzłem lotniczym linii American Airlines, najczęściej uczęszczanym lotniskiem Florydy, a także 2. lotniskiem w Stanach Zjednoczonych pod względem liczby przyjmowanych pasażerów zza granicy (ustępując jedynie nowojorskiemu John F. Kennedy International Airport). Rozbudowana sieć połączeń, które obsługuje MIA obejmuje stałe loty do ponad 70 miast świata.
Alternatywę stanowi również pobliskie lotnisko Fort Lauderdale-Hollywood International Airport, również obsługujące loty komercyjne na obszarze Miami. Opa-locka Airport i Kendall-Tamiami Airport położone na obszarach niemunicypalnych przyjmują ponadto ogólne loty w okolicach Miami.
Port of Miami.
W Miami znajduje się jeden z największych portów morskich w Stanach Zjednoczonych, Port of Miami, będący ponadto największym portem przyjmującym wycieczkowce na świecie. Z tego względu często nazywany jest „Rejsową Stolicą Świata”, jako że na przestrzeni lat przyjmował największe jachty wycieczkowe najważniejszych linii świata. W 2007 roku port obsłużył 3 787 410 pasażerów. Ponadto Port of Miami jest jednym z największych amerykańskich portów ładunkowych, przyjmując w 2007 roku niemalże 8 milionów ton towarów. Pośród północnoamerykańskich portów, Port of Miami zajmuje 2. miejsce (ustępując Port of South Louisiana w Nowym Orleanie) pod względem tonażu ładunków importowanych/eksportowanych z Ameryki Łacińskiej. Port zajmuje powierzchnię 518 akrów (2 km²) i dysponuje siedmioma terminalami pasażerskimi. Chiny są krajem, z którego do Miami napływa największa liczba importowanego towaru, zaś z Miami najwięcej eksportuje się do Hondurasu. W mieście znajduje się największa liczba siedzib korporacji-linii wycieczkowych, a w tym m.in.: Carnival Cruise Lines, Celebrity Cruises, Norwegian Cruise Line, Oceania Cruises i Royal Caribbean International, spośród wszystkich miejsc na świecie.
24 maja 2010 roku rozpoczęła się warta miliard dolarów budowa tunelu, który będzie obsługiwał Port of Miami.
Komunikacja miejska.
Za obsługę transportu publicznego odpowiada Miami-Dade Transit i SFRTA, a w jego skład wchodzi kolej podmiejska (Tri-Rail), metro (Metrorail), mała kolej automatyczna (Metromover), a także połączenia autobusowe (Metrobus). 17% mieszkańców Miami korzysta z transportu publicznego.
Metro w Miami obejmuje 22 stacje, rozłożone wzdłuż 35-kilometrowej trasy i biegnie od zachodnich przedmieść Hialeah i Medley, przez Civic Center, Downtown, Brickell, Coconut Grove, Coral Gables i South Miami, kończąc się na południowych, podmiejskich przedmieściach Kendall. W mieście działa również darmowa mała kolej automatyczna, Metromover, złożona z 21 stacji na trzech różnych liniach w Downtown.
Tri-Rail, system kolei podmiejskiej zarządzany przez South Florida Regional Transportation Authority (SFRTA), biegnie od Miami International Airport, na północ do West Palm Beach, zatrzymując się na osiemnastu stacjach w hrabstwach Miami-Dade, Broward i Palm Beach.
W fazie konstrukcji pozostaje obecnie Miami Intermodal Center oraz Miami Central Station, wielki węzeł transportowy, obsługujący jednocześnie Metrorail, Amtrak, Tri-Rail, Metrobus, Greyhound Lines, taksówki, wypożyczalnie samochodów, MIA Mover, prywatne samochody oraz rowery.
Kolej.
Miami stanowi południową pętlę usług przewoźnika Amtrak na wybrzeżu Atlantyku, obsługując dwie linie: Silver Meteor oraz Silver Star; obie biegnące do Nowego Jorku. Miami Amtrak Station położona jest na przedmieściach Hialeah, jednak wraz z ukończeniem budowy Miami Central Station, Amtrak przeniesie tam swoją siedzibę.
Rowery.
W XXI władze miasta, zwłaszcza gdy burmistrzem pozostawał Manny Diaz, przyjęły plany promocji rowerów wśród mieszkańców, zarówno w celach rekreacyjnych, jak i transportowych. Każdego miesiąca, począwszy od listopada 2008 roku, w Miami odbywa się tzw. „Bike Miami”, kiedy to ulice zostają zamknięte dla pojazdów, za to w pełni otwarte dla rowerzystów i pieszych. W październiku 2009 roku miasto zatwierdziło rozbudowany, 20-letni plan rozbudowy ścieżek rowerowych w Miami. Ponadto od tego czasu wszystkie powstające w mieście obiekty muszą zawierać parkingi rowerowe.
W 2010 roku magazyn "Bicycling Magazine" umieścił Miami na 44. miejscu listy miast najbardziej przyjaznych miast dla rowerzystów.
Ruch pieszych.
W 2011 roku Miami zajęło 8. miejsce w zestawieniu 50 największych miast amerykańskich pod względem przyjazności dla pieszych.

</doc>
<doc id="332774" url="https://pl.wikipedia.org/wiki?curid=332774" title="Nierządnica z Babilonu">
Nierządnica z Babilonu

Wielka Nierządnica lub Babilon Wielki – postać symboliczna w Księdze Objawienia, uosobienie zepsucia, sprzedajności, zła i Antychrysta.
Ikonografia.
Na podstawie opisu z Biblii w Średniowieczu przedstawiano tę postać jako kobietę, odzianą w czerwoną suknię, siedzącą na Bestii o siedmiu rogatych głowach.
Interpretacja.
W zależności od epoki i często doraźnych układów politycznych sposób rozumienia tego symbolu ulegał zmianom. Często przewija się obraz Rzymu ukrytego pod pojęciem Babilonu – siedem wzgórz, powiązanie religii i władzy politycznej itp.
W okresie reformacji wielu liderów ruchów protestanckich (m.in. Marcin Luter, Jan Kalwin i John Knox) interpretowało tę alegoryczną postać jako personifikację Kościoła katolickiego. Powstało w tym czasie wiele wyobrażeń o podtekstach antypapieskich.
Kościół Adwentystów Dnia Siódmego.
Adwentyści wierzą, że odejście od nauk Pisma Świętego szczególnie objawia się na przestrzeni wieków w naukach i działalności Kościoła katolickiego i wierzą, iż właśnie ten urząd jest opisaną w 17 rozdziale Księgi Objawienia „Wielką Nierządnicą”. Jej córki, jak wierzą, są symbolem upadłych kościołów protestanckich, znajdujących się dziś pod wpływem nauk i mocy papiestwa. Adwentyści wierzą, iż prześladowanie szczerych Bogu ludzi opisane w "Księdze Objawienia 17:6" miało swoje główne wypełnienie w czasach średniowiecza, kiedy to ludzie sprzeciwiający się doktrynom i władzy papieskiej byli szczególnie prześladowani. Ludzie tacy jak albigensi, waldensi czy hugenoci byli prześladowani w całej Europie, głównie przez inkwizycję.
Kościół Adwentystów Dnia Siódmego naucza, iż słowa z "Księgi Objawienia 17:18", wypełniają się we władzy Kościoła katolickiego jako siły, która ma władzę „nad królami ziemi”. Wierzą, iż papieże winni są odstępstwa z powodu przyjęcia pogańskich rytuałów, wierzeń i praktyk w kościele, nad którym sprawują władzę. Widzą Rzym papieski jako wchodzący ku władzy po Cesarstwie Rzymskim (Rzym pogański), jako wypełnienie się słów "2 Listu do Tesaloniczan 2:7": "„jego tajna moc nieprawości jest już widoczna. Na razie jednak jest powstrzymywana przez Tego, który w pewnym momencie usunie się ze sceny.”"
Mimo wszystko, adwentyści nauczają, iż wśród wiernych Kościoła katolickiego, znajdują się ludzie oddani Bogu, którzy szczerze szukają zbawienia i są również określeni jako „lud Boży”. To do nich kierowane są słowa Księgi Objawienia 18:4 "„wyjdźcie z niego (z Babilonu) ludu mój, abyście nie byli uczestnikami jego grzechów.”"
Ellen G. White w swojej książce „"Wielki Bój"” opisuje, iż „duchowy Babilon” znów będzie miał władzę nad „wszystkimi narodami” jak to miało miejsce w średniowieczu. Jej pisma określają Kościół katolicki jako odstępczą władzę, która pełni znaczącą rolę w walce przeciwko ludowi Bożemu.
Rastafari.
Według rastafarian matka nierządnic i obrzydliwości ziemi. Jest jednym z kilku chrześcijańskich i rastafariańskich alegorycznych przedstawień najwyższego zła.
Niektóre źródła podają imię "Babalon", "Szkarłatna konkubina" bądź "Szkarłatna oblubienica".
Celem Rastafarian jest dążenie do walki z Babilonem i unicestwienie go.
Świadkowie Jehowy.
Według Świadków Jehowy "Babilon Wielki" to "„Ogólnoświatowe imperium religii fałszywej”" – zaliczają do niego wszystkie religie świata, które nie opierają swoich nauk wyłącznie na Biblii; „nominalne chrześcijaństwo" ("część chrześcijaństwa uważana przez nich za chrześcijaństwo jedynie z nazwy") uznają za jego kluczową część. Ma być zniszczony przez "Szkarłatną Bestię", tj. różne organizacje międzynarodowe z "Organizacją Narodów Zjednoczonych" na czele.

</doc>
<doc id="332786" url="https://pl.wikipedia.org/wiki?curid=332786" title="Polesie (ujednoznacznienie)">
Polesie (ujednoznacznienie)

Miejscowości i ich części w Polsce.
Według TERYT istnieją 34 miejscowości o tej nazwie, w tym 12 podstawowych.

</doc>
<doc id="332787" url="https://pl.wikipedia.org/wiki?curid=332787" title="Brittany Murphy">
Brittany Murphy

Brittany Anne Murphy (nazwisko rodowe Bertolotti, ur. 10 listopada 1977 w Atlancie, zm. 20 grudnia 2009 w Los Angeles) – amerykańska aktorka filmowa i piosenkarka.
Życiorys.
Córka Sharon Murphy i Angelo Bertolottiego. Jej rodzice rozwiedli się krótko po jej narodzinach. Następnie przeniosła się z mamą do New Jersey. Murphy była baptystką, uczęszczała natomiast do szkoły luterańskiej. Kiedy skończyła dziewięć lat zagrała w musicalu "Nędznicy".
W wieku 14 lat zagrała w serialu "Drexell’s Class", gdzie wcieliła się w rolę Brendy Drexell. Na dużym ekranie zadebiutowała w "Almost Home", a potem wystąpiła w filmach, takich jak m.in. "Clueless", "Przerwana lekcja muzyki", "Nikomu ani słowa" czy "8. Mila", które ugruntowały jej pozycję w Hollywood. W główną rolę nastoletniej Jody Marken wcieliła się w slasherze "Krew niewinnych". Grała także w projektach niezależnych, takich jak "Siedem żyć", które stało się faworytem Independent Spirit Awards 2007.
Od 2006 walczyła w Hollywood o pozycję gwiazdy, jaką cieszyła się po sukcesach "Przerwanej lekcji muzyki" czy "8. Mili". Po przejściu operacji plastycznych, którym jednak sama zaprzeczała, straciła pozycję supergwiazdy. Na wiosnę 2006 wraz z Paulem Oakenfoldem nagrała singiel „Faster Kill Pussycat”, a następnie pracowała nad swoim debiutanckim albumem.
W maju 2007 poślubiła scenarzystę Simona Monjacka. Ostatni raz pojawiła się publicznie 1 grudnia 2009 na premierze filmu "Across The Hall" w Laemmle Music Hall (Los Angeles).
Śmierć.
Zmarła 20 grudnia 2009 z powodu rozległego zapalenia płuc i ostrej anemii w połączeniu z intoksykacją różnymi lekami. 23 maja 2010 z powodu zatrzymania akcji serca zmarł jej mąż, Simon Monjack.

</doc>
<doc id="332793" url="https://pl.wikipedia.org/wiki?curid=332793" title="Pomorze (ujednoznacznienie)">
Pomorze (ujednoznacznienie)



</doc>
<doc id="332796" url="https://pl.wikipedia.org/wiki?curid=332796" title="Wilhelm Boger">
Wilhelm Boger

Wilhelm Friedrich Boger (ur. 19 grudnia 1906 w Zuffenhausen, zm. 3 kwietnia 1977 w Bietigheim-Bissingen) – zbrodniarz hitlerowski, członek załogi obozu koncentracyjnego Auschwitz-Birkenau i SS-Hauptsturmführer.
Życiorys.
W 1929 r. wstąpił NSDAP (nr identyfikacyjny 153652) i SA, a w 1930 do SS (nr identyfikacyjny 2779). W 1933 roku, po wstąpieniu do SS, został powołany do policji pomocniczej. W roku 1937 dostał awans na stanowisko komisarza kryminalnego, a w 1939 przeniesiony do regionalnej placówki Gestapo w Ciechanowie.
Po rozpoczęciu II wojny światowej Boger pełnił funkcję szefa Gestapo w Ostrołęce (okupowana Polska). 1 grudnia 1942 został skierowany do Auschwitz i pełnił tam służbę jako członek personelu obozowego. Do stycznia 1945 był funkcjonariuszem Wydziału Politycznego ("Politische Abteilung") Gestapo sprawując między innymi stanowisko zastępcy szefa Maxa Grabnera. Boger, jeden z największych katów obozowych, otrzymał od więźniów przydomek „Krzycząca Śmierć”. Wiązało się to zarówno z jego sadyzmem, jak i faktem, że nieustannie krzyczał na swoje ofiary. Był głównym specjalistą od tortur i przesłuchiwań w Oświęcimiu. To on był twórcą osławionego narzędzia tortur, tzw. „huśtawki Bogera”. Boger należał także do głównych wykonawców egzekucji na więźniach i jeńcach radzieckich (m.in. przy Czarnej Ścianie przy bloku 11). Uczestniczył także w zabijaniu Żydów w komorach gazowych Brzezinki. Brał udział w marszu śmierci z KL Auschwitz do stacji kolejowej Wodzisławiu Śląskim.
Okres powojenny.
Aresztowany pod koniec wojny przez wojska amerykańskie, zbiegł podczas ekstradycji do Polski. Do 1958 r. Boger żył spokojnie, pod własnym nazwiskiem, w RFN. Ostatecznie jednak w 1958 r. został aresztowany przez władze zachodnioniemieckie i następnie osądzony przez sąd we Frankfurcie nad Menem w drugim procesie oświęcimskim (1963–1965). Został uznany za winnego bezpośredniego zamordowania 144 ludzi, współudziału w kolejnych 10 morderstwach i pomocnictwa w zabójstwie ok. 1000 osób. Boger skazany został na karę dożywocia plus dodatkowe 15 lat pozbawienia wolności oraz utratę praw obywatelskich. Był to jeden z dwóch najwyższych wyroków w procesie. Zmarł w szpitalu więziennym w 1977 r.

</doc>
<doc id="332803" url="https://pl.wikipedia.org/wiki?curid=332803" title="Poręba (ujednoznacznienie)">
Poręba (ujednoznacznienie)



</doc>
<doc id="332804" url="https://pl.wikipedia.org/wiki?curid=332804" title="Bażanowice">
Bażanowice

Bażanowice (cz. "Bažanovice", niem. "Bazanowitz") – wieś sołecka w Polsce położona w województwie śląskim, w powiecie cieszyńskim, w gminie Goleszów. Powierzchnia sołectwa wynosi 381 ha, a liczba ludności 1161, co daje gęstość zaludnienia równą 304,7 os./km².
Położenie.
Miejscowość położona jest na Pogórzu Śląskim, nad potokiem Bobrówką (Padonią), prawym dopływem Olzy, w historycznym regionie Śląska Cieszyńskiego. Na zachodzie sąsiaduje z Cieszynem (Gułdowy), na północy z Ogrodzoną, na wschodzie z Goleszowem, na południu z Dzięgielowem. Przez miejscowość przebiega droga powiatowa i linia kolejowa z Cieszyna do Goleszowa.
Historia.
Bażanowice wzmiankowane były po raz pierwszy w 1523 jako "Bazanowicze". W urbarzu cieszyńskim z 1577 widnieje jako wieś książęca, z kolei w urbarzu z 1621 znajduje się informacja iż książę Fryderyk Wilhelm podarował ją w całości Maksymilianowi Precklowi, swemu ochmistrzowi. Po wojnie trzydziestoletniej Bażanowice stały się własnością rodu Saint Genois d'Anneaucourt, którzy w końcu XVIII w. odsprzedali je księciu sasko-cieszyńskiemu Albertowi, który włączył ją do Komory Cieszyńskiej. Mieściła się tu również administracja klucza.
1 czerwca 1888 roku został otwarty szlak kolejowy austro-węgierskiej Kolei Miast Śląskich i Galicyjskich poprowadzonej z Kalwarii Zebrzydowskiej do Kojetina. W miejscowości zlokalizowano przystanek kolejowy.
Według austriackiego spisu ludności z 1900 w 61 budynkach w Bażanowicach na obszarze 382 hektarów mieszkało 488 osób, co dawało gęstość zaludnienia równą 127,7 os./km². z tego 154 (31,6%) mieszkańców było katolikami, 329 (67,4%) ewangelikami a 5 (1%) wyznawcami judaizmu, 467 (95,7%) było polsko- a 15 (3,1%) niemieckojęzycznymi. Do 1910 roku liczba budynków wzrosła do 65 a mieszkańców do 522, z czego 516 zameldowanych było na stałe, 135 (25,9%) było katolikami, 381 (73%) ewangelikami, 6 (1,1%) żydami, 489 (93,7%) polsko- a 27 (5,2%) niemieckojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego pod dowództwem ob. Niemca, który podlegał organizacyjnie 1 kompanii w Cieszynie.
W 1922 majątek przekazany został cieszyńskiej Państwowej Wyższej Szkole Gospodarstwa Wiejskiego. W 1933 w XIX-wiecznych zabudowaniach gospodarczych byłej Komory Cieszyńskiej uruchomiła ona (z inicjatywy dra Tadeusza Rylskiego) eksperymentalną serowarnię, która podjęła prace nad wyrobem miejscowego sera typu ementalskiego. Po przeniesieniu PWSGW w 1950 do Olsztyna, powstał tu Zakład Doświadczalny Serowarstwa PAN.
W Bażanowicach urodził się Paweł Stalmach – czołowy polski działacz społeczny i narodowy Śląska Cieszyńskiego.
Turystyka.
Przez miejscowość przechodzą trasy rowerowe:
Przemysł.
Na terenie Bażanowic znajduje się fabryka Pearl Stream oraz siedziba i hala produkcyjna firmy Mirometr, zajmującej się produkcją wodomierzy i systemami zdalnego odczytu, tzw. licznikami. Nowa hala działa w Bażanowicach od 16 sierpnia 2011 roku. Poprzednio firma znajdowała się na terenie byłego STW, w Cieszynie-Gułdowach przy ul. Harcerskiej. Od stycznia 2013 roku firma zatrudnia nieco ponad 200 osób.
Religia.
Na terenie wsi działalność duszpasterską prowadzi filia parafii w Cieszynie Kościoła Ewangelicko-Augsburskiego. We wsi znajduje się również siedziba niezależnej społeczności chrześcijańskiej powstałej na bazie nauk Williama Branhama.
Komunikacja.
Przez Bażanowice do 30 czerwca 2012 kursowały autobusy PKS w Cieszynie Sp. z o.o. w kierunku Cieszyna, Ustronia, Wisły, Jaworzynki i Koniakowa oraz obecnie autobusy prywatnego przewoźnika WISPOL na trasie do Cieszyna, Jaworzynki, Koniakowa, Ustronia, Wisły, Wisły Czarne, Wisły Malinki i w weekendy do Szczyrku na Salmopol. Przez wieś kursują również autobusy firmy TRANSKOM Skoczów sp. z o.o. na trasie Cieszyn - Ustroń Lipowiec Remiza.

</doc>
<doc id="332805" url="https://pl.wikipedia.org/wiki?curid=332805" title="Działo górskie Hotchkiss kal. 1,65-cala">
Działo górskie Hotchkiss kal. 1,65-cala

Działo górskie Hotchkiss kal. 1,65-cala było produkowane przez francuską firmę "Hotchkiss Ordnance Co." pod koniec XIX wieku.
Podobnie jak inne typy dział górskich mogło one być łatwo rozkładane na części o masie umożliwiającej transport na grzbietach zwierząt jucznych. Ta cecha powodowała, że 1,65-calowe działo Hotchkissa było doskonałą bronią dla oddziałów kawalerii.
Obsługa działa Hotchkissa składała się z dowódcy i pięciu żołnierzy. Działo po rozłożeniu było przewożone na grzbiecie dwóch mułów, dodatkowe muły przewoziły amunicję (72 naboje każdy).
W latach 1876-1896 rząd amerykański zakupił we Francji około 56 dział tego typu. Zastąpiły one znajdujące się na uzbrojeniu kawalerii odprzodowe 12-funtowe działa górskie. Już w 1877 r. pierwsze działo zostało użyte bojowo podczas walk z Indianami Nez Perce. W 1890 roku cztery działa 1,65 cala zostały użyte przez 7 Pułk Kawalerii Armii Stanów Zjednoczonych podczas masakry nad strumieniem Wounded Knee. W następnych latach kawaleria używała dział 1,65-calowych w czasie walk z Hiszpanami na Kubie w 1898 roku i późniejszych walk na zaanektowanych Filipinach.
Działo Hotchkissa było bronią cenioną przez żołnierzy, celną i z powodu niskiej masy łatwą do przetaczania. Mały kaliber powodował jednak że niemożliwe było skonstruowanie dla działa 1,65-calowego szrapnela. Wadą było także przemieszczanie się działa po każdym strzale, co powodowało konieczność korygowania punktu celowania co kilka strzałów. Była to jednak wada typowa dla wszystkich dział pozbawionych oporopowrotnika.
Opis.
Działo Hotchkissa było bronią odtylcową, ładowaną amunicją scaloną. Materiałem miotającym był początkowo proch czarny, później łuski elaborowano prochem bezdymnym. Początkowo zapłonnik był umieszczany przed strzałem w specjalnym gnieździe zamka, a w dnie łuski znajdował się otwór zasłonięty cienką przesłoną. Powstałe w wyniku inicjacji zapłonnika płomienie przedostawały się specjalnym kanałem w zamku, przepalały przesłonę i powodowały zapłon materiału miotającego. Później zastosowano naboje z zapłonnikiem klasycznie umieszczonym w dnie łuski. Łoże kołowe, średnica kół 95 cm.
Z działa można było wystrzelić dwa rodzaje pocisków:
Linki zewnętrzne.
Działo Hotchkiss (ang.)

</doc>
<doc id="332809" url="https://pl.wikipedia.org/wiki?curid=332809" title="Poręba Wielka">
Poręba Wielka



</doc>
<doc id="332810" url="https://pl.wikipedia.org/wiki?curid=332810" title="Indyjski kalendarz narodowy">
Indyjski kalendarz narodowy

Indyjski zreformowany kalendarz narodowy – oficjalny, urzędowy kalendarz stosowany w Indiach. Jest używany obok kalendarza gregoriańskiego przez Gazette of India, w wiadomościach nadawanych przez radiostację All India Radio oraz w komunikatach publikowanych przez rząd Indii. 
Jest to kalendarz słoneczny, w którym rok podzielony jest na 12 miesięcy i ma 365 dni (w latach przestępnych 366 dni).
Struktura kalendarza.
W latach przestępnych ćajtra ma 31 dni i zaczyna się 21 marca. Podobnie jak w kalendarzu perskim wszystkie miesiące pierwszej połowy roku mają 31 dni, co odpowiada wolniejszemu ruchowi Słońca po ekliptyce w tym okresie. 
Nazwy miesięcy pochodzą ze zreformowanego kalendarza księżycowo-słonecznego era Wikrama z pewnymi różnicami w ich wymowie, co bywa przyczyną niejasności, do którego należą kalendarza.
Lata liczy się według ery Śaka (na pamiątkę zwycięstwa nad Sakami), która zaczęła się (rok 0) w 78 r. Aby określić, czy rok jest przestępny należy dodać 78 do roku ery Saka - w rezultacie, jeśli rok jest rokiem przestępnym w kalendarzu gregoriańskim, to jest przestępnym w erze Saka.
Wprowadzenie kalendarza.
Kalendarz hinduski był opracowany przez specjalny komitet reformy kalendarza (Calendar Reform Committee). Rząd Indii utworzył go w 1952 roku. Zadanie komitetu polegało na ujednoliceniu bardzo licznych systemów liczenia czasu występujących w Indiach. Kalendarz jest częścią "Indian Ephemeris and Nautical Almanac", kompendium zawierającego informacje astronomiczne. Są w nim również dane i wzory pozwalające określić czas potrzebny do sporządzenia religijnego kalendarza hinduistycznego.
Oficjalnym początkiem kalendarza był 1 ćajtra, 1879 ery Saka, czyli 22 marca 1957.

</doc>
<doc id="332811" url="https://pl.wikipedia.org/wiki?curid=332811" title="Elena Liashenko">
Elena Liashenko



</doc>
<doc id="332812" url="https://pl.wikipedia.org/wiki?curid=332812" title="Hans Andersen">
Hans Andersen



</doc>
<doc id="332813" url="https://pl.wikipedia.org/wiki?curid=332813" title="Minneapolis (ujednoznacznienie)">
Minneapolis (ujednoznacznienie)

Miejscowości w USA:
Gminy w USA:

</doc>
<doc id="332815" url="https://pl.wikipedia.org/wiki?curid=332815" title="Czasem słońce, czasem deszcz">
Czasem słońce, czasem deszcz

Czasem słońce, czasem deszcz (hindi: कभी खुशी कभी ग़म trb. "Kabhi khuši kabhi gham"; w wersji angielskiej tytuł zapisany jako "Kabhi Khushi Kabhie Gham" i przetłumaczony dosłownie: "Sometimes Happiness, Sometimes Sorrow", spotykana jest również skrócona nazwa K3G lub KKKG) – indyjski film fabularny z 2001 roku w reżyserii Karana Johara. Jego premiera miała miejsce 14 grudnia 2001 roku.
Producenci filmu wykorzystali fragment przeboju The Weather Girls "It's raining man" bez wiedzy i zgody autorów, za co zapłacili odszkodowanie. Film zdobył ogromną popularność nie tylko w Indiach, ale na całym świecie. Udało mu się dostać na listę Top-10 amerykańskiego boxoffice'u, w Wielkiej Brytanii zajął trzecie miejsce w rankingu UK Top Charts. Łącznie na całym świecie obejrzało go już przeszło miliard widzów. Tłem do drugiej części filmu jest Londyn, co daje okazję do konfrontacji kultury indyjskiej z angielską.
Fabuła (streszczenie).
"Czasem słońce, czasem deszcz" to jeden z największych przebojów indyjskiego kina. Jest pochwałą optymizmu, rodziny, przyjaźni i odwagi.
Niedługo po ślubie Nandini i Yash Raichand usynawiają małego Rahula. Chłopiec staje się ich oczkiem w głowie. Po pewnym czasie małżeństwu rodzi się drugi syn - Rohan. Rahul, zgodnie z tradycją, wyjeżdża na studia do Londynu. Po powrocie ma przejąć finansowe imperium Raichandów. Spotyka swoją miłość z dawnych lat, imieniem Naina. Yash dochodzi do wniosku, że młodzi powinni się bezzwłocznie pobrać i rozpoczyna aranżowanie małżeństwa bez wiedzy Rahula. Pewnego dnia w ubogiej dzielnicy Chandini Chowk Rahul spotyka Anjali. Młodzi zakochują się w sobie. Jednakże ojciec Rahula nie chce dopuścić do związku syna z kobietą z niższych sfer. Chłopak początkowo zamierza ulec Yashowi i opuścić ukochaną, jednak na wieść o śmierci jej ojca bierze ją za żonę, aby Anjali wraz z młodszą siostrą nie zostały bez opieki mężczyzny. Ponieważ młodzi nie dostają błogosławieństwa, obydwoje wyjeżdżają z kraju. W międzyczasie rodzina wysyła Rohana do szkoły z internatem.
Po 10 latach Rohan wraca do rozbitego domu. Postanawia odnaleźć brata i sprowadzić go do domu. Wyjeżdża do Londynu, gdzie w miarę spokojnie żyje jego starszy brat. Rohan spotyka na uczelni Poo, siostrę Anjali, a swoją przyjaciółkę. Przedstawia jej swoje zamiary. Poo postanawia mu pomóc. Przedstawia go swojej rodzinie jako kuzyna swojej przyjaciółki. Rahul nie poznaje brata. Rohan ukrywa swoją prawdziwą tożsamość. Gdy Rahul dowiaduje się prawdy o przybyszu, nie kryje wzruszenia. Nie chce jednak spełnić prośby brata i wrócić do domu. Rohan sprowadza do Anglii rodziców. Doprowadza też do spotkania Rahula z matką i ojcem. Jednak Yash jest zbyt dumny, aby pogodzić się z synem. W związku ze śmiercią jednych z seniorek domu, cała rodzina czuje się zobowiązana udać do Indii na pogrzeb. Rohan prosi brata, aby ten choć raz odwiedził dom rodziców. Rahul spełnia tę prośbę. Zwaśniona rodzina ulega pojednaniu. Rohan żeni się z Poo.
Muzyka.
Muzykę do filmu stworzyli Jatin i Lalit Pandit, Aadesh Shrivastava, Babloo Chakravorty oraz Sandesh Shandilya. Natomiast słowa piosenek napisał Sameer.

</doc>
<doc id="332816" url="https://pl.wikipedia.org/wiki?curid=332816" title="Michael Cunningham">
Michael Cunningham

Michael Cunningham (ur. 6 listopada 1952 w Cincinnati) – amerykański pisarz i scenarzysta, laureat Nagrody Pulitzera (1999) za powieść "Godziny" (1998).
Życiorys.
Cunningham urodził się w Cincinnati (Ohio), a wychowywał się w Pasadenie w Kalifornii. Studiował literaturę na Uniwersytecie Stanforda, gdzie uzyskał tytuł licencjata, później uczył się na Uniwersytecie Iowa, gdzie zdobył stopień magisterski. Podczas pobytu w Iowa publikował krótkie opowiadania w „The Atlantic Monthly” i „Paris Review”. Jego opowiadanie "White Angel" (stanowiące część pierwszej książki Cunninghama: "Dom na krańcu świata") zostało w 1989 opublikowane na łamach „The New Yorker” i wybrane do antologii najlepszych opowiadań amerykańskich "Best American Short Stories".
W roku 1993 otrzymał Stypendium Guggenheima, a w 1998 National Endowment for the Arts Fellowship. W 1995, kiedy ukazała się jego druga książka, "Z ciała i z duszy", zdobył nagrodę literacką Whiting Writers Award. W 1998 wydał trzecią książkę, "Godziny", która jest uznawana za jego najlepsze dzieło. "Godziny" otrzymały wiele prestiżowych nagród, m.in. Pulitzera, PEN/Faulkner Award i Gay, Lesbian, Bisexual, and Transgendered Book Award. W 2005 opublikował swoją czwartą książkę, "Wyjątkowe czasy", która ukazała się w Polsce w czerwcu 2006 nakładem Domu Wydawniczego Rebis.
"Godziny" i "Dom na krańcu świata" zostały zekranizowane. "Godziny", film z roku 2002, wyreżyserował Stephen Daldry, a główne role zagrali: Meryl Streep, Julianne Moore, Nicole Kidman i Ed Harris. Obraz otrzymał 9 nominacji do Oscara, ostatecznie zdobył 1 statuetkę (Nicole Kidman za rolę pierwszoplanową). "Dom na krańcu świata" wyprodukowała w 2004 wytwórnia Warner Independent Pictures, scenariusz do filmu napisał sam autor, reżyserem był Michael Mayer, w rolach głównych wystąpili Colin Farrell, Robin Wright Penn i Dallas Roberts oraz Sissy Spacek. Cunningham jest także współautorem scenariusza filmu "Evening" z 2007, w którym jedną z głównych ról zagrała Meryl Streep.
Cunningham wykłada na Fine Arts Work Centre w Provincetown i na Brooklyn College.
Jest gejem. Od prawie dwudziestu lat mieszka w Nowym Jorku wraz ze swoim życiowym partnerem, Kenem Corbettem. Choć jego powieści zawierają liczne wątki LGBT, Cunningham nie uważa siebie za „pisarza gejowskiego”.

</doc>
<doc id="332819" url="https://pl.wikipedia.org/wiki?curid=332819" title="Faddiej Bellingshausen">
Faddiej Bellingshausen



</doc>
<doc id="332820" url="https://pl.wikipedia.org/wiki?curid=332820" title="Shahrukh Khan">
Shahrukh Khan



</doc>
<doc id="332821" url="https://pl.wikipedia.org/wiki?curid=332821" title="Potęgowo">
Potęgowo



</doc>
<doc id="332823" url="https://pl.wikipedia.org/wiki?curid=332823" title="Lista papieży">
Lista papieży



</doc>
<doc id="332825" url="https://pl.wikipedia.org/wiki?curid=332825" title="Spis papieży">
Spis papieży



</doc>
<doc id="332828" url="https://pl.wikipedia.org/wiki?curid=332828" title="Montpelier (ujednoznacznienie)">
Montpelier (ujednoznacznienie)

Inne miejscowości w USA:
Gminy w USA:

</doc>
<doc id="332833" url="https://pl.wikipedia.org/wiki?curid=332833" title="Mistrzostwa Europy w łyżwiarstwie figurowym">
Mistrzostwa Europy w łyżwiarstwie figurowym

Mistrzostwa Europy w łyżwiarstwie figurowym (ang. "European Figure Skating Championships", określane jako "Europeans") – kontynentalne zawody mistrzowskie w łyżwiarstwie figurowym organizowane przez Międzynarodową Unię Łyżwiarską (ISU) od 1891 roku. Od początku mistrzostw rozgrywano konkurencję solistów, następnie w 1930 roku dołączyła do niej konkurencja solistek i par sportowych, zaś od 1954 pary taneczne. 
Początkowo przyznawano tylko dwa medale: mistrzowi Europy – duży medal złoty z napisem „Palmam qui meruit ferat”, wicemistrzowi Europy – mały złoty medal. Medali srebrnych i brązowych nie przyznawano co najmniej do 1908 roku.
"Zobacz też: Polacy na mistrzostwach Europy"

</doc>
<doc id="332834" url="https://pl.wikipedia.org/wiki?curid=332834" title="Nashville (ujednoznacznienie)">
Nashville (ujednoznacznienie)

Miejscowości w USA:
Gminy w USA:
Film:

</doc>
<doc id="332835" url="https://pl.wikipedia.org/wiki?curid=332835" title="Narciarstwo alpejskie">
Narciarstwo alpejskie

Narciarstwo alpejskie (lub narciarstwo zjazdowe) – jedna z form narciarstwa – obok narciarstwa klasycznego (biegi narciarskie i skoki narciarskie), narciarstwa dowolnego, skialpinizmu, skituringu – polegająca na zjeździe po ośnieżonym stoku górskim lub sztucznym na nartach przymocowanych do butów narciarskich za pomocą specjalnych wiązań. Może być realizowana jako rekreacja lub sport. Jest uprawiana na trasach zjazdowych, szlakach narciarskich i nartostradach lub poza trasami. Narciarz przeważnie korzysta również z kijków. Szczególnymi formami narciarstwa alpejskiego są m.in. narciarstwo telemarkowe, freeride, narciarstwo szybkie, narciarstwo ekstremalne i narciarstwo na trawie (na nartorolkach) lub igelicie.
Historia.
Według najnowszych badań ojczyzną nart jest Azja Środkowa, a konkretnie okolice Bajkału i gór Ałtaj. Do Skandynawii narty trafiły prawdopodobnie za pośrednictwem Lapończyków. Wśród licznych rysunków naskalnych w Skandynawii i centralnej części kontynentu azjatyckiego znalazły się również wyobrażenia scen narciarskich (rysunki datowane są na 3000–5000 lat). Przedstawiają one realistyczne ujęcia postaci, uchwyconych w typowo narciarskiej pozycji, z nogami ugiętymi w kolanach, co by wskazywało na poślizg.
W nowożytnej Europie po raz pierwszy odnotowano w 1849 roku zjazd na nartach pastora Johanna Josefa Imsenga z Wallis w Szwajcarii. Około 1860 roku powstała pierwsza na świecie wytwórnia nart, w Sils Maria. Prawdziwy sport zaczął być jednak popularyzowany dopiero pod koniec XIX wieku. Głównym popularyzatorem narciarstwa alpejskiego był Mathias Zdarsky (1856–1940). W 1893 roku powstał pierwszy klub narciarski, w Glarus. W 1900 roku odbyły się pierwsze zawody narciarskie: zjazd w Bière, a w roku 1922 – pierwsze zawody slalomowe (z rozstawionymi tyczkami), pierwsze mistrzostwa świata w narciarstwie alpejskim odbyły się w 1931 roku w Mürren.
Narciarstwo alpejskie nie stawało się sportem popularnym ze względu na konieczność podchodzenia pod górę z nartami, co wymagało sporej kondycji. W niektórych kurortach oferowano „wyciągi saniowe” pozwalające na wjazd na niezbyt strome stoki saniami ciągnionymi przez konie.
Dopiero wynalazek wyciągu narciarskiego (koleje linowe – pierwsze kolejki powstawały od 1912 roku) pozwolił na dynamiczny rozwój narciarstwa alpejskiego, stylów zjazdowych (carving – lata 80. XX wieku) oraz konstrukcji sprzętu (m.in. usztywnienie pięty, bezpieczniki – lata 60. XX wieku).
W Polsce do realizacji sportu najbardziej przyczynił się Stanisław Barabasz. W styczniu i lutym 1907 roku powstały pierwsze polskie organizacje narciarskie: Karpackie Towarzystwo Narciarskie we Lwowie i Sekcja Narciarska Towarzystwa Tatrzańskiego w Zakopanem. W tym samym roku w Bielsku działacze Beskidenverein założyli niemiecki "Wintersportverein" ("Wintersportclub Bielitz-Biala des Beskidensvereines").
Technika jazdy.
Głównym wyzwaniem stojącym przed narciarzem to kontrola szybkości (przyspieszanie, hamowanie i zatrzymanie) i kierunku jazdy – skręty.
Kontrola szybkości.
Na szybkość narciarza na danym stoku wpływają następujące czynniki:
Skręty.
Techniki skrętów ewoluowały w ciągu ostatnich 150 lat, a równolegle z nimi techniki budowy nart, butów i wiązań narciarskich. Historycznie skręty w narciarstwie alpejskim rozwijały się w mniej więcej następującej kolejności:
Hamowanie.
Redukcja szybkości i hamowanie w czasie jazdy odbywają się przez:
Style jazdy.
Obecnie na stokach narciarskich dominują dwa style jazdy narciarskiej:
Poza wyznaczonymi trasami (offpiste) narciarze uprawiają freeriding.
Ośrodki narciarskie.
Narciarstwo alpejskie (zarówno rekreacyjne, jak i sportowe) uprawiane jest w ośrodkach narciarskich – kompleksach wyciągów i tras narciarskich.
Narciarstwo alpejskie jest również uprawiane poza przygotowanymi trasami, co wymaga nieco innych umiejętności i nieco innego sprzętu (np. szersze narty, mniej zapadające się w nieprzeratrakowanym śniegu).
Trasy narciarskie na całym świecie są oznakowane względnie jednolitym systemem, pozwalającym na określenie ich stopnia trudności.
Śnieg i warunki pogodowe.
Na łatwość jazdy, technikę i szybkość wpływa również stan śniegu. Rozróżnia się kilkanaście rodzajów śniegu.
Ryzyka.
Ryzyko kontuzji.
Ryzyko kontuzji w czasie uprawiania narciarstwa alpejskiego wynosi 3–10 na 1000 wizyt na stoku. Najczęstszymi kontuzjami są urazy kolana (39%) i urazy ramienia (14%), ale zdarzają się złamania kończyn, a nawet wypadki śmiertelne. W celu zmniejszenia urazowości stosuje się m.in. kaski narciarskie i tzw. zbroje służące ochronie kręgosłupa.
Inne ryzyka.
Wśród innych ryzyk należy wymienić ryzyka lawin, oparzeń słonecznych, czy niebezpieczeństw związanych z przemarznięciem organizmu.
Słynne wypadki śmiertelne na nartach.
Wielu słynnych ludzi zginęło na trasach narciarskich, wśród nich:
W sezonie 2010–2011 na polskich trasach narciarskich straciło życie 5 osób.
Narciarstwo jako sport.
Narciarstwo alpejskie jest dyscypliną zaliczaną do sportów zimowych, polegającą na jak najszybszym zjeździe po stoku na długich nartach, na trasie wyznaczonej przez specjalne tyczki lub inne znaki.
Najważniejsze zawody w narciarstwie alpejskim to igrzyska olimpijskie, Puchar Świata i mistrzostwa świata.
W Pucharze Świata rozgrywanych jest sześć z siedmiu poniższych konkurencji (w przeszłości kombinacja, obecnie superkombinacja), w tym slalom równoległy od 2011 roku:
W Mistrzostwach Świata i na Igrzyskach Olimpijskich rozgrywane są obecnie pierwsze 4 konkurencje i superkombinacja.
Około roku 2002 została wyodrębniona przez FIS nowa dyscyplina, carving. Pod auspicjami FIS rozgrywany jest FIS Carving World Cup na dwóch poziomach: FIS Carving Cup World Challenge i FIS Carving Cup European Challenge.
W ramach zawodów carvingowych rozgrywane są dwie konkurencje:
Zwycięzcą każdej z powyższych konkurencji narciarskich jest zawodnik, który pokona wyznaczoną bramkami trasę w najkrótszym czasie (z elementami punktacji w CAR SL). W konkurencjach technicznych, czyli SL i GS, rozgrywane są dwa przejazdy, a czasy są sumowane.
Specyficzną konkurencją, mającą na celu wyłonienie najwszechstronniejszego narciarza, jest superkombinacja (kiedyś kombinacja). W skład klasycznej kombinacji wchodził pełny (nieskrócony) zjazd oraz 2 przejazdy slalomu. Obecnie rozgrywa się zawody superkombinacji, w której sumowane są czasy skróconego zjazdu (lub ewentualnie supergiganta) oraz 1 przejazdu slalomu. Takie zawody są wliczane do klasyfikacji superkombinacji.
Konkurencje.
Wspólne zasady.
Zasady zawodów pod auspicjami FIS regulowane są przez Regulaminy FIS, które regulują organizację, marketing i sponsoring, udział mediów, zasady udziału ekip towarzyszących (serwismenów, trenerów, lekarzy, przedstawicieli producentów sprzętu itd.), zasady pomiaru czasu, kolejności startu, protestów, homologacji tras, zabezpieczenia stoków, pracy sędziów i innych osób odpowiedzialnych za sprawny i poprawny przebieg (w tym ich wynagradzania), nawet takie szczegóły, że np. narciarz stojący na podium nie może trzymać w jednej ręce nart i kijków albo, jakie powinno być menu w hotelu na śniadanie.
Niektóre zasady:
Konkurencje.
Slalom (SL).
Slalom to konkurencja techniczna. Różnica poziomów między startem a metą wynosi 180–220 m dla mężczyzn i 140–200 m dla kobiet. Średnie nachylenie trasy slalomowej powinno wynosić od 33% do 45%, a jej szerokość – 30 m. Nachylenie ponad 52% dozwolone jest jedynie na krótkich odcinkach. Zawodnicy przemieszczają się między tyczkami, na przemian czerwonymi i niebieskimi. Bramka składa się w dwóch tyczek, rozstawionych na szerokość 4–6 metrów. U mężczyzn na trasie rozstawionych jest zazwyczaj od 55 do 75 tyczek, u kobiet natomiast od 45 do 65. Tyczki są tak ustawione, aby nie utrudniać zbytnio przejazdu, ale też nie jest to prosty zjazd w dół. Przynajmniej kilka bramek jest podkręconych, i na trasie znajduje się co najmniej jeden wertikal (nie więcej niż 3) – czyli kilka (3–4) tyczek ustawionych w linii prostej i dość blisko siebie, tak że zawodnik musi wykonywać bardzo szybkie zmiany krawędzi, aby się zmieścić na trasie. Rozgrywane są dwa przejazdy. Każdy z nich jest nieco inaczej ustawiony. Do klasyfikacji liczy się łączny czas z obu przejazdów.
Slalom Gigant (GS).
Slalom Gigant należy do konkurencji technicznych. Różnica poziomów między startem a metą wynosi 250–450 m dla mężczyzn i 250–400 m dla kobiet. Szerokość trasy nie powinna być mniejsza niż 40 m. Bramka w gigancie składa się z 4 tyczek i dwóch flag. Szerokość bramki to 4–8 m. Odległość między najbliższymi tyczkami kolejnych bramek nie powinna być mniejsza niż 10 m. Rozgrywane są dwa przejazdy – na tej samej trasie, każdy przejazd przy różnym ustawieniu tyczek. Do klasyfikacji liczy się łączny czas z obu przejazdów. Pierwszych 30 zawodników otrzymuje punkty Pucharu Świata. Pierwsza '15' startuje z początkowymi numerami. Zawodnicy mogą sobie wybrać numer startowy.
Super-G (SG).
Supergigant – to konkurencja szybkościowa. Różnica poziomów między startem a metą wynosi 500–650 m dla mężczyzn i 400–600 m dla kobiet. Trasa powinna mieć co najmniej 30 m szerokości. Bramka w supergigancie (na przemian czerwona i niebieska) składa się z dwóch par tyczek tego samego koloru i dwóch płacht. Szerokość bramek horyzontalnych to 6–8 m, bramek wertykalnych – 8–12 m. Trasa jest oznaczona niebieską farbą. Zawodnicy nie trenują na trasie super giganta, ale mają obowiązek ją dokładnie obejrzeć. Zawody składają się z jednego przejazdu. Najlepsi zawodnicy wybierają numer startowy. Panuje tu dowolność, jednak z reguły wybierane są numery w drugiej dziesiątce.
Zjazd (DH).
Zjazd – to najszybsza z konkurencji, zawodnicy mogą osiągać na stokach do 130 km/h, a na najsłynniejszym chyba stoku zjazdowym i jednocześnie jednym z trudniejszych w Kitzbühel (Austria) do 150 km/h, a w Wengen (Szwajcaria), który z kolei jest najdłuższym zjazdem w alpejskim kalendarzu FIS (4 km 480 m) prędkości przekraczają 150 km/h. Różnica poziomów między startem a metą powinna wynosić od 800 do 1100 m dla mężczyzn i 450–800 m dla kobiet. Szerokość trasy powinna wynosić co najmniej 30 m, poza wyjątkowymi, dobrze oznakowanymi i zabezpieczonymi zwężeniami. Jak w każdym biegu na trasie muszą być porozstawiane bramki, w zjeździe tylko jednego koloru. Bramka składa się z 4 slalomowych tyczek i dwóch flag i musi mieć szerokość co najmniej 8 m. W zjeździe nie są one zbyt blisko siebie, wyznaczają jedynie pewne punkty, gdzie trzeba przejechać koło bramki. Ominięcie bramki powoduje dyskwalifikację. Dodatkowo boki trasy są oznaczone zazwyczaj niebieską farbą. Na początku trasy jest długi odcinek, gdzie zawodnicy nabierają szybkości, w dalszej części trasy zaczynają się utrudnienia. Przed samymi zawodami musi być rozegrany trening, udział w nim jest obowiązkowy. Zwykle odbywają się 2–3 treningi. Zawody to jeden przejazd – wygrywa ten, kto zjedzie najszybciej.
Kombinacja.
Kombinacja należy do konkurencji wszechstronnych. Najpierw rozgrywany jest zjazd, a potem (innego dnia) slalom (cały, czyli dwa przejazdy). Wyniki są sumowane i zawodnik z najmniejszym czasem wygrywa (oczywiście tylko lepszy czas slalomu). Ze względu jednak na swoiste skomplikowanie przeprowadzania całej procedury, konkurencja ta w ostatnich latach została już całkowicie wyparta na rzecz Super Kombinacji. Ostatni raz w kalendarzu FIS klasyczna kombinacja miała miejsce w sezonie zimowym 2005/2006 w zawodach mężczyzn.
Superkombinacja.
Superkombinacja jest bardzo podobna do kombinacji, tylko zamiast 2 przejazdów slalomu rozgrywany jest jeden. Poza tym zamiast zjazdu może być rozegrany supergigant. Obydwie konkurencje rozgrywane są tego samego dnia (najpierw zjazd lub supergigant). Wyniki są sumowane podobnie jak w kombinacji.
Zawody Drużynowe.
Zawody drużynowe to dyscyplina, w której rozgrywane są wszystkie konkurencje. W każdej występuje najlepszy zawodnik z kraju. W "Zawodach Drużynowych" startują kobiety i mężczyźni (po 2 z danego kraju).
Slalom Równoległy.
Po parunastoletniej przerwie znów w ramach Pucharu Świata odbywają się zawody w slalomie równoległym. Polegają na tym, że na stoku ścigają się dwaj (lub więcej) zawodnicy, jadący na (w miarę możliwości) tak samo ustawionej trasie slalomowej. Różnica poziomów między startem a metą musi wynosić 80–100 m, a liczba bramek zawierać się w przedziale 20–30. Jeśli slalom rozgrywany jest na dwóch trasach, jedna ma tyczki niebieskie, druga – czerwone. Odległość między tymi samymi bramkami sąsiednich tras musi wynosić 6–7 m. Obaj (lub więcej) zawodnicy startują, gdy otworzą się jednocześnie ich bramki startowe. Zawody rozgrywane są metodą pucharową, do startu dopuszczanych jest 32 najlepszych zgłoszonych zawodników (zgodnie z posiadanymi przez nich punktami FIS).
Carving.
Zasady zawodów carvingowych regulowane są również przez Regulamin FIS. Wyścigi odbywają się bez kijków.
Slalom Carving.
„Bramkami” są niskie boje (ze względu na jazdę w bardzo dużym wychyleniu). Trasa musi mieć co najmniej 200 m długości i 20 m szerokości. Geometria ułożenia boi jest podobna do geometrii SL: są bramki poziome i pionowe, wertikale, kombinacja boi, zwana Robustelli. Bramki są z 1, 2 lub 3 bojami (zewnętrzna, środkowa i wewnętrzna, każda innego koloru) i – w przeciwieństwie do pozostałych dyscyplin zjazdowych – wyścig polega na objechaniu możliwie najbardziej ambitnych boi, w tym szczególnie zewnętrznych. Na trasie muszą być co najmniej 2 wertikale. Odległość między normalnymi bramkami (poziomymi lub pionowymi) musi mieścić się w granicach 1,95–2,45 m. Odległość między skrętami – 15–20 m. Za przejechanie każdej boi zawodnik dostaje pewną liczbę punktów w zależności od tego, którą boję objechał (najcenniejsze boje są często najdalej od osi przejazdu). Wynik zawodnika to czas przejazdu dzielony przez liczbę uzyskanych punktów. Zawodnik, który uzyska najniższy wynik wygrywa.
Speed Carving.
Trasa musi liczyć co najmniej 300 m długości i 30 m szerokości. Na trasie rozstawione są bramki z boi, ale już tylko po 1 boi na bramkę, wyznaczając trasę przejazdu. Odległość między skrętami musi być w granicach 18–25 m. Liczy się tylko czas poprawnego przejazdu trasy.
Zasady dotyczące sprzętu.
Zasady dotyczące sprzętu, jaki może być używany na zawodach Pucharu Świata FIS, zostały zebrane w regulaminie: "Specifications: Competition Equipment and Commercial Markings". W sezonie 2012/2013 zwiększono minimalną długość nart oraz minimalne promienie skrętu we wszystkich (poza slalomem) konkurencjach. Nieco krótsze narty są dopuszczone w niektórych innych zawodach FIS oraz w zawodach dla zawodników poniżej 18 lat.
Ponadto:
Narciarstwo zjazdowe dla niepełnosprawnych.
Osobną dziedziną rekreacji i sportu jest narciarstwo alpejskie dla niepełnosprawnych. Wyposażenie niepełnosprawnego narciarza zależy od rodzaju jego niepełnosprawności. W ramach igrzysk paraolimpijskich rozgrywane są wszystkie konkurencje (SL, DH, SG, GS, Superkombinacja i Zawody Drużynowe). Narciarstwo alpejskie pojawiło się po raz pierwszy na Zimowych Igrzyskach Paraolimpijskich w 1976 roku w szwedzkiej miejscowości Örnsköldsvik. W 2012 roku jest uprawiane w 39 krajach.
Konkurencje odbywają się w 3 kategoriach:
Narciarze pierwszej kategorii jeżdżą za przewodnikiem ubranym przeważnie w jaskrawą kamizelkę. Narciarze pozostałych dwóch kategorii wspomagają się dla równowagi kijkami wyposażonymi w małe płozy.
W czasie igrzysk paraolimpijskich w Vancouverze w 2010 roku rozegrano 30 konkurencji (3 kategorie niepełnosprawności x 5 konkurencji x 2 płcie). Kategorie niepełnosprawności były następujące:

</doc>
<doc id="332839" url="https://pl.wikipedia.org/wiki?curid=332839" title="Pyteasz z Massalii">
Pyteasz z Massalii

Pyteasz z Massalii ( "Pytheas ho Massaliotes") – wielki grecki podróżnik i geograf ur. ok. 350 p.n.e. w Massalii (dzisiejsza Marsylia). Wyznaczył szerokość geograficzną Marsylii z dokładnością 40 sekund kątowych za pomocą kalibrowanego gnomonu. Jako pierwszy zauważył związek pływów morskich z położeniem Księżyca. W 325 roku p.n.e. Pyteasz sporządził pierwszy znany w historii opis wybrzeży Brytanii, północnej Europy i Skandynawii, który zatytułował „O Oceanie” ("Perí Okeanu").
Dzieło odkrywcze.
Około 310 r. p.n.e. wyruszył w podróż na północ. Pokonując obawy potęgowane opowieściami Fenicjan o zagrożeniach czyhających na żeglarzy poza Gibraltarem, wypłynął na wody Oceanu Atlantyckiego. Żeglując głównie nocami (dla uniknięcia fenickich okrętów wojennych panujących i na tym akwenie) wzdłuż wybrzeży dzisiejszej Portugalii, Hiszpanii i Francji, dotarł do brzegów Brytanii, którą opłynął, następnie do Irlandii i Wysp Szetlandzkich, jak również przypuszczalnie dalej, aż do Islandii – co dziś większość badaczy przyjmuje za najbardziej prawdopodobne usytuowanie opisanej przez niego Ultima Thule. Osiągnął również ujście Łaby i pozostawił pierwsze wiadomości o Germanach.
Jego obserwacje zamarzniętego morza, gdzie – jak pisał – nie ma już różnicy między lądem a morzem i powietrzem, a substancji łączącej wszystko nie sposób przebyć pieszo ani statkiem, zostały zinterpretowane przez Nansena jako opis kaszy lodowej, która we mgle przy brzegach dryfujących lodów rzeczywiście tak może wyglądać. Ten ostatni etap żeglugi był wyjątkowo śmiałym przedsięwzięciem, gdyż wymagał zapuszczenia się na otwarty północny ocean (dotychczas żeglowano głównie przy brzegach), dotąd zupełnie nieznany.
Statek Pyteasza był zapewne dierą długości ok. 45 m, szerokości do 7,6 m i zanurzeniu ok. 3 m. Załoga liczyła 50-60 wioślarzy i 16-20 marynarzy do obsługi steru i żagli. Zapewne był to lepiej zbudowany i większy statek, aniżeli Santa Maria Krzysztofa Kolumba.
Opisy Pyteasza były tak niewiarygodne dla współczesnych, że wielu autorów starożytnych (wśród nich Strabon) wyśmiewało jego relacje o ogromnych pływach czy też o dniach trwających 19 godzin, a także o warunkach żeglugi wśród lodów.
Zdaniem niektórych badaczy Pyteasz wpłynął na Bałtyk i dotarł nawet aż do ujścia Wisły. Podstawę stanowi interpretacja fragmentu „Historii naturalnej” Pliniusza Starszego:
"(...) Pyteasz twierdzi, ze o jeden dzień drogi od estuarium oceanii Metuonis leży wyspa Abalus zwana też Balcią. Tam podczas wiosennych sztormów morze wyrzuca na brzeg wielkie ilości bursztynu. Mieszkańcy używają go zamiast drew do ognia i sprzedają swym sąsiadom (...)"
Jego dzieło „O Oceanie” ("Perí Okeanu") zachowało się we fragmentach do naszych czasów.
Śmiały żeglarz i odkrywca do dziś stanowi inspirację dla niektórych artystów. Jego postać podróżnika, który pierwszy odważył się wypłynąć na krańce świata, zainspirowała Grzegorza Turnaua do napisania piosenki „Ultima Thule”.

</doc>
<doc id="332842" url="https://pl.wikipedia.org/wiki?curid=332842" title="Električni orgazam">
Električni orgazam

Električni orgazam (serb. Електрични oргазам) – jugosłowiański zespół punkrockowy założony w 1980 roku.
Historia.
Pierwsze nagrania grupa opublikowała w 1981 roku na płycie Paket aranžman, będącej wspólnym przedsięwzięciem kilku zespołów grających muzykę alternatywną. Na płycie znalazły się utwory kultowych zespołów jugosłowiańskiego rocka: Električni orgazam, Idoli i Šarlo akrobata.
Pod koniec 1981 grupa odwiedziła Polskę grając łącznie 6 koncertów (4 w warszawskim klubie studenckim Riviera-Remont, jeden w Krakowie i jeden w Kaliszu). Jeden z koncertów w Remoncie został nagrany na zwykłym magnetofonie, co zaowocowało mini-albumem "Warszawa 81" na którym znalazło się 6 piosenek. Podczas wykonywania jednej z piosenek miał miejsce incydent, w którym nagłośnienie całkowicie „rozjechało się”. Ktoś z publiczności rozpylił gaz łzawiący. Po kilku minutach wszystko wróciło do normy. Całe zdarzenie zostało utrwalone na płycie.
Wyjątkowym albumem jest "Les Chansones Populaires", który w całości składał się z coverów piosenek takich wykonawców jak: David Bowie, The Doors, T. Rex, The Rolling Stones i Velvet Underground.
Pierwsze albumy zespołu były punkrockowe. W późniejszych latach jego brzmienie ewoluowało w kierunku rocka i rocka psychodelicznego.

</doc>
<doc id="332843" url="https://pl.wikipedia.org/wiki?curid=332843" title="New Haven (ujednoznacznienie)">
New Haven (ujednoznacznienie)

Miejscowości w Stanach Zjednoczonych:
Gminy w Stanach Zjednoczonych:

</doc>
<doc id="332846" url="https://pl.wikipedia.org/wiki?curid=332846" title="Georg Henrik von Wright">
Georg Henrik von Wright

Georg Henrik von Wright (ur. 14 czerwca 1916 w Helsinkach, zm. 16 czerwca 2003 tamże) – fiński filozof i logik.
Życiorys.
Georg Henrik von Wright urodził się w Helsinkach jako syn Tora von Wrighta i Ragni Elisabeth Alfthan, członków fińsko-szwedzkiej arystokracji o szkockich korzeniach. W latach 1934-1937 był studentem Uniwersytetu w Helsinkach, na którym uzyskał specjalizację w filozofii, historii i naukach politycznych, a ponadto studiował matematykę jako drugorzędny przedmiot.
W 1948, von Wright zajął katedrę filozofii na uniwersytecie w Cambridge, zastępując Ludwiga Wittgensteina. W tymże okresie von Wright zajął się logiką deontyczną, studiującą związki logiczne między pojęciami normatywnymi, takimi jak "zakazane", "dozwolone", "nakazane" i będącą swoistą formalizacją rozumowań normatywnych. Dla modalności normatywnych charakterystyczny jest brak relacji z tzw. kategoriami prawdziwościowymi (to, że coś ma miejsce, nie znaczy, że co coś powinno mieć miejsce, powinno być zakazane, etc.). Ten pogląd pojawia się już u Hume'a, według którego zdanie powinnościowe nie wynika ze zdań oznajmujących. Von Wright był twórcą pierwszych pojęć logiki deontycznej.
G. H. von Wright został wyznaczony przez Wittgensteina, wraz z Elizabeth Anscombe i Rushem Rheesem, do wykonania testamentu pozostawionego przez filozofa austriackiego.

</doc>
<doc id="332847" url="https://pl.wikipedia.org/wiki?curid=332847" title="Gardna">
Gardna

Gardna – kolonia wsi Olchowo, położona w województwie zachodniopomorskim, w gminie Nowogard.
W latach 1975–1998 kolonia położona była w województwie szczecińskim.
Zamieszkana przez kilkunastu mieszkańców niewielka kolonia położona przy trasie DK6. Do niedawna nosiła nazwę "Nowy Dwór".

</doc>
<doc id="332850" url="https://pl.wikipedia.org/wiki?curid=332850" title="Spartakiada">
Spartakiada

Spartakiada (ros., od łac. imienia "Spartacus", które nosił gladiator-powstaniec Spartakus) – forma masowych zawodów sportowych, której głównym celem było rozpowszechnianie sportu. Początkowo spartakiady odbywały się w Związku Radzieckim, a po II wojnie światowej organizowano je również w innych krajach bloku wschodniego. Utożsamiano je tam z robotniczymi zawodami sportowymi.
Zwykle były to zawody rozgrywane w jednym czasie i miejscu i w różnych dyscyplinach. Pierwsza spartakiada odbyła się w ZSRR w 1928 roku. Do najbardziej znanych spartakiad należą:
W Polsce Ludowej kilkakrotnie odbywały się ogólnopolskie spartakiady, podczas których rozgrywano mistrzostwa Polski w różnych dyscyplinach, po raz pierwszy w 1951, a ostatni w 1967.

</doc>
<doc id="332854" url="https://pl.wikipedia.org/wiki?curid=332854" title="Niagara Falls">
Niagara Falls



</doc>
<doc id="332857" url="https://pl.wikipedia.org/wiki?curid=332857" title="ZSRR">
ZSRR



</doc>
<doc id="332859" url="https://pl.wikipedia.org/wiki?curid=332859" title="D-Bus">
D-Bus

D-BUS – prosty system komunikacji międzyprocesowej () dla aplikacji programowych. Mocno inspirowany poprzez DCOP (zawarty w drugim i trzecim wydaniu KDE), D-Bus został dołączony do KDE 4. Większość POSIXowych systemów operacyjnych wspiera D-bus, istnieje także port dla Windowsa. D-bus jest używany przez Qt 4, a także GNOME, w którym stopniowo zastępował wcześniejszy mechanizm o nazwie Bonobo.
Projekt.
D-bus zezwala programom na rejestrację w celu oferowania usług, oraz pozwala programom klienckim sprawdzać dostępność usług. Program może także zarejestrować się jako oczekujący na zachowania jądra, jak w przypadku sprzętu umożliwiającego hot swapping.
D-bus uruchamia się jako demon (zwykle dbus-daemon). Użytkownicy mogą uruchomić wiele instancji nazywanych kanałami. Większość systemów implementuje uprzywilejowany kanał systemowy z prywatną instancją dla każdego zalogowanego użytkownika. Prywatne instancje są wymagane ponieważ kanał systemowy posiada ograniczenia dostępu.
Kanał systemowy koncentruje się na dostarczaniu sygnałów od demona HAL (warstwa abstrakcji sprzętowej) do procesów zainteresowanych nimi. Zadaniem prywatnych instancji jest udostępnienie nieograniczonej komunikacji pomiędzy wszystkimi aplikacjami użytkownika.
Architektura.
Architektura D-BUS składa się z kilku warstw:
Biblioteka libdbus umożliwia jedynie obsługę połączeń jeden do jednego. Działa podobnie jak gniazdo sieciowe, jednak zamiast przesyłać surowe ciągi bajtów, przesyła wiadomości. Wiadomość zawiera nagłówek identyfikujący wiadomość oraz treść, czyli interesujące nas dane. Biblioteka libdbus ukrywa przed aplikacjami rodzaj wykorzystywanego transportu (gniazda lub cokolwiek innego) oraz takie sprawy jak uwierzytelnianie.
System wymiany informacji (ang. "message bus daemon") działa jak hub. Aplikacje wykorzystując bibliotekę libdbus łączą się do niego na zasadzie jeden do jednego. Jeżeli system ten otrzyma wiadomość od podłączonej aplikacji to przekazuje ją do innych podłączonych aplikacji.
D-BUS pracuje z dwoma rodzajami "bus demonów":
Mechanizmy.
Każda aplikacja używająca D-bus zawiera obiekty, które zwykle są mapowane na obiekty typu GObject, QObject, C++/l albo Pythonowe/l. Każdy obiekt D-bus funkcjonuje raczej jako instancja niż jako typ. Wiadomości otrzymane poprzez połączenie D-Busowe są routowane do konkretnego obiektu, nie do całej aplikacji. Pod tym względem D-bus przypomina oprogramowanie komponentowe, gdyż użytkownikowi zdaje się, że wchodzi w interakcję z obiektem niezależnie od tego czy po drugiej stronie faktycznie znajduje się obiekt.
Żeby umożliwić wiadomościom wskazanie obiektu docelowego, system potrzebuje sposobu aby odwołać się do obiektu. Wiele języków programowania nazywa to wskaźnikiem lub referencją. Te referencje są jednak implementowane jako adresy pamięci odnoszące się do przestrzeni adresowej aplikacji i nie mogą być przekazywane do innych aplikacji.
D-bus rozwiązuje ten problem nazywając każdy obiekt. Nazwa wygląda jak ścieżka systemowa (np /org/kde/kspread/sheets/3/cells/4/5). Nazwy obiektów są trzymane w przestrzeni nazw, tak aby oddzielać odrębne moduły kodu. Przestrzenie nazw są zwykle poprzedzone odwróconą notacją nazwy domeny (np /org/kde).
Zastosowanie.
D-BUS we współpracy z HAL jest używany przez KDE i GNOME, aby reagować na podłączenie lub odłączenie nowego urządzenia. Coraz więcej aplikacji obsługuje D-BUS, jako przykłady można podać Gajim, Pidgin czy Beagle.

</doc>
<doc id="332861" url="https://pl.wikipedia.org/wiki?curid=332861" title="Piorun kulisty">
Piorun kulisty

Piorun kulisty – bardzo rzadkie zjawisko meteorologiczne, rodzaj wyładowania atmosferycznego. Według relacji świadków objawia się jako świecąca i poruszająca się kula o promieniu od kilku do kilkudziesięciu centymetrów, czasami wydająca głos podobny do syczenia. Uważa się, że jest rodzajem wyładowania atmosferycznego. Naukowcy nie są zgodni co do określenia faktycznej istoty pioruna kulistego.
Zjawisko.
Piorun kulisty wyglądem przypomina świetlistą kulę o średnicy od kilku do kilkudziesięciu centymetrów, poruszającą się w różnych kierunkach i wydającą dźwięki, takie jak warczenie czy syczenie. Może mieć różne barwy (najczęściej białą, żółtą lub bladoniebieską). Trwa zwykle od kilkunastu do kilkudziesięciu sekund. Występuje przeważnie w trakcie burz, ale istniały przypadki pojawiania się tego zjawiska w słoneczną pogodę. Świeci w przybliżeniu jak stuwatowa żarówka. Największy zauważony piorun kulisty miał średnicę około 1,5 m, najmniejszy – 1 cm.
Propozycje wyjaśnienia zjawiska.
Piorun kulisty jako wyładowanie elektryczne.
Naukowcy nie znają mechanizmów rządzących procesem jego powstawania. Główne koncepcje głoszą, że jest to rodzaj wyładowania elektrycznego, ale autorzy tych koncepcji nie potrafią wytłumaczyć szczegółów funkcjonowania tego wyładowania.
John Abrahamson i James Dinniss z Uniwersytetu Canterbury zaproponowali potencjalne wyjaśnienie zjawiska. Według nich piorun kulisty powstaje, gdy zwykły piorun uderza w ziemię, unosząc nieco rozgrzanego krzemu – powszechnego składnika skorupy ziemskiej. W wyniku wysokiej temperatury i przetopienia skał glebowych opary krzemu wydostają się ze szczelin w glebie i wznoszą się, przyjmując najpierw kształt pierścienia, a potem kuli. Atomy krzemu wchodzą w reakcję z tlenem, a ich spalaniu towarzyszy wydzielanie energii w postaci promieniowania elektromagnetycznego – światła. Badania przeprowadzone w 2008 przez Eli Jerby i Vladimira Dikhytara z Uniwersytetu Telawiwskiego wskazują na to, iż hipoteza ta jest poprawna. Gdy prześwietlili oni wytworzone laboratoryjnie w ten sposób pioruny kuliste wiązkami promieni rentgenowskich i protonów, okazało się, że głównym ich budulcem są cząstki o rozmiarach 25–50 nm.
Prowadzono próby wywołania efektu w laboratorium, które zweryfikowałoby hipotezy dotyczące funkcjonowania pioruna kulistego. Efekt podobny do obserwowanego w naturze osiągnięto w laboratorium na różne sposoby:
Trwające dłużej zjawisko przypominające piorun kulisty powstaje jedynie w przypadku doprowadzenia do wyładowania elektrycznego w stosunkowo niewielką, odpowiednio dobraną ilość wody. To również może tłumaczyć rzadkość występowania tego zjawiska w przyrodzie, gdyż wymagałoby ono uderzenia pioruna w odpowiedniej wielkości kałużę lub inny niewielki zbiornik wody.
Piorun kulisty jako złudzenie.
Niektórzy badacze wysunęli hipotezę o nieistnieniu pioruna kulistego i zaproponowali jego interpretację jako złudzenia. Hipoteza Josefa Peera i Alexandra Kendla z Uniwersytetu Leopolda i Franciszka w Innsbrucku wskazuje na to, że piorun kulisty może być złudzeniem optycznym. Jeśli czas trwania zwykłego pioruna jest dostatecznie długi (wielokrotne wyładowania przez ten sam kanał), to obserwator znajdujący się wystarczająco blisko może odnieść wrażenie, że widzi kulę światła trwającą nawet kilkadziesiąt sekund. Silne zmienne pole magnetyczne indukowane przepływem ładunków powoduje stymulację magnetyczną neuronów podobnie jak w TMS ("Transcranial Magnetic Stimulation"). Uczestnicy doświadczeń polegających na przykładaniu aparatury TMS w pobliże kory wzrokowej twierdzili, że widzieli kolorowe linie, plamy i kuliste obiekty różnych rozmiarów.
Gerald Cooray z Karolinska Institutet w Sztokholmie i Vernon Cooray z Uppsala Universitet twierdzą, że piorun kulisty to złudzenie towarzyszące epilepsji. Uważają oni, że przynajmniej część doniesień o obserwacji piorunów kulistych pochodzi od osób, które doznały napadów padaczkowych, obejmujących płat potyliczny kory mózgowej. Jedną z ich konsekwencji są halucynacje wzrokowe. Podczas napadu padaczkowego zlokalizowanego w płacie potylicznym pacjent obserwuje kolorowe błyski i plamy, w tym kuliste obiekty. Kule te mogą wirować i przemieszczać się, powiększać i eksplodować. Złudzenia takie trwają zwykle do 30 sekund. Naukowcy uważają, że napady padaczki mogą być wywołane zmiennym polem magnetycznym, towarzyszącym silnym wyładowaniom.
Hipoteza relatywistyczno-mikrofalowa.
W roku 2016 H.C. Wu zaproponował, że piorun kulisty powstaje gdy na końcu uderzenia pioruna docierającego do ziemi, powstaje relatywistyczna wiązka elektronów, co z kolei wzbudza intensywne promieniowanie mikrofalowe, lokalna jonizacja powietrza i ciśnienie promieniowania uzyskanej plazmy, tworzą kulisty pęcherzyk plazmy, który jest stabilną pułapką dla promieniowania mikrofalowego. H.C. Wu wyjaśnił także wiele znanych właściwości piorunów kulistych.
Naukowa obserwacja.
W roku 2014 doniesiono o pierwszej naukowej obserwacji pioruna kulistego. Dokonali tego w lipcu 2012 naukowcy z uniwersytetu w Lanzhou w Chinach. Naukowcy obserwowali zwykłą burzę, gdy w pewnym momencie, po silnym uderzeniu pioruna, w odległości około 900 m od aparatury pojawił się piorun kulisty. Zjawisko trwało nieco ponad sekundę, w tym czasie kula zmieniła barwę z białej na czerwonawą i przesunęła się o około 10 m w poziomie i 3 m w pionie. Zarejestrowana została sekwencja wideo (z dużą szybkością klatek), zmierzone zostało też widmo jej świecenia. Widać w nim linie emisyjne krzemu, żelaza i wapnia, co potwierdzałoby hipotezę, że zjawisko jest efektem utleniania chmury materiału odparowanego z gleby przez uderzenie zwykłego pioruna.

</doc>
<doc id="332863" url="https://pl.wikipedia.org/wiki?curid=332863" title="Jon Courtenay Grimwood">
Jon Courtenay Grimwood

Jon Courtenay Grimwood – brytyjski pisarz science fiction.
Urodził się w Valletcie na Malcie, dorastał w Wielkiej Brytanii, południowo-wschodniej Azji i Norwegii w latach 60. i 70. Studiował w Kingston College, potem pracował jako niezależny dziennikarz m.in. dla "The Guardian". Mieszka w Londynie i Winchester. Żonaty z dziennikarką i powieściopisarką Sam Baker.
Jego wczesną twórczość można określić jako post-cyberpunkową. Otrzymał nagrodę British Science Fiction Association za powieść "Fellahowie" w 2003 i rok wcześniej był nominowany do nagrody Arthura C. Clarka za "Pasza-zade".

</doc>
<doc id="332864" url="https://pl.wikipedia.org/wiki?curid=332864" title="Police (ujednoznacznienie)">
Police (ujednoznacznienie)



</doc>
<doc id="332865" url="https://pl.wikipedia.org/wiki?curid=332865" title="Polanów (ujednoznacznienie)">
Polanów (ujednoznacznienie)

W Polsce: 
Zobacz też: Polanowo

</doc>
<doc id="332867" url="https://pl.wikipedia.org/wiki?curid=332867" title="Jonathan Franzen">
Jonathan Franzen

Jonathan Franzen (ur. 17 sierpnia 1959 w USA) – amerykański pisarz i eseista.
Franzen przyszedł na świat niedaleko Chicago, wychowywał się w Webster Groves na przedmieściach St. Louis, Missouri. Po ukończeniu w roku 1981 Swarthmore College studiował na Freie Universität w Berlinie. Później pracował w laboratorium sejsmologicznym na Uniwersytecie Harvarda. 
Jest autorem powieści "The Twenty-Seventh City" (1988) i "Strong Motion" (1992) oraz zbioru esejów "How to Be Alone" (2002). Za swoją twórczość został uhonorowany Whiting Writers Award w 1988, Stypendium Guggenheima w 1996 i American Academy's Berlin Prize w 2000. 
Jego powieść "Korekty" ("The Corrections", w Polsce ukazała się nakładem wydawnictwa Sonia Draga), przyniosła mu w 2001 roku prestiżową nagrodę National Book Award.
W 2010 r. wydał powieść "Wolność", okrzykniętą największym wydarzeniem literackim 2010 roku w USA.
Jonathan Franzen obecnie mieszka w Nowym Jorku i pisuje dla „The New Yorker”.

</doc>
<doc id="332869" url="https://pl.wikipedia.org/wiki?curid=332869" title="Szkoda (prawo)">
Szkoda (prawo)

Szkoda – pojęcie szkody (w prawie cywilnym) nie zostało ustawowo zdefiniowane. Szkoda uznawana jest za podstawową przesłankę odpowiedzialności. Dlatego też, posługując się poglądami nauki prawa cywilnego, stwierdzić można, iż określenie to odnosi się do wszelkich uszczerbków w dobrach lub interesach prawnie chronionych, których poszkodowany doznał wbrew swej woli. Zastrzeżenie takie zostało dodane, żeby odróżnić szkodę od uszczerbków, które zostały spowodowane na mocy decyzji samego zainteresowanego podmiotu. W takim przypadku szkodą nie będzie np. wyzbycie się rzeczy lub jej zużycie przez uprawnionego.
Rodzaje szkody.
Wyróżnia się szkodę:
To samo zdarzenie może wywołać obydwa powyższe skutki. 
W przypadku doznania szkody poszkodowany może domagać się jej naprawienia, w przypadku szkody majątkowej w formie odszkodowania, zaś w przypadku szkody niemajątkowej (krzywdy) może mu przysługiwać zadośćuczynienie. Sposób oraz zakres naprawienia szkody uregulowane zostały w art. 361–363, 440–448 k.c.

</doc>
<doc id="332872" url="https://pl.wikipedia.org/wiki?curid=332872" title="Utrata cyfr znaczących">
Utrata cyfr znaczących

Utrata cyfr znaczących – zjawisko pojawiające się w obliczeniach komputerowych, konsekwencja zapisu liczb rzeczywistych w komputerze. Występuje ona np. podczas odejmowania liczb, których różnica jest znacznie mniejsza niż każda z tych liczb. W efekcie liczba cyfr znaczących wyniku maleje do nieakceptowalnie niskiego poziomu. Sposoby ograniczania bądź unikania takich efektów bada analiza numeryczna.
Wytłumaczenie zjawiska.
Niech formula_1 i formula_2 będą bliskimi liczbami, których różnica jest znacznie mniejsza od każdej z nich. Niech formula_3 i formula_4 oznacza reprezentację liczb odpowiednio formula_1 i formula_2 w pamięci komputera. Liczby formula_1 oraz formula_2 dane są w postaci formula_9 gdzie formula_10 jest mantysą – liczbą długości formula_11 taką, że formula_12 a formula_13 jest cechą – dowolną liczbą całkowitą
W wyniku odejmowania bliskich liczb powstaje liczba zawierająca na pierwszych formula_15 pozycjach zera, na pozostałych pozycjach co najmniej jedną jedynkę. Liczba będąca wynikiem odejmowania musi być znormalizowana, tj. przedstawiona w postaci:
gdzie formula_17
Aby otrzymać mantysę spełniającą ten warunek, należy „obciąć” początkowe zera w liczbie formula_18 (poprzez pomożenie przez formula_19) – wtedy jednak ostatnie niezerowe cyfry na pozycjach formula_18 zostaną przesunięte na pierwsze pozycje, i jeżeli formula_21 nie będzie wiadomo, czym zapełnić pozostałe miejsca w mantysie (właściwe zostały wcześniej odrzucone, przez zaokrąglenie formula_1 i formula_2). Przyjęcie, że te utracone pozycje zostaną zapełnione np. zerami, jest tak samo dobre jak założenie, że zostaną one zapełnione losowymi liczbami – w obu wypadkach będą to bezwartościowe dane, niemające wiele wspólnego z rzeczywistym, lub choćby do niego zbliżonym wynikiem.
Gdy różnica formula_24 dąży do zera, błąd względny formula_25 rośnie nieograniczenie.
Przykłady.
Przykład 1.
Za przykład zadania źle uwarunkowanego, tj. takiego, w przypadku którego może dojść do utraty cyfr znaczących w trakcie obliczeń komputerowych, może posłużyć prosta funkcja:
Dla formula_1 w pobliżu zera wartość pod pierwiastkiem jest bardzo bliska "3" i w przypadku obliczeń dokonywanych przy pomocy komputera występuje utrata cyfr znaczących.
Rozwiązanie.
Prostym sposobem na poradzenie sobie z tym problemem jest przekształcenie wzoru naszej funkcji:
Jest to wzór algebraicznie równoważny, a nie zawierający operacji odejmowania – teraz nawet dla formula_1 bliskich 0 w przypadku obliczeń komputerowych nie wystąpi zjawisko utraty cyfr znaczących.
Przykład 2.
Innym przykładem na to, że nawet najprostsze algorytmy mogą być źle uwarunkowane, jest „szkolny” algorytm obliczania pierwiastków równania kwadratowego
W sposobie obliczenia jednego z pierwiastków jest odejmowanie. Możliwa jest sytuacja, w której wartość formula_32 i formula_33 mogą być dość bliskie zeru co do modułu – nastąpi utrata cyfr znaczących.
Rozwiązanie.
Sposobem na ominięcie tego problemu mogą być Wzory Viète’a – dobrze uwarunkowany pierwiastek może być obliczony „wprost”, drugi otrzymany ze wzoru Viète’a. Należy również zauważyć, że możemy mieć tutaj do czynienia z dwoma przypadkami, tj. formula_34 oraz formula_35 Dla pierwszego przypadku dobrze uwarunkowanym będzie pierwiastek pierwszy, a dla drugiego przypadku dobrze uwarunkowanym będzie pierwiastek drugi.

</doc>
<doc id="332873" url="https://pl.wikipedia.org/wiki?curid=332873" title="Michaił Susłow">
Michaił Susłow

Michaił Andriejewicz Susłow (, ur. we wsi Szachowskoje w guberni saratowskiej, zm. 25 stycznia 1982 w Moskwie) – działacz Komunistycznej Partii Związku Radzieckiego i polityk radziecki, dwukrotny Bohater Pracy Socjalistycznej (1962 i 1972). Sprawował kontrolę nad ideologią partii komunistycznej, propagandą i kulturą.
Ukończył studia ekonomiczne w Instytucie Plechanowa w Moskwie w latach 1924–1929. Do polityki włączył się w 1931 roku, gdy został członkiem komisji kontroli nadzorującej przeprowadzenie czystek na Uralu i Ukrainie. Od 21 marca 1939 członek Centralnej Komisji Rewizyjnej WKP(b), 20 lutego 1941 roku wszedł w skład Komitetu Centralnego, a od 22 maja 1947 do śmierci był sekretarzem KC WKP(b)/KPZR. W czasie II wojny światowej nadzorował deportacje ludności z Kaukazu, a po wojnie także z Litwy. Od 16 października 1952 do 5 marca 1953 był członkiem Prezydium Politbiura i po dwóch latach od śmierci Stalina wszedł w skład ścisłej grupy rządzącej; od 12 lipca 1955 do śmierci ponownie był członkiem Prezydium/Biura Politycznego KC KPZR. Od 1937 deputowany do Rady Najwyższej ZSRR, 1950–1954 członek Prezydium Rady Najwyższej ZSRR.
W 1957 roku przeciwstawił się próbie usunięcia Chruszczowa, lecz w 1964 roku poparł spisek przeciw niemu. Pozostał najbliższym współpracownikiem Leonida Breżniewa, opowiadając się za utrzymaniem twardej linii politycznej. Zmarł w 1982 roku i został pochowany na Cmentarzu przy Murze Kremlowskim.

</doc>
<doc id="332874" url="https://pl.wikipedia.org/wiki?curid=332874" title="Alegoreza">
Alegoreza

Alegoreza – dwustopniowa metoda interpretacji przekazów znakowych (słownych i ikonograficznych).
Metoda.
Najpierw odczytuje się znaczenie dosłowne, bezpośrednie, następnie szuka się ukrytego znaczenia głównego. Metoda ta rozwinęła się w okresie starożytności i wykorzystywano ją przy odczytywaniu tekstów biblijnych.
W alegorycznej interpretacji Biblii szuka się poziomu pozaliteralnego w celu pogłębiania chrześcijańskiego poznania. Ma to służyć uobecnieniu i aktualizacji orędzia biblijnego.

</doc>
<doc id="332876" url="https://pl.wikipedia.org/wiki?curid=332876" title="Andie MacDowell">
Andie MacDowell

Andie MacDowell, właśc. Rosalie Anderson MacDowell (ur. 21 kwietnia 1958 w Gaffney) – amerykańska aktorka i modelka.
Życiorys.
Wczesne lata.
Urodziła się w Gaffney w Karolinie Południowej jako córka Pauline „Pauli” Johnston (z domu Oswald), nauczycielki muzyki, i Mariona St. Pierre’a MacDowella, pracującego w przemyśle drzewnym. Była najmłodszą z czterech sióstr. Jej przodkowie mieli pochodzenie angielskie, francuskie, szkockie, irlandzkie i walijskie.
Jej rodzina była właścicielem domku letniskowego z okresu Antebellum w Arden w Karolinie Północnej, który został przekształcony w bed and breakfast o nazwie Blake House Inn. Graffiti z dziecięcych wizyt są przechowywane w szafie na piętrze. Jej rodzice rozwiedli się, gdy miała sześć lat. Kiedy miała osiem lat, jej ojciec ożenił się ponownie z Mary Frances Stone; związek ten trwał aż do jego śmierci. Jej matka była alkoholiczką i zmarła w wieku 53 lat. Przez dwa lata studiowała na Uniwersytecie Winthrop, a następnie krótko przeniosła się do Columbii w Karolinie Południowej.
Kariera.
Najpierw została zauważona przez przedstawiciela Wilhelmina Models podczas podróży do Los Angeles, zanim później podpisała kontrakt z Elite Model Management w Nowym Jorku w 1978. Pracowała jako modelka dla „Elle” i „Vogue”, biorąc udział w kampanii Yves Saint Laurenta, Vassarette, perfum Armaniego, Sabeth-Row, Mink International, Anne Klein i Bill Blass. Miała dwadzieścia kilka lat i mieszkała w Paryżu. Seria billboardów na Times Square i ogólnokrajowe reklamy telewizyjne dla Calvina Kleina zwróciły na nią uwagę i doprowadziły do jej debiutu w roli Pani Jane Porter w filmie przygodowym Hugh Hudsona "" ("Greystoke: The Legend of Tarzan, Lord of the Apes", 1984) wg powieści Edgara Rice’a Burroughsa u boku Christophera Lamberta. Jednak z powodu silnego południowego akcentu jej kwestie zostały w końcowej wersji filmu zdubbingowane przez Glenn Close. Po występie w melodramacie Joela Schumachera "Ognie św. Elma" ("St. Elmo's Fire", 1985), powróciła do kariery modelki, podpisując lukratywny kontrakt z firmą kosmetyczną L’Oréal i Calvinem Kleinem.
Wkrótce znalazła się w obsadzie serialu "Tajemnice Sahary" ("Secret of the Sahara", 1987) u boku Michaela Yorka i Daniela Olbrychskiego. Rola Ann w dramacie "Seks, kłamstwa i kasety wideo" ("Sex, Lies, and Videotape", 1989) przyniosła jej znakomite recenzje i szereg nagród, w tym Independent Spirit Awards i nagrodę Stowarzyszenia Krytyków Los Angeles oraz nominację do Złotego Globu w kategorii „Najlepsza aktorka w filmie dramatycznym”.
Za postać Brontë Parrish w komedii romantycznej Petera Weira "Zielona karta" ("Green Card", 1990) z Gérardem Depardieu zdobyła nominację do Złotego Globu dla „Najlepszej aktorki w filmie komediowym lub musicalu”. W dramacie telewizyjnym HBO "Mężczyźni i kobiety 2: W miłości nie ma zasad" ("Women and Men II", 1991) z Rayem Liottą zagrała postać alkoholiczki Emily Meadows. Za kreację Carrie w komedii romantycznej Mike’a Newella "Cztery wesela i pogrzeb" ("Four Weddings and a Funeral", 1994) z Hugh Grantem była nominowana do nagrody Davida di Donatello i Złotego Globu dla najlepszej aktorki w filmie komediowym lub musicalu.

</doc>
<doc id="332877" url="https://pl.wikipedia.org/wiki?curid=332877" title="Darwin (ujednoznacznienie)">
Darwin (ujednoznacznienie)



</doc>
<doc id="332879" url="https://pl.wikipedia.org/wiki?curid=332879" title="Gento">
Gento



</doc>
<doc id="332886" url="https://pl.wikipedia.org/wiki?curid=332886" title="Lasowiak">
Lasowiak

Lasowiak – polski taniec ludowy, związany z grupą etnograficzną Lasowiaków. Melodia tańca jest dwuczęściowa w takcie 2/4. Tańczony jest w parach na obwodzie koła.

</doc>
<doc id="332889" url="https://pl.wikipedia.org/wiki?curid=332889" title="Edykt tolerancyjny Galeriusza">
Edykt tolerancyjny Galeriusza

Edykt tolerancyjny Galeriusza – akt prawny, ustanawiający tolerancję religijną dla chrześcijan na terenie Cesarstwa Rzymskiego. Wydany przez cesarza Galeriusza 30 kwietnia 311 roku.
Tło historyczne.
Na mocy tego aktu prawnego chrześcijanie mogli całkowicie jawnie wyznawać swoją religię. Musieli zostać zwolnieni z więzień bądź kamieniołomów (jeśli trafili tam na fali restrykcji), a obiekty sakralne zagarnięte przez władzę cesarską miały do nich powrócić. 
Ów edykt był sygnowany przez ówczesnych czterech legalnych augustów: Galeriusza, Licyniusza, Maksymina Daję oraz Konstantyna Wielkiego, niemniej głównym architektem pierwszego edyktu tolerancyjnego w dziejach Cesarstwa Rzymskiego był cesarz Galeriusz (ten sam Galeriusz, który wcześniej zasłynął jako prowodyr prześladowań chrześcijan za cesarza Dioklecjana – Edykt Dioklecjana z 303). 
Jego stosunek do religii chrześcijańskiej zmienił się w obliczu choroby, której oznaki pojawiły się w roku 310. Był to najpewniej złośliwy nowotwór genitaliów, wywołujący ogromny ból. Euzebiusz z Cezarei podaje: "Nagle otworzył mu się wrzód w pośrodku części wstydliwych, a potem wewnątrz ropna fistuła; jedno i drugie szerzyło nieuleczalne spustoszenie w głębi jego trzewi. W ranach tych roiło się nieprzeliczone mnóstwo robaków i rozchodził się z nich trupi zaduch. Zresztą cała bryła cielska już przed chorobą zmieniła się w potworną kupę tłuszczu, która wnet zaczęła się rozkładać, przedstawiając widok nieznośny dla każdego, kto musiał się zbliżać." ("Historia kościelna" księga VIII, 16).
Prawdopodobnie Galeriusz publikacją tego edyktu liczył na zjednanie sobie chrześcijańskiego Boga, a jeśli nie, to był to z pewnością akt skruchy wobec prześladowanych wcześniej chrześcijan. 
30 kwietnia roku 311 edykt tolerancyjny Galeriusza ukazał się na murach miast prowincji azjatyckich i bałkańskich. Szybko wykonano odpisy do innych krain. 
O ile August Licyniusz i Konstantyn Wielki wcześniej prowadzili tolerancyjną politykę wobec chrześcijan w swoich dominiach, to ostatni z Augustów Maksymin Daja edykt Galeriusza przyjął dość niechętnie. Po jego śmierci w maju 311 roku Maksymin powrócił do polityki prześladowań w prowincjach wschodnich. Za ostateczny tryumf chrześcijaństwa uznaje się Edykt mediolański z roku 313.

</doc>
<doc id="332892" url="https://pl.wikipedia.org/wiki?curid=332892" title="Salonka">
Salonka

Salonka, wagon salonowy – specjalnie umeblowany, komfortowy wagon kolejowy przeznaczony do użytku wysokich urzędników lub władców, niekiedy innych osób. Wagony salonowe są własnością przewoźnika, udostępnianą na zamówienie, albo należą do osoby z nich korzystającej (np. władcy państwa). W Polsce normalnotorowymi salonkami dysponują PKP Intercity. 
Wagony tego rodzaju nie są w całości dzielone na przedziały, wydzielane są jednak przedziały do spania dla najwyżej kilku (7–10) osób, gabinet do pracy, a także większa część ze stołem i krzesłami oraz wyposażeniem audiowizualnym. Jeśli salonka nie kursuje w ramach większego specjalnego składu, to zwykle mieści również kuchnię i łazienkę. Salonki przeznaczone do prywatnego użytku władców państw nierzadko są bardzo bogato wyposażane i zdobione.
Salonki w Polsce są malowane całkowicie na zielono. Oprócz typowych czerwonych świateł oznaczających koniec pociągu mają także światła niebieskie (sygnał Tb 2) oznaczające, że wagon nie jest złączony z pociągiem.
Oznaczenia.
Literowe.
Obecnie na PKP – a
do 1985 – s
Typ wagonu – S
Numeryczne.
Przepisy RIC druga grupa liczb – 99

</doc>
<doc id="332893" url="https://pl.wikipedia.org/wiki?curid=332893" title="Ujemny interes umowny">
Ujemny interes umowny

Ujemny interes umowny – zwrotem tym posługuje się nauka prawa cywilnego dla określenia różnych przypadków powstania szkody w związku z niedojściem zamierzonej umowy do skutku.
Ewentualne odszkodowanie z tego tytułu powinno uwzględniać, co by strona miała, gdyby nie wdawała się w zawieranie umowy, a nie co by miała, gdyby umowa została wykonana.
Ujemny interes umowny określany jest również jako negatywny interes umowny.

</doc>
<doc id="332898" url="https://pl.wikipedia.org/wiki?curid=332898" title="Olender (taniec)">
Olender (taniec)

Olender – polski taniec ludowy pochodzenia zachodnioeuropejskiego, należący do tańców regionalnych kurpiowskich.

</doc>
<doc id="332906" url="https://pl.wikipedia.org/wiki?curid=332906" title="Francisco Gento">
Francisco Gento

Francisco Gento López, zwany "Paco" (ur. 21 października 1933 w Guarnizo, Santander, zm. 18 stycznia 2022) – hiszpański piłkarz.
Występował na pozycji napastnika i lewoskrzydłowego, w latach 1955–1969 reprezentant Hiszpanii w piłce nożnej. W 2016 został honorowym prezydentem Realu Madryt.
Kariera klubowa.
Początki.
Przygodę z piłką rozpoczął w małym, całkowicie amatorskim klubiku SD Nueva Montaña, z którego przeszedł do Unión Club de El Astillero, następnie do Rayo Cantabria i do Racingu Santander. Tam grał przez jeden sezon, 1952/1953, po którym trafił do Realu Madryt. 
Niewielki wzrostem, bardzo szybki piłkarz stał się jedną z największych, obok Alfredo Di Stéfano i Ferenca Puskása, gwiazd ówczesnej drużyny Realu Madryt, z którą zdobył 24 trofea, z których najważniejsze to 12 Mistrzostw Hiszpanii i, co jest rekordem świata, 6 Pucharów Mistrzów w latach 1956–1966. Gento dwukrotnie (w latach 1962 i 1964) zagrał także w przegranych przez Real Madryt meczach finałowych Pucharu Mistrzów, a łącznie wystąpił w 88 spotkaniach w ramach tych rozgrywek, zdobywając w nich 30 bramek. W lidze hiszpańskiej zagrał 437 meczów, w których zdobył 128 goli.
W reprezentacji Hiszpanii zadebiutował 15 maja 1955 roku w meczu przeciwko reprezentacji Anglii w Madrycie. Mecz zakończył się wynikiem 1:1. Pierwszego gola w kadrze strzelił 14 października 1959 na Santiago Bernabeu w spotkaniu el. Euro 1960 przeciwko Polsce. Łącznie w reprezentacji zagrał 43 razy, strzelił 5 goli. Piłkarską karierę zakończył w 1971. 

</doc>
<doc id="332908" url="https://pl.wikipedia.org/wiki?curid=332908" title="Haustor (zespół muzyczny)">
Haustor (zespół muzyczny)

Haustor – chorwacka rockowa grupa nowofalowa założona w Zagrzebiu w Jugosławii, działająca w latach 70 i 80.
Historia.
Grupa została założona w 1979 przez Darka Rundeka.

</doc>
<doc id="332912" url="https://pl.wikipedia.org/wiki?curid=332912" title="Jazz w Muzeum">
Jazz w Muzeum

Jazz w Muzeum – cykl koncertów jazzowych odbywających się w Ostrowie Wielkopolskim, a których dopełnieniem był do 2015 roku coroczny Muzeum Jazz Festiwal w ostatniej dekadzie kwietnia.
Pierwszy z koncertów serii Jazz w Muzeum odbył się 28 kwietnia 1994. Inicjatywa została podjęta z okazji 25 rocznicy śmierci blisko związanego z Ostrowem Krzysztofa Komedy. Od 1996 towarzyszy im, będący dopełnieniem Jazzu w Muzeum, Muzeum Jazz Festiwal (pierwszy 26–28 kwietnia 1996). 
Inicjatorem i organizatorem Jazzu w Muzeum jest Jerzy Wojciechowski. Miejscem koncertów Jazz w Muzeum było Muzeum Miasta Ostrowa Wielkopolskiego, od 2005 kino „Komeda”, a od 2021 Ostrowskie Centrum Kultury.
Jazz w Muzeum i Muzeum Jazz Festiwal gościły m.in. z wykonawców polskich: Jazz Band Ball Orchestrę, Tomasza Stańkę, Macieja Sikałę, Grażynę Auguścik, Andrzeja Jagodzińskiego, Zbigniewa Namysłowskiego, Jana Ptaszyna Wróblewskiego, Jarosława Śmietanę, Henryka Miśkiewicza, Annę Marię Jopek, Janusza Szroma a z wykonawców zagranicznych: Randy’ego Breckera, Ala Fostera, Michaela Hilla, Gary’ego Bartza, Janice Harrington, Deana Browna, Susan Weinert, Billy’ego Harpera, The Holmes Brothers, Ala di Meolę, Richarda Bonę.

</doc>
<doc id="332913" url="https://pl.wikipedia.org/wiki?curid=332913" title="AEI E (EU06)">
AEI E (EU06)

EU06 – seria 20 normalnotorowych uniwersalnych lokomotyw elektrycznych wyprodukowanych dla Polskich Kolei Państwowych w roku 1962 przez firmę English Electric w zakładach Vulcan Foundry w Newton-le-Willows w hrabstwie Lancashire w Anglii.
Historia.
Tło historyczne.
W latach 50. rozpoczęto w Polsce akcję elektryfikowania kolei. Niestety polski przemysł nie był w stanie zbudować potrzebnej ilości taboru i z tego powodu podjęto decyzję o sprowadzeniu elektrowozów z zagranicy. Najpierw kupiono lokomotywy EU04 z NRD, które mimo dużej awaryjności umożliwiły rozwój trakcji elektrycznej w Polsce. Kolejnym typem był przeznaczony do pociągów ekspresowych EU05 z Czechosłowacji, jednakże nadal poszukiwano producenta lokomotyw, które poprowadziłyby pociągi pospieszne i lekkie towarowe. Wybór padł na brytyjską firmę English Electric posiadającą doświadczenie w produkcji tego typu pojazdów.
Przyjęcie na stan i służba.
Na wiosnę 1962 roku pierwsza lokomotywa nowego typu została przyjęta na stan lokomotywowni w Krakowie Prokocimiu.
Do końca 1962 sprowadzono 19 elektrowozów, natomiast ostatni dopiero w 1965 (związane to było z koniecznością przekonstruowania wirnika). Wraz z dostarczonymi lokomotywami zakupiono licencję, na podstawie której podjęto w Polsce produkcję lokomotyw EU07&lt;ref name="ŚK 2/2007"&gt; &lt;/ref&gt;.
Seria obecnie.
Z dniem 10 grudnia 2009 zostały przywrócone do ruchu i przekazane do Śląsko-Dąbrowskiego Zakładu Spółki PKP Cargo – Sekcja Czechowice-Dziedzice. W czasie kryzysu przewozów (rok 2009) lokomotywy przebywały w zapasie długotrwałym w macierzystej lokomotywowni Kraków Prokocim. W drugiej połowie grudnia 2010 roku 7 skreślonych pojazdów (numer: 02, 04, 05, 08, 11, 14, 16) zostało fizycznie zezłomowanych w macierzystej lokomotywowni w Krakowie Prokocimiu&lt;ref name="ŚK 1/2011"&gt; &lt;/ref&gt;. 14.12.2011r. w ruchu pozostawało jeszcze 7 sztuk elektrowozów EU06 (numer: 01, 07, 10, 12, 17, 18 i 20). Z dniem 19.10.2011 r. wszystkie 7 sztuk zostało przekazanych do Południowego Zakładu Spółki PKP Cargo –– Sekcja Nowy Sącz. Rok 2012 to zmierzch ich eksploatacji. W marcu wyruszył ostatni pociąg planowy na trasie Żylina – Katowice – Żylina z lokomotywą EU06 na czele. W sierpniu 2012 roku EU06-17 na krótko trafiła do PKP Intercity, gdzie prowadziła pociągi pasażerskie do Zakopanego i Krynicy EU06-07 i EU06-10 prowadziły także pociągi Kolei Mazowieckich w zastępstwie za EU07. Koleje Śląskie dzierżawiły przez krótki okres lokomotywę serii EU06 między innymi do prowadzenia pociągów przyśpieszonych i osobowych na trasie Wadowice-Bielsko Biała.
Konstrukcja.
Lokomotywy te zaprojektowano do prowadzenia pociągów osobowych, pospiesznych oraz towarowych, stąd ich uniwersalny charakter. EU06 posiadają kabiny na obu czołach lokomotywy oraz gniazda sterowania ukrotnionego, dzięki czemu można z pierwszej kabiny prowadzić kilka sprzęgniętych lokomotyw tego samego typu.
Konstrukcja lokomotywy bazuje na rozwiązaniach elektrowozu serii 83 British Rail z lat 1960–1962. Oprócz bezluzowego prowadzenia zestawów kołowych i całkowitego usprężynowania silników, zastosowano także samoczynny rozruch oporowy.

</doc>
<doc id="332917" url="https://pl.wikipedia.org/wiki?curid=332917" title="Zespół jelita drażliwego">
Zespół jelita drażliwego

Zespół jelita drażliwego, zespół jelita nadwrażliwego (łac. "colon irritabile"; ang. "irritable bowel syndrome", IBS) – przewlekła (trwająca co najmniej trzy miesiące) idiopatyczna choroba przewodu pokarmowego o charakterze czynnościowym charakteryzująca się bólami brzucha i zaburzeniami rytmu wypróżnień, nieuwarunkowana zmianami organicznymi lub biochemicznymi.
Zespół ten został dokładnie opisany przez Williama Oslera w 1892 i został przez niego nazwany "mucous colitis".
Epidemiologia.
Gastroenterolodzy zgodnie stwierdzają, że zaburzenia czynnościowe układu pokarmowego należą do najczęstszych schorzeń w ich specjalności (do 50% zgłaszających się na leczenie). 
IBS występuje u ok. 10–20% dorosłych ludzi, 2/3 z tej liczby to kobiety. Ocenia się, że w Polsce IBS dotyczy około 13% dorosłej populacji.
Choroba zaczyna się przeważnie w wieku 30–40 lat.
Duża liczba pacjentów mimo dokuczliwości objawów wywołanych czynnościowymi zaburzeniami przewodu pokarmowego nie zgłasza się do lekarza (tylko 10–25% osób szuka pomocy u lekarza).
Patofizjologia.
Pierwotna przyczyna nie jest znana. Czynniki patofizjologiczne, które mogą mieć wpływ na wystąpienie choroby to:
Objawy.
Sytuacje stresowe wyzwalają objawy, do których najczęściej należą:
Badanie przedmiotowe nie wykazuje odchyleń od normy.
Objawy niepokojące.
Każdy z poniższych objawów może wskazywać na przyczynę organiczną dolegliwości:
Diagnostyka.
Celem postępowania diagnostycznego jest wykluczenie organicznej przyczyny dolegliwości.
Zestaw zalecanych badań diagnostycznych:
Ponadto, w zależności od sytuacji:
Rozpoznanie.
Obecnie obowiązującymi są tzw. Kryteria Rzymskie III z 2006 roku. Według nich zespół jelita drażliwego można rozpoznać, gdy występuje ból lub dyskomfort (czyli przewlekłe odczucie nie określane jako ból) w jamie brzusznej, trwający co najmniej trzy dni w miesiącu, przez ostatnie trzy miesiące, i towarzyszą mu co najmniej dwa z trzech poniższych objawów:
1) zmniejszenie/ ustąpienie dolegliwości po wypróżnieniu
2) początek objawów związany ze zmianą częstości wypróżnień
3) początek dolegliwości wiążący się ze zmianą wyglądu stolca
Różnicowanie między postacią biegunkową a zaparciową.
Biegunkowy typ choroby charakteryzują:
Zaparciowy typ choroby charakteryzują:
Diagnostyka różnicowa.
IBS należy różnicować z:
Leczenie.
Nie ma sposobu trwałego wyleczenia z zaburzeń, postępowanie lecznicze ma tylko na celu złagodzenie objawów chorobowych. 
Dieta.
Odpowiednia dieta, szczególnie dieta FODMAP oraz bogata w rozpuszczalny błonnik może pomóc przy IBS. Dieta bogata w rozpuszczalny błonnik zmniejsza ogólne objawy IBS oraz bóle brzucha, szczególnie przy łagodniejszych formach IBS oraz IBS z biegunką, przy czym błonnik nierozpuszczalny jest nieskuteczny. Dieta FODMAP ogranicza produkty, które zawierają ciężkostrawne węglowodany oraz inne substancje, mogące wpływać na objawy chorób przewodu pokarmowego, np. laktozę, gluten lub fruktozę. Dieta ta skutecznie zmniejsza ogólne objawy IBS oraz bóle brzucha u niektórych pacjentów, przy czym dalszych badań wymaga ocena jej bezpieczeństwa przy dłuższym czasie stosowania.
Brytyjskie stowarzyszenie dietetyczne opublikowało przewodnik dietetycznego zarządzania objawami choroby dla dorosłych, którego główne zalecenia brzmią następująco:
Rokowanie.
U większości chorych objawy nawracają. Choroba ma jednak łagodny przebieg i nigdy nie prowadzi do wyniszczenia.
Historia.
Jednostka chorobowa opisana została po raz pierwszy w 1892 roku. W XIX wieku znana była pod wieloma nazwami, m.in. jako: "enteritis membranacea", "myxoneurosis intestinalis", "colitis mucosa", "colitis neuromembranacea".

</doc>
<doc id="332918" url="https://pl.wikipedia.org/wiki?curid=332918" title="Inczew">
Inczew

Inczew – wieś w Polsce położona w województwie łódzkim, w powiecie sieradzkim, w gminie Wróblew.
W latach 1975–1998 miejscowość administracyjnie należała do województwa sieradzkiego.
Liczba ludności w 2011 roku wynosiła 285 osób.
Historia.
Pierwsza wzmianka o wsi pochodzi z 1391 roku. W latach czterdziestych XIX wieku wieś kupił Stanisław Walewski. Było tu wzorowe, nowoczesne gospodarstwo rolne, w którym Walewscy gospodarowali do 1939 r. 

</doc>
<doc id="332919" url="https://pl.wikipedia.org/wiki?curid=332919" title="Muzeum Jazz Festiwal">
Muzeum Jazz Festiwal



</doc>
<doc id="332922" url="https://pl.wikipedia.org/wiki?curid=332922" title="Proces generałów">
Proces generałów

Proces generałów – stalinowski pokazowy proces sądowy, wytoczony w 1951 przeciwko czterem generałom: Stanisławowi Tatarowi, Jerzemu Kirchmayerowi, Stefanowi Mossorowi i Franciszkowi Hermanowi, pułkownikowi Marianowi Utnikowi i innym, oskarżonym o szpiegostwo. Cała czwórka została skazana na dożywotnie więzienie. Głównym oskarżycielem był naczelny prokurator wojskowy Stanisław Zarakowski.
W procesie została wymieniona także osoba generała Bronisława Prugara-Ketlinga (zmarły w 1948), jako organizatora antypaństwowego spisku grupy wyższych oficerów Wojska Polskiego.
Od 18 sierpnia 2006 przed Wojskowym Sądem Garnizonowym w Warszawie toczył się proces czterech żyjących jeszcze funkcjonariuszy władz komunistycznych, śledczych byłego Głównego Zarządu Informacji oskarżonych o nieludzkie traktowanie generałów w trakcie śledztwa. Za te oraz inne zbrodnie prokuratura (prowadzący prokurator Piotr Dąbrowski) postawiła oskarżonym (między innymi Marianowi Popiołkowi oraz Kazimierzowi Turczyńskiemu) zarzut zbrodni przeciwko ludzkości.
19 kwietnia 2007 wyrokiem Wojskowego Sądu Garnizonowego w Warszawie Marian Popiołek, Kazimierz Turczyński, Zbigniew Krauze oraz Czesław Świstek zostali skazani – wyroki (kary więzienia od 14 miesięcy do 2 lat) zostały zawieszone. Jednym z ważniejszych materiałów dowodowych był tak zwany raport komisji Mazura z 1957. Sąd zezwolił na ujawnienie nazwisk skazanych.

</doc>
<doc id="332928" url="https://pl.wikipedia.org/wiki?curid=332928" title="Król Asioka">
Król Asioka



</doc>
<doc id="332934" url="https://pl.wikipedia.org/wiki?curid=332934" title="Upagupta">
Upagupta

Upagupta nazywany też Tissa Moggalliputta – był buddyjskim mnichem pochodzącym z Mathury i nauczycielem Asioki. Zmarł około roku 335 p.n.e. Uważany jest za czwartego patriarchę medytacyjnej (skt. dhjana, chiń. chan) linii przekazu nauki w buddyzmie.
Znany jako nauczyciel króla Asioki pod koniec panowania króla, na jego życzenie, zwołał w Patalipurze trzeci sobór buddyjski z udziałem tysiąca mnichów. Sobór postawił sobie za cel oczyszczenie religii i przywrócenie pokoju w zgromadzeniu, gdyż wiele osób niegodnych wstępowało do sanghi dla wygodnego życia, co powodowało częste zamieszanie. Czcigodny Tissa wygłosił tam naukę o tzw. „Punktach spornych”. Jednym z postanowień soboru było wysyłanie misjonarzy do dziewięciu krajów.
Nauczanie Buddy ustalone i zatwierdzone przez trzeci sobór ukształtowało ostatecznie szkołę therawady. Ona jako jedyna ze szkół, na które podzielił się buddyzm, posługiwała się językiem pali. Pozostałe szkoły zaczęły używać sanskrytu jako języka kanonicznego.
Z jego osobą związane są również liczne legendy wplatające się też w życie wielkiego króla.

</doc>
<doc id="332946" url="https://pl.wikipedia.org/wiki?curid=332946" title="Santiago Cañizares">
Santiago Cañizares

Santiago Cañizares, właśc. José Santiago Cañizares Ruiz (wym. ; ur. 18 grudnia 1969 w Puertollano) – hiszpański piłkarz występujący na pozycji bramkarza oraz kierowca rajdowy.
Kariera klubowa.
Santiago Cañizares zawodową karierę rozpoczynał w 1988 roku w Realu Madryt, gdzie podstawowym bramkarzem był wówczas Francisco Buyo. Sezon 1989/1990 Cañizares spędził w Realu Madryt Castilla, a następnie działacze "Królewskich" zdecydowali się wypożyczyć go do Elche CF. Na tej samej zasadzie w późniejszym czasie hiszpański golkiper trafił do Méridy oraz Celty Vigo. W 1994 roku Cañizares powrócił do Realu, gdzie najpierw był zmiennikiem dla Francisco Buyo, a następnie dla Bodo Illgnera. Razem z madrycką drużyną Santiago w 1995 i 1997 roku wywalczył mistrzostwo Hiszpanii, a w 1998 roku zwyciężył w rozgrywkach Ligi Mistrzów.
Latem 1998 roku Cañizares podpisał kontrakt z Valencią. W nowym klubie miał zastąpić Andoniego Zubizarretę, który zakończył piłkarską karierę. Razem z ekipą „Nietoperzy” hiszpański bramkarz odnosił wiele sukcesów. W 1999 roku wywalczył Puchar Króla i Superpuchar Hiszpanii, w 2000 i 2001 roku dotarł do finału Champions League, a w 2004 roku wywalczył Puchar UEFA i Superpuchar Europy. 20 grudnia 2007 roku Cañizares oraz David Albelda i Miguel Ángel Angulo zostali odsunięci od kadry Valencii przez nowego trenera Ronalda Koemana. Wychowanek Realu nie mógł już jednak zmienić zespołu, ponieważ rozegrał już w sezonie cztery ligowe mecze. Gdy nowym szkoleniowcem „Nietoperzy” został Voro, Cañizares powrócił do drużyny, a z powodu kontuzji Timo Hildebranda i Juana Luisa Mory wystąpił w wygranym 3:0 pojedynku z CA Osasuna.
16 maja 2008 roku Cañizares zgodził się na rozwiązanie swojego kontraktu z Valencią, który miał obowiązywać do lata 2009 roku. Ostatni mecz rozegrał dwa dni później, 18 maja w zwycięskim 3:1 meczu przeciwko Atlético Madryt, po czym zakończył sportową karierę. W ostatnim roku gry w Valencii Cañizares razem z drużyną wywalczył Puchar Króla.
Kariera reprezentacyjna.
W 1992 roku Cañizares razem z reprezentacją Hiszpanii wziął udział w Igrzyskach Olimpijskich w Barcelonie, na których razem z drużyną narodową na turnieju piłkarskim wywalczył złoty medal. Oficjalny debiut w reprezentacji zaliczył 17 listopada 1993 roku w wygranym 1:0 meczu z Danią rozegranym w Sewilli. Wszedł na boisko w 10. minucie, kiedy to pierwszy bramkarz reprezentacji Hiszpanii, Andoni Zubizarreta, otrzymał czerwoną kartkę za faul na Michaelu Laudrupie. Znakomita postawa Cañizaresa przez resztę meczu walnie przyczyniła się do awansu Hiszpanii na mundial 1994 w USA kosztem Danii, aktualnego mistrza Europy (Euro '92).
Razem z drużyną narodową Cañizares uczestniczył kolejno w Mistrzostwach Świata 1994, Mistrzostwach Europy 1996, Mistrzostwach Świata 1998, Mistrzostwach Europy 2000, Mistrzostwach Europy 2004 oraz Mistrzostwach Świata 2006, jednak na żadnym z tych turniejów Hiszpanie nie zajęli medalowego miejsca. Wychowanek Realu Madryt nie wziął natomiast udziału w Mistrzostwach Świata 2002, a z udziału w tym mundialu wyeliminowała kontuzja, której nabawił się upuszczając butelkę z wodą kolońską na stopę. Łącznie dla reprezentacji swojego kraju Cañizares rozegrał 46 spotkań.
Kariera rajdowa.
Po zakończeniu kariery piłkarskiej Cañizares postanowił startować w rajdach samochodowych. W latach 2010 i 2011 brał udział w rajdowych mistrzostwach Hiszpanii startując Suzuki Swiftem z pilotem Danim Cué.

</doc>
<doc id="332947" url="https://pl.wikipedia.org/wiki?curid=332947" title="Asioka (roślina)">
Asioka (roślina)



</doc>
<doc id="332948" url="https://pl.wikipedia.org/wiki?curid=332948" title="Brunon Bendig">
Brunon Bendig

Brunon Bendig (ur. 6 października 1938 w Chełmnie, zm. 15 września 2006 w Gdańsku) – polski bokser, medalista olimpijski i wicemistrz Europy.
Walczył w wagach od muszej do piórkowej. Dwukrotnie występował na igrzyskach olimpijskich, oba razy w kategorii koguciej. W Rzymie 1960 wywalczył brązowy medal, wygrywając m.in. z ówczesnym mistrzem Europy Horstem Rascherem (RFN), a w Tokio 1964 przegrał drugą walkę.
Dwukrotnie też startował w Mistrzostwach Europy. W Moskwie 1963 przegrał pierwszą walkę w wadze koguciej, a w Berlinie 1965 zdobył srebrny medal w wadze piórkowej (w finale pokonał go ówczesny mistrz olimpijski Stanisław Stiepaszkin ZSRR).
Bendig był czterokrotnie mistrzem Polski: w wadze koguciej w 1962, 1963 i 1964 oraz w wadze piórkowej w 1965. W 1959 był wicemistrzem w wadze muszej.
Dwadzieścia jeden razy startował w reprezentacji Polski, wygrywając 16 walk.
Reprezentował kluby Wisła Tczew, Zawisza Bydgoszcz, Gedania i Polonia Gdańsk.
Pochowany na Cmentarzu Garnizonowym w Gdańsku (kwatera 23, rząd 8, grób 1).

</doc>
<doc id="332952" url="https://pl.wikipedia.org/wiki?curid=332952" title="Ćintamani">
Ćintamani

Ćintamani (sanskryt: चिन्तामणि "cintāmaṇi", "klejnot umysł", "klejnot życzeń") – według buddyjskich i hinduistycznych legend, klejnot spełniający każde życzenie.
Buddyzm.
Symbol umysłu ("cinta"). Niekiedy ma formę liścia drzewa pipal lub jest przedstawiany otoczony płomieniami. Klejnoty te, lub wielkie perły jak twierdzą niektórzy, symbolizowały cudowną moc buddyzmu, a w zamierzchłej przeszłości należały do wielkiego smoka (w innych sutrach jest podane, że pochodziły z wiernego serca wielkiego ptaka Garudy lub z serca wielkiej ryby – makary).
Król Aśoka miał otrzymać w darze pięć takich klejnotów od lankijskiego króla. Aśoka jeden z klejnotów umieścił w stupie koło Lumbini, inny obok świętego drzewa Bodhi, trzeci w stupie stojącej w miejscu, gdzie Budda doznał oświecenia, czwarty w stupie w miejscu parinirwany Mistrza. Piąty miał dać jednej ze swych żon.
Ćintamani stanowią jeden z ważnych symboli w ikonografii buddyjskiej. Zazwyczaj przedstawiony bodhisattwa trzyma go w dłoni przed sobą. Nazwy w innych językach: język tybetański ཡིད་བཞིན་ནོརྦུ "yid bzhin norbu"; język chiński "ruyizhu" 如意珠 lub "ruyibaozhu" 如意寶珠; japoński "nyoi-hōju" lub "nyoi-hōshu" 如意宝珠.
Hinduizm.
Pochodzi z głębin Mlecznego Oceanu. Wydobyto go podczas procesu uzyskiwania amryty, amrytamanthany. Ma mieć postać diamentu.

</doc>
<doc id="332953" url="https://pl.wikipedia.org/wiki?curid=332953" title="Stanisław Jerzykowski">
Stanisław Jerzykowski

Stanisław Jerzykowski (ur. 23 września 1847 w Ostrowie, zm. 11 listopada 1927 w Poznaniu) – polski lekarz, działacz społeczny. 
Syn prof. Antoniego Jerzykowskiego.
Absolwent Gimnazjum św. Marii Magdaleny w Poznaniu. Ukończył studia medyczne na Uniwersytecie we Wrocławiu.
Sekretarz Wydziału Lekarskiego Poznańskiego Towarzystwa Przyjaciół Nauk w latach 1874 - 1880. Współzałożyciel w 1880, członek zarządu i główny bibliotekarz Towarzystwa Czytelni Ludowych. W latach 1925 - 1927 naczelnik Izby Lekarskiej Poznańsko-Pomorskiej. Autor prac i podręczników, głównie z ginekologii i położnictwa.

</doc>
<doc id="332956" url="https://pl.wikipedia.org/wiki?curid=332956" title="SPECT">
SPECT



</doc>
<doc id="332960" url="https://pl.wikipedia.org/wiki?curid=332960" title="Wola Gutowska">
Wola Gutowska

Wola Gutowska – wieś w Polsce położona w województwie mazowieckim, w powiecie radomskim, w gminie Jedlińsk. W podziale na regiony fizycznogeograficzne położona jest w makroregionie Wzniesień Południowomazowieckich na Równinie Radomskiej. Leży w bezpośrednim sąsiedztwie Jedlińska przy drodze krajowej nr 7. Jej układ przestrzenny wyznacza rozproszona zabudowa jednorodzinna i zagrodowa. Ważnym sektorem gospodarki Woli Gutowskiej jest rolnictwo.
Pierwsze wzmianki o miejscowości (1471 r.) są ściśle związane z przedstawicielami rodu Półkoziców, którzy z biegiem czasu zaczęli posługiwać się nazwiskiem „Gutowscy”. Zjawiskiem charakterystycznym dla wsi były częste zmiany własnościowe. Po Gutowskich jednym z właścicieli majątku był Stanisław Witowski z Popowa herbu Rola. Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Wierni kościoła rzymskokatolickiego należą do parafii Świętych Apostołów Piotra i Andrzeja w Jedlińsku.
Geografia.
Wola Gutowska położona jest w obrębie Wzniesień Południowomazowieckich na Równinie Radomskiej. Przez wieś przepływają rzeki: Radomka – płynąca licznymi meandrami w prosto uregulowanym korycie i Radomka Młyńska - płynąca w sztucznym korycie, tworząca naturalne zakola i niewielkie łachy piasku. Znajduje się III strefie zagrożenia powodziowego w przypadku awarii zapory czołowej zalewu Jezioro Domaniowskie.
Miejscowość leży przy drodze krajowej nr 7, w bezpośrednim sąsiedztwie Jedlińska (od zachodu). Układ przestrzenny Woli Gutowskiej stanowi rozproszona zabudowa jednorodzinna i zagrodowa.
W latach 1933-1954 wieś należała do jednostki pomocniczej gmin – gromady Wola-Gutowska (w jej skład wchodziła również kolonia Ług 
Zamłynie) w gminie Jedlińsk, a w latach 1954-1972 wchodziła w skład nowo utworzonej gromady Jedlińsk. 1 stycznia 1973 ponownie przyłączono ją do reaktywowanej gminy Jedlińsk.
Historia.
Z okresu średniowiecza pochodzą pierwsze udokumentowane informacje o właścicielach Woli Gutowskiej, wspominające ród rycerski Półkoziców, jeden z najbardziej rozgałęzionych w ówczesnym rejonie. W dokumentach z lat 1411-1420 widnieje Gotard z Gutowa, ale ze źródeł pochodzących z 1471 r. występują bracia Paweł i Jan, z których pierwszy był właścicielem Gutowa i Woli Gutowskiej. Synem Pawła był Jan o przydomku „Zasada”, wymieniany w "Liber beneficiorum dioecesis Cracoviensis" Jana Długosza pod określeniem „de Gutow” jako właściciel Gutowa, Woli Gutowskiej i części wsi Jawor.
W pierwszych latach XVI wieku córka posiadacza Woli Gutowskiej i Gutowa, Anna z rodu Półkoziców, zawarła związek małżeński z Aleksandrem z Ostrołęki, synem kasztelana czerskiego Wiganda, pieczętującego się herbem Ciołek. Ich syn, Mikołaj, dokonując czynności urzędowych, określał siebie jako „Gutowskiego” lub też „Ostrołęckiego z Gutowa”. Z biegiem czasu pierwsza z tych form utrwaliła się na stałe u jego potomków jako nazwisko. W 2. połowie XVI wieku współwłaścicielami obu wsi byli synowie Mikołaja, Jan i Sebastian. Obaj pozostawili po sobie kilku synów, co spowodowało silne rozgałęzienie rodziny Gutowskich, którzy trwali na pozycji średniozamożnej szlachty, jednak nigdy nie sięgnęli po wysokie godności.
W I połowie XVII wieku posiadaczem Woli Gutowskiej był Stanisław Witowski z Popowa herbu Rola, syn Stanisława Witowskiego (zm. 1641) i Elżbiety Zebrzydowskiej. W posiadaniu miał również m.in. Jedlińsk i Jedlankę.
W dniach 10-11 czerwca 1809 r. w okolicach Woli Gutowskiej rozegrała się bitwa jedlińsko-jankowicka.
W 1881 w Woli Gutowskiej było 31 domów, 207 mieszkańców i 386 mórg ziemi włościańskiej oraz karczma.
W lipcu 1937 r. Starosta Powiatowy Radomski podjął decyzję o wdrożeniu postępowania scaleniowego wsi.
W 2008 r. pojawiła się koncepcja włączenia części dotychczasowych terenów sołectw Wola Gutowska i Jedlanka do sołectwa Jedlińsk, gdyż tereny te wykazują zwartą zabudowę mieszkaniową przylegającą do zabudowy Jedlińska. Tym samym powstałaby duża zwarta aglomeracja Jedlińska, która miała być poważnym argumentem w działaniach mających na celu przywrócenie praw miejskich gminnej siedziby.
Infrastruktura.
Podstawowym źródłem zaopatrzenia w wodę gospodarstw domowych w Woli Gutowskiej jest wodociąg grupowy „Jedlińsk” zasilany z ujęcia Jedlińsk o wydajności 85 m³/h (awaryjna studnia o wydajności 72 m³/h). W miejscowości znajduje się odcinek długości 4,27 km gminnej sieci kanalizacji sanitarnej grawitacyjno-ciśnieniowej wraz z 3 pompowniami ścieków (lata budowy: 2011–2012). Wieś zaopatrzona jest w gaz ziemny za pośrednictwem gazociągów średnioprężnych wyprowadzonych ze stacji redukcyjno-pomiarowej w Jedlińsku.
W Woli Gutowskiej funkcjonuje ogólnodostępne zaplecze sportowo-rekreacyjne dla mieszkańców, wybudowane w 2014. W jego skład wschodzą: boisko wielofunkcyjne o nawierzchni syntetycznej wraz z podbudową, przeznaczone do gry w: piłkę ręczną, koszykówkę, siatkówkę i tenis ziemny, a także plac zabaw.
Komunikacja autobusowa łączy wieś z okolicznymi miejscowościami linią relacji: Wieniawa – Przytyk – Jedlińsk.
Przez miejscowość, położoną przy drodze krajowej nr 7, przebiega również droga powiatowa nr 3336W Wieniawa – Przytyk – Jedlińsk na odcinku o długości 775 m. Droga ta została zmodernizowana w 2007 r. Przez wieś biegnie także zielony szlak pieszy Kock – Zwoleń (dł. 123 km).
Gospodarka.
Tradycyjnym i nadal ważnym źródłem utrzymania części mieszkańców jest praca w rolnictwie. W gminie Jedlińsk głównie uprawiane są zboża (żyto, owies) i ziemniaki. Część gospodarstw wyspecjalizowała się natomiast w produkcji ogrodniczej na potrzeby rynku lokalnego i przetwórstwa, np. w Woli Gutowskiej znajdują się 4 gospodarstwa uprawiające pod osłonami papryki i pomidory.
W miejscowości funkcjonują również 2 spośród 14 większych zakładów działających na terenie gminy:
Demografia.
Według Narodowego Spisu Powszechnego 2011 liczba ludności w Woli Gutowskiej to 339, z czego 52,2% mieszkańców stanowią kobiety, a 47,8% to mężczyźni. Miejscowość zamieszkuje 2,4% mieszkańców gminy.
54,8% mieszkańców wsi jest w wieku produkcyjnym, 33,9% w wieku przedprodukcyjnym, a 11,3% w wieku poprodukcyjnym.
Źródło danych

</doc>
<doc id="332968" url="https://pl.wikipedia.org/wiki?curid=332968" title="Wilamowice (ujednoznacznienie)">
Wilamowice (ujednoznacznienie)



</doc>
<doc id="332970" url="https://pl.wikipedia.org/wiki?curid=332970" title="Strofoida (matematyka)">
Strofoida (matematyka)

Strofoida – krzywa płaska dana wzorem:

</doc>
<doc id="332972" url="https://pl.wikipedia.org/wiki?curid=332972" title="Wicko">
Wicko



</doc>
<doc id="332975" url="https://pl.wikipedia.org/wiki?curid=332975" title="To (powieść)">
To (powieść)

To (ang. "It") – powieść Stephena Kinga wydana w 1986 roku. W Polsce wydana po raz pierwszy w trzech tomach w 1993 roku przez Amber oraz dwukrotnie wznowiona w jednym tomie (1997, 2003) przez Zysk i S-ka pod tytułem "TO". Powieść została wydana również w 2009 roku przez wydawnictwo Albatros/A. Kuryłowicz ze zmienionym tytułem oraz poprawionym tłumaczeniem.
Fabuła.
Akcja książki została podzielona na dwa tory: część opisanych wydarzeń ma miejsce w 1958 roku, gdy bohaterowie są 11-latkami, a część w 1985, gdy są już dorosłymi ludźmi niepamiętającymi zbyt wiele ze swego dzieciństwa. Wydarzenia te rozgrywają się podczas serii niewyjaśnionych morderstw w Derry, której ofiarami padają wyłącznie dzieci. W 1958 bohaterowie postanawiają odszukać i zabić tajemniczego mordercę, którym okazuje się potwór od tysiącleci żerujący w Maine – tytułowe To, przybierające często postać Pennywise'a, Tańczącego Klauna, czasami przedstawiającego się jako Bob Grey. To potrafi zamienić się w coś, czego jego ofiara boi się najbardziej – w mumię, martwego brata, utopionych chłopców, wilkołaka. W 1985 roku Pennywise rozpoczyna kolejną serię morderstw, zmuszając dorosłych już bohaterów, aby powrócili do Derry i stawili czoła największemu koszmarowi swego dzieciństwa.
Autor nie skupia się tylko na walce postaci ze złem, ale przede wszystkim na ich życiu, wewnętrznych przemianach i dojrzewaniu, malując jednocześnie barwny portret amerykańskiej prowincji.
Klub Frajerów.
Klub Frajerów, założony w 1958:
Adaptacje.
"To", jak wiele innych książek Kinga, zostało przeniesione na mały ekran, w formie dwuodcinkowego serialu w reżyserii Tommy’ego Lee WalLance’a. Scenariusz napisał Lawrence D. Cohen. Pennywise'a zagrał Tim Curry; w role dorosłych przeciwników potwora z Derry wcielili się Richard Thomas (Bill), Harry Anderson (Richie), John Ritter (Ben), Annette O’Toole (Bev), Dennis Christopher (Eddie), Richard Masur (Stan) i Tim Reid (Mike), a jako ich dziecięce odpowiedniki wystąpili Jonathan Brandis, Seth Green, Brandon Crane, Emily Perkins, Adam Faraizl, Ben Heller i Marlon Taylor, a w 2017 powstał pełnometrażowy film na podstawie powieści, w reżyserii Andresa Muschiettiego.

</doc>
<doc id="332977" url="https://pl.wikipedia.org/wiki?curid=332977" title="Krzywa czterolistna">
Krzywa czterolistna

Krzywa czterolistna jest to krzywa płaska dana wzorem:
gdzie formula_3 jest dowolną stałą.

</doc>
<doc id="332988" url="https://pl.wikipedia.org/wiki?curid=332988" title="Hilary (metropolita kruticki)">
Hilary (metropolita kruticki)

Hilary (ur. 1677, zm. 1757) – metropolita kruticki i kołomieński Rosyjskiej Cerkwi Prawosławnej od 1754 do dnia śmierci.

</doc>
<doc id="332990" url="https://pl.wikipedia.org/wiki?curid=332990" title="Jasionna (powiat sieradzki)">
Jasionna (powiat sieradzki)

Jasionna – wieś w Polsce położona w województwie łódzkim, w powiecie sieradzkim, w gminie Błaszki, w odległości 8 km od Błaszek, przy szosie do Złoczewa.
W latach 1975–1998 miejscowość należała administracyjnie do województwa sieradzkiego.
Historia.
Wieś wspomniana po raz pierwszy w 1393. Od 1560 była w posiadaniu rodu Załuskowskich h. Rola, z których Paweł Załuskowski, sędzia grodzki sieradzki i poseł na Sejm wybudował tu w 1752 dwór modrzewiowy z alkierzami nakrytymi cebulastymi kopułkami z gontowej łuski. W jednym z alkierzy urządzona była kaplica dworska. Na zewnętrznej ścianie alkierza (od wjazdowej alei) wbudowano tablicę erekcyjną w postaci dużego głazu i naniesiono na niej nazwiska właścicieli, daty budowy i przebudowy dworu. Była tu też gorzelnia, dwa młyny wodne i smolarnia. W 1833 r. Napoleon Załuskowski, za pomoc udzieloną oddziałowi powstańców z partii Faustyna Sulimierskiego podległych płk. Józefowi Zaliwskiemu, został karnie wcielony do Korpusu Orenburskiego jako szeregowy w 12 batalionie liniowym z twierdzy Zwiernogłowskiej. Zmarł 7 kwietnia 1840 r. w czasie wyprawy korpusu hr. B.A. Perowskiego na Chiwę. W dniu 26 maja 1917 Erazm Załuskowski s. Hilarego dobra te sprzedał Bronisławowi Gutowskiemu h. Ciołek (także właścicielowi Wolenia, Golkowa i części Maciszewic) - ppor. kawalerii, późniejszemu jeńcowi Starobielska, który został zamordowany przez Rosjan w 1940 w Charkowie. Po wojnie dwór użytkowała szkoła podstawowa. W parku otaczającym dwór znajduje się wiele pomnikowych drzew. W rejonie wsi stanowiska archeologiczne z okresu neolitu: kultury pucharów lejkowatych i amfor kulistych oraz kultury ceramiki sznurowej.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="332991" url="https://pl.wikipedia.org/wiki?curid=332991" title="Równomierna przestrzeń barw">
Równomierna przestrzeń barw

Równomierna przestrzeń barw to taka przestrzeń barw, w której obszary różnicy percepcyjnej barw mają postać kul o jednakowym promieniu w obrębie całej przestrzeni barw. &lt;br&gt;Dla wyjaśnienia powyższej definicji należy wprowadzić pojęcie barwy obiektywnej i barwy subiektywnej. Barwę obiektywną określa się jako punkt w danej przestrzeni barw opisany liczbowo przez określenie jego współrzędnych. Zatem dwa różne punkty w przestrzeni barw mają dwie różne współrzędne, a zatem są to dwie różne barwy obiektywne. Barwa subiektywna jest wrażeniem barwy, które powstaje w mózgu człowieka. Dwie barwy obiektywne stosunkowo mało odległe od siebie w przestrzeni barw mogą wywołać wrażenie tej samej barwy. Zatem dwie barwy obiektywne mogą być tą samą barwą subiektywną. 
Człowiek posiada określoną różnicę percepcyjną barw, czyli zdolność rozróżniania barw. Różnica percepcyjna zmienia się z wiekiem danego człowieka, jego kontaktami z barwą (czasem związanymi z wykonywanym zawodem, np. artysta-malarz), jego nastrojem. Wiąże się też z indywidualnymi cechami danego człowieka. W równomiernej przestrzeni barw bierze się pod uwagę teoretycznego, wystandaryzowanego obserwatora, określonego za pomocą empirycznych badań statystycznych. Można w tej przestrzeni określić stały promień kuli taki, że obiektywne barwy zawarte w tej kuli będą przez statystycznego obserwatora traktowane jako jedna barwa subiektywna, czyli barwy te znajdują się poniżej progu różnicy percepcyjnej barw. 
Przestrzeń barw CIELab i CIELUV pretendują do miana równomiernych przestrzeni barw jednak faktycznie są jej przybliżeniem. 

</doc>
<doc id="332993" url="https://pl.wikipedia.org/wiki?curid=332993" title="Płaton I">
Płaton I



</doc>
<doc id="332996" url="https://pl.wikipedia.org/wiki?curid=332996" title="Marcinek">
Marcinek

1 miejscowość w Polsce:
Inne:

</doc>
<doc id="332997" url="https://pl.wikipedia.org/wiki?curid=332997" title="Marynka">
Marynka



</doc>
<doc id="333000" url="https://pl.wikipedia.org/wiki?curid=333000" title="LO MM">
LO MM



</doc>
<doc id="333002" url="https://pl.wikipedia.org/wiki?curid=333002" title="Olga Romanowa (1895–1918)">
Olga Romanowa (1895–1918)

Olga Nikołajewna Romanowa (ur. w Petersburgu, zm. 17 lipca 1918 w Jekaterynburgu) – wielka księżna Imperium Rosyjskiego, najstarsza córka cesarza Mikołaja II i cesarzowej Aleksandry Fiodorowny. Święta prawosławna.
Życiorys.
Dzieciństwo i dorastanie.
Wielka Księżna Olga Nikołajewna Romanowa urodziła się jako pierwsza córka cesarza Mikołaja II i cesarzowej Aleksandry Fiodorowny 15 listopada 1895 w rezydencji w Carskim Siole. Imię Olga otrzymała na cześć świętej Olgi kijowskiej oraz swojej ciotki – wielkiej księżnej Olgi Aleksandrownej Romanowej. Chociaż córka imperatora nie mogła dziedziczyć po nim tronu, Mikołaj II przyjął narodziny dziewczynki z wielką radością, o czym obszernie pisał w swoim dzienniku. Narodziny wielkiej księżnej tradycyjnie zostały ogłoszone przez oddanie 101 strzałów w powietrze z Twierdzy Pietropawłowskiej. Dziewczynka została ochrzczona w Pałacu Jekatierińskim. Jej matkami chrzestnymi zostały cesarzowa-wdowa Maria Fiodorowna oraz Olga Romanowa, królowa Grecji.
Natychmiast po jej przyjściu na świat cesarzowa zażądała rezygnacji z wyznaczonej wcześniej dla dziecka opiekunki, gdyż chciała samodzielnie opiekować się córką. Ostatecznie pomagały jej w tym dwie nianie, Rosjanka i Angielka. Przez całe wczesne dzieciństwo Olga i jej urodzone później siostry (Tatiana, Maria i Anastazja) były traktowane z możliwie największą prostotą. Również służba, zwracając się do nich, posługiwała się imieniem i "otczestwem" zamiast pełnego przysługującego im tytułu. Olga dzieliła pokój z młodszą siostrą Tatianą; wspólnie były określane jako „Wielka Para”, w odróżnieniu od młodszych sióstr – „Małej Pary”. Wszystkie dziewczęta były ze sobą ściśle związane emocjonalnie, większość czasu spędzały razem. W kontaktach między sobą wielkie księżne używały języka angielskiego lub języka rosyjskiego, ze swoim bratem Aleksym i ojcem rozmawiały po rosyjsku, zaś z matką – po angielsku. Ponadto uczyły się francuskiego. Ich pierwszą nauczycielką angielskiego była guwernantka Margaret Eager, co sprawiło, że posługiwały się tym językiem z wyraźnym akcentem irlandzkim.
W 1900, w czasie ciężkiej choroby Mikołaja II, cesarzowa starała się wywrzeć wpływ na męża, by ten zmienił obowiązujące w Rosji prawo sukcesyjne, które dopuszczało kobiety do dziedziczenia tronu jedynie w wypadku braku jakichkolwiek męskich krewnych monarchy. Aleksandra Fiodorowna chciała, by to jej najstarsza córka Olga została następczynią tronu, a nie jeden z braci jej męża. Ostatecznie jednak do zmian prawnych nie doszło i Olga do końca życia nosiła jedynie tytuł wielkiej księżnej, nie będąc brana pod uwagę przy sukcesji.
Zgodnie z tradycją, wielkie księżne uczyły się jedynie w domu; ich matka żywo interesowała się ich edukacją. Aleksandra Fiodorowna starała się, wychowując córki, naśladować własne doświadczenia z dzieciństwa i pobytu na dworze angielskim. Olga razem z siostrami uczyła się gry w tenisa, ważną rolę w jej wychowaniu odgrywała także religia. Dziewczęta od najmłodszych lat były wdrażane do regularnego uczestnictwa w nabożeństwach prawosławnych i lektury literatury religijnej. Olga prowadziła, podobnie jak siostry, pamiętniki, których część spaliła po wyjeździe do Tobolska.
Według wspomnień jednego z prywatnych nauczycieli dzieci Mikołaja II, Francuza Pierre’a Gilliarda, Olga była najbardziej inteligentna z rodzeństwa i wykazywała największe chęci do nauki, chętnie czytała książki. Pierre Gilliard wspominał ją jako radosną, spontaniczną i niezależną dziewczynkę. Według wspomnień pokojowej Elżbiety Ersberg, Olga miała delikatny i nerwowy charakter, bywała leniwa i kapryśna. W miarę dorastania, widząc niepopularność rodziny cesarskiej w społeczeństwie i odczuwając coraz większą niepewność o własną przyszłość stawała się wręcz opryskliwa i apatyczna. Pewien spokój odzyskała dopiero po wywiezieniu cesarskiej rodziny do Tobolska. Jako jedyna z rodzeństwa interesowała się polityką, starała się poprzez lekturę gazet śledzić bieżące wydarzenia. Z kolei dama dworu i przyjaciółka cesarzowej Anna Wyrubowa wspominała Olgę jako osobę obdarzoną silną wolą, szybko realizującą swoje pomysły. Temperament Olgi miał być przyczyną kłótni, także z matką. Wyrubowa twierdziła jednak, że w miarę dorastania sytuacje takie zdarzały się coraz rzadziej i Olga stawała się dystyngowaną młodą kobietą. Olga była o wiele bardziej związana z ojcem niż z matką. Spędzała z nim wiele czasu, w liście do babki Marii Fiodorowny skarżyła się na to, że Aleksandra Fiodorowna interesuje się głównie swoim chorym synem, ponadto z powodu choroby nie może poświęcać czasu córkom. Cesarzowa wymagała jednak od najstarszej córki, by była przykładem dla sióstr. Gdy Olga miała trzynaście lat, w specjalnym bilecie matka nakazała jej zawsze zachowywać doskonałe maniery, pomagać młodszym siostrom, a także pocieszać każdego smutnego człowieka. W tym samym roku Aleksandra Fiodorowna co najmniej kilkakrotnie zarzucała najstarszej córce zbyt mało dystyngowane zachowanie. M. Dieterichs wspomina Olgę jako „typową Rosjankę o wielkiej duszy”, skłonną do rozmyślań i głębokiej refleksji nad życiem, najbardziej poważną z sióstr.
Po rewolucji 1905, ze względów bezpieczeństwa, Olga i jej rodzeństwo zostali faktycznie odizolowani od świata eskortą policyjną. Mimo to nastoletnia Olga starała się angażować w działalność dobroczynną i przekazywała część otrzymywanych pieniędzy na pomoc biednym. Mając szesnaście lat została oficjalnie wprowadzona do eleganckiego towarzystwa w czasie przyjęcia w pałacu w Liwadii na Krymie. Zgodnie z tradycją objęła w tym dniu dowództwo nad prywatnym pułkiem huzarów, na czele którego pokazywała się na oficjalnych paradach. Niepewność czasów, w jakich żyła Olga, sprawiła jednak, że nawet będąc formalnie pełnoletnią osobą prowadziła bardzo ograniczone życie towarzyskie. Według wspomnień Anny Wyrubowej, Olga i jej siostra Tatiana tylko okazjonalnie udawały się do teatru, zawsze w towarzystwie ojca. W czasie jednej z wizyt, w 1911, Olga była świadkiem zabójstwa premiera Piotra Stołypina. Urzędnik carski Mossołow wspomina, że dziewczęta nie miały żadnych przyjaciółek w swoim wieku, przebywały jedynie we własnym towarzystwie i ze służbą. Miało to wpływ na niezwykle silną więź między dziewczętami, które wysyłając do znajomych listy lub podarunki zawsze pisały je razem i podpisywały złożonym z pierwszych liter pseudonimem OTMA.
W czasie, gdy matka Olgi znalazła się pod wyraźnym wpływem Grigorija Rasputina, pojawiły się plotki o rzekomym uwiedzeniu cesarzowej przez mnicha, a nawet o orgiach, jakie miały odbywać się w pałacu z udziałem Aleksandry Fiodorowny i jej córek. Wielka księżna Olga Aleksandrowna Romanowa wspominała, że wszystkie wielkie księżne były w znakomitych stosunkach z Rasputinem, uważała nawet za skandaliczne, że Aleksandra Fiodorowna pozwala mu wchodzić do sypialni dziewcząt. Z czasem jednak relacje Olgi z Rasputinem ochłodziły się, gdy dziewczyna zdała sobie sprawę, że jego bliskie relacje z imperatorową szkodzą wizerunkowi rodziny. Olga twierdziła nawet, że zabójstwo mnicha było politycznie konieczne, choć nie musiało zostać dokonane w tak okrutny sposób i to przez członków rodziny Romanowów. Na wyraźne życzenie matki Olga, podobnie jak jej siostry, do końca życia nosiła przy sobie wizerunek Rasputina.
Plany zamążpójścia.
W 1912 pojawiły się pogłoski o planowanym ślubie wielkiej księżnej Olgi z kuzynem, wielkim księciem Dymitrem Pawłowiczem Romanowem. Prawdopodobnie Olga była zakochana w kuzynie, chciała również wyjść za mąż za Rosjanina i pozostać w kraju. Aleksandra Fiodorowna uniemożliwiła jednak te plany, pragnąc, by najstarsza córka poślubiła następcę tronu Rumunii Karola Hohenzollern-Sigmaringen. I tym razem do ślubu nie doszło, tym razem z powodu postawy samej Olgi. Wielka księżna nie zgodziła się również na ślub ze znacznie starszym od siebie księciem Borysem Władimirowiczem Romanowem. Wśród innych kandydatów do jej ręki wskazywano księcia angielskiego Edwarda oraz księcia serbskiego Aleksandra Karadziordziewicia. Tymczasem Olga jesienią 1913 zakochała się w starszym od siebie oficerze Pawle Woronowie. Była jednak świadoma faktu, że ich związek nie jest możliwy. W latach 1915–1916 w swoim pamiętniku wielka księżna wielokrotnie wymieniała imię „Mitii”, co może sugerować kolejne niespełnione uczucie. Walentyna Czebotariewa, która pracowała razem z Olgą w lazarecie, twierdziła, że chodziło tu o żołnierza Dymitra Czach-Bagowa, którym opiekowała się wielka księżna. Czebotariewa twierdziła, że Olga i Dymitr utrzymywali ze sobą telefoniczny i listowny kontakt także po wyjściu żołnierza ze szpitala.
I wojna światowa.
Po wybuchu I wojny światowej Olga razem z matką i siostrą Tatianą pracowała w szpitalu polowym, asystowała przy operacjach. Chociaż dobrowolnie zgłosiła się do tej pracy i przeszła pomyślnie kurs przygotowawczy, widok ciężko rannych i umierających żołnierzy miał fatalny wpływ na jej psychikę, co sprawiło, że została przesunięta do pracy administracyjnej w szpitalu. W tym czasie ponownie pogorszyły się jej relacje z matką; w listach do męża Aleksandra Fiodorowna wielokrotnie skarżyła się na trudny charakter najstarszej córki. Według wspomnień Mossołowa cesarzowa oczekiwała, że będzie ona wzorem dla młodszego rodzeństwa, a w czasie pracy w szpitalu da przykład poświęcenia. Żywiołowa i nerwowa Olga nie spełniła jednak do końca tych oczekiwań, chociaż ten sam autor pisał o niej jako o młodej dziewczynie obdarzonej anielską dobrocią. Aleksandra Fiodorowna pisała do męża, że Olga pod wpływem załamania nerwowego rozbijała przedmioty.
Wybuch wojny wpłynął jeszcze na wzrost uczuć patriotycznych u wielkiej księżnej. Olga już wcześniej czuła się silnie związana z Rosją i twierdziła, że w żadnych okolicznościach nie chce wyjechać z ojczyzny. Według wspomnień Sophie Buxhoeveden po wybuchu wojny Olga nabrała wyraźnie antyniemieckiego nastawienia, nawet mimo świadomości niemieckiego pochodzenia jej matki. W miarę upływu wojny Olga coraz bardziej zdawała sobie sprawę z izolacji i niepopularności rodziny. Według wspomnień Gleba Botkina, syna nadwornego lekarza Jewgienija Botkina, wielka księżna wielokrotnie zastanawiała się nad położeniem Romanowów i rozumiała sytuację nawet lepiej niż jej rodzice. Dlatego po wybuchu rewolucji nie miała złudzeń co do własnej przyszłości.
Po rewolucji lutowej.
8 marca 1917, już po podpisaniu przez Mikołaja II aktu abdykacji, na polecenie Rządu Tymczasowego jego rodzina została oddana pod straż. Romanowom odebrano dawną eskortę i pozwolono swobodnie poruszać się jedynie po wyznaczonym im na mieszkanie Pałacu Aleksandryjskim w Carskim Siole. Olga, wówczas chora na odrę, została poinformowana o zmianie położenia rodziny przez matkę i ciężko przeżyła tę wiadomość. 31 lipca 1917, chcąc oddalić Romanowów od coraz bardziej skomplikowanej sytuacji politycznej w Piotrogrodzie, a także utrudnić jej ewentualną ucieczkę, Rząd Tymczasowy zdecydował się o wywiezieniu byłego cesarza, jego żony i dzieci do Tobolska. Olga razem z rodziną została przewieziona chronionym pociągiem, oflagowanym symbolami Czerwonego Krzyża, zaś termin podróży rodziny do ostatniej chwili utrzymywano w tajemnicy, także przed wywożonymi. Według oficjalnej wersji przedstawionej przez rząd 6 sierpnia, po dotarciu Romanowów na przeznaczone miejsce, dzieci byłej pary cesarskiej dobrowolnie udały się do Tobolska razem z rodzicami. Rodzina zamieszkała w specjalnie urządzonej dawnej rezydencji gubernatorskiej, nazwanej po rewolucji lutowej Domem Wolności. Mimo ściśle kontrolowanego i skromnego życia Romanowowie starali się kultywować niektóre tradycje dworskie, np. zwracając się do siebie, używając zlikwidowanych już tytułów monarszych i bawiąc się w teatr amatorski, w którym występowała również Olga. Ważną rolę w życiu uwięzionych odgrywał także regularny udział w nabożeństwach, codzienna wspólna modlitwa oraz lektura książek religijnych i Pisma Świętego. W rzeczach osobistych Olgi znaleziono kartkę napisaną przez jej ojca, na której zapisał on prośbę do córki o wytrwałość i modlitwę. Odnaleziono również list, który Olga na prośbę ojca napisała do nieokreślonych przyjaciół (nigdy nie został wysłany). Z jego treści wynika pogodzenie się z losem rodziny i rezygnacja z prób ucieczki czy odwetu.
25 kwietnia 1918, gdy była para monarsza razem z córką Marią została przewieziona do Jekaterynburga, Olga pozostała w Tobolsku ze względu na słabe zdrowie. Razem z pozostałym rodzeństwem i służbą dotarła do rodziców, rozstanie z którymi ciężko przeżyła w maju tego samego roku na statku "Ruś". W czasie pobytu w Carskim Siole i Tobolsku Olga nosiła przy sobie rewolwer. Zgodziła się jednak oddać go przychylnie nastawionemu do niej strażnikowi, gdy wyjeżdżała do Jekaterynburga. Rodzina została rozlokowana w domu Ipatiewa, w którym mieszkała pod strażą aż do egzekucji. Olga dzieliła pokój z trzema siostrami. W odnalezionych po jej śmierci książkach znajdowały się pozycje rosyjsko- i francuskojęzyczne, w tym "Orlątko" Edmunda de Rostanda (powieść o losach syna Napoleona Bonapartego). Prawdopodobnie Olga zaczęła w tym okresie pisać wiersze związane z położeniem rodziny (zachowały się co najmniej dwa utwory jej autorstwa, w tym jeden dedykowany matce). W czasie uwięzienia ponownie stała się apatyczna i zrezygnowana. Według wspomnień strażników spędzała wiele czasu na samotnych spacerach lub rozmowach z ojcem. Rozumiała swoje położenie i nie starała się nawiązywać kontaktów ze strażą, a nawet upominała swoje młodsze siostry, gdy te rozmawiały ze strażnikami. W miarę możliwości wysyłała również listy do swoich dawnych nauczycieli i znajomych, opisując życie uwięzionych Romanowów.
Śmierć.
Olga Romanowa została rozstrzelana w Jekaterynburgu w nocy z 16 na 17 lipca 1918 razem z całą rodziną. W momencie śmierci miała 22 lata. Decyzja o śmierci Romanowów miała zapaść na najwyższym szczeblu bolszewickich władz państwowych już w kwietniu 1918. Wcześniej Rada Komisarzy Ludowych rozważała zorganizowanie pokazowego procesu obalonego władcy, na wzór procesu Ludwika XVI w czasie rewolucji francuskiej w 1792. Ostatecznie jednak, w obawie przed uwolnieniem zdetronizowanego monarchy przez Białe Armie, w Moskwie zapadła decyzja o egzekucji Romanowów. Śmierć wszystkich członków rodziny miała uniemożliwić wykorzystanie któregokolwiek z nich jako politycznego symbolu przez przeciwników rewolucji.
W nocy z 16 na 17 lipca Romanowowie zostali poproszeni o ubranie się i zejście do piwnicy, rzekomo w celu przygotowania do wyjazdu, przez nadzorującego straż nad nimi Jakowa Jurowskiego. Na prośbę cesarza w pomieszczeniu, do którego ich zaprowadzono, zostały ustawione krzesła dla Mikołaja i Aleksandry, córki stanęły za matką. Jurowski oznajmił, że z powodu prób odbicia Romanowów z rąk bolszewików muszą oni zostać zabici. Zszokowany cesarz przerwał w tym momencie lekturę wyroku, na co Jurowski natychmiast wyjął rewolwer i strzelił najpierw do niego, a następnie do cesarzewicza Aleksego, którego ojciec trzymał na rękach. Według relacji jednego z członków plutonu egzekucyjnego, Andrieja Striekotina, Aleksandra Fiodorowna i Olga przeżegnały się, widząc broń w rękach pozostałych strażników. Według zeznań czekisty Miedwiediewa pierwsze strzały zostały wymierzone do cesarza i cesarzowej, do ich dzieci strzelano w drugiej kolejności. Olga, podobnie jak pozostałe córki Mikołaja II, przeżyła pierwszą salwę, gdyż w jej gorsecie zaszyta była część należących do niej drogich kamieni. Została zabita strzałem w głowę z bliska. Według zeznania jednego z członków plutonu egzekucyjnego tuż przed śmiercią widziała, jak od podobnego strzału zginęła najbliższa jej siostra Tatiana.
Po egzekucji ciało Olgi zostało obdarte z biżuterii i wywiezione razem z innymi do lasu w okolicy wsi Koptiaki. W celu uniemożliwienia identyfikacji zwłok wszystkie ciała zostały poćwiartowane i spalone, zaś twarze dodatkowo zdeformowane kwasem. Jakow Jurowski w szyfrowanej depeszy poinformował Swierdłowa o egzekucji. 25 lipca 1918 "Izwestia" informowały o straceniu byłego cesarza, zapewniając jednak równocześnie, że jego rodzina znajduje się w bezpiecznym miejscu. O wiadomości o losie byłej monarchini i jej dzieci wielokrotnie zabiegała ambasada niemiecka, otrzymując uspokajające zapewnienia o przetrzymywaniu ich w Permie. Osobne śledztwo w sprawie Romanowów prowadzili Biali po wejściu do Jekaterynburga i odkryciu śladów egzekucji w piwnicy domu. Przesłuchiwani przez nich chłopi z Koptiaków wskazali jako miejsce ukrycia szczątków uroczysko „Czterech Braci”, na którym 17 lipca zostali zatrzymani przez zbrojnych czerwonoarmistów i zmuszeni do wyjścia z lasu. Na uroczysku nie znaleziono szczątków Olgi, jedynie jej medalion z wizerunkiem św. Mikołaja, jaki zawsze nosiła. Szczątki zamordowanych (oprócz ciał Aleksego i Marii) zostały odnalezione dopiero w czerwcu 1991 i pochowane 17 czerwca 1998 w soborze Świętych Piotra i Pawła w Petersburgu.
W latach 20. XX wieku kobieta nazwiskiem Marga Boodts podawała się za cudownie ocaloną Olgę Romanową. Kuzyn zamordowanej, książę Zygmunt Pruski, miał uwierzyć jej słowom, podobnie jak były cesarz niemiecki Wilhelm II, który wspierał rzekomą Olgę finansowo. Boodts zmarła w 1976; jej twierdzenia o cudownym ocaleniu Olgi, już wcześniej podawane w wątpliwość, ostatecznie obaliło odnalezienie szczątków zamordowanych w Jekaterynburgu.
Wygląd.
Według wspomnień Anny Wyrubowej Olga była wyjątkowo piękna, posiadała typowo wschodnią urodę. Była szczupła, mierzyła 165 centymetrów, miała jasne włosy i niebieskie oczy. 
Kanonizacja i rehabilitacja.
15 sierpnia 2000 Synod Biskupów Rosyjskiego Kościoła Prawosławnego dokonał kanonizacji Mikołaja II i jego rodziny. Podstawą do uznania rodziny cesarskiej za świętych była ich postawa w czasie uwięzienia i głęboka wiara wszystkich członków rodziny. Romanowowie nie uzyskali tytułu „męczenników”, a jedynie „cierpiących za wiarę”, „cierpiętników” (cs. страстотéрпец), gdyż fakt wyznawania prawosławia nie był bezpośrednim powodem ich rozstrzelania. Mimo nienadania Romanowom kanonicznych tytułów męczenników, funkcjonują oni w ten sposób w prawosławnej opinii publicznej, jak również w oficjalnych publikacjach i na ikonach. Wcześniej, w 1981, rodzina cesarska została kanonizowana przez niekanoniczny ówcześnie Rosyjski Kościół Prawosławny poza granicami Rosji. Wszyscy członkowie rodziny zostali uznani za nowomęczenników. Część duchownych tego Kościoła głosiła pogląd, iż Romanowowie padli ofiarą mordu rytualnego, czego miały dowodzić znaki i napisy pozostawione na ścianach domu Ipatiewa. Pogląd ten został jednak odrzucony przy ich kanonizacji przez Rosyjski Kościół Prawosławny.
1 października 2008, po długich staraniach żyjących jeszcze Romanowów, rosyjski Sąd Najwyższy ogłosił ponadto cesarza i jego rodzinę ofiarami represji politycznych i oficjalnie ich zrehabilitował. Uchylił również wcześniejsze orzeczenia niższych instancji, według których na przeszkodzie dla rehabilitacji stał fakt, że rodzina cesarska nigdy nie została formalnie osądzona ani skazana na śmierć.

</doc>
<doc id="333014" url="https://pl.wikipedia.org/wiki?curid=333014" title="The Legend of Zelda (seria)">
The Legend of Zelda (seria)

The Legend of Zelda – seria gier komputerowych stworzona przez Shigeru Miyamoto i wydana przez Nintendo. Seria ukazywała się na konsole Nintendo – wyjątkiem były trzy części, które ukazały się na CD-i. Gatunek to połączenie gry akcji, przygodowej, fabularnej, logicznej. Pierwsza gra z serii została wydana w lutym 1986. Łącznie sprzedano 68 milionów egzemplarzy gier (stan na kwiecień 2014). Seria została nazwana przez CD-Action „obowiązkową pozycją dla fanów jRPG”.
Fabuła.
Seria ma pewną określoną konwencję – praktycznie każda część opowiada o przygodach Linka w fantastycznej krainie Hyrule. Historia przedstawiona w grze zwykle krąży wokół opowieści o Trójmocy (ang. Triforce). Według niej tytułowa bohaterka serii Zelda jest powierniczką mocy mądrości, Link mocy męstwa, a Ganon, główny czarny charakter, mocy siły. Jednocześnie same gry opowiadają historię różnych bohaterów – Linków w historii Hyrule było wielu, również pojawiły się rozdzielone linie czasowe, a kolejne części dopisują nowe rozdziały do historii krainy.

</doc>
<doc id="333015" url="https://pl.wikipedia.org/wiki?curid=333015" title="Jeziorsko (wieś)">
Jeziorsko (wieś)

Jeziorsko – wieś w Polsce położona w województwie łódzkim, w powiecie sieradzkim, w gminie Warta. Miejscowość położona na trasie z Sieradza do Turku (DK83), na skraju doliny Warty nad zbiornikiem Jeziorsko.
Do 1937 r. siedziba gminy Ostrów Wartski, a w latach 1937–1954 gminy Jeziorsko. W latach 1954–1972 wieś należała i była siedzibą władz gromady Jeziorsko. W latach 1975–1998 miejscowość administracyjnie należała do województwa sieradzkiego.
Historia.
W średniowieczu należała do kasztelanii spicymierskiej, potem do województwa sieradzkiego. Pierwsza wzmianka z 1324 r. Była to posiadłość szlachecka. W XVI w. należała do rodu Ostrowskich herbu Korab. Obok wsi miała być zbudowana główna tama zbiornika Jeziorsko. Nazwę pozostawiono, mimo że tama została przeniesiona w dół rzeki, do wsi Skęczniew (ok. 10 km na północ).
Parafię w Jeziorsku erygowano w pierwszej połowie XIV wieku. Pierwszy kościół wspomniany w 1520 r. Po pożarze w 1636 r. kolejny był konsekrowany w 1710 r. Obecny Podwyższenia Krzyża Świętego, bezstylowy – zbudowany w latach 1854–1856, z wyposażeniem XVII–XVIII w. W XIX wieku przy kościele istniał szpital dla ubogich. Na cmentarzu kaplica św. Krzyża, dawniej grobowiec Józefa Reccera. We wschodniej części cmentarza mogiła powstańców z 1863 r., ozdobiona płaskorzeźbą. W 1914 r. pochowano tu też poległych w bitwie pod Maszewem legionistów z 1 pułku strzelców, jednak mogiła ta nie zachowała się.
Na cmentarzu pochowano m.in.: Mariana Dunin-Borkowskiego (ur. w 1860 r. w Obodówce na Podolu, zm. w 1913 r. w Ustkowie) – administratora dóbr Ustków i Rożdżały (płytę nagrobną z herbem Dunin wykonaną w firmie Alfreda Fiebigera w Kaliszu ufundowało Kazimierzostwo Tymowscy); ks. Bolesława Zielińskiego (1866–1930) – proboszcza Jeziorska (płytę ufundowali Stanisław i Zdzisław Kamoccy z Ustkowa); rodzinę Dłużniakiewiczów – obywateli ziemskich, m.in.: Józefa (zm. 1928) – byłego obywatela ziemskiego, Józefa (zm. 1884) – dziedzica Wacławowa, Ewę z Dłużniakiewiczów Kokeli (1851–1888). Więcej danych o cmentarzu na stronie Związku Szlachty Polskiej.

</doc>
<doc id="333017" url="https://pl.wikipedia.org/wiki?curid=333017" title="Bazylika kolegiacka Wniebowzięcia Najświętszej Maryi Panny w Kaliszu">
Bazylika kolegiacka Wniebowzięcia Najświętszej Maryi Panny w Kaliszu

Bazylika kolegiacka Wniebowzięcia Najświętszej Maryi Panny w Kaliszu – kościół w Kaliszu, w Śródmieściu, przy placu św. Józefa, wzniesiony w 1353 z fundacji abpa Jarosława z Bogorii i Skotnik w miejscu wcześniejszego, przebudowany po 1790, późnobarokowy, z gotyckim prezbiterium; kościół farny, od 1359 kolegiata, od 1978 bazylika mniejsza; wpisany do rejestru zabytków w 1965; narodowe sanktuarium św. Józefa z Nazaretu.
Znajduje się tutaj obraz Świętej Rodziny, przed którym w czerwcu 1997 modlił się papież Jan Paweł II. Co roku świątynię odwiedza ponad 200 tys. pielgrzymów z całej Polski, głównie rzemieślników.
Architektura.
Gotyckie prezbiterium kościoła, powstałe prawdopodobnie na początku XIV wieku, przykryte jest sklepieniem gwiaździstym. Dzięki dokonanej przez arcybiskupa gnieźnieńskiego Jarosława Bogorię Skotnickiego fundacji z 1359, do prezbiterium dobudowano trójnawowy korpus główny w stylu gotyckim. W 1783 ks. Stanisław Kłossowski, kustosz kolegialny, wyburzył przylegający do kościoła pałac arcybiskupów, w wyniku czego 3 sierpnia 1783 roku doszło do katastrofy budowlanej, w wyniku której zniszczeniu uległa fasada kościoła oraz część środkowa kościoła do prezbiterium i ściana południowo-wschodnia. Do 1790 do gotyckiego prezbiterium i dwóch zakrystii z kapitularzem dobudowano nową dłuższą nawę główną w stylu barokowym, wraz z wieżą. Po zniszczeniach, w 1948 zrekonstruowano zwieńczenie wieży.
W 2016 podczas prac remontowych odkryto wykonany z piaskowca gotycki maswerk z XIV wieku.
Historia sanktuarium.
Początki kultu św. Józefa w Kaliszu sięgają 1670, kiedy miał zostać uzdrowiony – według wiernych, za przyczyną św. Józefa – chłop, mieszkaniec wsi Szulec, który w ramach wdzięczności ufundował obraz Świętej Rodziny, umieszczając go w kolegiacie. Znaczny rozwój kultu św. Józefa przypadł na drugą połowę XVII wieku i na XVIII wiek.
Do znacznego rozwinięcia i znaczenia kultu św. Józefa po II wojnie światowej przyczyniły się trzy wydarzenia: wyzwolenie księży – więźniów z niemieckiego obozu koncentracyjnego w Dachau (29 kwietnia 1945), utworzenie w Kaliszu Polskiego Studium Józefologicznego (24 września 1969) oraz wizyta papieża Jana Pawła II w kaliskim sanktuarium (4 czerwca 1997). Wiosną 1945 księża uwięzieni w Dachau złożyli obietnicę, że jeśli przeżyją obóz, to odbędą pielgrzymkę do Kalisza, do czego doszło w dniach 17–19 kwietnia 1948. Uroczystościom przewodniczyli kardynał August Hlond i były więzień, biskup Franciszek Korszyński.
Podczas homilii, jaką w Kaliszu wygłosił Jan Paweł II, zawierzył on świętemu Józefowi wszystkie polskie rodziny, a także sprawę ochrony życia nienarodzonych zarówno w Polsce, jak i na świecie. Początkowo patronem diecezji została Święta Rodzina, dopiero później „Święty Józef małżonek Maryi Dziewicy, Opiekun Zbawiciela”.
Papież Jan Paweł II powiedział w sanktuarium: "(...) przynosicie ze sobą kopię obrazu świętego Józefa czczonego w Kaliszu, w Sanktuarium znanym na całą Polskę, chcecie, abym pobłogosławił ten obraz, który po powrocie do kraju ma w pielgrzymce nawiedzać poszczególne parafie waszej diecezji. Święty Józef jest wam szczególnie drogi i bliski. Dobrze, że wasza diecezja rozpoczyna swój program duszpasterski od rodziny. (...) Rodzina stanowi jedno z najcenniejszych dóbr ludzkości. (...)".
3 grudnia 2017 roku w bazylice zainaugurowano z udziałem nuncjusza apostolskiego w Polsce abp. Salvatore Pennacchio „Nadzwyczajny Rok Świętego Józefa Kaliskiego”, potrwa on do 6 stycznia 2019 roku.
Obraz św. Rodziny.
Początek kultu wizerunku Świętej Rodziny, jest dokładnie nieznany, podobnie jak jego autor. Przypuszcza się, że był to uczeń włoskiego malarza Tommasa Dolabelli, pracujący na dworach królów polskich w XVII wieku. W latach 1751–1779 kustosz kolegiaty kaliskiej zarejestrował i opublikował niemal 500 dowodów uzdrowień za przyczyną świętego Józefa, czczonego w obrazie Świętej Rodziny. W 1783 papież Pius VI wydał orzeczenie o cudowności obrazu, 31 maja tego samego roku w Rzymie dokonano koronacji kopii wizerunku Świętej Rodziny. 3 sierpnia 1783 gotycka świątynia zawaliła się wraz z frontową elewacją, katastrofa oszczędziła prezbiterium, zakrystię oraz ołtarz gdzie umieszczony był obraz. Kolegiatę odbudowano w 1792 zmieniając jej styl na późnobarokowy oraz m.in. wydłużając ją o 12 metrów i dobudowując wysoką wieżę oraz kaplicę dla obrazu Świętej Rodziny.
Relikwie świętych i błogosławionych.
W kolegiacie kaliskiej zachował się szereg zabytkowych relikwiarzy w postaci kartuszy, udekorowanych w rokokowym motywie rocaille. Na przestrzeni lat w świątyni zgromadzono także wiele relikwii, wśród nich:
Sanktuarium obecnie.
W ostatnich latach kult świętego Józefa Kaliskiego bardzo się rozszerza. Przybywają do sanktuarium liczne pielgrzymki z diecezji i całej Polski. Liczbę pielgrzymów szacuje się na około 200 tysięcy rocznie. Spotkania modlitewne w pierwsze czwartki miesiąca są także transmitowane przez Telewizję Trwam oraz Radio Maryja, co również jest związane z pielgrzymkami widzów i słuchaczy tych mediów do Kalisza.
Od czterech lat przy sanktuarium św. Józefa w okresie świąt Bożego Narodzenia budowana jest żywa szopka. Szopka umieszczana jest na tle przylegających do bazyliki średniowiecznych murów i baszty Dorotki. Jest stylizowana na wzór dawnych budowli. W środku umieszczono żłóbek, w którym leży narodzone Dziecię, przy nim czuwająca Maryja z Józefem, a pośród w osobnych zagrodach znajdują się m.in. lama, jak tybetański, owce kameruńskie, kozy syryjskie, kucyki i różne inne gatunki zwierząt.

</doc>
<doc id="333019" url="https://pl.wikipedia.org/wiki?curid=333019" title="Sanktuarium św. Józefa">
Sanktuarium św. Józefa



</doc>
<doc id="333021" url="https://pl.wikipedia.org/wiki?curid=333021" title="Nicolas Anelka">
Nicolas Anelka

Nicolas Sébastien Anelka (wym. []; ur. 14 marca 1979 w Le Chesnay) – francuski piłkarz grający na pozycji napastnika.
Anelka zaczynał swoją karierę w Paris Saint-Germain, jednak wkrótce przeszedł do Arsenalu, gdzie stał się podstawowym graczem, po czym w 1999 roku zdobył nagrodę dla najlepszego młodego zawodnika grającego w Anglii. W tym samym roku Real Madryt zakupił piłkarza do swojego klubu za rekordową cenę 22,3 milionów funtów. Anelka nie zaaklimatyzował się w hiszpańskiej drużynie i w następnym sezonie został sprzedany za 20 milionów funtów do swojego pierwszego klubu – PSG. Pomimo regularnych występów w paryskim zespole w, grudniu 2001 roku Anelka został wypożyczony do Liverpoolu, a przed sezonem 2002/03, piłkarza za 13 milionów funtów kupił Manchester City.
Po trzech sezonach gry dla "The Citizens" Anelka odszedł do Fenerbahçe SK, jednak po półtora roku gry w tureckim klubie powrócił do Premier League, aby reprezentować barwy Boltonu Wanderers. Po przejściu do Chelsea w styczniu 2008 roku, Anelka stał się najdroższym piłkarzem na świecie, biorąc pod uwagę sumę wszystkich kwot, jakie do tej pory za niego zapłacono (ponad 85 milionów funtów).
Anelka wraz z reprezentacją Francji zdobył mistrzostwo Europy w 2000 roku oraz Puchar Konfederacji w 2001 roku. Wystąpił w jej barwach 68 razy i strzelił dla niej 13 goli w oficjalnych spotkaniach.
Pochodzenie.
Nicolas Sebastien Anelka urodził się 14 marca 1979 roku w Wersalu. Rodzice piłkarza pochodzą z Martyniki. Jego brat, Claude, jest jego agentem, zaś żona Anelki, Barbara Tausia jest tancerką włoskiej grupy Eu4ya.
Kariera klubowa.
Paris Saint-Germain.
Anelka rozpoczynał swoją karierę w Paris Saint-Germain. W sezonie 1995/1996 wystąpił w dwóch ligowych meczach, zaś w następnym w ośmiu i zdobył jednego gola.
Arsenal F.C..
22 lutego 1997 roku – trzy tygodnie przed swoimi osiemnastymi urodzinami – Anelka przeszedł za 0,5 miliona funtów do Arsenalu. Swój debiut w Premier League zaliczył 5 kwietnia, kiedy to zagrał w wygranym 3:0 meczu z lokalnym rywalem – Chelsea. W następnym sezonie Francuz stał się podstawowym graczem "Kanonierów" (także z powodu kontuzji Iana Wrighta) i wraz z kolegami z zespołu został mistrzem kraju oraz wygrał Puchar Anglii (w finale strzelił jednego gola). Sezon 1998/1999 Anelka rozpoczął od wygranego meczu z Manchesterem United o Tarczę Wspólnoty w którym strzelił jednego gola. Ostatecznie Arsenal zajął drugie miejsce w Premier League, a udział w rozgrywkach Ligi Mistrzów zakończył na fazie grupowej.
Po zakończeniu sezonu 1998/1999 Francuz zażądał od działaczy "Kanonierów" wyższej pensji. Dodatkowo pojawiły się plotki o tym, że starsi bracia Anelki kierują jego karierą, co spowodowało konflikty z zarządem i wymusiło odejście Francuza do innego klubu.
Real Madryt.
Latem 1999 roku Anelka przeszedł za 22,3 miliony funtów do Realu Madryt. Forma Francuza nie była już tak dobra jak w Arsenalu. W półfinale Ligi Mistrzów Anelka strzelił dwa gole które zapewniły Realowi awans do finału, w którym "Królewscy" pokonali Valencię 3:0 (Anelka grał do 79. minuty). Łącznie w barwach Realu piłkarz wystąpił w 28 meczach w których zdobył cztery bramki.
Powrót do Paris Saint-Germain, wypożyczenie do Liverpoolu i Manchester City.
Latem 2000 roku Anelka ponownie podpisał kontrakt z Paris Saint-Germain. Suma transferu opiewała na 20 milionów funtów. W grudniu 2001 roku Anelka został wypożyczony do Liverpoolu. W "The Reds" nie potrafił wywalczyć sobie miejsca w podstawowym składzie i menedżer Gerard Houllier nie zdecydował się na przedłużenie kontraktu po zakończeniu sezonu 2001/2002. Po powrocie do Paryża, Anelka po kilku dniach został sprzedany do innego angielskiego klubu – Manchesteru City. W "The Citizens" Francuz szybko stał się gwiazdą. Zdobył zaufanie trenera i wywalczył sobie miejsce w podstawowym składzie zespołu. Wraz z kolegami z drużyny nie osiągnął jednak większych sukcesów. Dla Manchesteru piłkarz rozegrał 103 mecze w których zdobył 46 goli.
Fenerbahce S.K..
W styczniu 2005 roku Anelka przeszedł za siedem milionów funtów do Fenerbahce Stambuł. Francuz pomógł swojemu klubowi zdobyć mistrzostwo Turcji w sezonie 2004/05. Latem pojawiły się spekulacje na temat tego, że Anelka powróci do Premier League, aby reprezentować Newcastle United. Ostatecznie transfer nie doszedł do skutku, a Anelka pozostał w Fenerbahce i w sezonie 2005/06 grał z tym klubem w fazie grupowej Ligi Mistrzów.
W trakcie zimowego okienka transferowego 2006, Harry Redknapp, ówczesny manager Portsmouth FC był skłonny zapłacić 8,2 miliona funtów za wypożyczenie francuskiego snajpera na Fratton Park, jednak działacze tureckiej drużyny, nie zgodzili się na transfer.
Bolton Wanderers.
25 sierpnia 2006 roku Bolton Wanderers podpisał z Anelką czteroletni kontrakt. Suma transferu opiewała na osiem milionów funtów. Francuz zadebiutował w "The Trotters" 9 września w ligowym meczu z Watfordem. Pierwszego gola strzelił dziesięć dni później – 19 września w wygranym 3:1 spotkaniu Pucharu Ligi Angielskiej z Walsall FC. Ostatecznie sezon 2006/2007 Anelka wraz ze swoim klubem zakończył na 6. miejscu w tabeli, a w 35. meczach strzelił jedenaście goli. W styczniu 2007 roku pojawiła się informacja jakoby Anelka miał powrócić do swojego byłego klubu – Arsenalu. Ostatecznie Francuz pozostał w Boltonie i 30 sierpnia przedłużył swój kontrakt o kolejne cztery lata.
Chelsea F.C..
11 stycznia 2008 roku Anelka przeszedł do Chelsea za 15 milionów funtów. Francuz w "The Blues" zadebiutował już następnego dnia w meczu z Tottenhamem Hotspur. Dwa tygodnie później strzelił swojego pierwszego gola dla londyńskiej drużyny w spotkaniu Pucharu Anglii z Wigan Athletic, zaś pierwsze ligowe trafienie zaliczył 2 lutego w meczu przeciwko Portsmouth. W finale Ligi Mistrzów 2007/2008 strzał Anelki w siódmej kolejce serii rzutów karnych obronił Edwin van der Sar, co spowodowało, że Champions League wygrały "Czerwone Diabły".
Sezon 2008/2009 Anelka rozpoczął od ligowego meczu z Portsmouth i od razu w tym spotkaniu wpisał się na listę strzelców. 1 listopada 2008 roku Francuz strzelił swojego pierwszego hat-tricka w barwach "The Blues", kiedy to trzykrotnie pokonał bramkarza Sunderlandu – Mártona Fülöpa. Ten wyczyn powtórzył jeszcze raz, 14 lutego 2009 roku w spotkaniu rozegranym w ramach Pucharu Anglii z Watfordem. 14 grudnia 2008 roku "Hulk" w zremisowanym 1:1 meczu z West Ham United strzelił swoją setną bramkę w lidze angielskiej. Anelka wraz z Chelsea dotarł do półfinału Ligi Mistrzów, w którym londyńczycy zostali wyeliminowani przez FC Barcelonę. Ostatecznie Francuz sezon 2008/2009 zakończył z 19. ligowymi trafieniami, co dało mu tytuł króla strzelców Premier League. 30 maja Anelka wystąpił w wygranym 2:1 przez Chelsea finale Puchar Anglii z Evertonem.
W sezonie 2009/2010 Chelsea wywalczyła swój czwarty tytuł mistrzowski.
Shanghai Shenhua.
12 grudnia 2011 roku Anelka podpisał kontrakt z chińskim klubem Shanghai Shenhua. Francuski piłkarz przeszedł do nowego zespołu w styczniu 2012. Przez pewien okres w roku 2012 był również grającym trenerem tego klubu.
Juventus.
26 stycznia 2013 roku Nicolas Anelka został wypożyczony do końca sezonu do Juventusu Turyn. Zadebiutował w 86. minucie meczu Ligi Mistrzów przeciwko Celticowi.
West Bromwich.
4 lipca 2013 roku podpisał kontrakt z West Bromwich. 14 marca 2014 roku został zwolniony przez klub.
Mumbai City FC.
15 sierpnia 2014 roku Anelka przeszedł do nowo utworzonego klubu Mumbai City FC.
Kariera reprezentacyjna.
Anelka swoją reprezentacyjną karierę zaczynał grając w kadrach młodzieżowych. Z zespołem U-20 wystąpił na Młodzieżowych Mistrzostwach Świata w 1997 roku, w których Francuzi dotarli do ćwierćfinału imprezy, gdzie ulegli po serii rzutów karnych Urugwajowi. Pierwszy mecz w dorosłej kadrze Anelka rozegrał 22 kwietnia 1998 roku, kiedy to wystąpił w zremisowanym spotkaniu ze Szwecją. Pierwszego gola strzelił ponad pięć miesięcy później – 10 października – w meczu z Rosją, rozegranym w ramach kwalifikacji do EURO 2000. Reprezentacja Francji awansowała na ten turniej i wraz z Anelką w składzie została Mistrzem Europy. Piłkarz wystąpił również w wygranym przez "Trójkolorowych" Pucharze konfederacji 2001, w którym strzelił jednego gola. Pomimo obiecującego startu w kadrze, Anelka stracił miejsce w zespole w latach 2002-2005, głównie przez częste zmiany klubów i słabą dyspozycję strzelecką.
Dzięki dobrej postawie w Boltonie Wanderers i Chelsea, Anelka został powołany na Mistrzostwa Europy rozgrywane w Austrii i Szwajcarii. W pierwszym meczu z reprezentacją Rumunii Francuz wyszedł w podstawowym składzie i grał do 72. minuty. W następnych dwóch spotkaniach (z Holandią i Włochami) "Hulk" pojawiał się na boisku w drugich połowach. Ostatecznie Francuzi zajęli czwarte miejsce w grupie i pożegnali się z turniejem.
14 listopada 2009 roku Anelka zdobył jedynego gola w barażowym spotkaniu z reprezentacją Irlandii w ramach kwalifikacji Mistrzostwa Świata, czym w dużym stopniu przyczynił się do awansu swojego kraju na Mundial.
Podczas mistrzostw świata w RPA według L'Equipe Nicolas Anelka miał obrazić trenera Raymonda Domenecha w przerwie meczu z Meksykiem, za co został wyrzucony z kadry reprezentacji Francji przez federację francuską, która po mistrzostwach podjęła decyzję o zawieszeniu Anelki na 18 meczów reprezentacji.
Sukcesy.
Klubowe.
 Arsenal F.C. 
 Real Madryt 
Paris Saint-Germain 
 Fenerbahce S.K. 
 Chelsea F.C. 
 Juventus F.C. 

</doc>
<doc id="333022" url="https://pl.wikipedia.org/wiki?curid=333022" title="The Legend of Zelda">
The Legend of Zelda

 – przygodowa gra akcji, wyprodukowana i wydana przez Nintendo, zaprojektowana przez twórców Shigeru Miyamoto oraz Takashi Tezuka. Ukazała się na dyskietce Famicom Disk System w 1986 roku w Japonii, a następnie w 1987 roku, na konsoli NES w USA. Jest to pierwsza część serii gier konsolowych "The Legend of Zelda".
Fabuła.
Głównym bohaterem gry jest młody chłopak, Link, który musi odzyskać przedmiot zwany "Triforce of Wisdom" oraz uratować tytułową księżniczkę Zeldę, pogrążoną w głębokim śnie. Akcja toczy się w małym królestwie w krainie "Hyrule".
Rozgrywka.
Bohater wędruje przez góry, lasy oraz podziemia. Akcja gry przedstawiona jest w widoku z lotu ptaka, a obraz przesuwa się automatycznie, kiedy bohater podchodzi do krawędzi ekranu. Link za pomocą miecza walczy z kolejnymi wrogami – kiedy jest w pełni zdrowy, może rzucać nim niczym pociskiem, jednak kiedy jest raniony – nawet lekko – może atakować tylko w starciu bezpośrednim. Poziom życia Linka przedstawiony jest w postaci ikon serca. Świat gry cechował się otwartością – sześć z ośmiu podziemi było od razu dostępnych dla graczy, przez co gracz mógł łatwo się zgubić.
Odbiór gry.
Gra została pozytywnie przyjęta przez recenzentów, serwis IGN umieścił ją na drugim miejscu najlepszych gier na konsolę NES. "The Legend of Zelda" miała wyjątkowy wpływ na rozwój gatunku. Wprowadzone w niej zostały elementy gier fabularnych, przejawiające się w możliwości zbierania przedmiotów służących do pokonywania wielu postaci. Była to też pierwsza w historii gier produkcja, która umożliwiała zapisywanie aktualnego stanu gry.
Gra pojawiła się także na NES Classic Edition.

</doc>
<doc id="333023" url="https://pl.wikipedia.org/wiki?curid=333023" title="C.C. MacApp">
C.C. MacApp

C.C. MacApp, właściwie Carroll Mather Capps (ur. 27 listopada 1913, zm. 15 stycznia 1971) – amerykański pisarz science fiction.

</doc>
<doc id="333026" url="https://pl.wikipedia.org/wiki?curid=333026" title="Węglówka">
Węglówka



</doc>
<doc id="333029" url="https://pl.wikipedia.org/wiki?curid=333029" title="Jerzy Sosnowski (pisarz)">
Jerzy Sosnowski (pisarz)

Jerzy Wojciech Sosnowski (ur. 14 maja 1962 w Warszawie) – polski pisarz, publicysta, felietonista, dziennikarz telewizyjny i radiowy, historyk literatury polskiej, krytyk literacki, nauczyciel akademicki.
Życiorys.
Studiował polonistykę na Uniwersytecie Warszawskim, po czym był tam doktorantem. Jest historykiem literatury specjalizującym się w okresie Młodej Polski, a także krytykiem literackim.
Uczy języka polskiego w niepublicznym Autorskim Liceum Ogólnokształcącym nr 42 w Warszawie (pracował tam w latach 1995-2002 i pracuje ponownie od roku 2019). Był wykładowcą w Kolegium Nauczycielskim w Suwałkach i w Szkole Wyższej Psychologii Społecznej. Brał udział w opracowaniu jednego z programów nauczania języka polskiego w szkołach średnich. Pracował jako specjalista ds. kultury mowy przy Związku Artystów Scen Polskich.
Publikował w „Gazecie Wyborczej”. W marcu 2005 został stałym felietonistą miesięcznika „Więź”. Obecnie publikuje felietony na stronie Koduj24.pl
W latach 90. pracował w TVP na stanowisku szefa publicystyki kulturalnej TVP1. Był jednym z dziennikarzy tworzących magazyn kulturalny "Pegaz". Był także kierownikiem działu programów humanistycznych w Telewizji Edukacyjnej TVP.
W 2000 rozpoczął pracę w Polskim Radiu: najpierw w Dwójce, potem w Trójce, gdzie od lutego 2001 (z przerwą między 30 września 2007 a 2 kwietnia 2009) był jednym z prowadzących audycję publicystyczną "Klub Trójki". W Trójce prowadził również "Literackie Biuro Śledcze", a od 4 września 2009 także "Trójkowy Znak Jakości". Jako szef związków zawodowych uczestniczył w proteście przeciwko zatrudnieniu Michała Karnowskiego. Decyzją dyrektora Trójki, Jacka Sobali, 22 lutego 2010 (do odwołania) Jerzy Sosnowski został odsunięty od anteny z powodu wypowiedzi dla prasy o konflikcie w stacji, w których miał on naruszyć interes spółki Polskie Radio SA. 10 i 11 kwietnia 2010, w weekend katastrofy polskiego Tu-154 w Smoleńsku, poprowadził dwie audycje specjalne poświęcone temu wydarzeniu, natomiast 13 kwietnia 2010 ponownie poprowadził "Klub Trójki".
W 2006 rozpoczął współpracę ze stacją TVP Kultura, rezygnując z niej po kilku tygodniach (w październiku), by powrócić z końcem sierpnia 2007.
Członek Rady Języka Polskiego Polskiej Akademii Nauk w V (2011–2014) oraz VI (2015–2018) kadencji.
17 marca 2016, powołane z początkiem tego samego roku nowe władze Polskiego Radia jednostronnie wypowiedziały Sosnowskiemu umowę o pracę: z trzymiesięcznym wypowiedzeniem bez obowiązku świadczenia pracy. W maju 2018 Sąd Okręgowy w Warszawie uznał za bezprawne rozwiązanie umowy z redaktorem i szefem związków zawodowych Trójki, stwierdzając, że dziennikarz ma prawo krytykować pracodawcę oraz zasądził odszkodowania w wysokości trzymiesięcznego wynagrodzenia, czego domagał się w pozwie.
Od marca 2017 do lipca 2018 roku był gospodarzem audycji "Nasłuchiwanie" w Tok FM. Od lipca 2020 roku związany z Radiem Nowy Świat, gdzie prowadzi audycje publicystyczne „Punkt widzenia” oraz „Stulecie dziwów”.
Twórczość i publikacje.
Proza
Inne książki

</doc>
<doc id="333032" url="https://pl.wikipedia.org/wiki?curid=333032" title="Węgorzewo (ujednoznacznienie)">
Węgorzewo (ujednoznacznienie)



</doc>
<doc id="333033" url="https://pl.wikipedia.org/wiki?curid=333033" title="Joachim (patriarcha Moskwy)">
Joachim (patriarcha Moskwy)

Joachim (ur. 6 stycznia 1621 w Możajsku, zm. 17 marca 1690 w Moskwie) – dziewiąty ("de facto" dziesiąty) patriarcha moskiewski i całej Rusi, sprawujący urząd od lipca 1674 do śmierci.
Pochodził z rodziny szlacheckiej, służył w armii rosyjskiej w pułku rajtarów. Do stanu mniszego wstąpił w 1655 w Monasterze Międzygórskim. Dwa lata później wyjechał do Moskwy, kwestując na klasztor. Nigdy nie wrócił do macierzystej wspólnoty, gdyż patriarcha moskiewski i całej Rusi Nikon zaproponował mu godność przełożonego Świętojezierskiego Wałdajskiego Monasteru Iwerskiej Ikony Matki Bożej. Następnie przebywał w monasterach Nowe Jeruzalem i św. Andrzeja w Moskwie; w 1663 został archimandrytą Monasteru Czudowskiego.
W lipcu 1672 przyjął chirotonię biskupią i objął katedrę nowogrodzką. Od tego samego miesiąca wspierał chorego patriarchę Pitirima i "de facto" zarządzał do jego śmierci całym Rosyjskim Kościołem Prawosławnym.
Po śmierci Pitirima został w 1674 wybrany na jego następcę. Jako patriarcha dążył do wzmocnienia pozycji Rosyjskiego Kościoła Prawosławnego w państwie. Doprowadził do poprawy stanu materialnego Kościoła, dbał o moralność duchowieństwa i jednolitość obrzędów sprawowanych w całym kraju. Zablokował natomiast sugerowaną przez cara Fiodora III radykalną reformę administracyjną Cerkwi. W dobrych relacjach z carem pozostawał do schyłku jego życia, gdy obaj poróżnili się z powodu odmiennych wizji przyszłości kraju.
Przyczynił się do wprowadzenia na tron po śmierci Fiodora III jego przyrodniego brata Piotra, z pominięciem starszego od niego, chorego Iwana. Po buncie strzelców musiał jednak pogodzić się z ustanowieniem regencji Zofii Romanowej w imieniu carów „starszego” (Iwana) i „młodszego” (Piotra). Początkowo blisko współpracował z regentką, z czasem zaczął krytycznie odnosić się do jej polityki kulturalnej i zagranicznej i poparł jej odsunięcie od władzy w 1689.
Przez całe życie Joachim ostro krytykował przenikanie do Rosji zachodnich zwyczajów, napływ cudzoziemców, postulował wprowadzenie całkowitego zakazu kontaktów prawosławnych z osobami innych wyznań. Rozpowszechniał koncepcję Rosji jako państwa uświęconego, w którym car i Kościół wspólnie działają dla dobra wiary. W porozumieniu ze świeckimi władzami zwalczał ruch staroobrzędowy, doprowadzając do spalenia na stosie jego pierwszego przywódcy Awwakuma Pietrowa i wprowadzenia w Rosji kary śmierci dla starowierców odmawiających wyrzeczenia się swoich przekonań religijnych. Również w okresie sprawowania przez niego urzędu patriarchy do Rosyjskiego Kościoła Prawosławnego włączona została prawosławna metropolia kijowska.
W okresie sprawowania przez niego urzędu patriarchy w Moskwie powstała szkoła teologiczna greckich mnichów Sofroniusza i Joannicjusza (Lichudów), przybyłych na zaproszenie Joachima z Konstantynopola. Patriarcha uniemożliwił natomiast utworzenie szkoły o programie zbliżonym do uniwersytetów zachodnich, z obowiązkową nauką łaciny; uważał, iż prawosławnym potrzebna jest przede wszystkim greka niezbędna do studiowania teologii. Nie zwalczając uczonego duchowieństwa jako całej grupy, stoczył gwałtowny spór z mnichem Sylwestrem (Miedwiediewem), którego projekt utworzenia szkoły łacińsko-grecko-słowiańskiej uznał za zagrożenie dla autorytetu patriarchatu. Spór zakończył się uwięzieniem i egzekucją Sylwestra (miała ona miejsce już po śmierci Joachima).
Zmarł w 1690 po krótkiej chorobie i został pochowany w soborze Zaśnięcia Matki Bożej w Moskwie, na Kremlu. Jego następcą został wskazywany przez niego jeszcze za życia metropolita kazański Adrian, podzielający konserwatywne i antyzachodnie poglądy Joachima.
Życiorys.
Życie świeckie.
Iwan Sawiołow był synem ziemianina, Piotra Iwanowicza Sawiołowa i jego żony Jewfimiji (następnie mniszki Eupraksji) zd. Rietkiny. Miał trzech braci: Pawła, Timofieja i Iwana (zwanego młodszym) oraz dwie siostry – Jewfimiję i nieznaną z imienia. Jego rodzina tradycyjnie zajmowała się sokolnictwem, wielu jego krewnych pracowało w tym charakterze na dworze carskim. W 1644 pełnił funkcję intendenta i otrzymał swoje pierwsze nadania ziemskie w ujeździe możajskim oraz nad Jeziorem Białym. Prawdopodobnie w ciągu kilku poprzednich lat uczył się rodzinnego zawodu lub służył na dworze, wykonując niezbyt prestiżowe obowiązki. W 1644 jest wzmiankowany jako strapczy.
Po dojściu do pełnoletności Iwan Sawiołow ożenił się ze wskazaną mu przez rodziców nieznaną z nazwiska kobietą o imieniu Jewfimija. Również jej pochodzenie jest nieznane; wiadomo jedynie, że pochodziła z pobożnej prawosławnej rodziny.
W 1649 lub w 1650 rozpoczął służbę w armii rosyjskiej w pułku rajtarów I. van Buckhovena, który stanowił w praktyce szkołę oficerską dla przyszłej kadry dowódczej pułków nowego typu. W 1653 otrzymał pierwszy stopień oficerski i rozpoczął służbę w pułku Jurija Gutcowa. 23 lutego 1654 razem z całą jednostką wkroczył do Kijowa i stacjonował tam do lata kolejnego roku. W marcu 1655 awansował na stopień kapitana. W czerwcu tego samego roku razem z oddziałem opuścił Kijów i latem tego samego roku walczył w szeregach armii Buturlina na Ukrainie Naddnieprzańskiej.
Doświadczenia z młodości sprawiły, że będąc już duchownym, Joachim wyrażał nienawiść i strach wobec zjawiska wojny, postrzegał ją jako karę boską.
Duchowny.
Życie mnisze.
Życie w Monasterze Międzygórskim i monasterach patriarchy Nikona.
Iwan Sawiołow podjął decyzję o wstąpieniu do monasteru po otrzymaniu informacji o śmierci żony i czwórki dzieci (prawdopodobnie synów Safronija i Gurija oraz córek Glikeriji i Jeleny) w czasie epidemii. Wieczyste śluby mnisze, z imieniem Joachim, złożył w 1655 w Międzygórskim Monasterze Przemienienia Pańskiego k. Kijowa, przed jego przełożonym, ihumenem Warłaamem. Twierdził później, że w czasie wojny popełnił ogromne grzechy, które pragnął odpokutować jako mnich; śmierć rodziny również uważał za karę za wymienione czyny. Nie udało się ustalić, co dokładnie mógł mieć na myśli – wiadomo bowiem, że typowe dla wojskowych pijaństwo, gry hazardowe i rozwiązłe życie nigdy go nie pociągały. Być może przyszły patriarcha uznał za ciężki grzech sam fakt niemożliwości prowadzenia w warunkach polowych pełnego życia religijnego – brak regularnego dostępu do świątyni i łamanie postów. Według innego źródła Joachim jako osoba świecka nie był jednak szczególnie religijny. Opinia ta oparta jest na świadectwie nieprzychylnego patriarsze staroobrzędowego diakona Fiodora, który twierdził także, iż przyszły patriarcha był przed wstąpieniem do monasteru niepiśmienny.
Joachim do końca życia czuł się szczególnie związany z Monasterem Międzygórskim. Po definitywnym włączeniu metropolii kijowskiej do Patriarchatu Moskiewskiego uczynił go monasterem stauropigialnym podległym patriarchom moskiewskim i całej Rusi. W swoim testamencie zapisał wspólnocie 3 tys. rubli i wyrażał żal, że w ogóle opuścił tenże klasztor i nawet po śmierci nie będzie mógł zostać w nim pochowany z racji znacznej odległości od monasteru do Moskwy.
W kwietniu 1657 mnich Joachim przybył do Moskwy w celu przeprowadzenia kwesty na rzecz monasteru i zakupu niezbędnych dla niego produktów. Gdy wyczerpał przekazane mu na drogę i zakupy fundusze, dotarł do cara Aleksego I, który przekazał mu futra sobolowe o wartości 100 rubli i zaproponował duchownemu zamieszkanie na Kremlu w czasie jego pobytu w Moskwie. Ostatecznie Joachim nigdy nie wrócił do Monasteru Międzygórskiego, gdyż patriarcha moskiewski i całej Rusi Nikon zaproponował mu godność pierwszego przełożonego Świętojezierskiego Wałdajskiego Monasteru Iwerskiej Ikony Matki Bożej, odpowiedzialnego za zakończenie jego budowy. Joachim przyjął tę propozycję. W okresie zarządzania przez niego klasztorem uruchomiona została przy nim drukarnia, którą przełożony monasteru kierował jednoosobowo, ciesząc się pełnym zaufaniem Nikona. Po czterech latach mnich Joachim zwrócił się do patriarchy z prośbą o umożliwienie mu powrotu do Kijowa. Nikon nie zgodził się; zamiast tego przeniósł Joachima do innego wzniesionego na jego polecenie monasteru – Nowego Jeruzalem. W klasztorze tym przebywał także sam Nikon, który w 1658, po sporze z carem, wycofał się z życia publicznego, zachowując urząd patriarszy. Osobisty konflikt z nim sprawił, że Joachim bez kanonicznego zezwolenia wyjechał z klasztoru i na zaproszenie bojara Fiodora Rtiszczewa zamieszkał w monasterze św. Andrzeja w Moskwie. Tam też został wyświęcony na hierodiakona, a następnie na hieromnicha. Być może wzajemne relacje Joachima i Nikona pogorszyły się jeszcze w 1658; Bogdanow przypuszcza, że hieromnich mógł źle przyjąć decyzję patriarchy o zaprzestaniu pełnienia swoich obowiązków i dlatego chciał wyjechać z klasztoru, którym Nikon opiekował się w sposób szczególny. Jak relacjonował metropolita tobolski i syberyjski Ignacy, znający Joachima przez wiele lat, jego skierowanie do monasteru św. Andrzeja wynikało z przekonania Rtiszczewa, że mnich przybyły z Ukrainy, podobnie jak wielu innych duchownych metropolii kijowskiej, biegle zna języki łaciński i grecki, jak również filozofię i retorykę i będzie w stanie brać udział w tworzeniu w Moskwie Akademii Duchownej. W rzeczywistości Joachim nie posiadał żadnego wykształcenia w tym zakresie. W związku z tym szybko został przeniesiony z grupy mnichów zajmujących się przekładami z języka greckiego na cerkiewnosłowiański do pracy w kuchni i refektarzu klasztornym. W 1662 został z kolei przeniesiony do Monasteru Nowospasskiego, by objąć w nim obowiązki ekonoma. Jego działania, których celem było oszczędne gospodarowanie pieniędzmi klasztoru, wywołało bunt innych braci. Oskarżyli oni Joachima, że ze skąpstwa karmił ich nieświeżą żywnością i ograniczał porcje posiłków. W rezultacie mnich opuścił monaster i w 1663 zamieszkał w Monasterze Czudowskim. Rok później został jego przełożonym z godnością archimandryty. W momencie otrzymywania tej godności miał, według jednego z przywódców starowierców, diakona Fiodora, zadeklarować carowi pełne posłuszeństwo wobec władzy świeckiej.
Przełożony Monasteru Czudowskiego.
Archimandryta Joachim zyskał zaufanie cara, który często rozmawiał z nim na tematy duchowe i polityczne. Duchowny był zwolennikiem reformy liturgicznej Nikona i silnej pozycji Cerkwi. Równocześnie prowadził surowy, ascetyczny tryb życia i nie wchodził w konflikty z braćmi. Z racji położenia Monasteru Czudowskiego w obrębie moskiewskiego Kremla Joachim często bywał na dworze carskim. Dobierając sobie przyjaciół, brał pod uwagę przede wszystkim ich wpływ na cara, chociaż w tym okresie zbliżył się również z mało jeszcze znaczącym Artamonem Matwiejewem. Znaczenie archimandryty wzrosło do tego stopnia, że w 1664 to on udawał się w imieniu soboru biskupów do przebywającego w monasterze Nowe Jeruzalem patriarchy Nikona, bezskutecznie apelując do niego o zrzeczenie się urzędu i zgodę na wybór następcy.
W latach 1666–1667 Joachim gościł w Monasterze Czudowskim zagranicznych uczestników soboru moskiewskiego: patriarchów aleksandryjskiego Makarego III i antiocheńskiego Paisjusza. Jako podziękowanie za ich udział w obradach soboru otrzymał prawo noszenia biskupiej mantii i żezła, chociaż pozostawał archimandrytą. W sierpniu 1667 Joachim, obok biskupów krutickiego Pawła i riazańskiego Hilariona, brał udział w próbie przekonania przywódców ruchu staroobrzędowego, w tym cieszącego się największym autorytetem protopopa Awwakuma Pietrowa, do słuszności reformy liturgicznej patriarchy Nikona. Jego starania nie przyniosły jednak efektów – Awwakum trwał w przekonaniu o słuszności „starej wiary”. Podobnym fiaskiem zakończyły się rozmowy Joachima z bojarynią Fieodosiją Morozową, wyznawczynią starej wiary i protektorką jej duchownych, 14 listopada 1671.
Metropolita nowogrodzki.
W lipcu 1672 został wyświęcony na metropolitę nowogrodzkiego, zajmując miejsce metropolity Pitirima, wybranego na patriarchę moskiewskiego i całej Rusi.
Ze względu na swój podeszły wiek i zły stan zdrowia Pitirim poprosił metropolitę Joachima, by razem z nim zamieszkał w Moskwie. Joachim "de facto" objął kontrolę nad całym patriarchatem. Jako metropolita nowogrodzki wydał ukaz nakazujący prowadzenie poboru podatków od duchownych wyłącznie przez starostów parafialnych, nie zaś wyznaczonych przez państwo urzędników. Wśród duchowieństwa zwalczał korupcję i niestaranne wykonywanie obowiązków duchownych. Poparł ekspedycję wojskową przeciwko zbuntowanym przeciwko reformie Nikona mnichom Monasteru Sołowieckiego. Zakończył konflikt o pierwszeństwo godności między przełożonymi miejscowych monasterów a protoprezbiterami soborów, opowiadając się za większym znaczeniem tych pierwszych.
Patriarcha moskiewski i całej Rusi.
Za rządów Aleksego I i Fiodora III.
Działania na rzecz poprawy pozycji Cerkwi w państwie rosyjskim.
Joachim został wybrany na patriarchę moskiewskiego i całej Rusi po śmierci Pitirima. Jego intronizacja miała miejsce 26 lipca 1674.
Po objęciu urzędu patriarchy Joachim natychmiast podjął działania na rzecz poszanowania praw i przywilejów Rosyjskiego Kościoła Prawosławnego. Dążył do zmniejszenia stopnia zależności Cerkwi od państwa i do uporządkowania sytuacji wewnętrznej Patriarchatu, w tym do wzmocnienia panującej w nim dyscypliny. Z powodzeniem również dążył do zabezpieczenia materialnego rosyjskich parafii. W 1677 uzyskał cofnięcie ukazu zabraniającego darowywania cerkwiom ziemi. W latach 1681–1682 udało mu się doprowadzić do wydania ukazu nakazującego nadanie określonego nadziału ziemi każdej parafii, która dotąd jej nie posiadała. Jego praktyczna realizacja nastręczała jednak poważne trudności.
W 1675 Joachim zwołał do Moskwy sobór Rosyjskiego Kościoła Prawosławnego, który w jego planach miał mieć znaczenie porównywalne z Soborem Stu Rozdziałów z 1551. Z inicjatywy patriarchy, który osobiście potępił w czasie soboru symonię, alkoholizm i rozpustę wśród duchowieństwa, do wszystkich eparchii rozesłane zostały ukazy nakazujące surowo karać winnych podobnych zachowań. Doprowadził do aresztowania carskiego spowiednika ks. Andrieja Sawinowa, gdyż ten żył w nieformalnym związku z kobietą. Był to pierwszy od lat przypadek otwartego konfliktu między patriarchą i carem. Biskupi eparchialni zostali zobowiązani do niedopuszczania, by proboszczowie parafii sprzedawali swoje stanowiska innym duchownym lub też przekazywali placówki duszpasterskie zięciom, po ślubie z ich córkami. Patriarsze udało się również doprowadzić do likwidacji Prikazu do spraw Monasterów, zgodnie z postanowieniami soboru moskiewskiego. Sobór pod przewodnictwem patriarchy postanowił o oddaniu kontroli nad finansami Kościoła (i poszczególnych jego administratur) oraz nad wewnętrznym sądownictwem duchownym w ręce duchowieństwa. Pracujący w nich świeccy mieli sprawować wyłącznie funkcje pomocnicze (w przypadku sądów – policyjne, śledcze oraz przy opisywaniu majątku monasterów). Prowadzenie śledztw w procesach przed sądami duchownymi wyłączono spod kompetencji kancelarii patriarchy i przekazano biskupom eparchialnym, nakładając na nich zarazem obowiązek zadbania, by wszystkie czynności śledcze zostały przeprowadzone w ciągu roku od rozpoczęcia procedury. Sobór omawiał również kwestie związane z porządkiem nabożeństw odprawianych przez biskupów i ich strojami liturgicznymi. W celu wprowadzenia w tym zakresie jednolitych rozwiązań w całym Kościele wydany został przekład dzieła Symeona z Tesaloniki poruszającego ten sam problem. Kolejne decyzje soboru regulowały porządek nabożeństw odprawianych przez patriarchę, szczegóły strojów liturgicznych, ich kolory, materiał służący do wykonywania żezłów biskupich, tytulaturę biskupów. Zrezygnował wówczas definitywnie z tytułu "Wielkiego Gosudara", którym posługiwali się patriarchowie Filaret i Nikon, zastępując go tytułem "Wielkiego Pana" (cs. "Wielikij Gospodin"). Joachim zabronił ponadto umieszczania w księgach drukowanych rycin na wzór zachodni i zażądał, by każda książka publikowana w Rosji była najpierw odczytywana w jego obecności, następnie zaś przed carem. Zabronił przeprowadzania lokalnych kanonizacji świętych bez zgody patriarchy i usunął z użytku liturgicznego te zbiory żywotów świętych, w których wymieniano postacie kanonizowane w niezgodny z taką procedurą sposób. W roku następnym Joachim doprowadził do przeniesienia pozbawionego urzędu patriarchy Nikona z Monasteru Terapontowskiego do surowszego odosobnienia w Monasterze św. Cyryla Biełozierskiego. Obawiał się bowiem, że były patriarcha mógłby odzyskać poparcie cara.
Po śmierci Aleksego I patriarcha Joachim prowadził jego pogrzeb, traktując towarzyszące mu uroczystości jako manifestację własnej siły. Na polecenie patriarchy niesiono przed nim Włodzimierską Ikonę Matki Bożej oraz relikwie Krzyża Świętego. On również odegrał decydującą rolę w ustalaniu porządku koronacji Fiodora III. W czasie tejże ceremonii, przed wręczeniem nowemu carowi insygniów władzy, Joachim zadał mu pytanie: "Jak wierzysz i wyznajesz Ojca i Syna i Ducha Świętego?", po czym koronowany wygłosił wyznanie wiary. Był to pierwszy taki przypadek w historii carskich koronacji. Również z inicjatywy Joachima nowy car przyjął w tym dniu Komunię Świętą w ołtarzu, jak duchowni, nie zaś na innym, specjalnym miejscu, jak do tej pory.
W 1677 drukarnia carska wydała "Czinownik archijerejskogo służenija" – księgę liturgiczną ze szczegółowym opisem nabożeństw odprawianych przez biskupów. Podobną księgę opracował i wydał współpracownik i osobisty przyjaciel patriarchy, archimandryta Ignacy (Rimski-Korsakow). Rok później Joachim zwołał kolejny sobór, w którego czasie w szczegółach omówiony został obrzęd przejazdu patriarchy na ośle w święto Wjazdu Chrystusa do Jerozolimy. Sobór potwierdził, iż osobą uprawnioną do przeprowadzania obrzędu jest wyłącznie patriarcha moskiewski i całej Rusi, a uroczystość ta musi odbyć się w obecności cara, prowadzącego osła za uzdę – żaden inny biskup nie miał prawa zastępować patriarchy, bez względu na okoliczności. Zabroniono także organizowania podobnych procesji w innych eparchiach, z udziałem biskupów ordynariuszy i miejscowych urzędników. Zastąpić je miała procesja z ikoną święta. W roku następnym patriarcha wydał dekret nakazujący wszystkim duchownym składanie przysięgi wierności wobec postanowień soboru moskiewskiego z lat 1666–1667. Joachim zabraniał także biskupom manifestowania przesadnego przepychu stroju.
W 1682 z inicjatywy cara Fiodora III został zwołany kolejny sobór Rosyjskiego Kościoła Prawosławnego, który miał omówić trzy zasadnicze kwestie: zmian w podziale administracyjnym Cerkwi, zachowania cerkiewnej dyscypliny, ochrony relikwii i cmentarzy Cerkwi. Sobór zezwolił kapłanom-wdowcom na pełnienie, za zgodą biskupów ordynariuszy odpowiedniej eparchii, określonych posług duszpasterskich. Zabronił również organizacji jarmarków i bazarów w sąsiedztwie prawosławnych świątyń oraz polecił otwierać przy placówkach duszpasterskich ośrodki zajmujące się wspieraniem najuboższych. Joachim, wspierany przez innych biskupów, zablokował natomiast projekt radykalnej reformy podziału administracyjnego Kościoła, zakładający początkowo erygowanie 67 nowych eparchii i wprowadzenie dwustopniowej struktury hierarchicznej. W szczególności blokował zgłaszane przez Fiodora III sugestie utworzenia nowych katedr na Syberii. Przeciwko ich tworzeniu protestowali także inni rosyjscy hierarchowie, twierdząc, że życie w odległych od stolicy miastach będzie pełne wyjątkowych niewygód.
W 1686 patriarcha Joachim rozesłał po kraju list, w którym przypominał o fakcie niepodlegania prawosławnych duchownych sądom świeckim. Treść pisma potwierdził swoją gramotą car. W 1688 Joachim skierował list na ten sam temat osobno do metropolity nowogrodzkiego Korneliusza.
Silna pozycja Joachima na dworze carskim w znacznej mierze wynikało ze wzajemnego wsparcia, jakiego udzielali sobie z Artamonem Matwiejewem. Gdy jednak Matwiejew popadł w niełaskę, Joachim nie zareagował na jego prośby o pomoc, gdyż uznał, że jego polityka zagraniczna była dla Rosji niekorzystna.
Walka z wpływami kultury zachodnioeuropejskiej.
Patriarcha Joachim był zdecydowanym przeciwnikiem napływania do Rosji elementów zachodniej kultury i obyczajowości, opowiadał się wręcz za pozostawaniem kraju w swoistej izolacji, by nie zmienił się jego prawosławny charakter. Z rezerwą przyjmował terytorialny rozwój Rosji, wychodząc z założenia, że państwo nie osiągnie korzyści, anektując ziemie zamieszkane przez inne narody i grupy etniczne. Wychodząc z tego założenia (jak również negatywnie odnosząc się do prowadzenia wojen w ogóle), Joachim nie popierał np. rozwijanej m.in. przez jego bliskiego współpracownika, biskupa Ignacego (Rimskiego-Korsakowa) koncepcji odrodzenia Cesarstwa Bizantyjskiego drogą rosyjskich podbojów i odzyskania Konstantynopola dla chrześcijan. Zbliżone stanowisko Joachim zajął w czasie negocjacji nad rozejmem andruszowskim, gdy doradzał carowi, by skupił się na uzyskaniu przez Rosję prawa do obrony prawosławnej ludności Rzeczypospolitej, zrezygnował natomiast z nabytków terytorialnych, w tym z Kijowa.
W 1675 Joachim wydał ukaz zabraniający prawosławnym obcinania włosów na krótko, noszenia zachodnich fryzur i strojów. Wpisywał się on w konsekwentnie prowadzoną przez patriarchę walkę z wszelkimi wpływami zachodnimi, katolickimi i protestanckimi w Rosji. Na tym tle patriarcha spierał się z carem Fiodorem, który w 1681 nakazał dworzanom nosić stroje zbliżone do zachodnich. Joachim nie popierał także dążeń cara Fiodora III do poprawy stanu rosyjskiej oświaty, uważał bowiem, że wystarczającym wykształceniem jest nauka czytania i pisania oraz prawd wiary. Działalność Joachima w tym kierunku nie przynosiła jednak spodziewanych rezultatów. Wpływy zachodnie przenikały na dwór carski i zdobywały coraz większą popularność wśród bojarów i szlachty.
Relacje z carem Fiodorem III w latach 1680–1682.
Na początku lat 80. XVII w., u schyłku życia cara Fiodora III Joachim był jedną z najbardziej wpływowych postaci w jego otoczeniu.
Fiodor III i Joachim zasadniczo zgadzali się co do potrzeby wzmocnienia rosyjskiej warstwy szlacheckiej, jednak patriarcha sprzeciwiał się dalej idącym projektom modernizacji państwa, jego wojska i warstwy urzędniczej. Jego negatywne stanowisko w sprawie zmian w organizacji administracji państwowej, w tym planów wprowadzenia pierwszej „tabeli rang”, pokrywało się z niechęcią wobec zmian w organizacji cerkiewnej. Joachim pozostawał jednak lojalny wobec cara i wdrażał w życie jego postanowienia, chyba że pozostawały w sprzeczności z jego najistotniejszymi przekonaniami. Zgadzał się również kierować na katedry biskupie wskazanych przez cara hierarchów, niezależnie od tego, czy osobiście pozostawał z nimi w dobrych relacjach. Pozwolił m.in. na objęcie katedry pskowskiej przez Marcelego, którego prywatnie nie cenił.
Joachim interesował się także systemem podatkowym panującym w Rosji i brał udział w pracach komisji kupieckiej, która we wrześniu 1681 przedstawiła carowi bilans wydatków z kasy państwowej. Wspólnie z carem opowiadał się za rozłożeniem obciążeń podatkowych w taki sposób, by zamożniejsi kupcy i właściciele płacili na rzecz państwa wyższą stawkę.
Jeszcze w 1682, roku śmierci Fiodora III, car i patriarcha wspólnie zdecydowali o likwidacji miestniczestwa. W momencie podjęcia tej decyzji było ono już prawem faktycznie niestosowanym. Jednak w tym samym roku dalsze naciski Fiodora, by kontynuować reformy w administracji państwowej oraz cerkiewnej sprawiły, że współpraca samowładcy i Joachima załamała się całkowicie.
Patronat nad kronikarzami i działalnością wydawniczą Cerkwi.
Joachim przyczynił się do upowszechnienia koncepcji Rosji jako świętego prawosławnego państwa, którego prawem i obowiązkiem jest nawracanie pogan oraz obrona prawosławnych żyjących pod obcym (niechrześcijańskim) panowaniem. Popierał koncepcję ścisłej współpracy państwa i Cerkwi, cara jako opiekuna struktur kościelnych i Kościoła jako instytucji uświęcającej ziemskie struktury władzy. Wspierał także rozwój wczesnej rosyjskiej historiografii, ukierunkowanej głównie na objaśnienie miejsca Rosjan w historii świata, uzasadnienie ich szczególnego „wybraństwa”, jak również na sporządzanie kronik i komentarzy do wydarzeń bieżących. Prężnie działające skryptorium funkcjonowało przy dworze biskupim w Nowogrodzie Wielkim. Po przeniesieniu się Joachima do Moskwy podobna instytucja powstała w patriarszej rezydencji w Monasterze Czudowskim, a duchowny wielokrotnie osobiście zamawiał u mnichów pisanie konkretnych dzieł.
Patriarcha osobiście wziął udział w przygotowywaniu do druku kolejnych wydań ksiąg liturgicznych: "Prologu" (1677), "Szestodniewu" (1680), "Psałterza" (1680), "Minei" (1681), "Oktoicha" (1683) i "Czasosłowu" (1688), a w szczególności "Apostoła" (1679) i "Typikonu" (1682). Szczególne znaczenie patriarcha przypisywał ostatniej z wymienionych publikacji. Jej rozpowszechnienie miało przyczynić się do uporządkowania nabożeństw cerkiewnych w całym kraju.
W okresie regencji Zofii.
Obwołanie Piotra carem Rosji.
W dniu śmierci cara Fiodora III (27 kwietnia 1682) patriarcha zebrał w swojej rezydencji całą hierarchię Rosyjskiego Kościoła Prawosławnego, jak również przedstawicieli bojarstwa i najbardziej wpływowych współpracowników zmarłego władcy, ci zaś sprowadzili na Kreml także przedstawicieli moskiewskiego mieszczaństwa. Wszystkim zebranym hierarcha zadał pytanie, kto ich zdaniem zasługuje na objęcie wakującego tronu. Wśród przyczyn, dla których Joachim pragnął, by nowym carem został Piotr, a nie jego starszy brat Iwan, wymienia się wpływ Symeona Połockiego na tego ostatniego. W ocenie patriarchy przybyły z Rzeczypospolitej duchowny uosabiał szkodliwe, latynizujące tendencje w prawosławiu.
Joachim znacząco przyczynił się do tego, iż to Piotr został obwołany carem. Argumentował, że z powodu choroby Iwan nie jest zdolny do rządzenia. Sobór Ziemski, który miał dokonać wyboru nowego cara, został zwołany jeszcze w dniu śmierci Fiodora III, przez co wzięła w nim udział jedynie część uprawnionych. Prowadzący obrady soboru Joachim udawał, iż nie dostrzega grupy zwolenników Iwana i potwierdził wybór Piotra oraz mianowanie jego matki regentką. Następnie skierował do różnych części Moskwy ludzi, których zadaniem było przekonywać, że umierający Fiodor III sam przekazał berło młodszemu bratu. Zaprzeczał, jakoby koronacja Piotra była efektem przewrotu pałacowego, lecz rozpowszechniał wersję, iż to sam lud, przedstawiciele wszystkich stanów – poprzez Sobór Ziemski – domagał się takiego rozwiązania. Wersję taką propagowano nie tylko ustnie, ale i zamieszczano na jego polecenie w redagowanych w patriarszym skryptorium latopisach. Joachim przyczynił się do przywrócenia na stanowiska państwowe osób, które popadły w niełaskę za życia poprzedniego władcy, a szczególne nadzieje wiązał z postacią Artamona Matwiejewa. Przeciwnicy Naryszkinów propagowali plotkę, iż Piotr był naturalny synem patriarchy i dlatego ten tak zaangażował się w jego popieranie.
Tymczasem przyrodnia siostra Piotra, Zofia, podburzyła do buntu stacjonujące w Moskwie niezadowolone i niezdyscyplinowane pułki strzelców. Patriarcha zdawał sobie sprawę z narastających w Moskwie nastrojów buntowniczych, jednak wierzył, że można będzie zapobiec rozlewowi krwi poprzez spektakularne gesty władzy wobec mieszkańców miasta. Równocześnie w mieście nadal żywe było przekonanie, że władzę w kraju bezpodstawnie przejęli "zdradzieccy bojarzy". Agitacja duchowieństwa prawosławnego na rzecz obwołanego carem Piotra, prowadzona z inicjatywy Joachima, nie dawała znaczących rezultatów.
Bunt strzelców.
Według Bogdanowa Joachim, zaślepiony zdobytą władzą, źle ocenił nastroje panujące w wojsku i nie był w stanie przewidzieć buntu strzelców, ani jego rozmiarów. Mimo to w czasie buntu zachowywał się w sposób opanowany.
15 maja patriarsza rezydencja w Monasterze Czudowskim oraz pałac carski zostały otoczone przez zbuntowane pułki strzeleckie. Patriarcha wystąpił przed tłum i zaczął przekonywać zgromadzonych, by się rozeszli. Równocześnie uczestnicy buntu ujrzeli żywego carewicza Iwana, co przez chwilę pozwoliło uspokoić tumult. Po chwili jednak zgromadzeni zaczęli wznosić agresywne okrzyki pod adresem hierarchy, zarzucając mu kłamstwo, toteż Joachim wrócił do pałacu. Buntownicy wymienili 40 nazwisk bojarów, których wydania się domagali. Następnie wdarli się do pałacu i zamordowali na miejscu Artamona Matwiejewa oraz 16 innych szczególnie znienawidzonych bojarów. Pałac patriarszy został zdemolowany przez tłum. Zamieszki trwały trzy dni. Po tych wydarzeniach Joachim zrezygnował z zaangażowania politycznego i zajmował się jedynie służbą liturgiczną w soborze Zaśnięcia Matki Bożej na Kremlu. Zbuntowani strzelcy nigdy nie wystąpili osobiście przeciwko patriarsze, chociaż znany był jego udział w odsunięciu Iwana od władzy. Efektem buntu był jednak nowy spadek znaczenia Cerkwi. Joachim nie był praktycznie w stanie przeciwstawić się nawet aktywności kaznodziejskiej staroobrzędowców na terenie Moskwy.
Regencja Zofii.
Joachim nie miał żadnego wpływu na obsadę stanowisk państwowych po zakończeniu buntu strzelców, gdy faktyczną władczynią Rosji stała się Zofia Romanowa. Miał nadzieję, że wpływy regentki okażą się krótkotrwałe i że dwór nieletniego cara zdominuje on sam ze swoimi zwolennikami. Rachuby te jednak nie sprawdziły się.
25 czerwca 1682 na żądanie Zofii i jej otoczenia, a w celu uspokojenia nastrojów w pułkach strzeleckich, Joachim koronował Iwana i Piotra na carów „starszego” i „młodszego”. Udzielenie błogosławieństwa na wspólne sprawowanie władzy uzależniał przy tym od wypędzenia z Moskwy jezuitów, co jednak nie nastąpiło.
5 lipca 1682 patriarcha, razem z biskupem chołmogorskim Atanazym i czternastoma innymi hierarchami wziął udział w debacie o prawdach wiary z przedstawicielem staroobrzędowców Nikitą Pustoswiatem, która odbyła się w obecności regentki Zofii i przedstawicieli strzelców (ich poparcie dla starowierców sprawiło, że tego rodzaju wydarzenie było w ogóle możliwe). Joachim gruntownie przygotował się do dyskusji, starał się również pozyskać dla Cerkwi Rosyjskiej poparcie mieszkańców Moskwy, rozdając wśród nich 160 egzemplarzy swojej pisemnej odpowiedzi na zarzuty staroobrzędowców wobec patriarchatu. Popularność staroobrzędowców okazała się jednak większa, niż przypuszczał: duchowny, który rozpowszechniał jego odpowiedź, został zaatakowany przez tłum i uniknął śmierci tylko dzięki wstawiennictwu samych starowierców.
W przeddzień debaty, pod wpływem plotek, jakoby staroobrzędowcy zamierzali w czasie otwartej dyskusji zabić patriarchę oraz regentkę, bojarzy prosili Zofię o rezygnację z udziału w spotkaniu. Ta jednak postanowiła udać się na nie. Ona też zdecydowała, by debata odbyła się w sali na Kremlu, a nie w komnatach patriarszych lub wprost na Placu Czerwonym, gdzie patriarcha byłby bardziej narażony na atak tłumu, gdyby dyskusja rozwijała się nie po jego myśli. Prawdopodobnie tylko zdecydowanie i zimna krew regentki sprawiły, że Joachim, który wprost obawiał się o swoje życie, w ogóle zgodził się publicznie dyskutować ze staroobrzędowcami.
W czasie rozmowy Joachim domagał się od starowierców całkowitego podporządkowania się Patriarchatowi Moskiewskiemu, podczas gdy Nikita Pustoswiat dokonał ostrej krytyki reform Nikona. Jego słowa oburzyły regentkę, która stwierdziła, iż w przypadku przyjęcia rozumowania staroobrzędowców carowie i patriarchowie są jedynie samozwańcami, co oznacza świętokradztwo. Zofia zagroziła porzuceniem tronu. Udając szczerą rozpacz, zwróciła się do obecnych przy debacie dworzan i wojska, wzywając, by nie pozwolili do takiego upadku tronu carskiego.
W czasie debaty doszło do rękoczynów między przedstawicielem staroobrzędowców a biskupem Atanazym, który widząc niepewność Joachima w odpowiedziach, wtrącił się do dyskusji. Po tym incydencie patriarcha wygłosił przemówienie, w którym skarżył się na brutalność starowierców i dowodził, iż Cerkiew potępia ich na podstawie świadectwa „dawnych ksiąg liturgicznych”. Wielogodzinna debata w dalszej części dotyczyła już wyłącznie zagadnień teologicznych i starowiercy opuszczali ją, przekonani o zwycięstwie. Gdy jednak opuścili Kreml, Zofia nakazała aresztować przywódców staroobrzędowców. Taki przebieg wydarzeń przekonał Zofię, iż może liczyć na lojalność i współpracę patriarchy, przez co w dalszych latach jej regencji jego znaczenie wzrosło.
Podczas chowańszczyzny, gdy regentka z całym dworem wyjechała z Moskwy, Joachim pozostał na Kremlu, chociaż część zbuntowanych strzelców rozważała zabicie go. Wobec panującego w stolicy chaosu grupa buntowników we wrześniu bez problemu wkroczyła do patriarszej rezydencji. Część strzelców groziła patriarsze śmiercią, jednak większość wdała się w rozmowę z nim, co powinni czynić: Joachim zapewniał, że jest możliwe porozumienie strzelców z Zofią, a jej nieobecność w stolicy wynika wyłącznie z dorocznej pielgrzymki rodziny carskiej do Ławry Troicko-Siergijewskiej. W kolejnych dniach to patriarcha pośredniczył w korespondencji między regentką a zbuntowanymi strzelcami. Obawiając się ludowego powstania, zachowywał całkowitą wierność wobec Zofii, chociaż nie uważał jej władzy za w pełni legalną.
Na życzenie Zofii to Joachim 8 października wręczył strzelcom artykuły, w których regentka oznajmiała, iż przebacza im wszystkie winy i oczekuje jedynie wiernej służby w przyszłości. Całą winą za wywołanie buntu obarczała Chowańskiego. Zażądała także usunięcia z pułków zbiegłych chłopów. W kolejnych dwóch latach regentka pozbawiła pułki strzeleckie jakiegokolwiek znaczenia politycznego i doprowadziła do zesłania uczestników buntu.
Z czasem stosunek Joachima do rządów Zofii i Wasilija Golicyna stawał się coraz bardziej krytyczny. W 1685 Joachim odmówił koronowania regentki na carycę (z planów tych dwór ostatecznie wycofał się w tym samym roku). Nie pochwalał głównych kierunków rosyjskiej polityki zagranicznej i kulturalnej, był zdania, że władze rosyjskie powinny ograniczać kontakty ludności prawosławnej z wyznawcami innych konfesji. Nie żądał wydalenia innowierców z Rosji, lecz sugerował, by zabronić im manifestowania wiary i spotkań z prawosławnymi. W końcu 1685 utworzona przez niego grecka szkoła teologiczna stała się miejscem, dokąd swoje dzieci kierowali przeciwnicy regencji. Nieoficjalnie wspierał stronnictwo Naryszkinów przeciwko Zofii, opłacał ich prywatne oddziały wojskowe stacjonujące w Prieobrażenskoje. Nigdy natomiast Joachim nie potępił wprost polityki dworu, oceniając, że jego wpływy w państwie są dla takiego kroku niewystarczające.
Przyłączenie metropolii kijowskiej do Patriarchatu Moskiewskiego.
Od 1683 zarówno świeckie władze Rosji, jak i Rosyjski Kościół Prawosławny zintensyfikowali starania na rzecz zaliczenia metropolii kijowskiej, uznającej jurysdykcję Patriarchatu Konstantynopolitańskiego, w poczet eparchii Patriarchatu Moskiewskiego. Historycy zgodnie wskazują, że Joachim szczególnie interesował się sytuacją Kościoła prawosławnego na Ukrainie nie tylko z uwagi na ogólny kierunek polityki rosyjskiej, ale i ze względu na osobisty sentyment związany ze spędzeniem pierwszych lat życia mniszego w Monasterze Międzygórskim.
W 1683 arcybiskup czernihowski Łazarz wyznaczył na przełożonego Ławry Pieczerskiej w Kijowie archimandrytę Warłaama (Jasińskiego), interweniując tym samym w sprawy innego autokefalicznego Kościoła. Działanie Łazarza po roku usankcjonował patriarcha Joachim, potwierdzając prawa Warłaama do zarządzania monasterem. Joachim zaapelował także do cara, patriarchy Konstantynopola Parteniusza IV oraz do kozackiego hetmana Iwana Samojłowicza (na jego prośbę Joachim potwierdził słuszność decyzji biskupa Łazarza) o doprowadzenie do jak najszybszego wyboru nowego metropolity kijowskiego – katedra ta wakowała od śmierci metropolity Józefa w 1675. W swoich listach pisał także o prześladowaniu prawosławnych w Rzeczypospolitej i zarzucał kijowskiemu metropolicie unickiemu bezprawne posługiwanie się tym tytułem.
W czerwcu 1684 w Kijowie z inicjatywy Iwana Samojłowicza odbył się sobór metropolii kijowskiej, na którym nowym metropolitą ogłoszono biskupa łuckiego Gedeona. W tym samym czasie część duchowieństwa metropolii, na czele z archimandrytą Warłaamem (Jasińskim), zwołała drugi sobór, który oprotestował rosyjską interwencję w sprawy administratury, jak również uznała pierwsze z opisywanych zgromadzeń za nieważne z powodów proceduralnych (zdecydowana przewaga delegatów świeckich nad duchownymi. Zdaniem jego uczestników tylko patriarcha Konstantynopola miał prawo zrzec się zwierzchności nad metropolią kijowską i przekazać ją w jurysdykcję Patriarchatu Moskiewskiego. Kijowscy duchowni byli zdania, że podporządkowanie metropolii Rosyjskiemu Kościołowi Prawosławnemu sprawi, że król Jan III Sobieski zmusi ludność prawosławną do przyjęcia unii. Mimo to biskup Gedeon udał się do Moskwy, przyjął godność metropolity od patriarchy Joachima i złożył mu stosowną przysięgę kanoniczną. Prosił jedynie patriarchę o możliwie szybkie uregulowanie statusu metropolii kijowskiej drogą rozmów z patriarchą konstantynopolitańskim. Prośba ta została spełniona i w kwietniu 1686 metropolia ostatecznie zmieniła jurysdykcję.
Patriarcha nie miał zamiaru zachować dawnych przywilejów metropolii kijowskiej, które oznaczałyby dla niej szeroką autonomię w ramach Rosyjskiego Kościoła Prawosławnego. Zgodził się na ich zachowanie w momencie chirotonii metropolity Gedeona, jednak nie miało to większego znaczenia. Zgadzając się „nie interweniować” w sprawy wewnętrzne metropolii, Joachim zastrzegał sobie nadzór duchowny nad nią, co praktycznie oznaczało ujednolicanie miejscowych zwyczajów z tradycjami rosyjskimi i odebranie administraturze jej dawnej autonomii. Już w 1686 Joachim ogłosił, iż przejmuje jurysdykcję nad Monasterem Międzygórskim (dotąd placówką stauropigialną patriarchy Konstantynopola), a następnie wyjął monaster Objawienia Pańskiego w Połocku spod kontroli metropolitów i sam uczynił się jego honorowym zwierzchnikiem. Mnichom monasteru zezwolił wyświęcać cerkwie na terenie eparchii białoruskiej bez zgody metropolity. W 1688, na wniosek archimandryty Warłaam (Jasińskiego), patriarszym monasterem stauropigialnym stała się Ławra Peczerska.
Duchowieństwu Ukrainy Naddnieprzańskiej Joachim nie ufał i w 1688 skierował do metropolity Gedeona list, w którym domagał się wyjaśnienia, czy metropolia kijowska nie poparła unii florenckiej. Pismo to wywołało wśród ukraińskiego duchowieństwa niedowierzanie i rozczarowanie – podejrzenia o sympatyzowanie z unią sformułowano w nim pod adresem duchownych jednoznacznie wobec niej przeciwnych. Potwierdzeniem czystości doktryny głoszonej w kijowskich cerkwiach miało być potępienie pracy ihumena monasteru św. Michała Archanioła o Złotych Kopułach Teodozjusza pt. "Wykład o Cerkwi". Tekst ten Joachim ogłosił traktatem heretyckim, zawierającym błędne, łacińskie nauczanie o Przeistoczeniu. W Moskwie o herezję podejrzewano także katechizm Piotra Mohyły, co zasugerował patriarsze moskiewskiemu niechętny metropolii kijowskiej patriarcha konstantynopolitański Dionizy. Ostatecznie z Kijowa nie nadeszła żadna odpowiedź. W roku następnym patriarcha moskiewski ponownie skierował do Kijowa cztery gramoty, w których domagał się jednoznacznego potwierdzenia dogmatycznej łączności metropolii z Rosyjskim Kościołem Prawosławnym i uznania swojego zwierzchnictwa. Satysfakcjonującą odpowiedź otrzymał od duchowieństwa kijowskiego, natomiast metropolita czernihowski Łazarz w ogóle nie odpowiadał na jego pisma, toteż Joachim zabronił mu publicznego odprawiania nabożeństw. Dopiero wówczas, w listopadzie 1689, w pełni autorytet patriarchy uznał metropolita Łazarz i jego uczeń duchowny, przełożony Jeleckiego Monasteru Zaśnięcia Matki Bożej Teodozjusz (Połonicki-Uglicki).
W 1688 Joachim nakazał drukować w Ławrze Peczerskiej jedynie te prace, które wcześniej osobiście obejrzał i zatwierdził. W związku z tym faktem doszło do kolejnego konfliktu między patriarchą a duchowieństwem kijowskim na tle przygotowywania i druku "Minei" Dymitra (Tuptały).
Polemika między duchowieństwem prozachodnim i tradycjonalistami. Sprawa Sylwestra (Miedwiediewa).
Joachim przeciwstawiał się utworzeniu w Rosji szkół opartych na wzorcach zachodnich, z obowiązkową nauką łaciny i innych dyscyplin obecnych na uczelniach europejskich. Nie życzył sobie również otwarcia w Moskwie uniwersytetu. Na tym tle znalazł się w konflikcie z Symeonem Połockim i jego uczniami. Chociaż teoretycznie zgadzał się z nimi co do wartości nauki, opowiadał się za ograniczeniem programu szkół do nauki greki, który w dodatku mieliby wykładać jedynie duchowni narodowości greckiej. Tradycjonaliści żądali także oficjalnego zakazu nauki łaciny (co uważali za równoznaczne z herezją) i zniszczenia ksiąg w tym języku, jak również karania osób, które by je ukrywały.
W 1682, mimo protestów Joachima, uczeń nieżyjącego już Symeona Połockiego Sylwester (Miedwiediew) uzyskał zgodę carską na utworzenie Akademii Słowiańsko-Grecko-Łacińskiej w Moskwie. Patriarcha bezskutecznie starał się wprowadzić do statutu uczelni zmiany znacząco zmieniające jej charakter. Uczelnia nie powstała jednak z powodu śmierci cara Fiodora III. W 1685 regentka Zofia, z którą Joachim blisko współpracowała, nakazała zamknięcie drukarni założonej przez Symeona Połockiego i prowadzonej przez jego uczniów. Cały jej sprzęt miała przejąć drukarnia patriarchatu.
W 1687 Joachim doprowadził do zamknięcia szkoły przy Monasterze Zaikonospasskim, założonej przez Symeona i prowadzonej przez Sylwestra. W jej miejsce powstała szkoła prowadzona przez greckich mnichów, braci Lichudów, zaproszonych do Moskwy przez patriarchę dwa lata wcześniej. Pretekstem dla likwidacji placówki były formułowane przez greckich mnichów pod adresem Sylwestra oskarżenia o heretyckie nauczanie dotyczące Przeistoczenia Świętych Darów. Sylwester (Miedwiediew) wszedł w polemikę z duchownymi zaproszonymi przez Joachima i zyskiwał stopniowo coraz większą popularność. Po stronie Sylwestra opowiedziało się duchowieństwo metropolii kijowskiej i broniło ich mimo nacisków patriarchy. Wówczas Joachim ogłosił, iż pisma kijowskich teologów Dymitra (Tuptały) oraz archimandryty Warłaama (Jasińskiego) są heretyckie. Od duchowieństwa metropolii kijowskiej zażądał w 1688 bezwarunkowego podporządkowania się patriarchatowi, ponownie zarzucając oponentom herezję i obronę tekstów „jezuickich”. Mimo to duchowni z Ukrainy Naddnieprzańskiej w 1689 w liście do patriarchy nadal bronili postawy Sylwestra. Joachim zagroził wówczas wszystkim nieposłusznym klątwą kościelną. Wymuszając posłuszeństwo na duchowieństwie ukraińskim, patriarcha traktował w sposób instrumentalny także duchownych greckich, których przedstawiał jako autorytety. Wyrazem tego było przesyłanie patriarsze konstantynopolitańskiemu Dionizemu gotowych gramot, które ten następnie kierował do duchowieństwa rosyjskiego jako stanowisko swoje i soboru biskupów Patriarchatu Konstantynopola w sprawie toczących się w Moskwie sporów. Patriarcha godził się na to, gdyż od wsparcia z Moskwy zależało jego własne utrzymanie. Wystąpienie Sylwestra stało się kolejną przyczyną utraty autorytetu przez Patriarchat Moskiewski, którego duchowieństwo okazało się niezdolne do prowadzenia rzeczowej dyskusji teologicznej. Pragnąc pozbyć się mnicha, Joachim fałszywie oskarżył go przed regentką o sympatie staroobrzędowe i planowanie zamachu na niego samego. Sylwester, wezwany na dwór carski, zdołał oczyścić się z zarzutów, jednak po pewnym czasie, śledzony i szykanowany, sam poprosił o przeniesienie do „odległego monasteru”. Pozostał ostatecznie w Moskwie, strzeżony przez strzelców. Autorytet Joachima w konflikcie z nim konsekwentnie spadał. Rozczarowanie faktem, iż regentka Zofia nie pozwoliła na ukaranie Sylwestra za herezję, było jedną z przyczyn, dla których patriarcha wziął udział w spisku, który doprowadził do przewrotu w 1689.
Po obaleniu Zofii Joachim zarzucił Sylwestrowi współspiskowanie z Fiodorem Szakłowitym przeciwko carowi. Nakazał umieścić go w najsurowszym więzieniu, a jego zwolenników kolejno odłączał od Cerkwi. Przyczyną, dla której patriarcha tak gwałtownie wystąpił przeciwko duchownemu, były jego obawy, iż postawa Sylwestra prowadzi do podważenia autorytetu Cerkwi i jej hierarchii. Joachim nie zwalczał tych wykształconych duchownych, którzy nie kwestionowali znaczenia nauczania Rosyjskiego Kościoła Prawosławnego ani nie sprzeciwiali się samemu patriarsze. Bogdanow twierdzi nawet, że patriarcha wykazywał wobec uczonych sympatię. W najbliższym otoczeniu patriarchy działał mnich Eutymiusz Czudowski, przyjaźnił się z nim Ignacy (Rimski-Korsakow), który w swoich tekstach wysoko cenił dorobek intelektualny antyku i renesansu. Uczony mnich Karion (Istomin) pisał patriarsze homilie, przemówienia i listy.
Wobec staroobrzędowców.
Joachim kontynuował represje wobec staroobrzędowców, rozpoczęte w okresie utrwalania reformy liturgicznej patriarchy Nikona, jeszcze zaostrzając kurs Cerkwi w tym zakresie w porównaniu z polityką swoich poprzedników Pitirima i Joazafa II. Walce ze staroobrzędowcami służyły wprowadzone przez patriarchę zmiany w zakresie funkcjonowania sądów duchownych – sprawy podejrzanych o sprzyjanie ruchowi starowierców były odtąd rozstrzygane przez biskupów odpowiednich terytorialnie eparchii w ściśle określonym czasie jednego roku. Zagadnieniu walki ze starowiercami do ostatecznego zniszczenia tego ruchu poświęcony był cały sobór z 1682. W czasie obrad, pod przewodnictwem Joachima, zdecydowano o zamknięciu wszystkich monasterów, których mieszkańców podejrzewano o kultywowanie obrzędów sprzed reformy liturgicznej i uniemożliwienie powstawania nowych, zakładanych i rejestrowanych jako klasztory prawosławne. Polecono także rozdawać bezpłatnie nowe, powstałe po reformie księgi liturgiczne, aby możliwie szybko usunąć z obiegu niepoprawione teksty. Sobór nakazał również ordynariuszom eparchii zwracać się o wszelkie możliwe wsparcie w walce ze staroobrzędowcami do miejscowych władz świeckich oraz wojska, tym samym sankcjonując wspólne prześladowania starowierców przez państwo i Cerkiew. Wreszcie zdecydował o egzekucji przywódców staroobrzędowców – protopopa Awwakuma, diakonów Fiodora i Łazara oraz mnicha Epifaniusza – przez spalenie na stosie.
W latach 1677–1678, w czasie dwóch kolejnych soborów, Joachim doprowadził do dekanonizacji księżnej Anny Kaszyńskiej. Według decyzji soborowych, ciało księżnej nie uległo rozkładowi, a jej prawa dłoń czyniła znak krzyża dwoma palcami, a zatem na sposób staroobrzędowy. Według innego źródła decyzja o uznaniu kultu Anny Kaszyńskiej za nielegalny wynikała z innych pobudek. Bogdanow twierdzi, że Joachim zauważył nieścisłości w żywocie świętej (bądź zwrócił mu na nie uwagę jeden z mnichów zajmujących się kronikarstwem), a sformowana przez niego komisja, która miała zbadać sprawę, potwierdziła podejrzenia, iż wiele faktów z żywota nie wytrzymywało zestawienia ze źródłami świeckimi.
W okresie regencji Zofii Joachim zwalczał staroobrzędowców w porozumieniu ze świeckimi władzami; regentka zgadzała się z nim co do potrzeby podniesienia autorytetu oficjalnej Cerkwi. W 1685 wprowadzono w życie prawa regulujące postępowanie w sprawach starowierców: osoby obstające przy tym wyznaniu podlegały karze śmierci przez spalenie, natomiast te, które zgodziły się przejść do kanonicznej Cerkwi, miały trafiać pod straż do monasterów i wychodzić na wolność dopiero po wykazaniu się nienaganną postawą religijną. Karze śmierci bez możliwości wyrzeczenia się swoich poglądów mieli podlegać staroobrzędowi kaznodzieje głoszący potrzebę powtórnego chrztu lub broniący samospaleń. Z kolei tych, którzy pod przymusem lub z niewiedzy przyjęli powtórny chrzest staroobrzędowy, po wymierzeniu kary fizycznej miano kierować pod nadzór odpowiednich biskupów. Ukrywający staroobrzędowców również podlegali karom chłosty. Mienie starowierców podlegało konfiskacie. W postępowaniach przeciwko nim dopuszczano tortury i wymuszanie przy ich pomocy zeznań stanowiących następnie podstawę dla wydawanych wyroków. Niezależnie od prześladowań prowadzonych przez lokalne władze patriarcha żądał od ordynariuszy eparchii, by domagali się od miejscowych posiadaczy ziemskich wydawania chłopów-staroobrzędowców i upominali się o egzekwowanie wymienionych wyżej praw, jeśli w danym regionie nie wdrażano ich z całą surowością. Według niektórych źródeł domagał się zniszczenia Monasteru Sołowieckiego, w przeszłości ośrodka staroobrzędowców.
Patriarcha jest autorem szeregu tekstów dotyczących walki ze staroobrzędowcami i uzasadniających błędność ich nauczania:
1689–1690.
Joachim poparł Piotra I, gdy ten wystąpił przeciwko regencji swojej przyrodniej siostry. W 1689 był posłem od regentki Zofii do Piotra, ale pozostał przy nim, uznając go za jedynego cara. Następnie pośredniczył między obydwoma obozami. W 1689 Zofia utraciła dawną pozycję i została osadzona w Monasterze Nowodziewiczym, a dotychczasowy „młodszy car” faktycznie objął pełnię władzy w kraju. Joachim odgrywał znaczną rolę na dworze nowego cara. Gestem pod jego adresem było przyzwolenie Piotra I na rozprawę z Sylwestrem (Miedwiediewem). Joachim doprowadził również do usunięcia z Moskwy jezuitów, co nastąpiło w październiku 1689. W roku następnym pod jego wpływem car zabronił nieprawosławnym uczestnictwa w organizowanych na dworze ucztach. Zaostrzono kontrolę osób wjeżdżających do kraju, nie mogły natomiast zakończyć się sukcesem starania Joachima, by usunąć z Moskwy wszystkich cudzoziemców. Do śmierci Joachim starał się, by car wydał Rosjanom zakaz korespondencji z zagranicą. Joachim wszedł w konflikt z carem, gdy ten zaczął dopuszczać do grona swoich najbliższych współpracowników obcokrajowców, nieprawosławnych. W czasie uczty z okazji narodzin następcy tronu, carewicza Aleksego, zażądał od Piotra usunięcia z przyjęcia generała Gordona, katolika. Car ustąpił, lecz następnego dnia wydał specjalny obiad ku czci generała.
Joachim publicznie krytykował zatrudniania w wojsku rosyjskim specjalistów innej narodowości i wyznania, twierdząc, że ich „heretyckie przekonania” czynią ich nieprzydatnymi. Zwracając się w kazaniach i pismach do rosyjskiego wojska domagał się, by prawosławni żołnierze nie spędzali czasu w towarzystwie nieprawosławnych towarzyszy broni, a nawet by nie urządzali pogrzebów tym z nich, którzy polegli w walce. Wyznawców islamu nazywał publicznie „barbarzyńcami” i „świniami”.
Śmierć i pogrzeb.
Pod koniec życia Joachim chorował i nie był w stanie sam zajmować się sprawami patriarchatu. Jego obowiązki stopniowo przejmował metropolita kazański Adrian, dawny przełożony Monasteru Czudowskiego. Joachim nie ukrywał, że chciałby, by właśnie Adriana wybrano na jego następcę. Ostatecznie zdrowie starego patriarchy pogorszyło się 6 marca 1690. 15 marca modlitwy za umierających odprawił przy nim metropolita Adrian. Dwa dni później Joachim zmarł w swojej rezydencji. Na łożu śmierci podpisał testament, w którym – obok przedstawienia wybranych faktów z własnego życia, wskazań dotyczących pogrzebu i rozporządzeń majątkiem osobistym – raz jeszcze wzywał cara do ograniczania kontaktów z zagranicą i niezezwalania na budowę w Rosji świątyń innych niż prawosławne. Wzywał nadto do usunięcia z Rosji innowierców, zachowywanie obyczajów staroruskich i prawosławia. Car nie zastosował się do jego zaleceń, już w kilka dni po pogrzebie demonstracyjnie pokazując się w niemieckim stroju.
W testamencie Joachim prosił, by pochowano go w szatach mniszych, a nie biskupich. Jako miejsce pogrzebu wskazał Monaster Nowospasski. Jego prośby w tej drugiej kwestii nie uszanowano, chociaż kilkakrotnie upominał się o nią przyjaciel zmarłego Ignacy (Rimski-Korsakow). Nabożeństwo pogrzebowe odbyło się 18 marca w patriarszej cerkwi Dwunastu Apostołów, a pochówek – w soborze Zaśnięcia Matki Bożej na Kremlu, gdzie tradycyjnie służyli patriarchowie moskiewscy, obok grobu poprzedniego patriarchy Pitirima. Na grobie Joachima zamieszczono dwa wierszowane epitafia.
Po śmierci Joachima jego żywot spisał Ignacy (Rimski-Korsakow), który dążył następnie do ogłoszenia zmarłego patriarchy świętym. Jego sugestie nie zostały jednak przychylnie przyjęte przez innych hierarchów Rosyjskiego Kościoła Prawosławnego.

</doc>
<doc id="333037" url="https://pl.wikipedia.org/wiki?curid=333037" title="Koprowa Przełęcz">
Koprowa Przełęcz

Koprowa Przełęcz (słow. "Kôprovské sedlo") – przełęcz w bocznej grani słowackich Tatr Wysokich, łączącej Koprowy Wierch ("Kôprovský štít", 2366 m n.p.m.) z Hlińską Turnią ("Hlinská veža", 2341 m).
Nazwa używana jest dla całego obniżenia pomiędzy tymi szczytami, w którym wyróżniają się (w kolejności od Koprowego Wierchu):
Najstarsze informacje dotyczące przejścia przez Koprową Przełęcz pochodzą z sierpnia 1861 roku (wycieczka, w której uczestniczyli: Józef Stolarczyk, Edward Homolacs, Stanisław Homolacs, Władysław Koziebrodzki, Ernest Schauer, Stanisław Wodzicki, Samek, Krzeptowscy, Maciej Sieczka, Jędrzej Wala starszy). Nie wiadomo tylko, w którym miejscu została przekroczona grań (przez Wyżnią czy Niżnią Koprową Przełęcz).
Nazwa Koprowej Przełęczy oraz pobliskich szczytów wywodzi się od położonej poniżej grani Doliny Koprowej. Ostatnio przyjęto Wyżnią Koprową Przełęcz określać po prostu nazwą Koprowej Przełęczy.

</doc>
<doc id="333039" url="https://pl.wikipedia.org/wiki?curid=333039" title="Ladislav Grosman">
Ladislav Grosman

Ladislav Grosman (ur. 1921 w Humenném, zm. 25 stycznia 1981 w Tel Awiwie) – słowacki prozaik i publicysta pochodzenia żydowskiego. Część swych dzieł opublikował w języku czeskim. Gimnazjum ukończył w słowackich Michalovcach, studiował w Pradze.
Jest m.in. autorem noweli "Sklep przy głównej ulicy" ("Obchod na korze") wydanej i zekranizowanej w 1965 (wydanie polskie 1993). Film otrzymał w roku 1965 Oscara dla najlepszego filmu nieanglojęzycznego. Przed książką była opowieść "Pasca" ("Pułapka").

</doc>
<doc id="333040" url="https://pl.wikipedia.org/wiki?curid=333040" title="Koprowa Turnia">
Koprowa Turnia

Koprowa Turnia (, ok. 2250 m) – turnia w głównej grani odnogi Krywania pomiędzy Hlińskią Turnią, oddzielona od niej Hlińską Przełęczą (ok. 2140 m), a Niżnią Koprową Przełęczą (ok. 2120 m), która odgranicza ją od Koprowych Czub. Szczyt wznosi się nad Dolinką Szatanią i Doliną Hlińską (należącą do Doliny Koprowej, od której wzięto nazwę turni).
Witold Henryk Paryski w 5 tomie przewodnika wspinaczkowego nadał tej turni nazwę Mała Koprowa Turnia. Słowaccy tatrolodzy Ivan Bohuš i Arno Puškáš używają nazwy Kôprovská veža, a I. Bohuš uważa, że podana przez W.H. Paryskiego nazwa jest nadmierną komplikacją. Władysław Cywiński uznając pierwszeństwo nazewnictwa słowackiego przyjął nazwę Koprowa Turnia.
Koprowa Turnia ma trójkątny kształt. Do Dolinki Szataniej opada z niej ściana o wysokości około 200 m, w dolnej części bardziej stroma, niż w górnej. Ściana opadająca do Doliny Hlińskiej jest dwukrotnie niższa i mniej stroma.
Mała Koprowa Turnia jest łatwo dostępna z Niżniej Koprowej Przełęczy, jednak nie poprowadzono na nią dróg dostępnych dla turystów.
Taternictwo.
Pierwsze odnotowane wejścia:
Turnia znajduje się poza szlakami turystycznymi, dopuszczalne jest uprawianie na niej taternictwa. Jest kilka dróg wspinaczkowych:

</doc>
<doc id="333041" url="https://pl.wikipedia.org/wiki?curid=333041" title="Wiśniew">
Wiśniew



</doc>
<doc id="333043" url="https://pl.wikipedia.org/wiki?curid=333043" title="Pitirim (patriarcha Moskwy)">
Pitirim (patriarcha Moskwy)

Pitirim (zm. 19 kwietnia 1673) – ósmy ("de facto" dziewiąty) patriarcha moskiewski i całej Rusi, sprawujący urząd od lipca 1672 do śmierci.
Pierwsze wzmianki na jego temat dotyczą objęcia urzędu przełożonego monasteru Przemienienia Pańskiego i św. Eutymiusza w Suzdalu z godnością archimandryty. Następnie od 1654 do 1655 pełnił analogiczne obowiązki w moskiewskim Monasterze Nowospasskim. Od 1655 do 1664 był metropolitą krutickim. W latach 1658–1664 tymczasowo administrował Patriarchatem Moskiewskim, zastępując urzędującego patriarchę Nikona, który wycofał się z życia publicznego, nie rezygnując jednak ze sprawowanej godności.
W 1659 Nikon ekskomunikował Pitirima, oskarżając go o przekroczenie swoich kompetencji. Przyczyną tej decyzji był fakt, iż metropolita kruticki zorganizował w Święto Wjazdu Chrystusa do Jerozolimy tradycyjny przejazd na ośle, co było obowiązkiem patriarchy. Pitirim, chociaż jedynie go zastępował, przejechał przez miasto tak, jakby był urzędującym zwierzchnikiem Rosyjskiego Kościoła Prawosławnego. Mimo tej decyzji patriarchy Pitirim nadal pełnił dotychczasowe obowiązki, gdyż inni hierarchowie poparli go, oskarżając Nikona o samowolę; w rezultacie car Aleksy I zaczął protegować metropolitę krutickiego. Pitirim wziął następnie udział w przygotowaniach do sądu nad patriarchą Nikonem, zaś w czasie trwania procesu ostro krytykował jego działalność. Wbrew swoim oczekiwaniom, nie został jednak wybrany na następcę zdetronizowanego Nikona, gdyż Aleksy I uznał za najodpowiedniejszego kandydata przełożonego Ławry Troicko-Siergijewskiej, archimandrytę Joazafa.
Pitirim został patriarchą moskiewskim i całej Rusi po śmierci Joazafa w lutym 1672, jednak podeszły wiek i zły stan zdrowia uniemożliwiły mu rozwinięcie szerszej działalności. Formalnie pozostawał zwierzchnikiem Rosyjskiego Kościoła Prawosławnego do śmierci w kwietniu 1673, jednak faktyczny zarząd Cerkwi oddał w ręce metropolity nowogrodzkiego Joachima, który też objął po nim urząd patriarchy.
Życiorys.
Wczesna działalność.
Pochodził z Suzdala. W 1650 został mianowany przełożonym monasteru Przemienienia Pańskiego i św. Eutymiusza w tymże mieście z godnością archimandryty. Po czterech latach uzyskał analogiczną godność w Monasterze Nowospasskim w Moskwie, co stanowiło niewątpliwy awans. Rok później został wyświęcony na biskupa sarskiego i natychmiast podniesiony do godności metropolity.
Metropolita kruticki.
12 sierpnia 1655 otrzymał godność metropolity krutickiego. W roku następnym towarzyszył wojskom cara Aleksego Romanowa w marszu pod Rygę. W drodze głosił prawosławne nauczanie ludności Inflant.
W 1657 ogłoszona została nominacja Pitirima na metropolitę białogrodzkiego, pierwszego ordynariusza nowo powołanej eparchii. Wiadomo jednak, że w lutym 1658 metropolita w dalszym ciągu przebywał w Moskwie i odprawiał nabożeństwa jako metropolita kruticki. Najprawdopodobniej oznacza to, że nigdy nie wyjechał do Białogrodu, wbrew postanowieniom Synodu, lecz nie poniósł z tego tytułu kanonicznych konsekwencji (nominacja została cofnięta). Opisywany jako hierarcha pobożny, nieangażujący się w wewnątrzcerkiewne konflikty, umiarkowany w poglądach.
W tym samym roku doszło do otwartego konfliktu między carem Aleksym I i patriarchą moskiewskim i całej Rusi Nikonem. W jego rezultacie Nikon opuścił w lipcu 1658 Moskwę i zamieszkał w zbudowanym na swoje polecenie monasterze Nowe Jeruzalem. Zarządzanie Kościołem, za zgodą Nikona, przeszło w ręce metropolity Pitirima, chociaż patriarcha nie zrzekł się tytułu. Po niecałym roku, wiosną 1659, Nikon obłożył Pitirima ekskomuniką, twierdząc, że metropolita kruticki bezprawnie zorganizował w Moskwie tradycyjny przejazd na ośle w święto Wjazdu Chrystusa do Jerozolimy. Mimo ekskomuniki Pitirim nadal pełnił dotychczasowe obowiązki. Przeprowadził chirotonię biskupa mścisławskiego Metodego, czego według kanonów również nie powinien był czynić.
Rzucona na metropolitę krutickiego klątwa wywołała w 1662 protesty części wyższego duchowieństwa. Hierarchowie skierowali do cara pisma ze skargą na samowolę patriarchy. Sam Pitirim w liście do władcy nie formułował podobnych zarzutów. Prosił o sprawiedliwy osąd, nie uzasadniając w żaden sposób swoich wcześniejszych działań (przede wszystkim w kwestii przejazdu na ośle, gdyż przeprowadzoną chirotonię mógłby usprawiedliwić nadzwyczajną sytuacją panującą w Kościele). Jego postawa spodobała się carowi. Dzięki jego protekcji w 1664 Pitirim został mianowany przez sobór biskupów metropolitą nowogrodzkim i wielkołuckim. Od 1661 był również "locum tenens" eparchii suzdalskiej, po usunięciu z tego urzędu biskupa Stefana, zwolennika Nikona.
Udział w sądzie nad patriarchą Nikonem.
Pitirim brał udział w przygotowaniach do soboru, który w zamiarze Aleksego I miał ostatecznie potępić Nikona i przeprowadzić wybory nowego patriarchy. Razem z księciem Aleksiejem Trubieckim zaświadczał, że patriarcha, zapowiadając swoje odejście z urzędu, stwierdził, że będzie przeklęty, jeśli zapragnie wrócić do jego sprawowania. Świadectwo Pitirima miało zasadnicze znaczenie w przygotowywanym procesie Nikona, ponieważ gdyby udowodniono mu wypowiedzenie tej formuły, jego powrót na tron patriarszy w ogóle nie byłby możliwy. Inni świadkowie wystąpienia patriarchy (arcybiskup twerski Joazaf, biskup Serbskiego Kościoła Prawosławnego Gabriel, kilku przełożonych monasterów moskiewskich) nie potwierdzili słów metropolity nowogrodzkiego.
W 1666, na soborze z udziałem hierarchów starożytnych patriarchatów prawosławnych, ostro krytykował Nikona, mszcząc się za wcześniejszą ekskomunikę. Ten z kolei oskarżył Pitirima o próbę otrucia.
Po pozbawieniu Nikona urzędu miał nadzieję, że zostanie wybrany na jego następcę. Car Aleksy I uważał jednak, że nowym patriarchą powinna zostać osoba spoza episkopatu i zdecydował o wyborze przełożonego Ławry Troicko-Siergijewskiej, archimandryty Joazafa.
Patriarcha moskiewski i całej Rusi.
Pitirim został wybrany na patriarchę po śmierci Joazafa, dzięki wyrażanej wcześniej wrogości wobec Nikona. Jego wybór ogłoszono 5 lipca 1672, zaś uroczysta intronizacja miała miejsce 7 lipca 1672. Pitirim długo odmawiał przyjęcia urzędu, powołując się na swój podeszły wiek i chęć spędzenia reszty życia spokojnie, w monasterze.
Patriarcha kilkakrotnie prosił Aleksego I o uwolnienie Fieodosiji Morozowej i jej siostry Jewdokiji Urusowej z więzienia, do którego zostały wtrącone z powodu wspierania ruchu staroobrzędowego. Car konsekwentnie odmawiał.
Hierarcha zmarł po dziesięciu miesiącach sprawowania urzędu. W okresie tym nie dokonał niczego znaczącego. Już w momencie wyboru Pitirim ciężko chorował i jeszcze w tym samym roku faktycznie oddał natychmiast zarząd Cerkwi w ręce metropolity nowogrodzkiego Joachima.
Pitirim został pochowany w soborze Zaśnięcia Matki Bożej na Kremlu moskiewskim.

</doc>
<doc id="333045" url="https://pl.wikipedia.org/wiki?curid=333045" title="Mistrzostwa Świata w Piłce Nożnej 2006 (eliminacje strefy AFC)">
Mistrzostwa Świata w Piłce Nożnej 2006 (eliminacje strefy AFC)

Poniższa lista przedstawia daty i wyniki eliminacji strefy AFC do Mistrzostw Świata w Piłce Nożnej 2006. 44 azjatyckie reprezentacje należą do FIFA, z czego Kambodża, Filipiny, Bhutan i Brunei nie brały udziału, a Mjanma została wyłączona od współzawodnictwa, więc ogólnie w eliminacjach brało udział 39 reprezentacji. Z tej strefy awansowały 4 reprezentacje: Arabia Saudyjska, Korea Południowa, Japonia i Iran.
Zasady kwalifikacji.
Kwalifikacje zostały podzielone na 3 rundy. Ostatnie 14 reprezentacji w rankingu FIFA zaczynały od rundy wstępnej. Zostały one podzielone na 7 par, z których do rundy drugiej awansowało 7 reprezentacji, które wygrały dwumecz. Dołączyły do 25 reprezentacji, które automatycznie zaczynały eliminację od rundy drugiej. W rundzie drugiej 32 reprezentacje zostały podzielone na 8 grup (po cztery drużyny każda). W grupach grają systemem każdy z każdym, mecz i rewanż. Do trzeciej rundy awansowało 8 drużyn.
W Trzeciej Rundzie 8 reprezentacji zostały podzielone na dwie grupy (po cztery drużyny każda). W grupach grają systemem każdy z każdym, mecz i rewanż. Dwa zespoły z największą liczbą punktów z każdej grupy zakwalifikowały się do finałów Mistrzostw Świata w Niemczech, a dwie drużyny, które zajęły drugie miejsca w swoich grupach zagrały w barażach. Zwycięzca barażów awansował do finału Mistrzostw Świata.
Przebieg eliminacji.
Runda wstępna.
Wyniki: 
19 listopada 2003, Aszchabad, Turkmenistan – 11-0 (6-0) 
22 listopada 2003, Kabul, Afganistan – 0-2 (0-0) 
"Do drugiej rundy awansował Turkmenistan."
23 listopada 2003, Tajpej, Tajwan – Chińskie Tajpej 3-0 (1-0) Makau 
29 listopada 2003, Makau – Makau 1-3 (0-1) Chińskie Tajpej 
"Do drugiej rundy awansowało Chińskie Tajpej."
26 listopada 2003, Dhaka, Bangladesz – 0-2 (0-1) 
30 listopada 2003, Duszanbe, Tadżykistan – 2-0 (1-0) 
"Do drugiej rundy awansował Tadżykistan."
19 listopada 2003, Wientian, Laos – 0-0 Sri Lanka 
3 grudnia 2003, Kolombo, Sri Lanka – Sri Lanka 3-0 (1-0) 
"Do drugiej rundy awansowała Sri Lanka."
29 listopada 2003, Karaczi, Pakistan – 0-2 (0-1) 
3 grudnia 2003, Biszkek, Kirgistan – 4-0 (2-0) Pakistan 
"Do drugiej rundy awansował Kirgistan."
29 listopada 2003, Ułan Bator, Mongolia – Mongolia 0-1 (0-1) 
3 grudnia 2003, Male, Malediwy – 12-0 (4-0) Mongolia 
"Do drugiej rundy awansowały Malediwy."
"Para Guam i Nepal zrezygnowała z udziału w eliminacjach. FIFA zdecydowała, że do drugiej rundy awansuje zespół o najlepszym bilansie, który przegrał dwumecz."
"Do drugiej rundy awansował Laos."
Druga runda.
Grupa 1.
Klasyfikacja:
Wyniki:
Grupa 2.
Klasyfikacja:
Wyniki:
Grupa 3.
Klasyfikacja:
Wyniki:
Grupa 4.
Klasyfikacja:
Wyniki:
Grupa 5.
Klasyfikacja:
Wyniki:
Grupa 6.
Klasyfikacja:
Wyniki:
Grupa 7.
Klasyfikacja:
Wyniki:
Grupa 8.
Klasyfikacja:
Wyniki:
Trzecia Runda.
Grupa A.
Klasyfikacja:
Wyniki:
Grupa B.
Klasyfikacja:
Wyniki:
Baraże.
I runda.
"Wynik nie został zatwierdzony przez FIFA, poprzez błąd sędziego. Mecz został rozegrany w innym terminie."
"Bahrajn awansował do II rundy barażów (Azja-CONCACAF)."
II runda.
Wyniki spotkań barażowych Azja-CONCACAF:
"Do finałów Mistrzostw Świata awansował Trynidad i Tobago."

</doc>
<doc id="333046" url="https://pl.wikipedia.org/wiki?curid=333046" title="Cieśnina Lombok">
Cieśnina Lombok

Cieśnina Lombok (indonez. "Selat Lombok") - cieśnina w Indonezji; łączy morze Bali z Oceanem Indyjskim; oddziela wyspy Bali i Lombok; długość ok. 60 km, szerokość 18 - 40 km.
W południowym krańcu cieśniny leży grupa wysepek (m.in. Nusa Penida). Najważniejsze miasto nad cieśniną to Mataram.
Wzdłuż cieśniny Lombok przebiega linia Wallace'a.

</doc>
<doc id="333049" url="https://pl.wikipedia.org/wiki?curid=333049" title="Rai Cultura">
Rai Cultura

Rai Cultura – rodzina dwóch kanałów telewizyjnych należących do włoskiego nadawcy publicznego RAI i prezentujących głównie programy popularnonaukowe i edukacyjne, np. kursy językowe. W Polsce oba kanały można oglądać w niekodowanym przekazie cyfrowym z satelity Hot Bird. 

</doc>
<doc id="333051" url="https://pl.wikipedia.org/wiki?curid=333051" title="Joazaf II (patriarcha Moskwy)">
Joazaf II (patriarcha Moskwy)

Joazaf II (ur. 1591, zm. 17 lutego 1672 w Moskwie) – siódmy ("de facto" ósmy) patriarcha moskiewski i całej Rusi.
Najprawdopodobniej pochodził z ziemi twerskiej. Dzięki wsparciu patriarchy moskiewskiego i całej Rusi Nikona w 1654 został przełożonym monasteru Narodzenia Matki Bożej we Włodzimierzu. Dwa lata później awansował na urząd przełożonego ławry Troicko-Siergijewskiej. Na patriarchę moskiewskiego i całej Rusi został wybrany przez sobór moskiewski w styczniu 1667. O jego wyborze przesądził car Aleksy I, który pragnął, by urząd ten objął duchowny gotowy całkowicie podporządkować się wytycznym władz świeckich. Joazaf został intronizowany 10 lutego tego samego roku. 
W okresie sprawowania urzędu patriarchy przez Joazafa II w Rosyjskim Kościele Prawosławnym zostały wdrożone zreformowane księgi i obrzędy, czemu towarzyszyły prowadzone przez carską administrację prześladowania staroobrzędowców. Joazaf II w pełni je popierał. W 1668 polecił pozbawiać parafii kapłanów, którzy odmawiali wykorzystywania w pracy duszpasterskiej zreformowanych ksiąg liturgicznych, zaś osoby wypiekające prosfory z krzyżem o ośmiu końcach kierować do monasterów w celu odbycia pokuty. Patriarcha wrogo odnosił się również do wszelkich przejawów wpływu cywilizacji zachodnioeuropejskiej na kulturę rosyjską. Organizował działalność misyjną na Rosyjskiej Północy i na Syberii. Inicjował publikowanie ksiąg liturgicznych oraz tekstów teologiczno-polemicznych, broniących prawd wiary prawosławnej przeciwko stanowisku katolików i staroobrzędowców. Zmarł w 1672 i został pochowany w soborze Zaśnięcia Matki Bożej na Kremlu moskiewskim.
Życiorys.
Działalność do czasu wyboru na patriarchę.
Pochodził najprawdopodobniej z ziemi twerskiej. Rozwój jego kariery duchownej był związany z patriarchą Nikonem. Uznając Joazafa za utalentowanego duchownego, Nikon w 1654 doprowadził do powierzenia mu godności przełożonego monasteru Narodzenia Pańskiego we Włodzimierzu. Dwa lata później Joazaf został przełożonym Ławry Troicko-Siergijewskiej z godnością archimandryty. Sprawując wymienione obowiązki, archimandryta zwrócił na siebie uwagę cara; w 1661, w czasie wojny z Polską, car Aleksy I oficjalnie ogłosił, że odniesione przez wojska rosyjskie zwycięstwo było efektem odbycia przez mnichów Ławry Troicko-Siergijewskiej trzydniowego ścisłego postu. Podobne zasługi przypisano Joazafowi w związku z sukcesami wojsk carskich na ziemiach białoruskich i ukraińskich. Współcześni opisywali archimandrytę Joazafa jako wzorowego mnicha, sprawiedliwego i prowadzącego życie godne najwyższego uznania.
Wybór na patriarchę.
Joazaf został wybrany na patriarchę moskiewskiego i całej Rusi przez sobór z lat 1666–1667, po usunięciu z urzędu Nikona.
Jego kandydaturę wskazał car Aleksy I, zaś 31 stycznia 1667 została ona zatwierdzona przez sobór biskupów. Wybierając Joazafa, który był nadal jedynie archimandrytą, monarcha pragnął doprowadzić do objęcia najwyższego urzędu w Rosyjskim Kościele Prawosławnym przez człowieka, który nie brał udziału w sporach wokół osoby patriarchy Nikona i jego reformy liturgicznej. Uważał również, że przełożony Ławry Troicko-Siergijewskiej nie ma ambicji politycznych, skupi się natomiast na uporządkowaniu sytuacji wewnętrznej w Kościele. Dowiedziawszy się o swojej nominacji, duchowny odmawiał przyjęcia urzędu, powołując się na swój podeszły wiek, brak doświadczenia i niedostateczne wykształcenie. Car przekonał jednak Joazafa, by zgodził się zostać nowym patriarchą. Z powodu choroby patriarchy aleksandryjskiego Paisjusza, uczestnika soboru moskiewskiego, jego intronizacja odbyła się dopiero 10 lutego 1667. Na tę okazję Symeon Połocki napisał "Priwietswije k nowoizbrannomu patriarchu".
Car i jego otoczenie byli zdecydowani, by nie dopuścić do podejmowania przez patriarchę samodzielnych inicjatyw, w szczególności ingerowania w sprawy niezwiązane bezpośrednio z Kościołem. Miał on wyłącznie realizować polecenia Aleksego I. Jedynym przedsięwzięciem Joazafa II w sferze pozacerkiewnej (prawdopodobnie również zainspirowanym przez cara) był wystosowany w 1667 list do sułtana tureckiego z prośbą o przywrócenie Paisjusza i Makarego III na zajmowane przez nich przed 1666 urzędy patriarchów Jerozolimy i Antiochii Doprowadzając do odzyskania urzędów przez wymienionych hierarchów Joazaf pragnął doprowadzić do ich wyjazdu z Rosji, nie chcąc, by nadal wtrącali się oni w wewnętrzne sprawy Patriarchatu Moskiewskiego. Zamiar ten pokrywał się z intencjami cara.
Najpewniej z tych samych powodów Joazaf II zwrócił się do patriarchy jerozolimskiego Dosyteusza II, by ten ponownie przyjął w poczet episkopatu swojego Kościoła byłego metropolitę Gazy Paisjusza, również przebywającego w Rosji (od 1662). Prośba patriarchy moskiewskiego i całej Rusi została jednak odrzucona.
Kwestia staroobrzędowców.
Po wyborze i intronizacji Joazafa II sobór kontynuował swoje prace, analizując treść reform liturgicznych patriarchy Nikona i opracowując ostateczne stanowisko Rosyjskiego Kościoła Prawosławnego wobec ich przeciwników. Patriarcha moskiewski i całej Rusi nie miał jednak praktycznie żadnego wpływu na jego decyzje, jedynie honorowo przewodniczył niektórym sesjom. Obrady zdominowali zaproszeni na sobór przez cara patriarchowie aleksandryjski Paisjusz oraz antiocheński Makary III, jak również towarzyszący im hierarchowie greccy. Sobór, który potępił wcześniej Nikona i pozbawił go wszystkich godności kościelnych, w dniu 13 maja 1667 uznał jego reformy za ważne, ogłosił stare obrzędy herezją i obłożył staroobrzędowców klątwą. Rosyjski Kościół Prawosławny nie tylko stwierdził, że wszyscy zwolennicy liturgii sprzed reform podlegają anatemie, ale i polecił przekazywać ich sądom świeckim, zgadzając się tym samym na ich prześladowania przez władze świeckie, czy wręcz zachęcając do nich. Treść postanowień soborowych została opracowana przez hierarchów greckich. Biskupi rosyjscy nie protestowali, przerażeni losem metropolity krutickiego Pawła oraz arcybiskupa riazańskiego Hilariona. Wymienieni duchowni zostali suspendowani przez sobór za sprzeciw wobec sformułowanego przez Greków nakazu całkowitego posłuszeństwa patriarchów wobec cara i przywróceni do służby liturgicznej dopiero po złożeniu publicznego aktu pokuty.
Po zakończeniu soboru władze carskie podjęły zmasowane represje przeciwko staroobrzędowcom, przyczyniając się, paradoksalnie, do wzrostu społecznego poparcia dla tego ruchu. Do zwolenników starych obrzędów dołączali niezadowoleni wobec polityki carskiej w ogólności. Chociaż Joazaf II nie inspirował osobiście wszystkich środków represyjnych przeciwko staroobrzędowcom, jego stosunek do nich był jednoznacznie negatywny. Patriarcha natychmiast po zakończeniu soboru moskiewskiego podjął działania na rzecz wdrażania jego postanowień we wszystkich administraturach Rosyjskiego Kościoła Prawosławnego.
W 1668 patriarcha polecił pozbawiać parafii kapłanów, którzy odmawiali wykorzystywania w pracy duszpasterskiej zreformowanych ksiąg liturgicznych, zaś osoby wypiekające prosfory z krzyżem o ośmiu końcach kierować do monasterów w celu odbycia pokuty.
Organizacja działalności misyjnej i sprzeciw wobec wpływów zachodnich.
Joazaf II wrogo odnosił się do wszelkich wpływów cywilizacji zachodnioeuropejskiej na Rosję. W 1668 wydał "Wypiskę ot Bożestwiennych pisanij o błagolepnom pisanii ikon i obliczenije na nieistowo piszuszczych onyja" – dokument dotyczący zasad ikonopisania, który ukazał się jako gramota trzech patriarchów (Joazafa II, patriarchy aleksandryjskiego Paisjusza i antiocheńskiego Makarego III). Nakazywał w nim pisać ikony wyłącznie w oparciu o tradycje rosyjskie, sprzeciwiając się wykorzystaniu środków artystycznych zaczerpniętych ze sztuki zachodniej. Zrealizował w tym zakresie zamysły swojego poprzednika. Rok później ten sam tekst został ponownie opublikowany z inicjatywy cara, jako zarządzenie wagi państwowej.
Joazaf II popierał rozwój działalności misyjnej Rosyjskiego Kościoła Prawosławnego na Rosyjskiej Północy (za jego czasów powstały pierwsze cerkwie na Nowej Ziemi), Zabajkalu, Syberii Zachodniej oraz nad Amurem, wzdłuż granicy z Chinami. W 1671 patriarcha polecił otworzyć w strefie przygranicznej monaster Przemienienia Pańskiego.
Joazaf II kontynuował szeroką działalność wydawniczą swoich poprzedników. W czasie sprawowania urzędu wydał szereg ksiąg liturgicznych oraz opracowań teologiczno-polemicznych. W 1667 wydał "Skazanije o sobornych diejanijach" i "Żezł prawlenija" – pracę Symeona Połockiego wymierzoną przeciwko staroobrzędowcom (podpisaną imieniem patriarchy), a następnie także "Wielki" i "Mały Katechizm". Zakończono również podjęte przez Nikona korekty ksiąg liturgicznych. W 1670 opublikowana została poprawiona "Triod' Cwietnaja", zaś dwa lata później – "Triod Postnaja".
Działania na rzecz poprawy dyscypliny w Kościele.
Joazaf II działał na rzecz przywrócenia tradycji wygłaszania kazań w czasie każdej Świętej Liturgii, która praktycznie zamarła w latach poprzedzających jego wybór. Patriarcha zabronił również uznawania nierozłożonych ludzkich szczątków za relikwie świętych bez przeprowadzenia oficjalnej procedury kanonizacyjnej. Zwrócił ponadto uwagę na wygląd zewnętrzny kapłanów, zabraniając duchownym ubierać się w dowolnie dobrane stroje. Inny ukaz Joazafa II zabraniał pracy, handlu i prowadzenia spraw sądowych w dni najważniejszych świąt cerkiewnych. Patriarcha zakazał także kapłanom uczestnictwa w weselach, na których występowali skomorochy lub odbywały się inne wulgarne zabawy. Wdrażanie jego decyzji w tym zakresie nie było jednak skuteczne.
Joazaf II zmarł 17 lutego 1672 w Moskwie i został pochowany w soborze Zaśnięcia Matki Bożej na Kremlu moskiewskim obok grobu patriarchy Hermogena.

</doc>
<doc id="333054" url="https://pl.wikipedia.org/wiki?curid=333054" title="Dante Swanson">
Dante Swanson

Dante Swanson (ur. 23 stycznia 1981 roku w Wagoner) – amerykański koszykarz. W latach 2003-2010 występował w Polskiej Lidze Koszykówki w zespołach Astorii Bydgoszcz, Anwilu Włocławek, Śląska Wrocław oraz AZS Koszalin.
Kontrowersje i zarzuty.
31 marca 2009 roku Dante Swanson został zawieszony w prawach zawodnika w związku ze stosowaniem niedozwolonych środków.

</doc>
<doc id="333064" url="https://pl.wikipedia.org/wiki?curid=333064" title="Chlebowo (województwo lubuskie)">
Chlebowo (województwo lubuskie)

Chlebowo (niem. "Niemaschkleba", 1935–1945 "Lindenhain", dolnołużycki "Namašklěb," w latach 1945–1953 "Niemaszchleba") – wieś sołecka w Polsce położona w województwie lubuskim, w powiecie krośnieńskim, w gminie Gubin, w pobliżu Odry, przy drodze wojewódzkiej nr 138 Gubin – Gorzów Wielkopolski.
W latach 1975–1998 miejscowość administracyjnie należała do województwa zielonogórskiego.
Nazwa.
Nazwa miejscowości wywodzi się od słowiańskiej nazwy oznaczającej pieczywo – "chleb", która funkcjonuje w tej samej formie zarówno po polsku jak po łużycku. W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest w zlatynizowanej formie "Schwchleb" oraz "Nemascleb". W październiku 1935 roku po dojściu do władzy narodowych socjalistów Niemcy chcąc zatrzeć ślady łużyckie zmienili nazwę z "Niemaszchleba" na całkowicie niemiecką nazwę "Lindenhain". Po 1945 roku miejscowość miała początkowo nazwę "Niemaszchleba", a w 1947 roku na trzeciej konferencji Komisji Ustalania Nazw Miejscowych uczeni potwierdzili jej polską nazwę Niemaszchleba. W 1953 roku opublikowano zarządzenie Prezesa Rady Ministrów zmieniające nazwę Niemaszchleba na Chlebowo.
Historia.
Wieś położona na terenie historycznych Łużyc Dolnych, przed 1815 należała do Saksonii, następnie do Prus i zjednoczonych Niemiec, od 1945 do Polski.
Od roku 1353 do XIX wieku wieś należała do Gubina (Guben). Wieś na przestrzeni dziejów przechodziła różne etapy. W 1429 roku wojska wycofujące się z kierunku Krosna paliły napotkane wsie – spłonęła również Niemaszchleba. W 1441 roku została dana w zastaw za 100 kop czeskich groszy rodzinie v. Kalckreuth. W 1648 wieś została spustoszona. 
Do historii przeszła skarga mieszkańców Chlebowa z 1664 r., gdy parafianie miejscowego kościoła ewangelickiego żądali od władcy Saksonii Christiana odprawiania nabożeństw w języku słowiańskim.
Nawierzchnia drogi wiejskiej ułożona jest z brukowca. Do wsi należały gubeńskie lasy, kolonia (niem. "Augustwalde"), boczny folwark, owczarnia na wrzosach położona nad jeziorem Głębokim i pojedyncze gospodarstwo o nazwie (niem. "Panicke"), które w 1867 r. zostało odbudowane jako leśniczówka. W tym samym roku oprócz dwóch folwarków wspomina się również dwa młyny wodne. Między miejscowościami Chlebowo i Połęcko istnieje możliwość przepłynięcia Odry promem.
Wieś od 2003 roku posiada sieć wodną. Od 2007 roku w Chlebowie odbywa się Święto Chleba, którego organizatorami są Stowarzyszenie na Rzecz Rozwoju Gminy Gubin i Rada Sołecka.
Zabytki.
&lt;poem&gt;&lt;/poem&gt;
Do wojewódzkiego rejestru zabytków wpisany jest:
inne zabytki:

</doc>
<doc id="333080" url="https://pl.wikipedia.org/wiki?curid=333080" title="ARD">
ARD

Arbeitsgemeinschaft der öffentlich-rechtlichen Rundfunkanstalten der Bundesrepublik Deutschland, w skrócie ARD – jeden z największych publicznych nadawców radiowo-telewizyjnych w Europie, powołany do życia 5 sierpnia 1950 w Niemczech Zachodnich. Od strony formalnej stanowi związek działających w Niemczech publicznych nadawców regionalnych. ARD od 1963 nadaje program pierwszy telewizji niemieckiej. Pokrewną stacją na początku istnienia było ZDF(dawn. "ARD 2").
Członkowie.
Członkami ARD jest dziesięciu niemieckich nadawców publicznych: dziewięciu regionalnych i jeden wyspecjalizowany w programie dla zagranicy (patrz lista poniżej). Oprócz wspólnego tworzenia kanałów ogólnoniemieckich, tematycznych i międzynarodowych (patrz następny paragraf), wymieniają się także materiałami ze swoich regionów i wspólnie utrzymują największą spośród mediów z kontynentalnej Europy sieć korespondentów zagranicznych.
Członkowie ARD:
Kanały telewizyjne.
Oprócz wspierania produkcji kanałów regionalnych, ARD produkuje także cztery ogólnoniemieckie kanały telewizyjne nadające cyfrowo: Das Erste, będący pierwszym kanałem niemieckiej telewizji publicznej (dawniej nadawał również analogową drogą naziemną, obecnie nadaje analogowo tylko drogą kablową), i trzy przeznaczone wyłącznie do dystrybucji cyfrowej (pakiet ARD Digital, w którego skład wchodzą One, tagesschau24 i ARD-alpha).
Wspólnie z drugim ogólnoniemieckim nadawcą publicznym, ZDF, ARD produkuje także kanały tematyczne KI.KA i Phoenix. Bierze także udział w tworzeniu kanałów międzynarodowych: arte (niemiecko-francuski) i 3sat (niemiecko-austriacko-szwajcarski).

</doc>
<doc id="333083" url="https://pl.wikipedia.org/wiki?curid=333083" title="Omaha (ujednoznacznienie)">
Omaha (ujednoznacznienie)

Miejscowości w USA:
Gminy w USA:

</doc>
<doc id="333084" url="https://pl.wikipedia.org/wiki?curid=333084" title="Morze Balijskie">
Morze Balijskie

Morze Balijskie (indonez. "Laut Bali") – morze w zachodniej części Oceanu Spokojnego, jedno z mórz wewnętrznych Archipelagu Malajskiego; bywa zaliczane w skład Morza Jawajskiego. Powierzchnia ok. 40 tys. km².
Granice Morza Balijskiego wyznaczają:
Morze Balijskie łączy się:
Rozwinięte rybołówstwo; pozyskiwanie soli morskiej do celów kosmetycznych i leczniczych. Dno aktywne sejsmicznie.

</doc>
<doc id="333085" url="https://pl.wikipedia.org/wiki?curid=333085" title="Longinus Podbipięta">
Longinus Podbipięta

Longinus Podbipięta herbu Zerwikaptur (ur. ok. 1603, zm. 1649) – bohater "Ogniem i mieczem" Henryka Sienkiewicza. Pochodził ze wsi Myszykiszki.
W chwili rozpoczęcia powieści, czyli w 1647, miał około 45 lat.
Nosił pod pachą olbrzymi miecz krzyżacki, nazywany Zerwikapturem, który otrzymał po przodku Stowejce. W bitwie pod Grunwaldem przodek ten miał ściąć za jednym zamachem głowy trzech rycerzy noszących na tarczach kozie łby. W nagrodę owe łby dano mu do jego herbu, który nazwano "Zerwikapturem" (w rzeczywistości herb ten istniał już przed bitwą grunwaldzką; Bartosz Paprocki w swych "Herbach rycerstwa polskiego" wspomina Drogosława herbu Zerwikaptur, założyciela wsi Koziegłowy w 1106). Longinus jest wysoki i chudy, jego twarz ma melancholijny i sympatyczny wygląd. Jest on ostatnim męskim potomkiem rodu Podbipiętów, posiadającym fortunę na Litwie, skąd pochodzi. Jest człowiekiem głęboko religijnym.
Jego udział w powieści zaczyna się w karczmie w Czehryniu. Tam poznaje go Jan Skrzetuski, namiestnik chorągwi husarskiej księcia Jeremiego Wiśniowieckiego, który zabiera go do Łubniów, gdzie Podbipięta poznaje miłość swego życia, Anusię Borzobohatą-Krasieńską.
Nie może się z nią ożenić, ponieważ ślubował zachować czystość, dopóki nie zetnie trzech głów za jednym zamachem. Bierze udział w bitwie pod Konstantynowem, w oblężeniach Zamościa i Zbaraża. W ostatnim z wymienionych oblężeń ścina trzy głowy. Jako pierwszy ofiarowuje przekraść się ze Zbaraża do króla Jana Kazimierza Wazy. Ginie jednak podczas tego przedsięwzięcia. Zostaje pochowany w Zbarażu.
Według jednej z teorii pierwowzorem Podbipięty miał być słynący z nadzwyczajnej siły szlachcic kresowy Spirydion Ostaszewski.
W filmie.
W filmowej adaptacji w reżyserii Jerzego Hoffmana tę rolę grał Wiktor Zborowski. We wcześniejszej włoskiej ekranizacji z 1962 r. w roli Podbipięty wystąpił Bruno Nessi.
W muzyce.
Utwór "Pan Podbipięta" śpiewany przez Jacka Kaczmarskiego traktuje o tej postaci.

</doc>
<doc id="333088" url="https://pl.wikipedia.org/wiki?curid=333088" title="Orlando (ujednoznacznienie)">
Orlando (ujednoznacznienie)

Gminy w USA:
Inne:

</doc>
<doc id="333089" url="https://pl.wikipedia.org/wiki?curid=333089" title="Modrzew (ujednoznacznienie)">
Modrzew (ujednoznacznienie)



</doc>
<doc id="333091" url="https://pl.wikipedia.org/wiki?curid=333091" title="Kije (województwo lubuskie)">
Kije (województwo lubuskie)

Kije (niem. "Kay") – wieś w Polsce położona w województwie lubuskim, w powiecie zielonogórskim, w gminie Sulechów.
W latach 1945-54 siedziba gminy Kije. W latach 1954–1972 wieś należała i była siedzibą władz gromady Kije. W latach 1975–1998 miejscowość administracyjnie należała do województwa zielonogórskiego.
We wsi koło znajduje się nieczynna stacja kolejowa Głogusz Kije na linii nr 384: Sulechów – Świebodzin. 
23 lipca 1759 roku pod Kijami miała miejsce bitwa, w której udział wzięły wojska pruskie, liczące 23 tys. żołnierzy, dowodzone przez generała von Wedela, przeciwko wojskom Austrii i Rosji, w liczbie 37 tys. żołnierzy, dowodzonym przez generała Sałtykowa. W okolicznych trzęsawiskach armia rosyjska ogniem artyleryjskim rozgromiła wojska pruskie, zmuszając je do wycofania się za linię Odry.
W 1945 wkraczające oddziały radzieckie 33 Armii dopuściły się zbrodni wojennej, mordując strzałami w tył głowy rannych, kobiety i dzieci z jednej z kolumn uchodźców.
Według danych na 31 grudnia 2017 miejscowość zamieszkuje 794 mieszkańców.

</doc>
<doc id="333092" url="https://pl.wikipedia.org/wiki?curid=333092" title="Modrzewie">
Modrzewie



</doc>
<doc id="333101" url="https://pl.wikipedia.org/wiki?curid=333101" title="Pasadena">
Pasadena

Miejscowości w USA:

</doc>
<doc id="333103" url="https://pl.wikipedia.org/wiki?curid=333103" title="Ton Roosendaal">
Ton Roosendaal

Ton Roosendaal (ur. 20 marca 1960) jest głównym programistą programu do grafiki 3D – Blender (na licencji GPL) oraz przewodniczącym Blender Foundation. W 2007 roku założył Blender Institute w Amsterdamie, gdzie koordynuje prace nad rozwojem Blendera, publikuje podręczniki, szkolenia DVD, organizuje animacje 3D (Big Buck Bunny, Elephants Dream, Sintel) i projekty gier (Yo Frankie!).
Pierwsze kroki.
W roku 1988 założył w Holandii firmę NeoGeo, zajmującą się produkcją gier na konsole oraz grafiką i animacją 3D. W 1998 Ton zakłada nową firmę, odłam NeoGeo, NaN (Not a Number). Firma ta miała się zajmować już tylko stworzeniem profesjonalnego, darmowego narzędzia do tworzenia grafiki 3D. W 2000 roku firma odniosła sukces wydając Blendera 2.0. Jednak z powodu niskiej sprzedaży i trudnej sytuacji gospodarczej, inwestorzy NaN postanowili zamknąć wszystkie operacje na początku 2002 roku. Oznaczało to, że rozwój Blendera został przerwany.
Blender Foundation.
Ton zdecydował się na powołanie Blender Foundation, organizacji non-profit, której celem było wykupienie i uwolnienie kodu źródłowego Blendera. W czerwcu 2002 Ton uzyskał zgodę inwestorów na wykup źródeł za sumę 100 000 euro. Szokiem dla wszystkich było, że publiczna zbiórka pieniędzy na ten cel trwała jedynie siedem tygodni. W tym czasie udało się zebrać więcej niż wymaganą sumę. W niedzielę, 13 października 2002 źródła Blendera zostały opublikowane na zasadach GNU General Public License.

</doc>
<doc id="333105" url="https://pl.wikipedia.org/wiki?curid=333105" title="Bristol sound">
Bristol sound



</doc>
<doc id="333106" url="https://pl.wikipedia.org/wiki?curid=333106" title="Olimpia Ajakaiye">
Olimpia Ajakaiye

Olimpia Anna Ajakaiye (ur. 24 lipca 1974 w Krakowie) – polska aktorka, prezenterka telewizyjna. Ma pochodzenie afrykańskie.
Życiorys.
Ukończyła studia na Wydziale Projektowania Architektury Wnętrz w Akademii Sztuk Pięknych im. Jana Matejki w Krakowie i na Uniwersytecie Pedagogicznym im. Komisji Edukacji Narodowej w Krakowie.
Jest twarzą marki Le Premier. Współpracuje przy projektowaniu opraw oświetleniowych z firmą AQForm (np. projekt kolekcji Satellite).
Od 2023 jest gospodynią programu "Show Room" emitowanym na YouTube, na którym pokazuje różnorodne wnętrza i uczy jak samodzielnie zaaranżować przestrzeń w domu. Producentem programu jest spółka KRK FILM. 

</doc>
<doc id="333107" url="https://pl.wikipedia.org/wiki?curid=333107" title="Skórzyn (województwo lubuskie)">
Skórzyn (województwo lubuskie)

Skórzyn (niem.: "Skyren", 1937–1945 "Teichwalde") – wieś w Polsce położona w województwie lubuskim, w powiecie krośnieńskim, w gminie Maszewo, około 12 km na północny zachód od Krosna Odrzańskiego. Wieś otoczona lasami (Puszcza Rzepińska), w pobliżu liczne jeziora i stawy hodowlane.
Historia.
Majątek wzmiankowany w 1308 roku i była to ówcześnie własność zakonu joannitów. Potem przeszła w ręce szlacheckie.
W 1865 roku, majątek kupiła rodzina von Schierstädt. W latach 1895-1899 w tutejszym pałacu mieszkał spowinowaconym z właścicielami majątku, hrabia Leo von Caprivi – 2. kanclerz zjednoczonych Niemiec. Na miejscowym cmentarzu zachował się grób kanclerza von Caprivi (obecnie mocno zdewastowany).
W latach 1975–1998 miejscowość administracyjnie należała do województwa zielonogórskiego. 

</doc>
<doc id="333108" url="https://pl.wikipedia.org/wiki?curid=333108" title="Rundfunk Berlin-Brandenburg">
Rundfunk Berlin-Brandenburg

Rundfunk Berlin-Brandenburg (RBB) – niemiecki regionalny nadawca radiowo-telewizyjny, obejmujący swym zasięgiem miasto na prawach landu Berlin oraz land Brandenburgia. Powstał 1 maja 2003 z połączenia dotychczasowych nadawców utrzymywanych przez oba landy: Sender Freies Berlin (SFB, Berlin) i Ostdeutscher Rundfunk Brandenburg (ORB, Brandenburgia).
RBB jest członkiem ARD. Główne studia znajdują się w Berlinie i Poczdamie, jednak firma posiada także mniejsze ośrodki w Chociebużu (dla południowej Brandenburgii), Frankfurcie nad Odrą (dla wschodniej Brandenburgii), Perlebergu (dla północno-zachodniej Brandenburgii) i Prenzlau (dla północno-wschodniej Brandenburgii). Owocem pracy RBB jest siedem kanałów radiowych i telewizja RBB, pełniąca w tych dwóch landach funkcję trzeciego kanału telewizji publicznej. Kanał ten można oglądać również w Polsce za pośrednictwem satelity Astra. Jak wszyscy członkowie ARD, RBB dostarcza także programów na antenę ogólnoniemiecką, a jej specjalnością stały się seriale kryminalne. Telewizyjnymi programami informacyjnymi są: RBB 24, Brandenburg aktuell dla Brandenburgii i Abnenschau dla Berlina.
RBB w imieniu ARD zarządza placówką korespondencyjną w Warszawie.

</doc>
<doc id="333109" url="https://pl.wikipedia.org/wiki?curid=333109" title="Makrowirus">
Makrowirus

Makrowirus ("wirus typu makro") – wirus komputerowy uruchamiający się tak samo jak zwykłe makra, a więc w środowisku innego programu (najczęściej któregoś z pakietu Microsoft Office, ze względu na jego popularność). Do replikacji wykorzystują języki makro obecne w zainfekowanym środowisku. Atakują nie pliki wykonywalne, lecz pliki zawierające definicje makro. 
Od wersji 2000 pakietu Office istnieje możliwość poinformowania użytkownika o istnieniu makr jako takich, przed ich uruchomieniem.

</doc>
<doc id="333111" url="https://pl.wikipedia.org/wiki?curid=333111" title="Stajanie">
Stajanie



</doc>
<doc id="333113" url="https://pl.wikipedia.org/wiki?curid=333113" title="Potok (ujednoznacznienie)">
Potok (ujednoznacznienie)



</doc>
<doc id="333116" url="https://pl.wikipedia.org/wiki?curid=333116" title="Ivo Pogorelić">
Ivo Pogorelić

Ivo Pogorelić też Ivo Pogorelich (ur. 20 października 1958 w Belgradzie) – chorwacki pianista.
Życiorys.
Od siódmego roku życia uczył się gry na fortepianie. W latach 1975–1978 studiował w Konserwatorium Moskiewskim u Jewgienija Malinina i Wery Gornostajewej oraz od 1976 pod kierunkiem pianistki i pedagoga, arystokratki . Byli małżeństwem od 1980 aż do jej śmierci w 1996.
Zdobył pierwsze nagrody na międzynarodowym konkursie pianistycznym Casagrande w Terni (Włochy) w 1978 i Konkursie w Montrealu w 1980. Jednak największy rozgłos zyskał za sprawą nagrody, której nie udało mu się zdobyć. W 1980 wystąpił na 10. Międzynarodowym Konkursie Pianistycznym im. Fryderyka Chopina w Warszawie i nie został dopuszczony do finałowego etapu. Jurorka konkursu, argentyńska pianistka Martha Argerich, uznała go za pianistycznego geniusza i na znak protestu zrezygnowała z udziału w jury. Otrzymał na tym konkursie „nagrody pocieszenia” od prywatnych fundatorów, a w Polsce nagrano płytę z jego wykonaniami muzyki Chopina.
W 1981 zagrał po raz pierwszy w nowojorskiej Carnegie Hall oraz zagrał swój pierwszy recital w Londynie. Od tego czasu dał wiele recitali na całym świecie i współpracował z największymi orkiestrami, takimi jak: Bostońska Orkiestra Symfoniczna, Londyńska Orkiestra Symfoniczna, Chicagowska Orkiestra Symfoniczna, Filharmonicy Wiedeńscy, Filharmonicy Berlińscy, Orchestre de Paris i wieloma innymi.
Zaczął nagrywać dla Deutsche Grammophon i w 1982 podpisał z tą wytwórnią płytową kontrakt. Nagrywał dzieła Bacha, Beethovena, Brahmsa, Chopina, Liszta, Mozarta, Musorgskiego, Prokofjewa, Ravela, Scarlattiego, Skriabina i Czajkowskiego.
W 1988 zainaugurował doroczny festiwal swojego imienia w Bad Wörishofen promujący młode talenty i umożliwiający im występy u boku znanych wykonawców. W 1993 powołał do życia międzynarodowy konkurs pod nazwą Ivo Pogorelich International Solo Piano Competition w Pasadenie.
W 1988 zyskał tytuł ambasadora dobrej woli nadawany przez UNESCO. Podczas wojny domowej w Bośni i Hercegowinie zajmował się działalnością charytatywną na rzecz mieszkańców Sarajewa poszkodowanych przez konflikty po rozpadzie Jugosławii.

</doc>
<doc id="333117" url="https://pl.wikipedia.org/wiki?curid=333117" title="Piotr Bukartyk">
Piotr Bukartyk

Piotr Bukartyk (ur. 17 maja 1964 w Zielonej Górze) – polski autor i kompozytor piosenek, artysta kabaretowy, prezenter telewizyjny i konferansjer. Członek Akademii Fonograficznej ZPAV. Wykonawca poezji śpiewanej, z zespołem Sekcja, a obecnie Szałbydałci wykonuje utwory w konwencji rockowej.
Kariera.
Jego ojcem był działacz polityczny, samorządowy i sportowy Roman Bukartyk (1937–2020). Pochodzi z Gorzowa Wielkopolskiego. Pisać i śpiewać zaczął w szkole średniej.
W 1980 roku zaczął występować na krajowych turniejach poezji śpiewanej. W 1982 i 1983 zajął pierwsze miejsce w Olsztyńskich Spotkaniach Zamkowych. W następnych latach zdobywał kolejne nagrody, m.in. na Studenckim Festiwalu Piosenki w Krakowie (1984 i 1985) oraz Ogólnopolskich Spotkaniach Twórców i Wykonawców Piosenki Autorskiej. W latach 90. wystąpił na festiwalu w Opolu (dwukrotnie), a w 1991 roku wygrał Kabareton. W latach 1991–1997 współpracował z kabaretem Pod Egidą.
Kariera muzyczna Bukartyka początkowo skupiała się na występach solowych, podczas których akompaniował sobie na gitarze akustycznej. W trakcie koncertów w niemal całej Polsce prezentował głównie autorski materiał, m.in. utwory „Mezalians prowincjonalny”, „Ułożeni chłopcy”, „Piosenka dla Wojtka Bellona” (żaden z tych utworów nie doczekał się wydania na płycie).
Pierwszy album Piotr Bukartyk nagrał dopiero w 1997 roku, czyli niemalże dwie dekady po rozpoczęciu kariery. Album nosił tytuł „Szampańskie wersety” i został wydany przez Sony Music Entertainment Poland. Muzyka na płycie znacznie odbiegała od twórczości, z którą Bukartyk był do tej pory kojarzony – krążek zawierał 11 piosenek, będących parodiami znanych nurtów muzycznych. Album przyniósł artyście nominację do Fryderyka w kategorii dance i techno.
W 1998 roku Bukartyk rozpoczął współpracę z zespołem Sekcja. Jej efektem był wydany rok później album zatytułowany „Z głowy”. Stylistycznie oscylował on wokół dosyć tradycyjnie pojmowanego rocka, ale teksty pozostały utrzymane w konwencji pół-poważnej, co można już zaobserwować po samych tytułach kompozycji, jak „Wino proste musi być” czy „Kaszana”. Ten album nie odniósł jednak poważniejszego sukcesu i przeszedł niemal niezauważony.
Kolejną płytę „Ideały” Bukartyk nagrał w 2003 roku (premiera nastąpiła 31 stycznia 2004), a w radiowej Trójce promował ją utwór „Małgocha”. W listopadzie 2007 premierę miał album „Live, czyli 25 l wody w ustach”, który jest zapisem koncertu w studiu im. Agnieszki Osieckiej z 13 maja tego roku.
Bukartyk komponuje także utwory dla innych artystów – jego piosenki wykonywali m.in. Varius Manx, Mieczysław Szcześniak czy Andrzej Krzywy.
W karierze Piotra Bukartyka pojawia się także wątek aktorski. Od 2000 roku występował w przedstawieniu Jeździec Burzy na deskach warszawskiego teatru Rampa. Bukartyk wcielił się w nim w postać Vana Morrisona.
Bukartyk udziela się także w radio. Od lipca 2007 do 2009 prowadził audycję "Ładne kwiatki" w Trójce. Występuje także w piątkowych audycjach Zapraszamy do Trójki. Był także stałym gościem innych, prowadzonych przez Wojciecha Manna audycji, w których wykonywał piosenki-felietony. Muzyk ma także na koncie współpracę z Telewizją Polską (kanał I), w której w latach 1992–1994 prowadził program „Powrót bardów”. W latach 1998–1999 na antenie Polsatu prowadził teleturniej "Czekam na telefon". Od roku 2012 wraz z zespołem Szałbydałci występuje w programie Wojciecha Manna Kocham to, co lubię, w którym odpowiada za oprawę muzyczną i tekstową.
Od 2010 roku prowadzi na Przystanku Woodstock warsztaty muzyczne w ramach "Akademii Sztuk Przepięknych". W 2017 nagrał utwór „W środku miasta” poświęcony Piotrowi Szczęsnemu.

</doc>
<doc id="333118" url="https://pl.wikipedia.org/wiki?curid=333118" title="Mistrzostwa Świata w Piłce Nożnej 2006 (eliminacje strefy OFC)">
Mistrzostwa Świata w Piłce Nożnej 2006 (eliminacje strefy OFC)

W eliminacjach do finałów Mistrzostw Świata w Piłce Nożnej 2006 w Niemczech w strefie OFC wzięło udział 12 reprezentacji narodowych. Najlepsza spośród nich uzyskała prawo barażu z piątym zespołem strefy CONMEBOL. Dwie pierwsze rundy eliminacji były zarazem Fazą grupową Pucharu Narodów Oceanii, natomiast trzecie rundy (Play Off) były osobnymi częściami obydwu turniejów.
Losowanie grup eliminacyjnych.
Podziału na koszyki przed losowaniem dokonano na podstawie rankingu FIFA z kwietnia 2003. Oto podział:
Reprezentacje Australii (48.) i 
Nowej Zelandii (52.) były zwolnione z uczestnictwa w I rundzie eliminacji.
Zespoły z jednego koszyka nie mogły znaleźć się w jednej grupie. Zespół z koszyka A został umieszczony w swojej grupie na pierwszym miejscu (A1 lub B1), zespół z koszyka B na drugim (A2 bądź B2) i każdy kolejny odpowiednio trzecie, czwarte i piąte miejsce w grupie na starcie rozgrywek, w celu łatwego ustalania terminarza zawodów.
Grupa A
A1 Tahiti
A2 Wyspy Salomona
A3 Nowa Kaledonia
A4 Tonga
A5 Wyspy Cooka
Grupa B
B1 Fidżi
B2 Vanuatu
B3 Papua-Nowa Gwinea
B4 Samoa
B5 Samoa Amerykańskie
Zasady kwalifikacji.
Zespoły zostały przydzielone do 2 grup liczących po pięć drużyn każda. W każdej z grup rozgrywano turniej, który wyłaniał najlepszych. Reprezentacje Australii i Nowej Zelandii eliminacje zaczynały od drugiej fazy eliminacyjnej. Z I rundy eliminacji awans uzyskały po dwie najlepsze ekipy, które wraz z Australią i Nową Zelandią utworzyły "grupę finałową". Zespoły z dwóch pierwszych miejsc owej grupy (Australia i Wyspy Salomona) zagrały w finałowym dwumeczu, którego zwycięzca wywalczył sobie prawo dalszej walki o awans do mundialu.
I runda eliminacji.
Grupa 1.
Wyniki:
Grupa 2.
Wyniki:
II runda eliminacji.
Grupa finałowa.
Wyniki:
III runda eliminacji (play-off).
W fazie play-off znalazły się ekipy Australii oraz Wysp Salomona – dwie najlepsze ekipy II rundy eliminacji eliminacji. Obowiązywała forma mecz i rewanż.
Play-off CONMEBOL/OFC.
Australia wywalczyła sobie prawo do udziału w barażu o awans na Mistrzostwa. W dwumeczu spotkała się z ekipą Urugwaju, z którą spotkali się też podczas eliminacji do poprzedniego mundialu (wówczas w dwumeczu zwyciężył Urugwaj). Tym razem jednak ekipa z Antypodów okazała się lepsza i po raz pierwszy od 1982 (Australia od 1974) drużyna ze strefy OFC zakwalifikowała się na Mundial.

</doc>
<doc id="333124" url="https://pl.wikipedia.org/wiki?curid=333124" title="Mitteldeutscher Rundfunk">
Mitteldeutscher Rundfunk

MDR ("Mitteldeutscher Rundfunk") – niemiecki regionalny publiczny nadawca radiowo-telewizyjny obejmujący swym zasięgiem kraje związkowe: Saksonia, Saksonia-Anhalt i Turyngia. Powstał 1 stycznia 1992 jako jeden z trzech nowych nadawców regionalnych utworzonych po zjednoczeniu Niemiec.
Główny ośrodek telewizyjny znajduje się w Lipsku, a radiowy w Halle. Ponadto stacja posiada studia w stolicach wszystkich obsługiwanych landów, a więc w Erfurcie dla Turyngii, Magdeburgu dla Saksonii-Anhalt i Dreźnie dla Saksonii. Jest członkiem ARD i jako taki produkuje programy na anteny ogólnoniemieckie. Tworzy także 8 kanałów radiowych i MDR Fernsehen, będącą w tych trzech krajach związkowych trzecim kanałem telewizji publicznej. Szerszej publiczności, także polskiej, kanał ten dostępny jest za pośrednictwem satelity Astra.
Rozgłośnie radiowe:

</doc>
<doc id="333126" url="https://pl.wikipedia.org/wiki?curid=333126" title="Marcel Chevalier">
Marcel Chevalier

Marcel Chevalier (ur. 28 lutego 1921 w Montrouge, zm. 8 października 2008) – wieloletni pomocnik głównego kata Francji i swego krewnego André Obrechta. Asystował przy blisko 40 egzekucjach. Kiedy chory i stary Obrecht zrezygnował z urzędu w roku 1976, jego obowiązki przejął Chevalier, jako ostatni (do 1981 r.) mistrz gilotyny w historii Francji. 
Nadzorował dwie egzekucje: Jerome Carreina 24 stycznia 1977 i Hamida Djandoubiego 10 września tegoż roku w Marysylii. Była to ostatnia egzekucja w historii Francji. 
Chevalier był z zawodu pomocnikiem drukarza, a praca kata była dla niego dodatkowym zajęciem. Ożenił się z Marcelle Obrecht, bratanicą swego poprzednika na stanowisku kata Francji. Mają dwoje dzieci.

</doc>
<doc id="333138" url="https://pl.wikipedia.org/wiki?curid=333138" title="Tewodros II">
Tewodros II



</doc>
<doc id="333140" url="https://pl.wikipedia.org/wiki?curid=333140" title="Myślibórz (ujednoznacznienie)">
Myślibórz (ujednoznacznienie)



</doc>
<doc id="333141" url="https://pl.wikipedia.org/wiki?curid=333141" title="Murzynowo">
Murzynowo



</doc>
<doc id="333145" url="https://pl.wikipedia.org/wiki?curid=333145" title="Hessischer Rundfunk">
Hessischer Rundfunk

Hessischer Rundfunk (hr) – niemiecki regionalny publiczny nadawca radiowo-telewizyjny, obsługujący Hesję. Jest członkiem ARD, w imieniu którego zarządza placówkami korespondencyjnymi w Madrycie i Pradze. Główna siedziba stacji znajduje się we Frankfurcie nad Menem, posiada także studia telewizyjne w Kassel i Wiesbaden oraz radiowe w Darmstadt, Fuldzie i Gießen. Istnieje od roku 1948.
HR jest producentem sześciu regionalnych kanałów radiowych oraz telewizji hr-fernsehen, która pełni w Hesji funkcję trzeciego programu telewizji publicznej. Polscy widzowie mogą ją oglądać za pośrednictwem satelity Astra.
Kanały radiowe.
Istniejące w przeszłości:

</doc>
<doc id="333148" url="https://pl.wikipedia.org/wiki?curid=333148" title="Spirala hiperboliczna">
Spirala hiperboliczna

Spirala hiperboliczna – krzywa płaska, dana we współrzędnych biegunowych wzorem:
gdzie formula_2 – pewna stała. Gdy kąt formula_3 dąży do nieskończoności, to długość promienia wodzącego dąży do 0. W przypadku spirali hiperbolicznej biegun jest tzw. punktem asymptotycznym krzywej – spirala hiperboliczna zwija się nieskończenie wiele razy wokół niego, nigdy go nie osiągając.
Przechodząc od równania we współrzędnych biegunowych do równania we współrzędnych kartezjańskich za pomocą przekształceń:
równanie parametryczne spirali hiperbolicznej przyjmuje postać:
gdzie formula_6 – parametr równania.
Przy formula_6 dążącym do zera spirala ma asymptotę:

</doc>
<doc id="333150" url="https://pl.wikipedia.org/wiki?curid=333150" title="Mościska (ujednoznacznienie)">
Mościska (ujednoznacznienie)



</doc>
<doc id="333152" url="https://pl.wikipedia.org/wiki?curid=333152" title="Bolesław Dąbrowski">
Bolesław Dąbrowski

Bolesław Dąbrowski (ur. 11 grudnia 1911 w Klińcach, Kresy wschodnie, zm. 13 grudnia 1997 w Olsztynie) – polski naukowiec, specjalista ekonomiki rybactwa, profesor i rektor Wyższej Szkoły Rolniczej w Olsztynie.
Życiorys.
Był synem lekarza weterynarii. Od 1918 mieszkał w Warszawie, gdzie uczęszczał do gimnazjum oraz ukończył studia w Szkole Głównej Gospodarstwa Wiejskiego (1936), ze specjalizacją z ekonomiki i organizacji gospodarki rybnej. Po studiach pracował w Brasławiu (Wileńszczyzna) przy organizacji nowoczesnego gospodarstwa rybackiego (później kierował tym gospodarstwem). Po wybuchu II wojny światowej pracował kolejno w wylęgarni ryb w Białej Wace (1939–1941), w gospodarstwie rybackim na Litwie (1941–1942) i w Zasadniczej Szkole Rybackiej w Tatarze koło Rawy Mazowieckiej (1942–1945).
W marcu 1945 osiadł w Olsztynie, zajmując się pracą organizacyjną w sektorze rybackim. Był początkowo naczelnikiem Wydziału Rybackiego Urzędu Wojewódzkiego; organizował m.in. spółdzielnie pracy oraz sieć sklepów spożywczych. W latach 1947–1949 kierował olsztyńskim oddziałem Centrali Rybnej. W 1949 przeszedł do pracy w Warszawie na stanowisko kierownika Oddziału Gospodarki Rybnej Centralnego Zarządu Państwowych Gospodarstw Rolnych. Od 1951 był kierownikiem Zakładu Ekonomiki Rybactwa Instytutu Rybactwa Śródlądowego w Olsztynie. Był jednym z organizatorów Wydziału Rybackiego tworzonej Wyższej Szkoły Rolniczej w Olsztynie, gdzie wykładał następnie ekonomikę rybactwa i organizację przedsiębiorstw rybackich. Wykłady prowadził również w latach 1951–1953 w warszawskiej Szkole Głównej Gospodarstwa Wiejskiego.
Od 1956 roku należał do PZPR. W latach 1964-1969 był członkiem plenum Komitetu Wojewódzkiego PZPR w Olsztynie. W latach 1959–1974 kierował Katedrą Ekonomiki Rybactwa w Wyższej Szkole Rolniczej w Olsztynie (przemianowanej w 1969 na Akademię Rolniczo-Techniczną, obecnie Uniwersytet Warmińsko-Mazurski). Pełnił funkcję prodziekana Wydziału Rybackiego (1960–1962), dziekana tego Wydziału (1962–1965), rektora WSR (1965–1968). W latach 1968–1977 był dyrektorem Instytutu Rybactwa Śródlądowego w Olsztynie. W 1955 otrzymał stopień docenta, w 1964 profesora nadzwyczajnego, w lutym 1976 – profesora zwyczajnego. Przeszedł na emeryturę w grudniu 1981.
Brał udział w pracach wielu towarzystw i instytucji naukowych, był m.in. członkiem Rady Naukowej Morskiego Instytutu Rybackiego w Gdyni, członkiem Rady Naukowej Instytutu Rybactwa Śródlądowego w Olsztynie, wiceprezesem (także członkiem honorowym) Rady Naukowej Ośrodka Badań Naukowych im. Wojciecha Kętrzyńskiego w Olsztynie, prezesem Zarządu Wojewódzkiego w Olsztynie oraz wiceprezesem Zarządu Głównego Towarzystwa Wiedzy Powszechnej. W latach 1966–1977 przewodniczył Kolegium Redakcyjnemu sekcji rybackiej "Roczników Nauk Rolniczych PAN", był również przewodniczącym Komisji Programowej miesięcznika "Gospodarka Rybna". Zasiadał w Centralnej Komisji Kwalifikacyjnej Pracowników Nauki przy Radzie Ministrów oraz w Radzie Programowej Uniwersytetu Otwartego Rolniczo-Ekologicznego przy Akademii Rolniczo-Technicznej w Olsztynie. Był odznaczony m.in. Orderem Sztandaru Pracy I klasy, Krzyżem Oficerskim i Kawalerskim Orderu Odrodzenia Polski, Srebrnym Krzyżem Zasługi, Medalem Komisji Edukacji Narodowej oraz wieloma odznakami regionalnymi, resortowymi i akademickimi.
Ogłosił ponad 70 prac naukowych, był promotorem 73 prac magisterskich oraz 13 doktorskich.
Życie prywatne.
Od 1941 był żonaty z Wandą z Petrusewiczów (1920-2006), córką profesora prawa Kazimierza Petrusewicza, bibliotekarką, organizatorką polskiego bibliotekarstwa w Olsztynie po II wojnie światowej; z małżeństwa tego urodziło się dwóch synów.

</doc>
<doc id="333154" url="https://pl.wikipedia.org/wiki?curid=333154" title="Wyższa Szkoła Rolnicza w Olsztynie">
Wyższa Szkoła Rolnicza w Olsztynie



</doc>
<doc id="333162" url="https://pl.wikipedia.org/wiki?curid=333162" title="Arkona (gra fabularna)">
Arkona (gra fabularna)

Arkona – książkowa gra fabularna wydana w 2003 roku przez wydawnictwo S. Print.
Fabuła gry zakłada że w 966 roku Mieszko odrzucił przyjęcie chrztu, ponoć z woli samego Peruna. Europa podzielona została na dwa obozy: chrześcijan i pogan.
Gracze wybierają Słowian (pogan) bądź chrześcijan (Niemców, Czechów, Duńczyków itp.). Od wyboru religii zależy między innymi wybór profesji postaci. Do wyboru jest 5 ras: ludzie(chrześcijanie mogą być tylko ludźmi), wiły, dziwożony, krzaty i stolemy - potomkowie samego Peruna.
Chrześcijanie nie mogą korzystać z magii, ale mogą posługiwać się rozmaitymi dziedzinami wiedzy, na przykład chirurgią.
Słowianie mają 6 głównych bóstw. Mogą korzystać z magii, przechodzić do świata zamieszkanego przez demony (Niwii).

</doc>
<doc id="333163" url="https://pl.wikipedia.org/wiki?curid=333163" title="ROM hacking">
ROM hacking

ROM hacking – proces modyfikacji zawartości obrazu (zrzutu) pamięci ROM, przechowującego instrukcje i dane gry komputerowej. Umożliwia to modyfikację grafiki, języka, dialogów, poziomów i innych elementów rozgrywki.
W ROM hackingu zazwyczaj stosuje się edytory heksadycymalne i wyspecjalizowane programy: edytory do obróbki elementów grafiki i narzędzia specjalnie zaprojektowane na potrzeby modyfikacji danej gry. Używa się ich do modyfikacji poziomów, przedmiotów, zdarzeń itp. Niekiedy stosuje się również narzędzia typu asemblery i debugery. Gotową łatkę rozpowszechnia się zazwyczaj za pośrednictwem internetu. W zmodyfikowaną wersję gry można grać na emulatorze danej konsoli lub konsoli, która uruchomi zmodyfikowaną grę.

</doc>
<doc id="333165" url="https://pl.wikipedia.org/wiki?curid=333165" title="ROM Hacking">
ROM Hacking



</doc>
<doc id="333166" url="https://pl.wikipedia.org/wiki?curid=333166" title="Podgaje">
Podgaje



</doc>
<doc id="333169" url="https://pl.wikipedia.org/wiki?curid=333169" title="Mikołajów (ujednoznacznienie)">
Mikołajów (ujednoznacznienie)

Inne:

</doc>
<doc id="333171" url="https://pl.wikipedia.org/wiki?curid=333171" title="Pokrzywnica">
Pokrzywnica



</doc>
<doc id="333172" url="https://pl.wikipedia.org/wiki?curid=333172" title="Międzychód (ujednoznacznienie)">
Międzychód (ujednoznacznienie)



</doc>
<doc id="333175" url="https://pl.wikipedia.org/wiki?curid=333175" title="Międzybórz (ujednoznacznienie)">
Międzybórz (ujednoznacznienie)

Miejscowości w Polsce: 
Miejscowość w Niemczech:
Administracja:

</doc>
<doc id="333176" url="https://pl.wikipedia.org/wiki?curid=333176" title="Mazury (ujednoznacznienie)">
Mazury (ujednoznacznienie)

Inne:

</doc>
<doc id="333180" url="https://pl.wikipedia.org/wiki?curid=333180" title="Statek do przewozu ładunków wielkogabarytowych">
Statek do przewozu ładunków wielkogabarytowych

Statek do przewozu ładunków wielkogabarytowych (ciężarowiec) – jednostka do przewozu ładunków wielkogabarytowych to m.in. statki półzanurzalne i barki.
Historia.
Odkąd pojawiło się zapotrzebowanie na olbrzymie konstrukcje w technice tak lądowej jak i morskiej, a technologia umożliwiła montowanie ich w całość w miejscu produkcji, zaczęto poszukiwać środków transportu mogących spełnić zadanie dostarczenia ich do miejsca docelowego. Ponieważ często nie jest możliwe wykorzystanie transportu kołowego (ciężarówki, pociągi), coraz częściej zostaje do dyspozycji transport wodny. Dokonuje się tego za pomocą specjalnych statków półzanurzalnych, holowników, pchaczy i barek.
Okres międzywojenny.
Po I wojnie światowej Państwowe Koleje Belgijskie zamówiły w Wielkiej Brytanii 200 lokomotyw. Christen Smith zaproponował ich transport na docelowe miejsce bez konieczności demontażu. W 1920 i 1921 zamówił w stoczni przeróbkę dwóch parowców "SS Belfri" oraz "SS Belgot" mającą dostosować te statki do transportu tak nietypowego ładunku w całości. Sukces tego przedsięwzięcia skłonił Brytyjczyków do podpisania następnego kontraktu na przewóz kolejnych lokomotyw tym razem do Indii. Do tego celu w latach 1924 – 1926 wybudowano specjalistyczne statki o znakomitej stateczności, wzmocnionych pokładach, zrębnicach i pokrywach luków oraz długich ładowniach bez pilersów. Otrzymały one nazwy: "MS Beldis", "MS Belnor", "MS Belray", "MS Beljeane" i "MS Belpareil". Nowością było zastosowanie nad każdą ładownią ciężkiego bomu o unosie 125 ton, umożliwiającego samowystarczalność tych jednostek podczas prac ładunkowych z ładunkami ciężkimi. Flota kapitana Smitha oprócz przewozu kompletnych lokomotyw z tendrami, zajmowała się frachtem wagonów kolejowych, pilotówek, barek, holowników i innych małych jednostek pływających. Pierwszy człon nazwy tych statków “Bel” użyto do określenia Belships, który stał się synonimem statków do przewozu ładunków wielkogabarytowych. W Polsce w języku branżowym tego typu statki nazywa się ciężarowcami.
Okres powojenny.
Doświadczenia II wojny światowej z jednostkami desantowymi, okrętami dokami oraz olbrzymie zniszczenia wojenne spowodowały, że zaczęto budować nowe udoskonalone Belships. Konstruowano nowe bomy i żurawie. W latach 50. Blohm &amp; Voss skonstruował bomy Stülckena, które stały się standardem na jednostkach tego typu. Pojawiły się statki doki oraz półzanurzalne wpływne. Ładunki stawały się coraz większe i cięższe, transportowano moduły – fragmenty kompletnych instalacji przemysłowych, energetycznych gotowych do montażu w krajach mało rozwiniętych przemysłowo. W latach 60. oraz 70. wielki boom notuje górnictwo morskie. Zmontowane kompletne platformy wiertnicze transportowano na dystanse liczące po kilkaset mil morskich za pomocą holowania mokrego i suchego za pomocą barek półzanurzalnych. Jednakże ryzyko takich operacji było na tyle duże, że zaczęto szukać innego rozwiązania. Na przełomie lat 70. i 80. zaczęto przebudowywać bardzo duże tankowce, adaptując je do nowej roli. Powstawały też specjalistyczne statki, których klasycznym przykładem są jednostki typu Super Servants i Mighty Servants.
Współczesność.
Rynek tego typu przewozów jest bardzo dochodowy, nie trzeba było długo czekać jak pojawiła się bardzo zróżnicowana oferta przewozowa armatorów. Dziś konkurują ze sobą specjalistyczne ciężarowce, statki liniowe wielozadaniowe wyposażone w odpowiednio mocne urządzenia przeładunkowe, do walki przystępują również przewoźnicy kontenerów ze swoją flotą. Pozostali również operatorzy wielkich półzanurzalnych barek. Przeważają czartery na jedną podróż, jednak niektórzy armatorzy uruchomili już regularne linie. Powodem tego stanu rzeczy jest doskonale rozwijające się górnictwo off-shore, inwestycje przemysłowe w Chinach i Indiach oraz modernizująca się energetyka w USA. Część specjalistycznego tonażu już się zestarzała i wymaga wymiany (szacunkowo 20%). W 2006 roku flota statków do przewozu ładunków wielkogabarytowych szacowana jest na 35 milionów ton nośności oraz około 3570 jednostek pływających. Przewożą one m.in. platformy wiertnicze, wydobywcze, reaktory chemiczne, kotły energetyczne, małe jednostki pływające, uszkodzone okręty i wielkie luksusowe jachty (popularne w wysokich sferach towarzyskich USA jest korzystanie z jachtów w lecie w Europie, natomiast na zimę są przewożone barkami zanurzalnymi do Stanów Zjednoczonych).
Typy ciężarowców.
Z uwagi na nietypowość i różnorodność przewożonych ładunków statki do przewozu ładunków wielkogabarytowych pod względem konstrukcji i przeznaczenia różnią się między sobą.
Ciężarowce konwencjonalne.
Przystosowane i specjalnie konstruowane drobnicowce, semi-kontenerowce, statki wielozadaniowe, kontenerowce przewożące: ładunki inwestycyjne, ciężkie maszyny drogowe i szynowe, wagony, helikoptery, kadłuby wielkich samolotów, małe jednostki pływające. Armatorami eksploatującymi tego typu jednostki są: Hansa Heavy Lift, BigLift, Jumbo, SAL, Chipolbrok, Rickmers, CEC, MOL, Combi Lift. Przeważnie przewożą ładunki inwestycyjne, ciężkie maszyny, jednostki latające lub ich duże elementy, małe statki, elementy infrastruktury stoczniowej i portowej. Angielskimi nazwami tego typu jednostek są: "rigged vessels, convetional heavy-lift vessels, multipurpose heavy lifters".
Statki doki.
Statki doki, barkowce, statki typu ro – flo. Armatorami je eksploatującymi są m.in.: Dockwise, Condock, Combi Lift. Ładunki są te same co w przypadku ciężarowców konwencjonalnych oprócz tego kompletne statki i okręty. Angielskimi określeniami nazywającymi statki tego typu są: "dockships, barge carriers".
Ciężarowce wpływne.
Są to jednostki półzanurzalne z własnym napędem, statki typu flo – flo ("float in – float off"). Przed załadunkiem zanurzają się tak, że ich pokład ładunkowy znajduje się pod powierzchnią wody, a nad lustro wody wystają tylko wyspowe nadbudówki na dziobie i rufie. Po precyzyjnym ustawieniu ładunku, statek opróżnia zbiorniki balastowe i wynurzając się, unosi ładunek. Armatorami je eksploatującymi są: Dockwise, COSCO. Na swe pokłady zabierają: ciężkie moduły platform wiertniczych i innych instalacji górnictwa morskiego (offshore), całe platformy półzanurzalne, samopodnośne, statki, okręty, fabryki pływające, botele. Po angielsku określane są jako: "self-propelled semi-submersibles, heavy-lift semi-subs, module carriers".
Barki dla ładunków ciężkich.
Ładunki w tym samym zakresie co w przypadku ciężarowców wpływnych. Znanymi operatorami eksploatującymi tego typu barki są: SMIT, AMT, Asian Lift, Zhong Hua. W nomenklaturze angielskiej występują jako: "towed barges, heavy-lift barges".
Żurawie pływające.
Żurawie pływające o wysięgnikach nieobrotowych. Przede wszystkim eksploatowane przez firmy ratownictwa okrętowego, stocznie oraz przedsiębiorstwa: Smit, Fukada. Tego typu jednostki używane są do prac stoczniowych, ratownictwa okrętowego, usuwania wraków, za- i wyładunku sztuk wielkogabarytowych ze statków o niedostatecznym udźwigu własnych urządzeń przeładunkowych, instalacja (usuwanie) platform wiertniczych lub ich części. Angielskimi odpowiednikami są: "sheerlegs, sheerleg floating cranes".
Ciężarowce konstrukcyjne.
Specjalistyczne dźwigowce, pływające dźwigi offshore. Eksloatują je Heerema, McDermott, Saipem, Seaway Heavylift. Do ich zadań należy instalacja platform i innych konstrukcji na morskich polach gazowych i naftowych, układanie rurociągów, rzadziej ratownictwo okrętowe. Po angielsku nazywane: "offshore installation crane vessels, derrick barges".

</doc>
<doc id="333183" url="https://pl.wikipedia.org/wiki?curid=333183" title="Mariampol (ujednoznacznienie)">
Mariampol (ujednoznacznienie)



</doc>
<doc id="333184" url="https://pl.wikipedia.org/wiki?curid=333184" title="Curaçao (alkohol)">
Curaçao (alkohol)

Curaçao (wym. []) – nazwa gatunkowa likierów wytwarzanych ze skórek gorzkich pomarańczy. Nazwa likierów pochodzi od wyspy Curaçao u wybrzeży Wenezueli. Na wyspie tej w przeszłości uprawiano gatunek gorzkiej pomarańczy.
Receptura likieru powstała w firmie Senior &amp; Co., założonej w 1896 roku w Willemstad. Firmę założyli Edgar Senior i Chaim Mendes Chumaceiro. Likier pierwotnie nazywany był Senior Curaçao Tonic, ale stosunkowo szybko przyjęto nazwę Senior Curaçao Liqueur. Firma działa nadal, ma prawnie zastrzeżony wzór butelki, ale nie ma zastrzeżonej nazwy ani receptury likieru. Firma Senior &amp; Co. produkuje go w wersji niebarwionej (białej) oraz w czterech barwionych sztucznie (żółtej, czerwonej, zielonej i najbardziej znanej, niebieskiej). Nie różnią się one smakiem. Produkuje też kilka odmian smakowych.
Aktualnie głównym producentem gorzkich pomarańczy jest Haiti. Curaçao można podzielić na:
Charakterystyczną cechą niektórych odmian curaçao jest ich błękitna barwa (blue curaçao). Istnieją też inne barwne odmiany tego likieru: zielona, zielono-niebieska, pomarańczowa.

</doc>
<doc id="333185" url="https://pl.wikipedia.org/wiki?curid=333185" title="Piłka (ujednoznacznienie)">
Piłka (ujednoznacznienie)



</doc>
<doc id="333186" url="https://pl.wikipedia.org/wiki?curid=333186" title="Angello Partecipazio">
Angello Partecipazio



</doc>
<doc id="333187" url="https://pl.wikipedia.org/wiki?curid=333187" title="Statek półzanurzalny">
Statek półzanurzalny

Statek półzanurzalny jest samowystarczalną jednostką pływającą posiadającą możliwość częściowego zanurzenia kadłuba i ponownego jego wynurzenia. W pozycji półzanurzonej uzyskuje większą stateczność niż klasyczne jednostki pływające, jednak wymaga odpowiedniego balastowania. W przeciwieństwie do okrętów podwodnych zanurzana jest jedynie część – nie całość kadłuba. Statki półzanurzalne służą głównie do transportu obiektów posiadających własną pływalność.
Rodzaje statków półzanurzalnych.
Turystyczne obserwacje podwodne.
Przykładowym statkiem do zastosowań tego typu jest „Finding Nemo Submarine Voyage” z parku rozrywki Disneyland. Z wyglądu przypomina on wynurzony okręt podwodny. Pasażerowie wchodzą na pokład i zajmują miejsca w części kadłuba, znajdującej się poniżej linii wodnej. Stamtąd rozciąga się widok na podwodne atrakcje. Stwarza to iluzję podróży okrętem podwodnym. Podobne statki są używane podczas wycieczek po rafach koralowych.
Głębinowe badania naukowe.
Stabilną platformę na wzburzone morza zaprojektowano jako statek, zdolny do uzyskiwania przegłębienia dochodzącego do 90 stopni. Jego dziób i rufa połączone są konstrukcją w postaci rury. Na rufie znajdują się platformy, drabiny i oraz osprzęt, pozwalający na funkcjonowanie jednostki w pozycji roboczej. W pozycji tej dziób zanurza się głęboko, ustawiając cały statek pionowo, a nad powierzchnią wody pozostaje jedynie rufą. Wąski rurowy kadłub stawia niewielki opór w warunkach nawet silnego falowania (rozkołysu), dzięki czemu całość stanowi dużo bardziej stabilną platformę do badań naukowych od konwencjonalnej jednostki pływającej.
Wojsko.
Pochodzący z czasów amerykańskiej wojny secesyjnej okręt wojenny USS „Monitor” uważany jest za przodka jednostek półzanurzalnych. Posiadał niewielką wolną burtę (potocznie rozumianą jako odległość pomiędzy pokładem a poziomem wody), zaś maszynownia, bunkry węglowe i pomieszczenia załogi znajdowały się poniżej linii wodnej. Jedynie mała sterówka, wieża artyleryjska i komin wystawały ponad płaski pokład. Nie można go jednak uznać za właściwą jednostkę półzanurzalną, nie mógł bowiem zmieniać poziomu zanurzenia.
USS „Spuyten Duyvil” z 1864 r. był okrętem półzanurzalnym w pełnym znaczeniu tego słowa – stanowił system obronny z możliwością nabierania wody do zbiorników balastowych, dzięki czemu obniżał profil i mógł niepostrzeżenie atakować inne jednostki. Podobnie jak w przypadku USS „Monitor”, zastosowano na nim szereg wynalazków, jak np. ruchomy wysięgnik o zmiennej długości do stawiania min morskich pod celem.
Mała powierzchnia przekroju poprzecznego na linii wodnej daje jednostce pływającej dobrą stateczność. Z kolei okręty podwodne uzyskują w zanurzeniu duże prędkości, ponieważ pod wodą nie powstaje fala dziobowa. W oparciu o te dwa zjawiska stworzono model teoretyczny i zbudowano prototyp, składający się z dwóch podwodnych pływaków oraz opływowych wsporników, unoszących nadbudówkę. Takie rozwiązanie miało zapewnić zarówno pożądaną prędkość, jak i stateczność na wzburzonym morzu (w pewnym zakresie, ograniczonym rozmiarami jednostki).
Koncern Lockheed Martin zaprojektował i zbudował okręt doświadczalny USS „Sea Shadow”, pod wieloma względami spełniający powyższy opis. Zamiast jednak opierać nadbudówkę na opływowych wspornikach, przytwierdzono ją do pływaków za pomocą ciągłych, płaskich elementów o dużym nachyleniu – całość tworzy strukturę trudną do wykrycia przez radar.
Transport.
Półzanurzalny statek ciężarowy, zwany też flo/flo (ang. float-on/float-off – wpłyń/wypłyń) ma nisko położony, długi pokład pomiędzy nadbudówką dziobową a maszynownią na rufie. Napełnienie zbiorników balastowych powoduje zanurzenie dolnego pokładu pod powierzchnię wody, pozwalając na umieszczenie nad nim innych statków, platform wiertniczych lub dowolnego pływającego ładunku. Po wypompowaniu wody ze zbiorników pokład z ładunkiem unosi się ponad wodę. Dla utrzymania równowagi zbiorniki mogą być napełnione nierównomiernie.
Największym odbiorcą usług flo/flo jest przemysł naftowy. Statek półzanurzalny potrafi przetransportować platformę wiertniczą z miejsca jej konstrukcji do miejsca wydobycia w czterokrotnie mniejszym czasie niż potrzebowałaby na to platforma z własnym napędem – szybkie przemieszczanie platform pozwala na znaczne oszczędności.
Marynarka wojenna USA użyła statków półzanurzalnych do transportu swoich dwóch uszkodzonych okrętów. Pierwszym była fregata rakietowa USS „Samuel B. Roberts” (FFG 58), niemal zatopiona przez minę morską w centrum Zatoki Perskiej 14 kwietnia 1988 r. Fregata została przetransportowana przez Dubaj do Newport w Rhode Island przez statek Mighty Servant II. Dwanaście lat później transportowiec Blue Marlin zabrał niszczyciel rakietowy USS „Cole” (DDG 67) z Adenu w Jemenie do Pascagouli w stanie Mississippi, po tym, jak okręt został uszkodzony w ataku bombowym 12 października 2000 r. Czarterowano również inne statki w celu transportu mniejszych jednostek, zwykle trawlerów lub statków patrolowych – marynarka nie posiada własnych statków flo/flo.
W 2004 r. Blue Marlin przewiózł największą na świecie platformę wydobywczą, BP Thunder Horse, ze stoczni w Korei do Corpus Christi w Teksasie.
Wiele z największych statków, wliczając Mighty Servant I, Blue Marlin i Black Marlin jest własnością firmy Dockwise. W 2004 r. Dockwise powiększyła pokład Blue Marlin, czyniąc go największym transportowcem świata. Dwa statki firmy zostały zniszczone: Mighty Servant II wywrócił się po zderzeniu z podwodną przeszkodą w Indonezji w listopadzie 1999 r. Mighty Servant III zatonął po wyładowaniu modułu wiertniczego Aleutian Key na wodach przybrzeżnych Angoli w grudniu 2006 r., jednakże został podniesiony, odrestaurowany i powrócił do służby.
Wiertnictwo przybrzeżne.
Inny rodzaj jednostek półzanurzalnych, wynaleziony przez Bruce’a Collipa z Shell, stosowany jest w wiertnictwie przybrzeżnym. Do odwiertów na głębokości do 30 metrów używano platform przytwierdzonych do dna. Kiedy pojawiło się zapotrzebowanie na odwierty w Zatoce Meksykańskiej na głębokości do 130 metrów, przedsiębiorstwa wiertnicze stworzyły pierwsze platformy samopodnośne. Pierwsza półzanurzalna platforma pojawiła się przypadkowo w 1961 r. W Zatoce Meksykańskiej Blue Water Drilling Company posiadała i obsługiwała na zlecenie Shell czterokolumnową jednostkę podwodną Blue Water Rig No.1. Jej pontony okazały się niewystarczające do podtrzymania platformy z magazynami, została więc odholowana przy zanurzeniu sięgającym wysokości pomiędzy wierzchołkami pontonów a spodem pokładu. Zaobserwowano wtedy, że przy takim zanurzeniu ruchy platformy są wystarczająco małe do użytkowania jej jako jednostki nawodnej. Od tego czasu projektuje się platformy bazujące właśnie na takiej zasadzie.
Platformy półzanurzalne są stabilnymi jednostkami służącymi do poszukiwań surowców i wierceń. Posiadają własny napęd (pędniki azymutalne z dynamicznym pozycjonowaniem) lub przemieszcza się je za pomocą holowników i zakotwicza.
Okręty dźwigowe.
Zalety omawianych jednostek zostały zauważone w przemyśle konstrukcji przybrzeżnych. W 1978 r. firma Heerema zbudowała statki Balder i Hermod – półzanurzalne jednostki dźwigowe składające się z dwóch dolnych kadłubów (pontonów), trzech kolumn na każdym z kadłubów i kadłuba górnego. Następnie firmy J. Ray McDermott i Saipem wprowadziły statki tego samego typu; jednostki DB-102 (znana też jako SSCV Thialf) oraz Saipem 7000 mogą podnieść odpowiednio 14 200 i 14 000 ton.
Podczas przewozu statek dźwigowy jest pozbawiany balastu aż do zanurzenia, w którym jedynie część dolnego kadłuba znajduje się pod wodą. Przy podnoszeniu nabiera balastu, a dolny kadłub schodzi zupełnie pod wodę. Efekt falowania ulega zredukowaniu. Wysoka stabilność osiągalna jest poprzez dalekie rozmieszczenie kolumn – w ten sposób jednostka zdolna jest do podnoszenia bardzo ciężkich ładunków.

</doc>
<doc id="333192" url="https://pl.wikipedia.org/wiki?curid=333192" title="Doża Wenecki">
Doża Wenecki



</doc>
<doc id="333194" url="https://pl.wikipedia.org/wiki?curid=333194" title="Architektura postmodernistyczna w Polsce">
Architektura postmodernistyczna w Polsce

Postmodernizm jako prąd w architekturze przełomu XX i XXI wieku pojawił się w Polsce z dużym opóźnieniem, za jego początek należy uznać przełom lat 80. i lat 90.
W architekturze sakralnej, w której inwestor (głównie Kościół katolicki) i projektujący dla niego architekt nie byli skrępowani centralnie ustalanymi normatywami, a najpoważniejszym ograniczeniem była dostępność materiałów budowlanych, nowoczesne prądy z architektury światowej pojawiły się w Polsce znacznie wcześniej, bo już w połowie lat 70. Jednocześnie narastała krytyka budownictwa uprzemysłowionego i projektów typowych, a w urbanistyce pojawiły się poszukiwania układów przestrzennych nawiązujących do historycznego motywu ulicy. W budownictwie jednorodzinnym powrócono do stosowania dachów spadzistych.
W połowie lat 80. w polskich miastach powstały pierwsze tzw. "plomby", czyli budynki wypełniające luki w istniejącej tkance miejskiej. Wznoszono je, aby lepiej wykorzystać istniejącą infrastrukturę, a także poprawić obraz przestrzeni miejskiej, czy to w miejscach po zniszczonej w czasie wojny zabudowy historycznej, czy wśród budynków wielkopłytowych. Budynki plombowe nawiązywały zwykle do obrazu tradycyjnej kamienicy poprzez wprowadzenie mansardy, szczytów, wykuszy czy ryzalitów, nie stanowiąc jednak bezpośredniego pastiszu.
Rozkwit architektury o charakterze postmodernistycznym nastąpił po roku 1989. Obiekty komercyjne, takie jak kina wielosalowe czy "centra handlowe" stanowią nierzadko przykłady całkowicie funkcjonalnie rozwiązanych obiektów, dodatkowo jednak udekorowanych wieżami, łukami itp. Równolegle powstawały jednak obiekty wyższej klasy, o głęboko przemyślanej formie, często wpisane w trudny kontekst urbanistyczny centrów wielkich miast i interpretujące sąsiadującą z nimi dawną architekturę.
W polskiej architekturze jest obecnych współcześnie kilka nurtów: bardzo silny jest nurt nostalgiczny, dążący do przywrócenia architekturze tradycyjnych form, przejawiający się w podjętej ponownie w latach 90. rekonstrukcji zniszczonych dzielnic historycznych wielu miast (Szczecin, Elbląg, Głogów). Istnieją też tendencje neomodernistyczne, zwłaszcza w architekturze Krakowa i Warszawy.

</doc>
<doc id="333195" url="https://pl.wikipedia.org/wiki?curid=333195" title="Paoluccio Anafesto">
Paoluccio Anafesto

Paoluccio Anafesto (Paolo Lucio Anafesto, łac. Anafestus Paulucius lub Paulicius) (zm. 717) – pierwszy, na pół legendarny doża wenecki, wybrany w 697. Będąc arystokratą z Heraklei, głównego miasta w tym rejonie, został wybrany na przywódcę mieszkańców laguny, w skład której wchodziła Wenecja, aby koordynować działania obronne wobec ataków Longobardów i Słowian. Po raz pierwszy wymieniony przez weneckiego historyka Jana Diakona, który na przełomie X i XI wieku był nadwornym kronikarzem Pietro II Orseolo. Stąd trafił do weneckiej tradycji, a jego portret otwiera poczet weneckich władców w Pałacu Dożów. Obecnie podważa się istnienie Paoluccio Anafesto jako doży weneckiego, a postać tę utożsamia się raczej ze współczesnym mu egzarchą Rawenny Pauliciusem (Pawłem), który bronił posiadłości bizantyjskich (w tym laguny weneckiej) przed Longobardami. Pierwszym w pełni historycznym dożą Wenecji uznany jest dopiero trzeci z listy Jana Diakona władca wenecki, Orso Ipato.

</doc>
<doc id="333200" url="https://pl.wikipedia.org/wiki?curid=333200" title="Collins John">
Collins John

Collins John (ur. 7 października 1985 w Zwandru w Liberii) – holenderski piłkarz, grający na pozycji napastnika.
John urodził się w Liberii, ale jego rodzina wyemigrowała do Holandii po tym jak ojciec Johna został zamordowany podczas ludobójstwa, które miały miejsce w latach 80. w Liberii. John jest wychowankiem małego klubiku o nazwie VV Dos. Potem zapisał się do szkółki FC Twente i w tym właśnie klubie rozpoczął profesjonalną karierę. W Eredivisie zadebiutował 2 listopada 2002 roku w zremisowanym 0-0 meczu z PSV Eindhoven. W FC Twente spędził 1,5 sezonu, kiedy to strzelił 11 goli w 35 meczach. I w zimie 2004 tym utalentowanym napastnikiem zainteresował się Fulham Londyn i nazajutrz zapłacił 3,5 miliona euro. John zadebiutował w ataku Fulham w Premiership 20 marca 2004 w meczu przeciwko Chelsea F.C. Jednak w rundzie wiosennej rozegrał tylko 8 meczów ale zdołał strzelić 4 bramki. W sezonie 2004–2005 również nie poszło mu zbyt dobrze – strzelił tylko 2 bramki w 24 meczach. Przez następne 2 lata regularnie występował w pierwszym zespole. Sezon 2007/2008 spędził na wypożyczeniach w drugoligowych klubach, najpierw w Leicester City, a później w Watfordzie. W sezonie 2008/2009 grał dla NEC Nijmegen, a w 2009 odszedł do KSV Roeselare. 24 lipca 2013 podpisał dwuletni kontrakt z Piastem Gliwice.
W reprezentacji Holandii John zadebiutował u Marco van Bastena 18 sierpnia 2004 roku w zremisowanym 2-2 meczu z reprezentacją Szwecji.

</doc>
<doc id="333205" url="https://pl.wikipedia.org/wiki?curid=333205" title="Marcello Tegalliano">
Marcello Tegalliano

Marcello Tegalliano – według tradycji drugi doża Wenecji w latach 717–726. Wzmianka o nim jako doży pochodzi od weneckiego historyka Jana Diakona, który na przełomie X i XI wieku był nadwornym kronikarzem Pietro II Orseolo. Współcześni historycy podważają wzmiankę o Marcello jako doży, a jedyne dostępne źródła współczesne wydarzeniom z czasów narodzin Wenecji sugerują, że Marcello był "magistrem militium" egzarchy Rawenny Pauliciusa (Pawła), który w dziele Jana Diakona jest wymieniony jako pierwszy doża wenecki. Obecnie za pierwszego historycznego dożę uważa się następcę Marcellusa – Orso Ipato.

</doc>
<doc id="333206" url="https://pl.wikipedia.org/wiki?curid=333206" title="Orso Ipato">
Orso Ipato

Orso Ipato – według tradycji trzeci doża wenecki od 726 do 737. Jest uznawany za pierwszego historycznego władcę Republiki Weneckiej. Pochodził z Heraklei. Na przywódcę wenecjan został wybrany po ogłoszeniu przez cesarza Bizancjum Leona III doktryny ikonoklazmu, która spowodowała bunt we włoskich prowincjach cesarstwa bizantyńskiego. Bunt nie trwał długo, a po pogodzeniu się z władzami w Konstantynopolu Orso zachował władzę i otrzymał od cesarza tytuł "hypatosa" (konsula), od którego powstało jego nazwisko rodowe – Ipato. Zamordowany w 737, prawdopodobnie z polecenia Bizantyjczyków. Był ojcem kolejnego doży – Teodato Ipato, który został wybrany na to stanowisko w 742 roku.

</doc>
<doc id="333208" url="https://pl.wikipedia.org/wiki?curid=333208" title="Teodato Ipato">
Teodato Ipato

Teodato Ipato lub Diodato Ipato – doża wenecki od 742 do 755. Był synem poprzedniego doży – Orso Ipato.
W 739 lub 740 roku pełnił przez rok funkcję magistra militum, faktycznego władcy Wenecji, po zniesieniu funkcji doży. Gdy przywrócono ją w roku 742, objął ją jako syn Orso.
Teodato przeniósł stolicę Republiki Weneckiej z Eraclei do Malamocco.
W 751 roku bizantyjski Egzarchat Rawenny został opanowany przez Longobardów. Wenecja stała się ostatnim bizantyjskim sprzymierzeńcem w północnej Italii.
W tym samym roku Frankowie obalili ostatniego władcę z dynastii Merowingów – Childeryka III, a wybrany nowy władca Pepin Krótki (z dynastii Karolingów) był zaprzysiężonym sojusznikiem papieża i wrogiem Longobardów.
Wenecja stała się w tym momencie praktycznie niepodległym państwem. Teodato nie cieszył się swoją władzą za długo: został obalony i oślepiony w 755 przez Gaulo Galla, który uzurpował sobie tron książęcy.

</doc>
<doc id="333209" url="https://pl.wikipedia.org/wiki?curid=333209" title="Gaulo Galla">
Gaulo Galla

Gaulo Galla, Galla Lupanio – doża wenecki od 755 do 756.
Galla doszedł do władzy w czasie, gdy w Wenecji istniały 3 frakcje: frakcja probizantyjska wspierająca silną pozycję doży i bliskie stosunki polityczne z Bizancjum, frakcja profrankijska popierająca zbliżenie do nowej dynastii panującej w Galii (wrogowie Lombardów i Greków) i frakcja republikańska, która chciała możliwie największej niezależności i pozostawania poza jakąkolwiek obcą sferą wpływów. Galla należał prawdopodobnie do frakcji profrankijskiej. Na tronie był przez rok, po czym został usunięty, oślepiony i zesłany (podobnie jak Teodato). Uważany za założyciela rodziny Barozzi.

</doc>
<doc id="333210" url="https://pl.wikipedia.org/wiki?curid=333210" title="Domenico Monegario">
Domenico Monegario

Domenico Monegario – doża wenecki od 756 do 764.

</doc>
<doc id="333211" url="https://pl.wikipedia.org/wiki?curid=333211" title="Domenico Menegario">
Domenico Menegario



</doc>
<doc id="333212" url="https://pl.wikipedia.org/wiki?curid=333212" title="Maurizio Galbaio">
Maurizio Galbaio

Maurizio Galbaio (zm. 787) – doża wenecki od 764 do 787.

</doc>
<doc id="333213" url="https://pl.wikipedia.org/wiki?curid=333213" title="Giovanni Galbaio">
Giovanni Galbaio

Giovanni Galbaio – doża wenecki od 787 do 804.
Był synem Maurizia Galbaio, doży Wenecji.

</doc>
<doc id="333214" url="https://pl.wikipedia.org/wiki?curid=333214" title="Obelerio Antenoreo">
Obelerio Antenoreo

Obelerio Antenoreo – doża wenecji od 804 do 809.

</doc>
<doc id="333216" url="https://pl.wikipedia.org/wiki?curid=333216" title="Wincenty z Saragossy">
Wincenty z Saragossy

Wincenty z Saragossy (; ur. w Huesce, zm. 22 stycznia 304 w Walencji) – diakon w Saragossie, męczennik, święty Kościoła katolickiego i prawosławnego.
Żywot.
Urodził się w rzymskim mieście Huesca (w dzisiejszej Hiszpanii). Biskup Augustopola (ob. Saragossa) wyświęcił go na diakona i powierzył administrację dóbr diecezji oraz troskę o ubogich. Wincenty zginął w czasie prześladowań za panowania cesarza Dioklecjana.
Kult świętego.
Jego imieniem nazwano m.in. jedną z Wysp Zielonego Przylądka, odkrytą 22 stycznia 1462, a także Przylądek Świętego Wincentego w Portugalii. Również jego imieniem poświęcony został największy kościół w Szwajcarii - Berner Münster w Bernie.
Wspomnienie liturgiczne w Kościele katolickim obchodzone jest 22 stycznia. Prawosławni wspominają świętego 11/24 listopada, tj. 24 listopada według kalendarza gregoriańskiego.
Jest patronem Lizbony, Walencji, winiarzy i sprzedawców win oraz leśników, drwali i rolników.

</doc>
<doc id="333217" url="https://pl.wikipedia.org/wiki?curid=333217" title="Doża wenecki">
Doża wenecki



</doc>
<doc id="333219" url="https://pl.wikipedia.org/wiki?curid=333219" title="Giustiniano Partecipazio">
Giustiniano Partecipazio

Giustiniano Partecipazio (zm. 829) – doża Wenecji od 827.

</doc>
<doc id="333221" url="https://pl.wikipedia.org/wiki?curid=333221" title="Matthias Sammer">
Matthias Sammer

Matthias Sammer (ur. 5 września 1967 w Dreźnie, w NRD) – niemiecki piłkarz i trener piłkarski. W latach 90. zaliczany był do najlepszych środkowych obrońców Europy.
W barwach Borussii Dortmund dwukrotnie zdobył mistrzostwo Niemiec i raz wygrał Ligę Mistrzów, z drużyną narodową, w której barwach rozegrał 51 meczów, triumfował w Euro 1996. Po przedwczesnym zakończeniu sportowej kariery rozpoczął pracę szkoleniową w Borussii, którą doprowadził do zwycięstwa w Bundeslidze oraz finału Pucharu UEFA. Od maja 2006 do lipca 2012 roku był dyrektorem sportowym Reprezentacji Niemiec. Obecnie pracuje w zarządzie Borussii Dortmund.
Kariera piłkarska.
Na początku kariery był defensywnym pomocnikiem, z czasem został przesunięty na pozycję libero. Jest wychowankiem TSG Gröditz, później grał jeszcze w Einheit Drezno. W 1987 roku trafił do Dynama Drezno, a w listopadzie 1986 roku zadebiutował w reprezentacji NRD.
Po zjednoczeniu Niemiec przeszedł do VfB Stuttgart. W barwach tego klubu zdobył w 1992 roku mistrzostwo kraju. Przez pół roku występował w Interze Mediolan, a w 1993 roku został zawodnikiem Borussii Dortmund.
W klubie z Zagłębia Ruhry spędził pięć lat. To w Borussii został przesunięty do linii obrony i z czasem stał się jednym z najlepszych libero w Europie. Potwierdzeniem wysokiej formy było Euro 1996, na którym reprezentacja Niemiec zdobyła złoty medal. Po tym turnieju niemieccy dziennikarze nazwali go nowym Franzem Beckenbauerem. Pod koniec roku otrzymał Złotą Piłkę magazynu "France Football" dla najlepszego zawodnika grającego w ligach europejskich. Kilka miesięcy wcześniej świętował drugi (wcześniej w 1995) tytuł mistrza kraju z Borussią. W 1997 roku, po zwycięstwie w finale 3:1 z Juventusem, zdobył z nią Puchar Mistrzów.
W październiku 1997 doznał poważnej kontuzji kolana, która wyeliminowała go nie tylko z udziału w MŚ 1998, ale zmusiła do zakończenia piłkarskiej kariery. Sammer miał wówczas 30 lat.
Żaden z piłkarzy mających za sobą grę w drużynie narodowej NRD nie miał w reprezentacji zjednoczonych Niemiec tak silnej pozycji jak on.
Sukcesy piłkarskie.
W reprezentacji NRD od 1986 do 1990 roku rozegrał 23 mecze i strzelił 6 goli.
W reprezentacji Niemiec od 1990 do 1998 roku rozegrał 51 meczów i strzelił 8 goli – mistrzostwo Europy 1996, wicemistrzostwo Europy 1992, ćwierćfinał Mistrzostw Świata 1994.
Najlepszy według "France Football" piłkarz roku 1996.
Kariera szkoleniowa.
Po zakończeniu kariery sportowej pozostał w Borussii Dortmund jako członek sztabu szkoleniowego.
W lipcu 2000 roku zastąpił Udo Lattka na stanowisku pierwszego trenera i w swoim pierwszym sezonie doprowadził zespół do trzeciego miejsca w Bundeslidze. W kolejnym z drużyną, w której barwach grali m.in. Jens Lehmann, doświadczeni obrońcy Jürgen Kohler i Christian Wörns, młody Christoph Metzelder, napastnik Márcio Amoroso oraz czeski duet Tomáš Rosický – Jan Koller, odzyskał po sześcioletniej przerwie mistrzostwo Niemiec i dotarł do finału Pucharu UEFA, w którym Borussia przegrała z Feyenoordem. Odszedł z klubu z Dortmundu po rozgrywkach 2003-04.
Szybko znalazł zatrudnienie w VfB Stuttgart, w którym pracował przez rok. Piąte miejsce na finiszu rozgrywek 2004-05, mimo iż gwarantowało grę w Pucharze UEFA, nie satysfakcjonowało władz klubu, które postanowiły rozstać się z trenerem.
Sammer przez pół roku odpoczywał od futbolu. W maju 2006 roku, na miesiąc przed mistrzostwami świata, został dyrektorem sportowym reprezentacji Niemiec.
Sukcesy szkoleniowe.
Borussia Dortmund

</doc>
<doc id="333222" url="https://pl.wikipedia.org/wiki?curid=333222" title="Giovanni I Partecipazio">
Giovanni I Partecipazio

Giovanni I Partecipazio (zm. 837) – doża Wenecji od 828.

</doc>
<doc id="333224" url="https://pl.wikipedia.org/wiki?curid=333224" title="Pietro Tradonico">
Pietro Tradonico

Pietro Tradonico (zm. 13 września 864) – doża Wenecji od 836 do 864.

</doc>
<doc id="333226" url="https://pl.wikipedia.org/wiki?curid=333226" title="Orso I Partecipazio">
Orso I Partecipazio

Orso I Partecipazio – doża Wenecji od 864 do ok. 881.
W 865 roku doża ofiarował cesarzowi bizantyjskiemu Michałowi III dzwon, umieszczony później na dzwonnicy w kościele Hagia Sofia (zniszczony w 1453 po zajęciu przez Turków). Dzwon ten był pierwszym dzwonem ustawionym we wschodniej Europie.

</doc>
<doc id="333227" url="https://pl.wikipedia.org/wiki?curid=333227" title="Pepin (miasto)">
Pepin (miasto)



</doc>
<doc id="333228" url="https://pl.wikipedia.org/wiki?curid=333228" title="Giovanni II Partecipazio">
Giovanni II Partecipazio

Giovanni II Partecipazio – doża Wenecji od ok. 881 do 887. W roku 887 wybrano Pietro I Candiano, ale 18 września tego samego roku zginął w bitwie na Adriatyku, po nim w tym samym roku ponownie wybrano dożą Giovanniego II, był nim do śmierci 8 kwietnia 888 roku.

</doc>
<doc id="333230" url="https://pl.wikipedia.org/wiki?curid=333230" title="Pietro I Candiano">
Pietro I Candiano

Pietro I Candiano (ur. ok. 842 – zm. 18 września 887) – doża Wenecji w 887, od wyboru do śmierci w tym samym roku podczas bitwy morskiej na Adriatyku z Narentanami. Jego syn Pietro II Candiano również został dożą.

</doc>
<doc id="333231" url="https://pl.wikipedia.org/wiki?curid=333231" title="Pietro Tribuno">
Pietro Tribuno

Pietro Tribuno (zm. 912) – doża Wenecji od 888.

</doc>
<doc id="333232" url="https://pl.wikipedia.org/wiki?curid=333232" title="Orso II Partecipazio">
Orso II Partecipazio

Orso II Partecipazio – doża Wenecji od 912.

</doc>
<doc id="333233" url="https://pl.wikipedia.org/wiki?curid=333233" title="Pietro II Candiano">
Pietro II Candiano

Pietro II Candiano (ur. ok. 872, zm. 939) – doża Wenecji od 932. Syn Pietro I Candiano.

</doc>
<doc id="333234" url="https://pl.wikipedia.org/wiki?curid=333234" title="Pietro Partecipazio">
Pietro Partecipazio

Pietro Partecipazio (zm. 942) – doża Wenecji od 939 do 942.

</doc>
<doc id="333235" url="https://pl.wikipedia.org/wiki?curid=333235" title="Pietro III Candiano">
Pietro III Candiano

Pietro III Candiano – doża Wenecji od 942 do 959.

</doc>
<doc id="333236" url="https://pl.wikipedia.org/wiki?curid=333236" title="Pietro IV Candiano">
Pietro IV Candiano

Pietro IV Candiano (zm. 11 czerwca 976) – doża Wenecji od 959 do 976.

</doc>
<doc id="333237" url="https://pl.wikipedia.org/wiki?curid=333237" title="Vitale Candiano">
Vitale Candiano

Vitale Candiano (zm. 979) – doża Wenecji od 978 do 979.

</doc>
<doc id="333238" url="https://pl.wikipedia.org/wiki?curid=333238" title="Tribuno Memmo">
Tribuno Memmo

Tribuno Mermo lub Memmo, Memo – doża Wenecji od 979 do 991.

</doc>
<doc id="333239" url="https://pl.wikipedia.org/wiki?curid=333239" title="Otton Orseolo">
Otton Orseolo

Otton Orseolo (ur. 993, zm. 1032 w Konstantynopolu) – doża Wenecji od 1009 do 1026.
W 1018 roku pokonał Chorwatów w Dalmacji. W 1026 roku został wygnany przez rodaków i pozbawiony urzędu. Jego żona i syn uciekli do Węgier na dwór jego szwagra, Stefana I Świętego, a sam Otton udał się do Konstantynopola, gdzie zmarł sześć lat później.
W 1009 roku poślubił nieznaną z imienia córkę Gejzy, księcia węgierskiego (w starszych opracowaniach pojawia się hipoteza, że mogła mieć na imię Maria). Z tego małżeństwa pochodzili: Piotr, późniejszy król Węgier, i Frowila.

</doc>
<doc id="333240" url="https://pl.wikipedia.org/wiki?curid=333240" title="Pietro Barbolano Centranico">
Pietro Barbolano Centranico

Pietro Barbolano Centranico – doża Wenecji od 1026 do 1032.

</doc>
<doc id="333241" url="https://pl.wikipedia.org/wiki?curid=333241" title="Domenico Flabanico">
Domenico Flabanico

Domenico Flabanico – doża Wenecji w latach 1032–1043.
Przywódca opozycji wobec doży Ottona Orseolo w latach 20. XI wieku. W 1030 uszedł do Konstantynopola.

</doc>
<doc id="333242" url="https://pl.wikipedia.org/wiki?curid=333242" title="Domenico Contarini (zm. 1071)">
Domenico Contarini (zm. 1071)

Domenico Contarini (zm. 1071) – doża Wenecji od 1043 do 1071.

</doc>
<doc id="333243" url="https://pl.wikipedia.org/wiki?curid=333243" title="Domenico Selvo">
Domenico Selvo

Domenico Selvo (zm. 1087) – doża Wenecji od 1071 do ok. 1084.
Jego życzenie, by każdy przybywający do Wenecji statek przywiózł dary dla upiększenia bazyliki św. Marka, przyczynił się do stworzenia niepowtarzalnego piękna świątyni.

</doc>
<doc id="333244" url="https://pl.wikipedia.org/wiki?curid=333244" title="Vitale Faliero">
Vitale Faliero

Vitale Faliero, Vital Faliero de Doni (zm. 1095) – 32-gi doża Wenecji od 1084 do 1095.

</doc>
<doc id="333245" url="https://pl.wikipedia.org/wiki?curid=333245" title="Vital Faliero de' Doni">
Vital Faliero de' Doni



</doc>
<doc id="333246" url="https://pl.wikipedia.org/wiki?curid=333246" title="Vital I Michele">
Vital I Michele



</doc>
<doc id="333247" url="https://pl.wikipedia.org/wiki?curid=333247" title="Vitale I Michiel">
Vitale I Michiel

Vitale I Michiel, "Vital I Michele" (zm. 1102) – doża Wenecji w latach 1096-1102.

</doc>
<doc id="333248" url="https://pl.wikipedia.org/wiki?curid=333248" title="Ordelafo Faliero">
Ordelafo Faliero

Ordelafo Faliero (zm. 1117) – syn Vitale Faliero, doża Wenecji od 1102 do 1117.

</doc>
<doc id="333249" url="https://pl.wikipedia.org/wiki?curid=333249" title="Domenico Michele">
Domenico Michele



</doc>
<doc id="333250" url="https://pl.wikipedia.org/wiki?curid=333250" title="Domenico Michiel">
Domenico Michiel

Domenico Michiel, Michele – doża Wenecji od 1118 do 1130.
Za namową króla Baldwina II, który obiecał Republice Weneckiej przywileje handlowe, doża zebrał flotę 150 okrętów i 15 000 ludzi i wyruszył na krucjatę 8 sierpnia 1122 roku. Doża po drodze zaatakował Korfu. Dopiero 22 maja następnego roku flota przybyła do Akki. Na przełomie maja i czerwca pokonano flotę egipską. 7 lipca 1124 roku królowi Jerozolimy i doży weneckiemu poddał się Tyr.

</doc>
<doc id="333251" url="https://pl.wikipedia.org/wiki?curid=333251" title="Pietro Polani">
Pietro Polani

Pietro Polani (zm. 1147) – doża Wenecji od 1131 do 1147.

</doc>
<doc id="333253" url="https://pl.wikipedia.org/wiki?curid=333253" title="Płonica (ujednoznacznienie)">
Płonica (ujednoznacznienie)

3 miejscowości w Polsce: 

</doc>
<doc id="333254" url="https://pl.wikipedia.org/wiki?curid=333254" title="Podlasie (ujednoznacznienie)">
Podlasie (ujednoznacznienie)



</doc>
<doc id="333256" url="https://pl.wikipedia.org/wiki?curid=333256" title="Przylądek Świętego Wincentego">
Przylądek Świętego Wincentego

Przylądek Świętego Wincentego (port. "Cabo de São Vicente") – przylądek, najbardziej na południowy zachód wysunięta część Europy kontynentalnej. Leży w prowincji Algarve w Portugalii, 6 km od wsi Sagres. Stoi na nim latarnia morska, w pobliżu znajdują się twierdze Beliche i Sagres. W średniowieczu miejsce to uznawano za koniec znanego Europejczykom świata. Nazwa przylądka wywodzi się od św. Wincentego z Saragossy. W czasach przedchrześcijańskich, gdy tereny te obejmowało Imperium Rzymskie, półwysep ten był nazywany Świętym Przylądkiem (łac. Promontorium Sacrum) dla uczczenia ostatniego miejsca, skąd widać było zachodzące słońce. Natomiast w marynarskim i żeglarskim żargonie zyskał on sobie przydomek "Przylądka Ciepłych Gaci" jako miejsce w którym płynąc z Europy przechodziło się ze strefy chłodniejszej do cieplejszej. 
Miejsce to było świadkiem kilku słynnych bitew morskich: 

</doc>
<doc id="333258" url="https://pl.wikipedia.org/wiki?curid=333258" title="Przylądek São Vicente">
Przylądek São Vicente



</doc>
<doc id="333260" url="https://pl.wikipedia.org/wiki?curid=333260" title="The Berzerker">
The Berzerker

The Berzerker to zespół muzyczny z Melbourne w Australii wykonujący death/grind z wpływami industrialu. Zespół do 2005 roku występował w maskach zasłaniających twarze muzyków.
W 2010 roku zespół zakończył działalność.

</doc>
<doc id="333264" url="https://pl.wikipedia.org/wiki?curid=333264" title="Algarve">
Algarve

Algarve (wym. []; z arab. الغرب al-Garb/al-garb „zachód, ziemia położona na zachód”) – region i kraina historyczna w kontynentalnej Portugalii, obejmująca całą południową część tego kraju, tj. podłużny pas wzdłuż wybrzeża Oceanu Atlantyckiego – długości około 40 kilometrów i szerokości około 140 kilometrów – od Przylądka Świętego Wincentego na zachodzie do rzeki Gwadiany na wschodzie (granica z Hiszpanią).
Od roku 2003 jest to również nazwa statystycznego regionu administracyjnego NUTS 2 ("Região do Algarve") i statystycznego podregionu administracyjnego NUTS 3 ("Grande Área Metropolitana do Algarve") w południowej Portugalii. W ujęciu administracyjnym, granice regionu Algarve pokrywają się z granicami dystryktu Faro.
Centrum administracyjnym regionu jest miasto Faro, z międzynarodowym portem lotniczym oraz państwowym uniwersytetem.
Geografia.
Algarve zajmuje powierzchnię niespełna 5 000 km², co stanowi 5,59% terytorium kontynentalnej Portugalii. Całe południe i zachód krainy stanowi wybrzeże Oceanu Atlantyckiego (nazywane "Costa do Algarve"), natomiast wschodni kraniec regionu – na całej długości – wyznacza rzeka Gwadiana, będąca równocześnie granicą z Hiszpanią. Z kolei na północy Algarve ciągną się dwa łańcuchy górskie: Serra de Monchique (najwyższy szczyt Fóia – 902 m n.p.m. to jednocześnie najwyższy punkt całego regionu) oraz Serra do Caldeirão (najwyższy szczyt: "Pelados" – 589 m n.p.m.), częściowo zlokalizowany w sąsiedniej krainie – Baixo Alentejo. Zdecydowana większość terenu jest pagórkowata i poprzecinana żyznymi dolinami rzek lub potoków (np. "Rio Arade", "Ribeira de Odelouca", "Ribeira de São Lourenço", "Ribeira de Algibre" i "Ribeira de Quarteira").
Geograficznie Algarve dzieli się na dwie mniej więcej równe części: "Barlavento" (zachodnią) i "Sotavento" (wschodnią). Granica między nimi przebiega w połowie wybrzeża, czyli pomiędzy Albufeirą i Loulé, a do każdej przynależy 8 gmin. Nazwy te związane są z kierunkami wiatrów wiejących na wybrzeżu. Barlavento to strefa nawietrzna, zaś Sotavento – zawietrzna. Zachodnia część 155-kilometrowego wybrzeża Algarve jest bardzo urozmaicona, bowiem niewielkie piaszczyste plaże poprzerywane są kilkudziesięciometrowymi klifami i różnokolorowymi formacjami skalnymi. Najsłynniejszą z tamtejszych plaż jest "Praia da Rocha" w Portimão. Klifowa linia brzegowa, szczególnie w okolicach Lagos, usiana jest jaskiniami i grotami wyrzeźbionymi przez wodę w wapieniu. Dominują tutaj otoczone przez skały niewielkie zatoczki. Wschodnie wybrzeże to całkowicie odmienne krajobrazy – płaskie, z wydmami, salinami i podłużnymi wysepkami, za to z wielokilometrowymi piaszczystymi plażami (na wschód od Faro transfer na plaże odbywa się łodzią, bowiem brak jest możliwości dojścia lub dojazdu drogą lądową). Taki typ wybrzeża uformował się na skutek trzęsienia ziemi z 1755. Oprócz śródziemnomorskiego klimatu i atrakcji przyrodniczych turystów przyciąga również bogata historia oraz kultura regionu.
Największe miasta:
Podział administracyjny.
Podział administracyjny regionu pokrywa się z podziałem administracyjnym dystryktu Faro. W skład zarówno jednej, jak i drugiej jednostki wchodzi 16 następujących gmin (port. municípios, concelhos):
Powyższe gminy są obecnie podzielone na łącznie 67 sołectw (port. "freguesias"). W 2013 ich liczba uległa zmniejszeniu (z 84).
Gospodarka.
Bezrobocie w regionie Algarve w drugim kwartale 2017 roku wynosiło 7,6%.

</doc>
<doc id="333265" url="https://pl.wikipedia.org/wiki?curid=333265" title="Nasum">
Nasum

Nasum - zespół muzyczny ze Szwecji grający polityczny grindcore, założony w 1992 przez Andersa Jakobson'a (gitara) i Rickarda Alriksson'a (perkusja/wokal), dwóch członków zespołu goregrind Necrony.
Ich główny wokalista Mieszko Talarczyk zginął w trzęsieniu ziemi na Oceanie Indyjskim w 2004. Z tego powodu zespół zdecydował się na przerwanie działalności.
17 grudnia 2005 na stronie internetowej zespołu, zostało udostępnionych sześć utworów z nowego, jeszcze nienazwanego projektu pozostałych członków zespołu.

</doc>
<doc id="333268" url="https://pl.wikipedia.org/wiki?curid=333268" title="Wyszogród">
Wyszogród



</doc>
<doc id="333270" url="https://pl.wikipedia.org/wiki?curid=333270" title="Woroniec">
Woroniec



</doc>
<doc id="333273" url="https://pl.wikipedia.org/wiki?curid=333273" title="Równe (województwo podkarpackie)">
Równe (województwo podkarpackie)

Równe – wieś w Polsce położona w województwie podkarpackim, w powiecie krośnieńskim, w gminie Dukla. Leży w dolinie rzeki Jasiołki. 
Na przełomie XVI i XVII wieku wieś "Równie" położona była w ziemi sanockiej województwa ruskiego. Wieś klucza jaśliskiego biskupów przemyskich. 
W latach 1975–1998 miejscowość położona była w województwie krośnieńskim.
Historia.
W Równem znaleziono ślady osadnictwa z epoki brązu (1300-800 lat p.n.e.), które świadczą o starym rodowodzie tej miejscowości.
Równe założone zostało jako wieś królewska przez króla Kazimierza Wielkiego na prawie magdeburskim w 1352 roku. Zasadźcą był sanoczanin Dytmar. W 1386 roku biskup przemyski Eryk z Winsen herbu Mora wydał w Krośnie dokument o założeniu wsi. Na jego mocy oddał Michałowi sołtysowi z Równego gaje położone nad rzeką „Jesso” za 22 grzywien polskich i pozwolił na założenie wsi Byskopeswalt. Maria Andegaweńska nadała biskupstwu 2 kwietnia 1384 roku pięć włości: Równe, Brzozów, Cergową, Domaradz w ziemi sanockiej oraz Radymno w przemyskiej. Otrzymał je biskup Eryk z Winsen. Równe zniszczone zostało w 1624 roku przez Tatarów i w 1657 roku przez Węgrów Jerzego II Rakoczego.
Pod koniec XIX wieku wykryto tu złoża ropy naftowej (obecnie w zdecydowanej większości wyeksploatowane). W 1860 roku dzierżawcą wsi była Maria z Chłędowskich Pomezańska, siostra Adama Tomasza Chłędowskiego i Walentego Chłędowskiego. Od 1867 roku wieś należała do powiatu krośnieńskiego, a przedtem do sanockiego.
W czasie I i II wojny światowej toczyły się tu zacięte walki: m.in. w czasie bitwy o Przełęcz Dukielską.
W 1943 roku oddział por. Franciszka Kochana "Obłońskiego" OP-15 AK napadł na kopalnie Równe i w 1944 roku w ramach akcji "Burza" rozbił na Górze Rogowskiej niemieckie tabory. W odwecie Niemcy rozstrzelali 10 zakładników.

</doc>
<doc id="333277" url="https://pl.wikipedia.org/wiki?curid=333277" title="ZLP">
ZLP



</doc>
<doc id="333285" url="https://pl.wikipedia.org/wiki?curid=333285" title="Wincenty Jezierski">
Wincenty Jezierski

Wincenty Jezierski (ur. 15 stycznia 1874 w Pleszewie, zm. 21 listopada 1945 w Poznaniu) – polski lekarz internista, naukowiec, profesor zwyczajny.
Życiorys.
Ukończył Królewskie Gimnazjum w Ostrowiu Wielkopolskim. Studiował medycynę na uczelniach we Wrocławiu i Heidelbergu (1902). W roku 1903 doktoryzował się z neurologii na uniwersytecie we Fryburgu Bryzgowijskim.
W roku 1909 zamieszkał na stałe w Poznaniu, gdzie do roku 1919 pełnił funkcję prymariusza (kierownika) oddziału chorób wewnętrznych Lecznicy Sióstr Elżbietanek.
Był jednym z trzech członków komisji powołanej w 1918 r. dla zorganizowania Wydziału Lekarskiego Uniwersytetu Poznańskiego (oprócz niego w skład komisji wchodzili Heliodor Święcicki i Stanisław Łazarewicz). W 1919 roku został mianowany naczelnym lekarzem oddziału wewnętrznego Szpitala Miejskiego, przekształconego następnie w Klinikę Terapeutyczną Uniwersytetu Poznańskiego. 15 października 1920 r. Jezierskiego mianowano profesorem nadzwyczajnym, a 29 lipca 1922 r. – profesorem zwyczajnym. W latach 1927–1928 był dziekanem Wydziału Lekarskiego Uniwersytetu Poznańskiego. Na Wydziale tym wykładał aż do wojny.
W pracy naukowej zajmował się przede wszystkim zagadnieniami z zakresu chorób serca i płuc. Sprowadził do Poznania pierwszy elektrokardiograf Einthovena. Zainteresowanie Jezierskiego kardiologią wynikło z faktu, iż sam miał wadę serca, po przebytej chorobie reumatycznej.
Zmarł w Poznaniu. Pochowany 24 listopada 1945 r. na cmentarzu parafialnym Bożego Ciała w Poznaniu (kwatera I-C-7).
Upamiętnienie.
W 1988 r. jego imieniem nazwano ulicę na osiedlu Różany Potok w Poznaniu.

</doc>
<doc id="333288" url="https://pl.wikipedia.org/wiki?curid=333288" title="Jadwiga Dziubińska">
Jadwiga Dziubińska

Jadwiga Dziubińska (ur. 10 września 1874 w Warszawie, zm. 28 stycznia 1937 tamże) – polska działaczka ruchu ludowego, posłanka na Sejm Ustawodawczy (1919–1922), autorka nowatorskich programów pedagogicznych. Założyła wiele szkół rolniczych, m.in. w Sokołówku, Pszczelinie, Kruszynku i Starym Brześciu.
Życiorys.
Młodość i edukacja.
Jadwiga Dziubińska urodziła się w Warszawie 10 września 1874 w zamożnej rodzinie inteligenckiej. Ojciec – Apolinary Dziubiński – był głównym księgowym Banku Przemysłowców Warszawskich. Zarabiał dużo, dostarczał środków finansowych na prowadzony przez żonę „otwarty dom”. Matka – Zofia z Grynwaldów – zajmowała się wychowaniem sześciorga dzieci. Rodzice stworzyli gromadce pociech idealne warunki do pełnego rozwoju psychicznego i fizycznego. Jednakowo dbali o edukację oraz wychowanie chłopców i dziewcząt. Jadwiga Dziubińska początkowo uczyła się w domu, później pobierała regularne lekcje w szkole średniej na pensji Henryki Czarnockiej, po ukończeniu której rozpoczęła studia w tajnej uczelni, nazywanej Uniwersytetem Latającym. W latach 1891–1894 studiowała jednocześnie nauki biologiczne, społeczno-pedagogiczne i historyczno-literackie. Na ukształtowanie jej poglądów mieli niewątpliwe wpływ znakomici uczeni – wykładowcy tej uczelni: Piotr Chmielowski, Wacław Nałkowski, Ludwik Krzywicki, Edward Abramowski.
Praca oświatowa.
W latach 1895–1896 Jadwiga Dziubińska prowadziła pracę oświatową w czytelniach Warszawy i jej okolicy. Momentem przełomowym w życiu Jadwigi Dziubińskiej były letnie wakacje 1897 spędzone z rodzicami na wsi. Poznała wtedy nowy świat, o którym w swoim życiorysie tak pisała: „W tych czasach gorących obudziło się we mnie pragnienie całkowitego poświęcenia się pracy nad rozbudzeniem wsi. Wyjechałam w Kieleckie do wsi Chwaliboskie (współcześnie dzielnica Sławkowa), gdzie mieszkałam półtora roku w chacie wiejskiej, prowadząc tajne nauczanie dzieci, wieczorami zaś zbierając i młodzież. W czasie obchodów setnej rocznicy Mickiewiczowskiej w 1897 jeździłam od wsi do wsi, urządzając konspiracyjne odczyty i gawędy o Mickiewiczu. Jak bardzo serdecznie wówczas zżyłam się z ludnością miejscową i poznałam ich dzień powszedni”.
W 1899 ukończyła dwuletnie kursy pszczelniczo-ogrodnicze w Warszawie. Po ich zakończeniu i zaznajomieniu się z trudnymi warunkami życia na wsi Jadwiga Dziubińska poświęcała się organizowaniu ośrodków kultury dla młodzieży wiejskiej, gdzie miały się łączyć zajęcia rolnicze i gospodarskie z kształtem ogólnym i wychowaniem.
Jej zamiary zbiegły się z poczynaniami Warszawskiego Towarzystwa Pszczelniczo-Ogrodniczego. Dzięki wspólnym staraniom tegoż towarzystwa i Jadwigi Dziubińskiej w Otrębusach k. Brwinowa powstał ośrodek kształcenia młodzieży wiejskiej nazywany „Pszczelinem”. Była to szkoła męska utrzymywana ze składek społeczeństwa i subwencji Warszawskiego Towarzystwa Pszczelniczo-Ogrodniczego. Od 1900 funkcję kierowniczki powierzono Jadwidze Dziubińskiej. Opracowany przez nią nowatorski program nauczania realizowany w ciągu rocznego kursu stawiał na pierwszym miejscu następujące zadania: dobre przygotowanie uczniów do zawodu, rozbudzanie zainteresowań ogólnych i kulturalnych, wychowanie w duchu patriotycznym i przygotowanie do czynnego życia społecznego. Założyła w Pszczelinie pierwszą spółdzielnię uczniowską. Całe szkolne życie oparte było o samorząd, do którego na równych prawach należeli nauczyciele i uczniowie.
W latach 1901–1902 odbyła podróż do Czech, Niemiec, Danii, Szwecji i Belgii w celu zapoznania się z programami oraz metodami kształcenia i wychowania na uniwersytetach ludowych w szkołach rolniczych. Po powrocie do kraju była od 1903 współorganizatorką a następnie kierowniczką kursów ochroniarskich w "Mariadwinku" pod Warszawą.
W 1904 Jadwiga Dziubińska przybyła na Kujawy. Tu w Kruszynku, w majątku Ireny Haackowej, z jej inicjatywy, powstała szkoła dla dziewcząt-przyszłych dobrych gospodyń. Uczennice przyswajały wiedzę z zakresu racjonalnego żywienia, szycia, tkactwa, uprawy roli i hodowli zwierząt. W utworzonej na miejscu ochronce, wychowanki zdobywały umiejętności pracy z dziećmi w wieku przedszkolnym. Ciekawą formą kształcenia były wycieczki do pobliskich zakładów pracy, wycieczki po kraju, a nawet wyjazdy za granicę. W szkole dużą uwagę zwracano na wychowanie estetyczne. Jako jedna z czołowych działaczek oświatowych skupionych wokół „Zarania”, położyła zasługi w wypracowaniu nowych programów nauczania i koncepcji szkolnictwa ludowego. Pomagała w organizacji innych szkół typu pszczelińskiego: w Sokołówku i Gołotczyźnie.
I wojna światowa.
Po wybuchu I wojny światowej w 1914, po przymusowym zamknięciu szkoły w Kruszynku Jadwiga Dziubińska przybyła do Warszawy, gdzie pracowała w Polskim Towarzystwie Pomocy Ofiarom Wojny. W maju 1915 wyjechała do Rosji w „najdłuższą podróż swego życia”. W latach 1915–1917 z ramienia PTPOW dostarczała odzież, żywność, organizowała pomoc lekarską dla Polaków – jeńców i uchodźców wojennych. Objeżdżając obozy syberyjskie niosła więźniom słowa otuchy, zachęcała zesłańców do organizowania się i zakładania kół samopomocy.
W wyzwolonej Polsce.
Jesienią 1918 Jadwiga Dziubińska powróciła do wyzwolonej Polski. Zaangażowała się w działalność Polskiego Stronnictwa Ludowego „Wyzwolenie”, w którym była członkinią Komisji Rewizyjnej (1921) oraz Zarządu Głównego (1921–1923, 1927–1931). Z ramienia stronnictwa została 25 stycznia 1919 posłanką do Sejmu Ustawodawczego z włocławskiego okręgu wyborczego. Pracowała w trzech komisjach: oświaty, ochrony zdrowia i opieki społecznej. W komisji oświaty wykazywała największą aktywność, szczególnie w przygotowaniu projektu ustawy o ludowych szkołach rolniczych. Projekt w lipcu 1920 został przyjęty przez Sejm. Jadwiga Dziubińska, wraz z innymi przedstawicielami komisji sejmowej jeździła po Polsce, typując majątki ziemskie do założenia szkół rolniczych. W marcu 1922 pojawiła się w Starym Brześciu i uczestniczyła w wytyczeniu ziemi z państwowego majątku pod budowę szkoły. Drugą częścią jej aktywności w tym czasie była działalność na rzecz repatriacji Polaków z Rosji. Po 1918 publikowała w tygodniku „Wyzwolenie”, organu PSL „Wyzwolenie”.
Po 1922 wycofała się z życia politycznego i ponownie zajęła się krzewieniem oświaty. Prowadziła Instytut Oświaty i Kultury im. Stanisława Staszica. Jego celem było „budzenie i ogniskowanie wszelkich poczynań oświatowych i kulturalnych ludzi na całym obszarze Rzeczypospolitej oraz krzewienie zasady wolności obywatelskiej”. W 1925 Jadwiga Dziubińska brała udział w pracach Państwowej Rady Rolniczej, jako przedstawicielka ludowych szkół rolniczych. W 1927 stworzyła Seminarium dla Nauczycielek Szkół Rolniczych, wraz z Uniwersytetem Ludowym w Sokołówku. Była rzeczniczką organizowania różnych form dokształcania młodzieży wiejskiej. Uczestniczyła także w kształtowaniu programów kształcenia uniwersytetów ludowych prowadzonych przez Centralny Związek Młodzieży Wiejskiej, a po rozłamie w tej organizacji w 1928 współpracowała ze Związkiem Młodzieży Wiejskiej RP Wici.
Jest patronką Zespołu Szkół Centrum Kształcenia Rolniczego im. Jadwigi Dziubińskiej w Zduńskiej Dąbrowie koło Łowicza oraz Zespołu Szkół Przyrodniczo-Biznesowych im. Jadwigi Dziubińskiej w Tarcach koło Jarocina.

</doc>
<doc id="333291" url="https://pl.wikipedia.org/wiki?curid=333291" title="Karan Johar">
Karan Johar

Karan Johar (ur. 25 maja 1972 w Bombaju, Indie) – indyjski reżyser, scenarzysta i producent, również aktor. Syn producenckiej pary Yasha Johara i Hiroo Johar.
Karierę filmową rozpoczynał w 1995 występując u boku przyjaciela, Shahrukh Khana, w filmie "Żona dla zuchwałych". Od tego czasu z aktorem tym współpracuje regularnie jako producent, reżyser, scenarzysta oraz osobisty kostiumograf gwiazdora.
W 1998 Karan Johar zadebiutował, obrazem "Coś się dzieje", jako reżyser. Film, w którym wystąpili m.in. Shahrukh Khan, Kajol i Rani Mukerji, odniósł wielki sukces w Indiach, zdobył osiem statuetek "Filmware Awards" – hinduskich Oscarów (m.in. w kategoriach "Najlepszy film", "Najlepszy reżyser", "Najlepszy scenariusz") i otworzył młodemu reżyserowi drzwi do wielkiej kariery.
Jeszcze większym sukcesem okazał się drugi film Johara – "Czasem słońce, czasem deszcz". Reżyserowi udało się zgromadzić na planie największe gwiazdy indyjskiego kina (m.in. Amitabh Bachchan, Shahrukh Khan, Kajol, Kareena Kapoor, Jaya Bhaduri), czego efektem była rekordowa, wynosząca już ponad miliard widzów na całym świecie, liczba widzów w kinach. Kolejny film młodego reżysera, "Nigdy nie mów żegnaj", wszedł do kin latem 2006.
Oprócz pracy w filmie, Karan Johar pracuje również w telewizji – prowadzi talk-show "Koffee with Karan", do którego zaprasza znanych bollywoodzkich aktorów.
30 września 2006 pełnił funkcję jednego z jurorów w wyborach Miss World w Warszawie.

</doc>
<doc id="333292" url="https://pl.wikipedia.org/wiki?curid=333292" title="Czarna Struga (dopływ Odry koło Nowej Soli)">
Czarna Struga (dopływ Odry koło Nowej Soli)

Czarna Struga ("Czarna") – rzeka, lewy dopływ Odry o długości 40,16 km i powierzchni zlewni 239,82 km².
Rzeka płynie w województwie lubuskim w powiatach nowosolskim i zielonogórskim. Wypływa z okolic miejscowości Pielice niedaleko Nowogrodu Bobrzańskiego. Płynie przez Obniżenie Nowosolskie, część pradoliny Barycko-Głogowskiej. Jest równoległa do położonej na północ od niej rzeki Śląska Ochla, uchodzi do Odry na wschód od Nowej Soli.

</doc>
<doc id="333294" url="https://pl.wikipedia.org/wiki?curid=333294" title="Reprezentacja Wysp Salomona w piłce nożnej mężczyzn">
Reprezentacja Wysp Salomona w piłce nożnej mężczyzn

Narodowa drużyna piłkarska Wysp Salomona jest kontrolowana przez SIFF (Federację Piłkarską Wysp Salomona, "ang. Solomon Islands Football Federation"). Bez większych sukcesów na arenie międzynarodowej. Do tej pory nie uczestniczyła w Mistrzostwach Świata. Najbliżej awansu do tej imprezy była w 2005 roku, kiedy przegrała w III rundzie eliminacji w decydującym dwumeczu z Australią (0:7 i 1:2).
Ekipa pięciokrotnie brała udział w Pucharze Narodów Oceanii, trzykrotnie stając na podium (II miejsce w 2004, III miejsce w 1996 i 2000 roku).
Świat usłyszał o reprezentacji Wysp Salomona w 2004 roku, kiedy to podczas Pucharu Narodów Oceanii (będącego zarazem eliminacjami do Mistrzostwa Świata) reprezentacja Wysp Salomona uplasowała się w tabeli na drugiej pozycji (dzięki remisowi 2:2 z faworyzowaną Australią), wyprzedzając Nową Zelandię. W finałach tej imprezy (niebędących już częścią eliminacji do mundialu), ekipa uległa w dwumeczu Australii 0:6 i 1:5, był to jednak historyczny wyczyn reprezentacji tego małego wyspiarskiego kraju.
Szansa do rewanżu nadarzyła się w rundzie Play Off eliminacji Mistrzostw Świata, gdzie Wyspy Salomona i Australia spotkały się w decydującym dwumeczu. W pierwszym meczu rozegranym na wyjeździe ulegli The Socceroos aż 0:7, zaś w rewanżu, który można nazwać meczem o pietruszkę, u siebie w Honiara ulegli Australijczykom 1:2.
Wyspy Salomona zajmują obecnie 4. pozycję w Oceanii (lipiec 2015).
Obecnym selekcjonerem kadry Wysp Salomona jest Felipe Vera-Arango.
Trzecia runda.
Trzecia runda kwalifikacji rozgrywana była pomiędzy półfinalistami Pucharu Narodów Oceanii 2012 w terminie od 7 września 2012 do 26 marca 2013. Mecze rozgrywane były systemem "każdy z każdym" mecz i rewanż. Najlepsza drużyna uzyskuje awans do barażu interkontynentalnego.

</doc>
<doc id="333300" url="https://pl.wikipedia.org/wiki?curid=333300" title="Wyspy Kangean">
Wyspy Kangean

Wyspy Kangean () – archipelag na Morzu Jawajskim; wchodzi w skład prowincji Jawa Wschodnia.
Leży 120 km na północ od wyspy Bali i 120 km na wschód od Madury; stanowi umowną granicę między Morzem Jawajskim i Morzem Balijskim. Powierzchnia 668 km².
Składa się z około 30 wysp, największe to: Kangean (487 km²), Paliat, Sepanjang, Saobi. Powierzchnia górzysta (do 390 m n.p.m.), w krajobrazie dominują piękne piaszczyste plaże, rafy koralowe i lasy namorzynowe; wiele gatunków zwierząt, zwłaszcza ptaków.
Gospodarka: rolnictwo, rybołówstwo, eksploatacja gazu ziemnego (rurociąg łączący wyspy z Jawą) i soli morskiej, turystyka (zwłaszcza nurkowanie). Główne miejscowości: Arjasa, Pabean.

</doc>
<doc id="333301" url="https://pl.wikipedia.org/wiki?curid=333301" title="Wędrzyn">
Wędrzyn

Wędrzyn () – kolonia w Polsce położona w województwie lubuskim, w powiecie sulęcińskim, w gminie Sulęcin.
Jest to osiedle wojskowe położone przy drodze wojewódzkiej nr 137. Na terenie osiedla znajdują się trzy jednostki wojska polskiego: 17 Brygada Zmechanizowana, 45 Wojskowy Oddział Gospodarczy oraz Komenda Poligonu zarządzająca Ośrodkiem Szkolenia Poligonowego Wojsk Lądowych w Wędrzynie. Osiedle leży na trasie linii kolejowej nr 364.
W latach 1975–1998 miejscowość administracyjnie należała do województwa gorzowskiego. Miejscowość ta w latach powojennych oznaczana była na mapach jako Modlęcin lub nie była w ogóle zaznaczana. 
Historia.
Po raz pierwszy wieś wymieniona została 21 lutego 1322 roku, kiedy książę głogowski Henryk II nadał joannitom Sulęcin wraz z sześcioma wsiami, w tym "Wanderin". Wieś położona była na średniowiecznym szlaku handlowym z Frankfurtu przez Międzyrzecz do Poznania. W latach 1890–1892 3,5 km na północny wschód od Wędrzyna zbudowano stację kolejową. W latach trzydziestych na południe od wsi wybudowano poligon wojskowy "Truppenübungsplatz Wandern". Jego powierzchnia wynosiła 10 335,14 hektarów, z czego 863 hektary zajmowały lasy. W latach 70. wybudowano tu unikatowy poligon zurbanizowany, przeznaczony do szkoleń z zakresu walki w miastach.
Religia.
We wsi działa rzymskokatolicka parafia wojskowa św. Sebastiana, która obsługuje kościół parafialny pw. św. Sebastiana Męczennika.
Edukacja.
W Wędrzynie znajduje się szkoła podstawowa im. Żołnierza Polskiego oraz Przedszkole Wojskowe nr 88 „Przyjaciele z Zielonego Lasu”.
Sport.
W latach 2002–2010 w miejscowości funkcjonował piłkarski klub sportowy WKS Wędrzyn. Przy szkole podstawowej znajduje się ogólnodostępne boisko sportowe o sztucznej nawierzchni.
Baza wojskowa.
W czasie zimnej wojny w okolicach miejscowości nad jeziorem Buszno mieściła się baza wojsk sowieckich, a w silosach tej bazy mogły znajdować się głowice nuklearne. Pozostałości instalacji poradzieckich zostały usunięte w 2011 roku.

</doc>
<doc id="333302" url="https://pl.wikipedia.org/wiki?curid=333302" title="Jacques Santini">
Jacques Santini

Jacques Santini (ur. 25 kwietnia 1952 w Delle) – francuski piłkarz i trener piłkarski. Jako pierwszy w historii szkoleniowiec wywalczył z Olympique Lyon tytuł mistrza Francji. W latach 2002-2004 był selekcjonerem reprezentacji Francji, z którą dotarł do ćwierćfinału Mistrzostw Europy 2004. Do niedawna był szkoleniowcem AJ Auxerre.
Kariera piłkarska.
Santini był przez dwanaście lat zawodnikiem AS Saint-Étienne (najczęściej grał na lewej pomocy), w czasie, kiedy "Les Verts", prowadzone przez Roberta Herbina odnosiły swoje największe sukcesy w historii. Ukoronowaniem długoletniej kariery piłkarskiej w Saint-Étienne był finał Pucharu Europejskich Mistrzów Krajowych w sezonie 1975-76, przegrany 0:1 z Bayernem Monachium. Mimo iż Santini był podstawowym zawodnikiem klubu, to nigdy tak naprawdę nie wzniósł się ponad wyżyny ligowego piłkarstwa, stąd zapewne brak występów w pierwszej reprezentacji. W 1981 przeniósł się do Montpellier HSC, a po dwóch sezonach – do CA Lisieux, w którym, po zakończeniu w wieku trzydziestu trzech lat kariery piłkarskiej, rozpoczął pracę szkoleniową.
Kariera szkoleniowa.
Od 1985 przez dziesięć lat, bez większych sukcesów pracował w pierwszej lidze lub na jej obrzeżach.
W 1996 roku został dyrektorem technicznym Olympique Lyon. W ciągu czterech sezonów dał się poznać jako sprawny organizator i miał swój duży udział w zbudowaniu stabilności finansowej i sportowej klubu, który obecnie jest jednym z wyróżniających się zespołów w Europie. Po rezygnacji Bernarda Lacombe'a w 2000 roku sam zasiadł na ławce trenerskiej i najpierw triumfował w rozgrywkach o Puchar Ligi oraz minimalnie przegrał ligową batalię z FC Nantes, aż wreszcie w 2002 roku zdobył pierwsze w historii Olympique mistrzostwo Francji. Efektywna praca w Lyonie stała się przepustką do przejęcia od Rogera Lemerre'a sterów reprezentacji narodowej.
Głównym zadaniem Santiniego było odmłodzenie kadry i poprzez udany występ na Euro 2004 zmazanie plamy po komprominacji z Mundialu 2002. Po zwycięskich eliminacjach do mistrzostw Europy, selekcjoner naraził się kibicom i działaczom Francuskiego Związku Piłkarskiego, mówiąc, że podpisał już wstępny kontrakt z Tottenhamem Hotspur, do którego odejdzie tuż po turnieju. Odtąd w prasie francuskiej zaczęły pojawiać się komentarze, że Santini traktuje pracę z reprezentacją jako "sezonowy zarobek". Jednak już po pierwszym meczu mistrzostw wszelka krytyka ucichła – Francja w niebywałych okolicznościach (do '91 minuty przegrywała 0:1) wygrała z Anglią. Sukces był tym większy, że w kadrze Santiniego wciąż grali najbardziej doświadczeni zawodnicy (Barthez, Thuram, Lizarazu, Desailly, Vieira i Zidane), a szkielet drużyny, wbrew wcześniejszym zapowiedziom trenera, od czasu japońsko-koreańskiego Mundialu pozostał właściwie nienaruszony. Francuzi po remisie (2:2) z Chorwacją i zwycięstwie 3:1 nad Szwajcarią zakończyli rozgrywki grupowe na pierwszym miejscu. W ćwierćfinale po słabym meczu ulegli niespodziewanie Grecji. W kraju ponownie rozpętała się wielka medialna krytyka reprezentacji i jej trenera, z którym szefowie związku w lipcu 2004 roku rozstali się bez żalu.
Santini przeniósł się do Londynu, ale już po dwunastu kolejkach podał się do dymisji.
Od połowy 2005 roku, po zakończeniu ponad czterdziestoletniej kadencji Guy Roux, był szkoleniowcem AJ Auxerre. Po tym jak zespół zajął w lidze szóste miejsce i nie awansował do europejskich pucharów, Santini został zdymisjonowany.
W styczniu 2013 objął stanowisko dyrektora sportowego klubu Paris FC, któremu ma pomóc w utrzymaniu się w rozgrywkach "National".

</doc>
<doc id="333308" url="https://pl.wikipedia.org/wiki?curid=333308" title="Roger Lemerre">
Roger Lemerre

Roger Lemerre (ur. 18 czerwca 1941 w Bricquebec) – francuski piłkarz i trener piłkarski. W latach 1998–2002 był selekcjonerem reprezentacji Francji, z którą zdobył w 2000 roku mistrzostwo Europy. W latach 2002–2008 był trenerem drużyny narodowej Tunezji, którą w 2004 roku doprowadził do pierwszego w historii triumfu w Pucharze Narodów Afryki.
Kariera piłkarska.
Był solidnym ligowym zawodnikiem. Zaczynał karierę w CS Sedan, z którym w 1965 roku przegrał w finale Pucharu Francji. Przez kolejne lata występował we francuskich średniakach, aż do 1975 roku, kiedy w wieku trzydziestu czterech lat zakończył karierę.
Sukcesy piłkarskie.
W reprezentacji Francji od 1968 do 1971 roku rozegrał 6 meczów.
Kariera szkoleniowa.
Pracę trenerską rozpoczynał na obrzeżach wielkiego futbolu, w klubach niższych lig, w których nie odniósł większych sukcesów. Trzykrotnie prowadził zespoły z Paryża, a w sezonie 1983–84 trenował tunezyjski Esperance Tunis.
Od połowy lat 80. związał się z Francuskim Związkiem Piłki Nożnej, najpierw pracował w sztabie technicznym federacji, a od 1986 roku przez jedenaście lat był selekcjonerem wojskowej reprezentacji Francji. W roku 1995 wywalczył z nią mistrzostwo świata i, po epizodycznej przygodzie w RC Lens, został włączony przez selekcjonera Aimé Jacqueta do jego zespołu, przygotowującego reprezentację A do udziału w mistrzostwach świata. Lemerre, jako pierwszy asystent Jacqueta, mógł przyglądać się z bliska jego pracy, której owocem był pierwszy w historii triumf w światowym czempionacie. Namaszczony przez Jacqueta (z którym do dzisiaj żyje w bliskiej przyjaźni), został po jego rezygnacji nowym trenerem kadry.
Lemerre nie zamierzał przeprowadzać rewolucji personalnej, trzymał się sprawdzonych graczy, z rzadka otwierając nowemu zawodnikowi drogę do reprezentacji. Na Euro 2000 z dwudziestodwu osobowej kadry, która dwa lata wcześniej wywalczyła mistrzostwo świata, pojechało aż osiemnastu piłkarzy. Pokolenie Zidane'a, Deschamps'a, Blanca, czy Djorkaeffa raz jeszcze potwierdziło swój prymat w światowym futbolu, tym razem zdobywając mistrzostwo Europy. Lemerre, podobnie jak jego poprzednik, wszedł do panteonu największych francuskich trenerów. Według wielu obserwatorów błędem selekcjonera po mistrzostwach było kurczowe trzymanie się piłkarzy, którzy nie tylko największe sukcesy mieli już za sobą, ale i z roku na rok byli coraz starsi. Na Mundialu 2002 Francuzi mieli jedną z najstarszych drużyn (średnia wieku – 29 lat), aż czternastu piłkarzy, wciąż stanowiących o obliczu reprezentacji, jechało na turniej jako mistrzowie świata. Pochodną takiej polityki kadrowej był słaby występ Francuzów w Mundialu – po porażkach z Senegalem 0:1, Danią 0:2 i bezbramkowym remisie z Urugwajem "Trójkolorowi" zajęli ostatnie miejsce w grupie (bilans bramkowy 0:3). Lemerre nie czekając na decyzję szefów związku, podał się do dymisji.
Zaraz po turnieju znalazł pracę w Tunezji. Z jej reprezentacją wywalczył w 2004 roku mistrzostwo Afryki oraz po emocjonującej grze (rywalizacja w grupie między Tunezją a Marokiem trwała do ostatniego meczu) wprowadził ją trzeci raz z rzędu do mistrzostw świata. W latach 2008–2009 prowadził reprezentację Maroka.

</doc>
<doc id="333309" url="https://pl.wikipedia.org/wiki?curid=333309" title="Mużaków">
Mużaków

Mużaków (; lub "Kupjel Mužakow") – miasto uzdrowiskowe w Niemczech, administracyjnie w kraju związkowym Saksonia nad Nysą Łużycką, w okręgu administracyjnym Drezno, w powiecie Görlitz, siedziba wspólnoty administracyjnej Mużaków. Do 1945 jedno miasto z Łęknicą położoną na prawym brzegu Nysy. Do 31 lipca 2008 miasto leżało na terenie nieistniejącego już powiatu "Niederschlesischer Oberlausitzkreis".
Ludność miasta wynosi 3661 mieszkańców (2014). W Mużakowie znajdowało się drogowe przejście graniczne. Na terenie miasta znajduje się Park Mużakowski, wpisany na listę światowego dziedzictwa UNESCO.
Historia.
Wzmiankowany w 1249, Mużaków powstał w XIII wieku w miejscu dawnego grodu słowiańskiego. Wraz z ziemią zgorzelecką w 1319 znalazł się w granicach piastowskiego księstwa jaworskiego, jednego z polskich księstw dzielnicowych na Dolnym Śląsku, by jeszcze w XIV wieku przejść pod panowanie czeskie. W XIV wieku powstał tutaj zamek, wokół którego rozwinęła się osada, która w 1452 roku otrzymała prawa miejskie. Początkowo mieszkańcy zajmowali się obróbką drewna, lecz od XVII wieku przestawiono się na garncarstwo oraz handel.
Miasto w 1635 roku zostało wraz z Górnymi Łużycami utracone przez Królestwo Czech na rzecz Elektoratu Saksonii. W latach 1697–1706 i 1709–1763 leżało w granicach unijnego państwa polsko-saskiego. Na początku III wojny północnej w 1700 zarządzeniem Augusta II w Mużakowie założono magazyn zbożowy na potrzeby armii saskiej. Miasto leżało na trasie podróży króla Polski Augusta III Sasa z Drezna do Wschowy i Warszawy. W 1806 zostało częścią Królestwa Saksonii, połączonego w latach 1807–1815 unią z Księstwem Warszawskim. W 1811 roku miasto stało się własnością ks. Hermanna von Pücklera, który był założycielem parku liczącego ponad 1200 ha. Od tych czasów datuje się również zainteresowanie leczniczymi właściwościami miejscowych źródeł. Na mocy postanowień kongresu wiedeńskiego w 1815 miasto przypadło Królestwu Prus. Administracyjnie należało do prowincji Śląsk (1815–1919 i 1938–1941) i Dolny Śląsk (1919-1938 i 1941–1945). Od 1823 roku zaczęły powstawać w Mużakowie pierwsze zakłady balneologiczne i sanatoria. Następny właściciel Mużakowa, hr. Arnim, dokonał znacznej rozbudowy uzdrowiska po 1883 roku, na co niewątpliwie wpłynęło wcześniejsze wybudowanie kolei łączącej miasto z Berlinem i Görlitz (1867 rok). W kwietniu 1945 roku, w wyniku zaciekłych walk 2 Armii Wojska Polskiego z Niemcami, miasto zostało w poważnym stopniu zniszczone (ok. 70%). W tym samym roku decyzją Radzieckiej Administracji Wojskowej w Niemczech miasto wraz z leżącą na zachód od Nysy Łużyckiej częścią Prowincji Dolny Śląsk zostało włączone do Saksonii, której część stanowiło do jej likwidacji w 1952 roku. W latach 1949–1990 część NRD. Od 1990 w granicach odtworzonego Wolnego Kraju Saksonia.
Współpraca.
Miejscowości partnerskie:

</doc>
<doc id="333328" url="https://pl.wikipedia.org/wiki?curid=333328" title="Rafael Benitez">
Rafael Benitez



</doc>
<doc id="333329" url="https://pl.wikipedia.org/wiki?curid=333329" title="Rafa Benítez">
Rafa Benítez



</doc>
<doc id="333330" url="https://pl.wikipedia.org/wiki?curid=333330" title="Imiona perskie">
Imiona perskie

Imiona perskie – rodzime imiona używane przez Persów. Najstarsze z nich, używane przez mieszkańców Starożytnej Persji i pochodzące z języka staroperskiego, były imionami królów z dynastii Achemenidów, m.in. "Haxāmaniš" (Achemenes), "Cišpiš" (Teispes), "Kuruš" (Cyrus I) i "Dāraya-vauš" (Dariusz I Wielki). 
Współcześnie imiona pochodzenia perskiego współistnieją w Iranie, Afganistanie i Tadżykistanie z imionami arabskimi. Niektóre (jak Dariusz czy Roksana) zyskały międzynarodową popularność i nadawane są także w Polsce. 

</doc>
<doc id="333331" url="https://pl.wikipedia.org/wiki?curid=333331" title="Saksonia-Weimar">
Saksonia-Weimar

Księstwo Saksonii-Weimar (niem. "Herzogtum Sachsen-Weimar") – księstwo Świętego Cesarstwa Rzymskiego Narodu Niemieckiego (do 1806), powstałe z wydzieleniu ziem dla ernestyńskiej linii dynastii Wettynów. Stolicą był Weimar. W latach 1806–1809 państwo Związku Reńskiego.
Historia.
W drugiej połowie XVIII wieku Księstwo Saksonii-Weimaru stało się kulturalnym centrum Niemiec, ponieważ Książę Karol August (panował 1758–1828) roztoczył szeroki mecenat artystyczny, z którego korzystali tacy wybitni literaci jak Christoph Martin Wieland, Johann Wolfgang von Goethe i Friedrich Schiller. O dworze weimarskim mawiano wówczas „książę i jego poeci”.
Od 1741 księstwo było w unii personalnej z Saksonią-Eisenach. w 1809 nastąpiło zjednoczenie księstw w Saksonię-Weimar-Eisenach (od 1815 – wielkie księstwo).

</doc>
<doc id="333332" url="https://pl.wikipedia.org/wiki?curid=333332" title="Kultura grobów kloszowych">
Kultura grobów kloszowych

Kultura grobów kloszowych (rzadziej podkloszowych) jest kulturą archeologiczną z epoki żelaza. Występowała na przełomie okresu halsztackiego i okresu lateńskiego; Halstad D (~500-400 lat p.n.e.). Została wydzielona jako wschodni odłam kultury pomorskiej. Jej obecność odnotowuje się głównie na Mazowszu i w Małopolsce. W V wieku p.n.e. graniczyła od zachodu z grupą środkowopolską i wschodniowielkopolską kultury łużyckiej, od północy z kulturą kurhanów zachodniobałtyjskich, od południa z grupą górnośląsko-małopolską i od wschodu z grupą mazowiecko-podlaską kultury łużyckiej. 
Skromne wyposażenie grobów utrudnia dokładne datowanie oraz uniemożliwia dokładne prześledzenie zmian osadniczych i kulturowych.
Pochówki.
Charakterystycznym pochówkiem dla tej kultury był grób popielnicowy nakryty odwróconym naczyniem, czyli kloszem, o charakterystycznie chropawym brzuścu. W kulturze tej występowało ciałopalenie. Cmentarzyska były płaskie (choć znajdowano ślady naziemnych konstrukcji drewnianych, a na Pomorzu Gdańskim znane są nawet groby umieszczane pod nasypem kurhanu). Cmentarzyska umiejscowione są poza osadami, a względem siebie w odległościach od kilku do kilkunastu metrów. Niekiedy pojawiają się skupiska grobów kloszowych pomieszanych z innymi typami pochówków. Kulturę tę cechuje duże zróżnicowanie rytuału - różnorodne formy grobów, szczegóły konstrukcji oraz różne sposoby traktowania szczątków zmarłych.
Najbardziej popularny typ pochówku to popielnica przykryta misą i osłonięta odwróconym do góry dnem kloszem. Zdarzają się również groby popielnicowe bez klosza lecz reszta szczegółów konstrukcyjnych grobu jest taka sama. Wokół klosza lub popielnicy znajduje się fragmenty potłuczonych naczyń, występują konstrukcje kamienne w postaci wieńców, bruków dolnych lub górnych obwarowań a wyjątkowo - niewielkich skrzyń. W niektórych grobach znajduje się szczątki więcej niż jednego zmarłego, znane są również cenotafy (czyli groby symboliczne).
Inwentarz grobowy.
Bardzo rzadko spotyka się w grobach zabytki nieceramiczne, a znajdowane przedmioty są zazwyczaj przepalone ze szczątkami zmarłego. Wśród ceramiki występują przede wszystkim klosze, popielnice, misy, kubki oraz dzbanki. Narzędzia i ozdoby są nieliczne i mało zróżnicowane - spotykane są noże z kolcem do rękojeści lub nitami, żelazne kółka, haftki, okucia, nity i okładziny, stosunkowo często znajduje się szczypce z brązu i żelaza. Narzędzia niemetalowe to gliniane przęśliki, kościane oprawki, osełki kamienne. Z ozdób najpospolitsze są szpile z łabędzią szyjką wykonywane z brązu lub żelaza, brązowe druciki, spiralki, paciorki rzadziej guziczki lub wisiorki.
Wybrane stanowiska:

</doc>
<doc id="333334" url="https://pl.wikipedia.org/wiki?curid=333334" title="Taumatawhakatangihangakoauauotamateapokaiwhenuakitanatahu">
Taumatawhakatangihangakoauauotamateapokaiwhenuakitanatahu

Taumatawhakatangihangakoauauotamateapokaiwhenuakitanatahu albo Taumatawhakatangihangakoauauotamateaturipukakapikimaungahoronukupokaiwhenuakitanatahu – wzgórze w Nowej Zelandii o wysokości 305 m n.p.m., blisko miasta Porangahau, w południowej części regionu Hawke’s Bay, nad zatoką Southern Hawke.
Nazwa pochodzi z języka maoryskiego i oznacza „szczyt wzgórza, gdzie Tamatea, mężczyzna o wielkich kolanach, zdobywca gór, pożeracz ziemi i podróżnik grał na flecie dla swojej ukochanej”. Pierwsza nazwa ma 57, a druga 85 liter. Obydwie nazwy zostały wpisane do "Księgi Rekordów Guinnessa". Jest to jedna z najdłuższych na świecie nazw geograficznych, tak jak w przypadku Llanfairpwllgwyngyllgogerychwyrndrobwllllantysiliogogogoch.

</doc>
<doc id="333341" url="https://pl.wikipedia.org/wiki?curid=333341" title="Saksonia-Coburg-Gotha">
Saksonia-Coburg-Gotha

Księstwo Saksonii-Coburga-Gothy (niem. "Sachsen-Coburg und Gotha") – księstwo powstałe z nowego podziału ziem linii ernestyńskiej dynastii Wettynów w 1826 roku. Państwo Związku Niemieckiego do 1866 roku. Od 1866 roku państwo Związku Północnoniemieckiego, a po zjednoczeniu Niemiec w 1871 roku jeden z krajów Cesarstwa Niemieckiego.
Podział ziem Wettynów w 1826.
Po śmierci Fryderyka IV i tym samym wygaśnięciu linii rodu rządzącej księstwem Saksonii-Gothy-Altenburga, powstał spór pomiędzy pozostałymi przedstawicielami rodu o schedę po zmarłym księciu. Spór zakończył się po arbitrażu króla Saksonii Fryderyka Augusta II i zawarciu traktatu w Hildburghausen 12 listopada 1826. Na mocy ustaleń zdecydowano, że:
Tytuł władcy.
Władcy księstwa mieli rozbudowaną tytulaturę. Na przykładzie księcia Ernesta:
"Wir, Ernst, Herzog zu Sachsen-Coburg und Gotha, Jülich, Cleve und Berg, auch Engern und Westphalen, Landgraf in Thüringen, Markgraf zu Meißen, gefürsteter Graf zu Henneberg, Graf zu der Mark und Ravensberg, Herr zu Ravenstein und Tonna usw."
co można przetłumaczyć na:
"My Ernest, książę Saksonii-Coburg i Gotha, Jülich, Kleve i Bergu, a także Angrii i Westfalii, landgraf Turyngii, margrabia Miśni, uksiążęcony hrabia Hennebergu, hrabia Mark i Ravensbergu, pan na Ravensteinie i Tonnie, etc."
Książęta (Herzöge).
Od 1918 republika. Po podziale ziem księstwa: Coburg przyłączył się do Bawarii, a Gotha pozostała w Turyngii.
Dynastia z Saksonii-Coburga-Gothy – Koburgowie.
Od nazwy księstwa wzięła się popularna nazwa bocznej linii dynastii Wettynów, rządząca na tronach Belgii, Portugalii, Bułgarii, a także, do dziś, Wielkiej Brytanii.

</doc>
<doc id="333345" url="https://pl.wikipedia.org/wiki?curid=333345" title="Przewóz (powiat żarski)">
Przewóz (powiat żarski)

Przewóz (łuż "Přibuz", do 1945 niem. "Priebus") – wieś w Polsce położona w województwie lubuskim, w powiecie żarskim, w gminie Przewóz, nad Nysą Łużycką. Siedziba gminy Przewóz. Dawniej miasto. W latach 1975–1998 miejscowość należała administracyjnie do województwa zielonogórskiego.
Do 21 grudnia 2007 znajdowało się tu drogowe przejście graniczne Przewóz–Podrosche, które zostało zlikwidowane na mocy układu z Schengen.
Toponimia.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Pribusium". Polską nazwę "Przewóz" oraz niemiecką "Priebus" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Przewoz" (we fragmencie: "Przewoz, polnische Benennung der Stadt Priebus"), łużycką "Pschibus" oraz niemiecką "Priebus".
Historia.
Miejscowość o bardzo starej metryce, historycznie leżała w granicach Górnych Łużyc. Przypuszczalnie  już w 1018 r. Bolesław Chrobry przyłączył ją do Polski. Na przełomie XII i XIII wieku istniała tu słowiańska osada położona na skrzyżowaniu szlaków handlowych, tzw. Niskiej Drogi i traktu ze Zgorzelca do Frankfurtu przez Gubin. W XIII wieku rodzina von Packów otrzymała Przewóz jako lenno od piastowskiego księcia Henryka Brodatego. Prawa miejskie nadał Przewozowi w 1280 książę żagański Przemko, miasto otoczono wałami ziemnymi, które w późniejszych latach zastąpiono murami, wytyczono rynek i drogę przelotową z Bramą Nyską i Bramą Żarską. Tak założone miasto nie posiadało ustalonej przynależności, na przemian wchodziło w skład Łużyc i Śląska. Przewóz na pewno należał ok. 1284 r. do Śląska: tutejszy kościół ufundował bowiem - jak podano w bulli papieskiej z 1311 r. ("oppidum Prebus in Slesia") - książę Przemek. Niewątpliwe jest też, że przynależność Przewozu do Śląska to stan rzeczy odziedziczony już po czasach księcia Konrada I głogowskiego. Po 1311 roku Przewóz wchodził przejściowo w skład Łużyc, by na lata 1319–1346 wrócić do Dolnego Śląska, wchodząc w skład księstwa jaworskiego pod władzą Henryka I jaworskiego, i ostatecznie w 1413 razem z okolicą wszedł w granice Księstwa żagańskiego księcia Jana I żagańskiego i tym samym na trwale Dolnego Śląska. W 1400 mieszczanie uzyskali przywilej wyłączności na sprzedaż soli w „kraju przewoskim”, który na wschodzie sięgał aż po Czerną Wielką. W średniowieczu rozwinięte było sukiennictwo i browarnictwo z prawem mili zapowiedniej, handlowano również żelazem. Słynęło również z wytwarzanych noży, kos i sierpów. W 1449 r. utworzono księstwo przewozkie, które otrzymał Jan II Szalony. Jego wojny z braćmi o majątek po ojcu trwały do 1472 r., kiedy to Jan II pokonał w Żaganiu swojego brata, Baltazara i uwięził go w wieży na zamku w Przewozie, gdzie ten zmarł. Jan II Szalony po kilku miesiącach, jeszcze w 1472 r., księstwo żagańskie wraz z Przewozem sprzedał książętom saskim Ernestowi Wettynowi i Albrechtowi Wettynowi za 50 tys. florenów węgierskich. Od 1519 do początku XVII wieku uprawiano tu winorośl, w 1612 zabudowę strawił ogromny pożar. Odbudowę utrudniała trwająca w latach 1618–1648 wojna trzydziestoletnia, w 1631 pożar zniszczył 64 domy i nowy zamek, wkrótce po tym wybuchła epidemii dżumy, do 1633 zmarło 1400 osób. W II połowie XVII wirku wytyczono nowy, dogodniejszy szlag łączący Zgorzelec z Frankfurtem. W 1719 roku odbudowujące się miasto zniszczył kolejny wielki pożar, ożywienie miało miejsce dopiero w XIX wieku, gdy wprowadzono samorząd miejski.
Pod koniec XIX wieku miasto uzyskało połączenia kolejowe z Jankową Żagańską (1895) i Horką (1908). Na początku XX wieku rozwinął się w Przewozie przemysł papierniczy i meblarski. Podczas walk w 1945 miasto utraciło ponad 60% substancji miejskiej i po przejęciu administracji przez Polskę został zdegradowany do roli wsi. W latach 1945–1991 stacjonowała tu strażnica Wojsk Ochrony Pogranicza. W 1995 otworzono przejście graniczne z Niemcami, z miejscowością Podrosche. 
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="333353" url="https://pl.wikipedia.org/wiki?curid=333353" title="Kultura kloszowa">
Kultura kloszowa



</doc>
<doc id="333354" url="https://pl.wikipedia.org/wiki?curid=333354" title="Bon towarowy">
Bon towarowy

Bon towarowy − dokument uprawniający jego posiadacza do bezgotówkowego nabycia określonych towarów w oznaczonym terminie, w określonym przedsiębiorstwie, w kwocie na jaką wystawiony jest dany bon. Bony towarowe emitowane są samodzielnie przez przedsiębiorstwa, w których możliwe jest zrealizowanie bonu lub przez podmioty pośredniczące, specjalizujące się w obsłudze programów kafeteryjnych dla firm. Nabywcą bonu może być osoba fizyczna lub przedsiębiorstwo, która następnie przekazuje kupon do osoby realizującej bon poprzez bezgotówkowe nabycie dóbr lub usług u wystawcy bonu.
Bony towarowe najczęściej kupowane są z okazji świąt czy jubileuszy przez zakłady pracy i wydawane pracownikom.

</doc>
<doc id="333355" url="https://pl.wikipedia.org/wiki?curid=333355" title="Sarbinowo (gmina Dębno)">
Sarbinowo (gmina Dębno)

Sarbinowo (niem. do 1945 r. "Zorndorf") – wieś w Polsce położona w województwie zachodniopomorskim, w powiecie myśliborskim, w gminie Dębno. Według danych z 2012 r. miejscowość liczyła 521 mieszkańców.
Wieś leży na historycznej ziemi lubuskiej, jako przynależna do dawnej diecezji lubuskiej. Od pierwszej połowy XIII w. znajdowała się na uposażeniu chwarszczańskich templariuszy i następnie joannitów, od ok. 1250 r. na terytorium powstałej Nowej Marchii. Od 1540 r. Sarbinowo wchodziło w skład domeny elektora brandenburskiego w Chwarszczanach, następnie stanowiło majątek państwowy do 1945 r. 25 sierpnia 1758 r. pod Sarbinowem rozegrała się prusko-rosyjska bitwa. Od 1945 r. leży w granicach Polski.
W miejscowości znajduje się szkoła podstawowa, działa Ludowy Zespół Sportowy „SANTOS” Sarbinowo. Ludność zajmuje się głównie rolnictwem.
W centralnej części wsi stoi neogotycki kościół z 1825 r., z wieżą z 1892 r. projektu Karla Friedricha Schinkla.
Nazwa.
Nazwa na przestrzeni wieków: starosłowiańska nazwa mogła brzmieć Czarna Woda lub Czarny Potok; "Zorbamstorp" ("Torbamstorp") 1262; "Tzorbensdorpe" 1335; "Czorbindorff" 1401, 1405; "Tzornendorff" 1451; "Czornnendorff" 1460; "Zorndorf" 1758, 1944.
Nazwa "Czorbensdorp" wymieniona w księdze ziemskiej Ludwika Starszego z 1337 r. w ziemi mieszkowickiej, nie odnosi się do Sarbinowa, gdyż księga ta nie obejmowała dominium chwarszczańskich joannitów oraz wieś nie mogła być zaliczona do ziemi mieszkowickiej. Jest to opuszczona później wieś prawdopodobnie w okolicach Białęgów.
Środowisko przyrodnicze.
Równina Sarbinowska osiąga wysokość 60–70 m n.p.m., obniża się ku północy w stronę równiny dębieńsko-różańskiej. Obszar ten jest prawie całkowicie użytkowany rolniczo. Rynna z ciągiem oczek wodnych i zabagnień ułożona południkowo na zach. od Sarbinowa to tzw. „Sarbinowska dolina”.
Okoliczne lasy porastają głównie drzewa iglaste – sosny, świerki, modrzewie – z domieszką drzew liściastych – dębu, brzozy, osiki, buku. Krawędzie doliny porośnięte są ciepłolubną roślinnością murawową i zaroślami czyżniowymi. Na terenach podmokłych występują wierzby (najgrubsza wierzba biała znajduje się nad brzegiem zarastającego jeziorka na zachód od Kolonii Sarbinowo; obwód 500 cm), jesiony i olchy. W bezodpływowych zagłębieniach wśród borów wykształcają się torfowiska. Niewielkie obiekty tego typu można spotkać w okolicy Kolonii Sarbinowo. Wśród wielu interesujących roślin uwagę zwracają licznie występujące: rosiczka okrągłolistna, wełnianka wąskolistna i żurawina błotna.
W okolicznych lasach występują sarny, jelenie, dziki, wiewiórki, lisy, kuny leśne, można też spotkać borsuka i sporą populację zająca. Z ptaków – gatunki zamieszkujące wody i szuwary, m.in. kaczki, żuraw, perkozy, bąk, trzcinniczek, derkacz, potrzosy, trznadle. Z obfitością gryzoni wiąże się występowanie gatunków ptaków drapieżnych, np.: sowy, pustułki, myszołowa. Zaobserwować można również bielika, kormorany, żurawie, czaple, bociany, łabędzie, bażanty, kuropatwy. Na opisywanych terenach występują różne gatunki płazów, m.in. kumak nizinny, ropuchy i żaby, traszka zwyczajna, jaszczurka żyworodna i zaskroniec zwyczajny.
Historia.
Zakonnicy byli zapewne fundatorami pierwszej granitowej świątyni, która nie zachowała się do naszych czasów. Ze wzmianek należy wnioskować, że był to prosty kościół salowy podobny do innych założeń parafialnych stawianych we wsiach należących do komandorii chwarszczańskiej.
Ludność.
Ludność w ostatnich 3 wiekach:
Gospodarka.
Podmioty gospodarcze zarejestrowane na terenie Sarbinowa są głównie związane z handlem, działa firma transportowa i dwa zakłady stolarskie, firma zajmująca się naprawą i konserwacją samochodów. W sołectwie funkcjonują trzy sklepy spożywczo–przemysłowe oraz gospodarstwo agroturystyczne połączone ze szkółką jazdy konnej.
Struktura działalności gospodarczej na dzień 01.06.2006
W Sarbinowie funkcjonują 142 gospodarstwa rolne o łącznej powierzchni 802,57 ha. Struktura użytków rolnych w maju 2006:
Wymienione grunty orne zaliczone są głównie do klasy bonitacyjnej III-a i IIIb (423,68 ha), IV-a (200,08 ha), IVb (54,47 ha). Gospodarstwa rolne nastawione są na produkcję zbóż, w której przeważa pszenica, żyto, pszenżyto, owies, jęczmień. Kilka gospodarstw nastawionych jest na hodowlę trzody chlewnej. Brak gospodarstw nastawionych na produkcję ekologiczną.

</doc>
<doc id="333356" url="https://pl.wikipedia.org/wiki?curid=333356" title="Ustawa zasadnicza">
Ustawa zasadnicza



</doc>
<doc id="333357" url="https://pl.wikipedia.org/wiki?curid=333357" title="Źródło prawa">
Źródło prawa



</doc>
<doc id="333359" url="https://pl.wikipedia.org/wiki?curid=333359" title="Józef (patriarcha Moskwy)">
Józef (patriarcha Moskwy)

Józef, imię świeckie Ignatij Djakow (zm. 15 kwietnia 1652 w Moskwie) – piąty ("de facto" szósty) patriarcha moskiewski i całej Rusi, sprawujący urząd w latach 1642–1652.
Prawdopodobnie pochodził z Włodzimierza nad Klaźmą. Przed wyborem na patriarchę był przez trzy lata przełożonym Monasteru Simonowskiego. Najwyższy urząd w Rosyjskim Kościele Prawosławnym objął 27 marca 1642, wyłoniony przez sobór drogą losowania spośród sześciu wskazanych przez cara Michała Romanowa kandydatów. W momencie objęcia urzędu był już w podeszłym wieku, zaś jego znaczenie w państwie było konsekwentnie ograniczane przez władcę, który chciał, by Kościół nadal w pełni podporządkowywał się władzy świeckiej.
Po śmierci Michała Romanowa i wstąpieniu na tron Aleksego I znaczne wpływy w otoczeniu cara zyskała grupa skupiona wokół protopopów Stiefana Wonifatiewa i Joanna Nieronowa, domagająca się przeprowadzenia w Rosyjskim Kościele Prawosławnym gruntownych reform. Józef nie popierał tych projektów, akceptując co najwyżej ewolucyjne, starannie przygotowane modyfikacje. Został jednak zmuszony przez władcę do usankcjonowania pierwszych zmian liturgicznych, które spotkały się z negatywnym przyjęciem wiernych, utwierdzając Józefa w jego niechęci wobec zwolenników zmian. Reformy kontynuował jego następca Nikon, chociaż odsunął od udziału w ich wdrażaniu ich pierwotnych inicjatorów.
Józef sprawował urząd patriarchy do śmierci, która nastąpiła po krótkiej chorobie w 1652 roku.
Życiorys.
Działalność przed objęciem urzędu patriarchy.
O pochodzeniu patriarchy Józefa i jego działalności przed objęciem zwierzchnictwa w Rosyjskim Kościele Prawosławnym wiadomo niewiele. Zdaniem niektórych badaczy duchowny pochodził z Włodzimierza nad Klaźmą, zaś jego brat służył w tamtejszym soborze Zaśnięcia Matki Bożej jako protopop. Wielu autorów uważa, że Józef pochodził ze szlacheckiej rodziny Djakowów.
Od 1630 do 1639 był prawdopodobnie przełożonym monasteru św. Nikity w Peresławiu Zaleskim, z godnością ihumena. W 1639 otrzymał godność archimandryty i został przełożonym Monasteru Simonowskiego w Moskwie. Podobnie jak większość rosyjskiego duchowieństwa swojej epoki, nie posiadał wykształcenia teologicznego, miał jednak dobrą orientację w literaturze duchownej.
Patriarcha.
Wybór na patriarchę.
Sobór, który wybrał Józefa na patriarchę moskiewskiego i całej Rusi, został zwołany półtora roku po śmierci patriarchy Joazafa I w marcu 1642. Nie jest jasne dlaczego na najwyższym urzędzie w Rosyjskim Kościele Prawosławnym tak długo trwał wakat. Jako oficjalną przyczynę zwłoki car i jego otoczenie podawali szczególną dbałość o to, by nowy patriarcha był osobą godną swojego urzędu. Zdaniem Daniela Shubina jej powodem było raczej dążenie cara do tego, by znaleźć kandydata, który podobnie jak zmarły Joazaf będzie zajmował się wyłącznie sprawami Kościoła i bez dyskusji akceptował decyzje władz świeckich. Car Michał Romanow chciał uniknąć powtórzenia się sytuacji z okresu, gdy urząd patriarchy sprawował jego ojciec Filaret (Fiodor Nikitycz Romanow). Będąc oficjalnie koregentem, Filaret "de facto" decydował osobiście o najważniejszych sprawach państwa.
W soborze w marcu 1642 wzięła udział jedynie połowa uprawnionych do przybycia. Spośród hierarchów cerkiewnych stawiło się trzech metropolitów (na czterech) i dwóch arcybiskupów (na siedmiu). "De facto" sobór nie był uprawniony do przeprowadzenia ważnych wyborów. Nowy patriarcha został wybrany drogą losowania. Car Michał Romanow sam wskazał sześć imion kandydatów i przesłał karty z nimi soborowi. Wskazał w ten sposób następujących duchownych: arcybiskupów suzdalskiego Serapiona oraz astrachańskiego Pachomiusza, jak również czterech przełożonych szczególnie znaczących monasterów – archimandrytę Józefa z Monasteru Simonowskiego, ihumenów Marcelego z Monasteru Sołowieckiego, Jonasza z monasteru Objawienia Pańskiego w Moskwie, Makarego z Monasteru Świętogórskiego w Pskowie. Zebrani biskupi podzielili je na dwie grupy, po trzy karty, z których wylosowali po jednej. Następnie ponownie wybrali jedną z nich i przekazali carowi. W ten sposób spośród wskazanych kandydatów wybrany został Józef. Nastąpiło to 20 marca 1642. Zdaniem W. Pietruszki nietypowa dla tradycji Rosyjskiego Kościoła Prawosławnego procedura wyboru wynikała z faktu, że car Michał Romanow nie obawiał się zdominowania władzy świeckiej przez duchowną i dlatego nie wyznaczył osobiście kandydata na urząd patriarchy.
21 marca 1642 sobór biskupów oficjalnie nominował archimandrytę Józefa na nowego patriarchę, zaś 27 marca 1642 miała miejsce uroczysta intronizacja. Większość uczestników soboru nie wyraziła zastrzeżeń co do faktu powierzenia najwyższego urzędu w Kościele duchownemu, który nie był wcześniej nie tylko metropolitą, ale nawet biskupem. Wyjątkiem był tu jedynie arcybiskup astrachański Pachomiusz.
W czasie ceremonii władca podkreślił niższą pozycję władzy cerkiewnej względem carskiej, odmawiając pocałowania jego ręki i kłobuka, co zgodnie z tradycją powinien był uczynić. Również w czasie uroczystego obiadu na cześć nowego patriarchy nie zajął on miejsca bezpośrednio obok cara, lecz w dalszej odległości. Miało to symbolizować jego oddalenie od problemów polityki państwowej.
W momencie wyboru na patriarchę Józef był już w podeszłym wieku, przez co nie mógł odgrywać znaczącej roli w polityce państwa. Bezpośrednio po intronizacji hierarcha wydał pouczenie kierowane do duchowieństwa i wiernych, podzielone na trzy rozdziały (I i III adresowany do kapłanów, II – do wiernych). Tekst ten zawierał fragmenty starszych pism podobnego rodzaju autorstwa metropolity kijowskiego Cyryla II i innych hierarchów, jak również ustępy oryginalne.
Polemika z duchownymi luterańskimi.
W 1643 patriarcha, razem z carem, zażądał od duńskiego księcia Waldemara ponownego chrztu w obrządku prawosławnym przed planowanym ślubem z córką cara Iriną Michajłowną Romanową. Według D. Shubina uczynił to wbrew wcześniejszym ustaleniom. Michał Romanow prosił go jedynie o modlitwę w intencji powodzenia rozmów dotyczących zaaranżowania małżeństwa, zaś księciu obiecał, że nie będzie oczekiwał od niego zmiany wyznania. Car poparł jednak stanowisko patriarchy. Andriej Bogdanow twierdzi, że patriarcha od początku działał z carskiej inspiracji. Józef skierował do Waldemara dwa listy, w którym starał się przekonać go do teologicznej słuszności nauczania Cerkwi. Wobec konsekwentnie negatywnych odpowiedzi księcia w Moskwie zorganizowana została otwarta debata między luterańskim pastorem towarzyszącym Waldemarowi a grupą kapłanów prawosławnych, Rosjan i Greków. Dyskusje toczyły się z przerwami od czerwca 1644 do lipca roku następnego i dotyczyły głównie problemu chrztu oraz zagadnień obrzędowych. Waldemar ostatecznie odmówił przyjęcia prawosławia, zaś po śmierci cara Michała Romanowa (16 lipca 1645) delegacja duńska opuściła Rosję.
Działalność patriarchy za panowania cara Aleksego I.
Konflikt Józefa z reformatorami Cerkwi.
Po śmierci cara Michała Romanowa i wstąpieniu na tron Aleksego I Józef nie wszedł w skład najbliższego otoczenia nowego cara. Skupiał się na staraniach na rzecz wznoszenia nowych cerkwi i dbał o staranność odprawianych nabożeństw. Nieufnie odnosił się przy tym do funkcjonującej na dworze grupy duchownych i świeckich opowiadających się za odnowa życia religijnego mieszkańców Moskwy, walka o rzeczywistą realizację etyki prawosławnej w życiu codziennym oraz przeciwstawienie się upadkowi obyczajów wśród duchowieństwa. Głównymi ideologami grupy byli bojar Fiodor Rtiszczew oraz protopopi Joann Nieronow i Stiefan Wonifatiew. Z grupą tą związany był również archimandryta Monasteru Nowospasskiego Nikon. W intencji reformatorów jedynie odnowiony Rosyjski Kościół Prawosławny byłby godny miana Trzeciego Rzymu i światowego centrum prawdziwego chrześcijaństwa.
W 1646, z inicjatywy patriarchy konstantynopolitańskiego Parteniusza i za zgodą cara Aleksego, w Moskwie swoją działalność rozpoczęła drukarnia prowadzona przez prawosławnych mnichów greckich. Instytucja ta miała znaczny wpływ na dalszy kierunek reform w Rosyjskim Kościele Prawosławnym. W tym samym roku, zainspirowany przez grupę Wonifatiewa, Józef skierował do wszystkich wiernych list pasterski na początek wielkiego postu. Wzywał do przeżycia postu w czystości, powstrzymania się od pijaństwa i wszelkich grzechów, przybywania do cerkwi i pokornego, uważnego uczestnictwa w nabożeństwa. Duchownym polecał wzywać wiernych do pokuty i informować patriarchę o tych osobach, które nie były posłuszne swoim ojcom duchownym w zakresie respektowania zasad postu.
W 1648 Józef pobłogosławił otwarcie w Moskwie, przy monasterze św. Andrzeja, szkoły duchownej, w której działalność oświatową podjęli mnisi przybyli z Ukrainy. Ich przyjazd do Rosji sfinansował Fiodor Rtiszczew w porozumieniu z metropolitą kijowskim, który już od 1640 sugerował otwarcie w Moskwie placówki, gdzie prawosławni mogliby uczyć się języków greckiego i łacińskiego.
Na początku stycznia 1649 do Moskwy przybył patriarcha jerozolimski Paisjusz. W czasie pobytu hierarchy w Rosji odbył on z Wonifatiewem rozmowę, w której surowo skrytykował istnienie różnic obrzędowych między Kościołami prawosławnymi tradycji greckiej a Kościołem rosyjskim. Ani sam Wonifatiew, ani nikt z obecnych rosyjskich kapłanów nie był w stanie polemizować z jego poglądami. W rezultacie przyjazd Paisjusza i jego pobyt w Moskwie skłonił grupę Rtiszczewa, Wonifatiewa i Nieronowa do zintensyfikowania agitacji na rzecz przeprowadzenia gruntownej reformy wewnętrznej Rosyjskiego Kościoła Prawosławnego, w tym zmian obrzędowych. Józef skierował wówczas mnicha Arseniusza (Suchanowa) do patriarchatów starożytnych, w celu zapoznania się z obrzędami greckimi, o doskonałości których zapewniał Paisjusz. Przed dotarciem na miejsce, w drodze, mnich przekonał się o niechęci wiernych rosyjskich do wszelkich zmian liturgicznych.
Józef sprzeciwił się projektowi reform i zyskał poparcie wyższej hierarchii kościelnej. Wówczas Wonifatiew oskarżył patriarchę i biskupów o zaniedbywanie kwestii liturgicznej i przyzwalanie na to, by obrzędy w Rosyjskim Kościele Prawosławnym coraz bardziej odbiegały od pierwotnych, greckich. W odpowiedzi na krytykę Wonifatiewa Józef zwołał w 1650 Moskwie specjalny synod, w czasie którego twierdził, że oskarżenia duchownego były bezpodstawne, a on sam kierował się w swoim działaniu wyłącznie osobistymi ambicjami. Wonifatiew porównał wówczas patriarchę i konserwatywne skrzydło w episkopacie Kościoła do wilków, zaś Józef domagał się jego egzekucji.
W opisywanym sporze car Aleksy I poparł grupę Wonifatiewa i jej plan reform, po czym doprowadził do usunięcia części biskupów opornych wobec zmian z zajmowanych przez nich katedr. O ile sam Józef zachował urząd (choć obawiał się, że zostanie zmuszony do zrzeczenia się godności), drugą w hierarchii eparchię nowogrodzką objął archimandryta Nikon. W ostatnich latach życia patriarchy to Nikon był najbardziej wpływową postacią w episkopacie rosyjskim, podczas gdy Józef faktycznie stracił kontrolę nad Kościołem, częściowo z własnej woli. Nie brał udziału w opracowywaniu "Ułożenia soborowego", chociaż podpisał je, podobnie jak inni hierarchowie Cerkwi Rosyjskiej. Również w oficjalnych dokumentach bywał określany jako "ojciec duchowy cara".
Pierwszą zmianą, której poparcie wymusili na Józefie reformatorzy, był zasugerowany przez metropolitę Nikona zakaz stosowania "mnogogłasija", tj. równoczesnego wykonywania przez kilku duchownych różnych fragmentów tego samego nabożeństwa. Zwyczaj ten nie był w pełni sankcjonowany przez Rosyjski Kościół Prawosławny i już poprzednik Józefa, Joazaf I, starał się go wyeliminować. Patriarcha Józef, chcąc pogodzić znaczny czas trwania liturgii z możliwościami wiernych, zgadzał się na równoczesne wykonywanie dwóch lub trzech partii. W praktyce jednak zdarzał się równoczesny śpiew nawet 5-6 fragmentów. Zwyczaj ten rozprzestrzeniał się nieoficjalnie, stając się powszechnym m.in. w cerkwiach i klasztorach Moskwy. Po wydaniu stosownego ukazu 13 lutego 1651 patriarcha został zaatakowany za tę decyzję i nazwany heretykiem. Zdaniem Shubina wydarzenie to skłoniło reformatorów do staranniejszego przygotowywania zmian i wprowadzania ich w mniej radykalny sposób. W. Pietruszka twierdzi, że stanowisko to podzielał patriarcha, który sprzeciwiając się natychmiastowemu wdrażaniu reform w Kościele, zgadzał się na wprowadzanie zmian bez pośpiechu, w przemyślany sposób. Zdawał sobie przy tym sprawę, że jego wpływ nawet na sprawy Cerkwi jest na tyle niewielki, że nie będzie w stanie zablokować działalności kręgu Nieronowa i Wonifatiewa. Z czasem Aleksy I coraz silniej naciskał na patriarchę, by ten ustąpił z urzędu, umożliwiając wyświęcenie młodego, energicznego zwierzchnika Kościoła, gotowego w pełni zaangażować się na rzecz reform.
Druk i korekty ksiąg liturgicznych.
Józef podjął na nowo działania na rzecz poprawy tekstów nabożeństw zawartych w księgach ruskich, zainicjowane przez patriarchę Filareta i kontynuowane przez patriarchę Joazafa. Prace w tym kierunku prowadzili sprowadzeni przez patriarchę mnisi z metropolii kijowskiej. Niektórzy sprowadzeni przez patriarchę duchowni nie posiadali jednak dostatecznego przygotowania do tego zadania i ich praca nie miała większej wartości. Sam hierarcha nie brał osobistego udziału w weryfikowaniu treści ksiąg.
W okresie sprawowania urzędu patriarchy przez Józefa wydrukowano 36 ksiąg, więcej, niż za któregokolwiek z jego poprzedników. A. Bogdanow wątpi przy tym, by Józef w jakikolwiek sposób osobiście angażował się w tę działalność. Również A. Kartaszow uważa, że Józef nie brał udziału w pracach drukarni, a jego imię jedynie symbolicznie pojawiało się na ich kartach. Wydane zostały podstawowe księgi liturgiczne (niektóre kilkakrotnie), teksty Ojców Kościoła (apoftegmaty Efrema Syryjczyka, pouczenia Doroteusza z Gazy, Jana Klimaka, Teofilakta z Ochrydy, Anastazego Synajskiego, Bazylego Wielkiego, Grzegorza z Nazjanzu, Grzegorza Dialoga, Epifaniusza z Cypru, Jana Chryzostoma, Jana Damasceńskiego i innych). Wydrukowane dzieła polecano do lektury publicznej w czasie nabożeństw w cerkwiach oraz w czasie posiłków w monasterach. W 1648 w Moskwie wydana została "Gramatyka słowiańska" Melecjusza (Smotryckiego).
W okresie sprawowania urzędu patriarchy przez Józefa wydany został również szereg prac o charakterze polemicznym, zawierających krytykę katolicyzmu i różnych wyznań protestanckich. Prace te składały się ze starszych tekstów greckich i ruskich. Szczególne miejsce zajmowała tutaj ""Księga Cyryla" ("Кириллова книга", "Kiriłłowa kniga"), kompilacja tekstu autorstwa Cyryla Jerozolimskiego, traktatu archimandryty Zachariasza (Kopysteńskiego) z Ławry Kijowsko-Pieczerskiej oraz innych dzieł polemicznych tworzonych przez mnichów z metropolii kijowskiej. "Kiriłłowa kniga" została opracowana przede wszystkim z myślą o polemice prowadzonej w celu nawrócenia księcia Waldemara. Cztery lata później w Moskwie wydrukowano kolejny zbiór antykatolickich i antyunickich tekstów powstałych w metropolii kijowskiej, znany pod nazwą "Księga o wierze" ("Kniga o wierie", "Книга о вере"). Z kolei w 1649 wydano "Mały Katechizm" autorstwa metropolity kijowskiego Piotra, drukowany wcześniej w Kijowie i Lwowie. Za życia Józefa podjęto prace nad "Księgą kormczą", wstępnie przygotowaną w 1650, lecz wydrukowano po raz pierwszy dopiero dwa lata później, gdy patriarcha już nie żył.
W 1651 na Soborze Ziemskim Józef zdecydowanie opowiadał się za przyłączeniem ziem ukraińskich do Rosji.
Kanonizacje i translacje relikwii.
W okresie sprawowania przez Józefa urzędu patriarchy dokonano odsłonięcia relikwii Sawy Zwienigorodzkiego, Aleksandra Świrskiego, księcia Jerzego Wsiewołodowicza, Cyryla Nowojezierskiego i Anny Kaszyńskiej. Również decyzje dotyczące kanonizacji, translacji relikwii czy ich przenoszenia w określone miejsca były niejednokrotnie podejmowane przez cara, zaś Józef jedynie wprowadzał w życie jego inicjatywy, lub też działał w tym zakresie razem z władcą.
W 1652 z inicjatywy metropolity Nikona, potwierdzonej decyzją soboru i popartej przez cara, do kremlowskiego soboru Zaśnięcia Matki Bożej przeniesiono szczątki patriarchów Hioba (z monasteru w Staricy) i Hermogena (z Monasteru Czudowskiego). Trzecim hierarchą, którego ciało planowano umieścić w soborze, był metropolita moskiewski Filip II.
Choroba i śmierć.
Patriarcha Józef przeziębił się w wielkim poście roku 1652. Prawdopodobnie zapadł na zapalenie płuc. W Niedzielę Palmową zdołał jeszcze wziąć udział w tradycyjnym obrzędzie przejazdu patriarchy po Moskwie na ośle, jednak w Wielkim Tygodniu jego stan pogorszył się ostatecznie. 14 kwietnia 1652, w Wielką Środę, pragnął symbolicznie wybaczyć sobie winy z carem, jednak w gorączce nie był w stanie go rozpoznać ani odpowiedzieć na jego ceremonialny pokłon. Następnego dnia ostatni raz spowiadał się i przyjął komunię świętą, po czym zmarł. Został pochowany w soborze Zaśnięcia Matki Bożej na Kremlu moskiewskim.
Po śmierci Józefa odnaleziono 15 tys. rubli w domowej kasie patriarchów oraz 13 400 rubli prywatnych środków hierarchy. Prawdopodobnie patriarcha gromadził te środki, by móc ufundować monaster i zamieszkać w nim po wcześniejszym zrzeczeniu się urzędu i odejściu w stan spoczynku, zniechęcony działalnością Wonifatiewa i jego zwolenników. Zachowanie przezeń znacznej sumy mogło sugerować, iż Józef pragnął zapewnić przyszłej wspólnocie niezależność finansową, by nigdy nie znalazła się pod kontrolą ludzi, których wizji Cerkwi nie podzielał patriarcha. A. Bogdanow twierdził, że Józef stał się skąpy i zgromadził znaczny majątek w okresie, gdy obawiał się rychłego usunięcia z urzędu.
Oceny.
Postać Józefa przez wiele lat była nisko oceniana przez autorów opracowań dotyczących historii Rosyjskiego Kościoła Prawosławnego. Odmienną ocenę patriarchy przedstawił w 1887 Kaptieriew, autor biografii jego następcy – patriarchy Nikona. Jego zdaniem Józef z energią sprawował swoje obowiązki i jego działalność należy traktować jako zapowiedź reform przeprowadzonych przez Nikona. Z oceną tą nie zgodził się w 1959 Anton Kartaszow, podkreślając podeszły wiek i zły stan zdrowia Józefa, które sprawiały, że nie nadążał za zmieniającą się sytuacją w państwie i na dworze, a przez to nie mógł aktywnie na nią wpływać.
Przez staroobrzędowców Józef uważany jest za ostatniego prawdziwego patriarchę moskiewskiego i całej Rusi, czy wręcz otaczany szczególnym szacunkiem z racji drukowania i rozpowszechniania przez niego ksiąg liturgicznych według wzorów ruskich.

</doc>
<doc id="333367" url="https://pl.wikipedia.org/wiki?curid=333367" title="Bohumín">
Bohumín



</doc>
<doc id="333368" url="https://pl.wikipedia.org/wiki?curid=333368" title="Via Moravica">
Via Moravica



</doc>
<doc id="333370" url="https://pl.wikipedia.org/wiki?curid=333370" title="15 Wielkopolska Dywizja Piechoty">
15 Wielkopolska Dywizja Piechoty

15 Wielkopolska Dywizja Piechoty (15 DP) – wielka jednostka piechoty Armii Wielkopolskiej i Wojska Polskiego II RP.
W wyniku konsolidacji Wojska Polskiego 17 stycznia 1920 2 Dywizja Strzelców Wielkopolskich została przemianowana na 15 Dywizję Piechoty.
Formowanie dywizji.
Została sformowana w marcu 1919 jako 2 Dywizja Strzelców Wielkopolskich. Po zjednoczeniu armii Wielkopolskiej z Wojskiem Polskim w grudniu 1919 otrzymała numer piętnasty.
Walki o granice.
Organizacja wojenna dywizji w latach 1919–1921
Podczas polskiej ofensywy na Kijów w kwietniu 1920 walczyła pod Berdyczowem z bolszewicką 44 Dywizją Strzelecką. W dniach odwrotu wojsk polskich wchodziła w skład grupy gen. Junga. Od 2 do 7 sierpnia broniła Bugu pod Drohiczynem, następnie walczyła na przedmościu warszawskim. Podczas polskiej kontrofensywy, 20 sierpnia pod Prosienicą zadała ciężkie straty 5 Dywizji Strzelców, a 21 sierpnia pod Śniadowem rozbiła 11 Dywizję Strzelców. 22 sierpnia zdobyła Łomżę, zmuszając bolszewicką 15 Armię do zmiany kierunku odwrotu. W składzie grupy gen. Junga wzięła udział w polskiej ofensywie na Białorusi. walczyła między innymi w bitwie pod Wołkowyskiem.
59 pułk piechoty uczestniczył wraz z innymi oddziałami, na początku 1920, w wyzwalaniu Pomorza. Następnie prowadził walki na Ukrainie i Białorusi z bolszewikami. Dywizja uczestniczyła również w Bitwie Warszawskiej. Oddziały 15 DP pod dowództwem gen. Władysława Junga wyparły bolszewików ze znacznej części Mazowsza. 59 pp pod dowództwem płk. Wrzalińskiego pokonał bolszewików pod Duchnowem, Mińskiem Mazowieckim, Ostrowem oraz Łomżą.
Dywizja w okresie pokoju.
W związku z pokojową reorganizacją Wojska Polskiego z 18 października 1920 r. z dywizji wyłączono 60 pp i przekazano do 25 Dywizji Piechoty.
W okresie II RP sztab 15 DP mieścił się w Bydgoszczy, a jej oddziały stacjonowały w Bydgoszczy i Inowrocławiu (59 pp).
Dywizja w wojnie obronnej 1939.
Wzmocnienie stanu osobowego dywizji nastąpiło w marcu 1939 w związku z zatrzymaniem po ćwiczeniach wiosennych roczników przeszkolonych. Etaty wojenne dywizja osiągnęła 24 sierpnia na drodze mobilizacji alarmowej (tzw. „kartkowej”). Dywizja wchodziła w skład Armii „Pomorze”; przed dywizją postawiono następujące zadania:
Tuż przed wybuchem wojny dywizja obsadziła umocnienia wału obronnego na zachód od Osowej Góry. 31 sierpnia dywizja zajmowała stosunkowo silnie umocniony (stanowiska km, przeszkody przeciwczołgowe, rowy ciągłe dla piechoty) odcinek frontu:
Organizacja wojenna dywizji we wrześniu 1939.
Pododdziały przydzielone:
Obsada personalna dowództwa dywizji.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Obsada personalna Kwatery Głównej.
Obsada personalna Kwatery Głównej 15 Dywizji Piechoty we wrześniu 1939 roku
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="333371" url="https://pl.wikipedia.org/wiki?curid=333371" title="Joazaf I (patriarcha Moskwy)">
Joazaf I (patriarcha Moskwy)

Joazaf I (zm. 28 listopada 1640 w Moskwie) – czwarty ("de facto" piąty) patriarcha moskiewski i całej Rusi, sprawujący urząd w latach 1634–1640.
Pochodził z rodziny szlacheckiej. Między 1597 a 1603 złożył wieczyste śluby mnisze w monasterze Przemienienia Pańskiego na Wyspach Sołowieckich. W 1603 wyjechał z Sołowek razem z ihumenem Izydorem, mianowanym metropolitą nowogrodzkim i przez osiemnaście lat służył w eparchii nowogrodzkiej. W latach 1621–1627 był przełożonym Monasteru Pskowsko-Pieczerskiego, zaś od 1627 do 1634 – arcybiskupem pskowskim i wielkołuckim.
Do objęcia godności patriarchy rekomendował go przed śmiercią patriarcha Filaret, ojciec cara Michała Romanowa, który nie życzył sobie, by jego następca podobnie jak on sam ingerował w rządy syna. Zasugerował zatem wybór Joazafa, wiedząc, że jest on wzorowym mnichem i ascetą, lecz nie wykazuje żadnych zainteresowań politycznych. Formalnie wybór Joazafa w 1634 odbył się z zachowaniem tradycyjnych procedur – sobór biskupów wskazał trzech kandydatów do objęcia najwyższego urzędu w Kościele, zaś car wytypował z nich właśnie arcybiskupa pskowskiego.
Joazaf nie ingerował w bieżące sprawy polityki państwowej i odmawiał nawet udzielania carowi rad w tym zakresie, gdy ten tradycyjnie o nie prosił, przez co pozycja patriarchatu w państwie obniżyła się. Skupił się natomiast na działaniach na rzecz odnowy moralnej społeczeństwa. Dążył do skutecznego wdrożenia w życie postanowień Soboru Stu Rozdziałów w zakresie uporządkowania nabożeństw, zwalczał obyczaj równoczesnego wykonywania kilku fragmentów nabożeństwa w tym samym czasie oraz fałszywych jurodiwych. Jego starania nie przyniosły jednak spodziewanych efektów. Patriarcha kontynuował ponadto zainicjowany przez patriarchę Filareta przegląd ksiąg liturgicznych pod kątem poprawności zawartych w nich modlitw i usunięcia błędów powstałych w toku ręcznego kopiowania tekstów.
Joazaf sprawował urząd przez sześć lat, do śmierci w 1640. Został pochowany w soborze Zaśnięcia Matki Bożej na Kremlu moskiewskim.
Życiorys.
Młodość i wczesna działalność.
Pochodził z rodziny szlacheckiej, według innych źródeł – nawet bojarskiej. Nie wiadomo nic o jego życiu przed wstąpieniem do klasztoru. W XVII-wiecznym synodyku Monasteru Korniliewsko-Komelskiego zawarta jest jedynie informacja o wstąpieniu do monasterów kilkunastu członków jego rodziny, w tym rodziców – schimnicha Bogolepa i schimniszki Julii.
Wieczyste śluby mnisze złożył między w monasterze Przemienienia Pańskiego na Wyspach Sołowieckich, w okresie sprawowania obowiązków jego przełożonego przez ihumena Izydora, tj. między 1597 a 1603. Będąc mnichem Monasteru Sołowieckiego Joazaf musiał być świadkiem przeniesienia na jego teren relikwii metropolity moskiewskiego Filipa II, najprawdopodobniej kanonizowanego w okresie sprawowania przez niego urzędu patriarchy. Joazaf do końca życia czuł się związany z Monasterem Sołowieckim. Jego osobistym spowiednikiem był hieromnich Serapion z tegoż klasztoru, ponadto duchowny regularnie przesyłał do monasteru dary pieniężne lub rzeczowe (szaty duchowne, księgi).
W 1603 ihumen Izydor został metropolitą nowogrodzkim i wyjeżdżając do swojej eparchii zabrał ze sobą mnicha Joazafa. Duchowny pozostał w Nowogrodzie i służył tam także po śmierci Izydora w 1619. Dwa lata później otrzymał godność archimandryty i został przełożonym Monasteru Pskowsko-Pieczerskiego.
Biskup pskowski.
Chirotonia biskupia archimandryty Joazafa odbyła się 1 stycznia 1627. Po jej przyjęciu został natychmiast arcybiskupem pskowskim i wielkołuckim.
W 1632 biskup poparł bunt mieszkańców Pskowa, którzy wypędzili z miasta niemieckich kupców, prowadzących swoją działalność za zgodą cara. Mieszkańcy Pskowa wysłali następnie do władcy prośbę o usunięcie Niemców na stałe, pod listem podpisał się także arcybiskup Joazaf. Początkowo Michał Romanow uznał prośbę za dowód nieposłuszeństwa, zaś patriarcha Filaret suspendował go za ten czyn, następnie jednak, gdy car przystał na prośbę pskowian, cofnął nałożoną karę kościelną.
Patriarcha moskiewski i całej Rusi.
Wybór na patriarchę.
Arcybiskup Joazaf został wybrany na patriarchę moskiewskiego i całej Rusi dzięki rekomendacji swojego poprzednika – patriarchy Filareta. Zdaniem Andrzeja Andrusiewicza Filaret wskazał Joazafa, gdyż znał go jako człowieka całkowicie uległego i słabego charakterem, który w odróżnieniu od niego samego nie będzie miał ambicji do wpływania na politykę państwa w sferach niezwiązanych z Kościołem. Tym samym car Michał Romanow, rodzony syn patriarchy zyskałby faktyczną władzę absolutną w Rosji. Również sam Michał Romanow nie życzył sobie, by po śmierci Filareta nowy patriarcha odgrywał w państwie porównywalną z nim rolę. W. Pietruszko twierdzi, że mając na uwadze opisywany wyżej problem Filaret kierował się również swoją pozytywną opinią o Joazafie jako o człowieku rozumnym i pobożnym. Sam wybór Joazafa odbył się w tradycyjny sposób. Sobór biskupów Rosyjskiego Kościoła Prawosławnego (znając wcześniej wolę Michała Romanowa) wskazał trzech kandydatów, z których car wybrał przyszłego patriarchę. Obok arcybiskupa pskowskiego byli to arcybiskup wołogodzki Warłaam i arcybiskup rostowski Warłaam. Intronizacja nowego zwierzchnika Cerkwi Rosyjskiej odbyła się, również w zgodzie z tradycją, w soborze Zaśnięcia Matki Bożej na Kremlu moskiewskim 6 lutego 1634.
Działalność w czasie sprawowania urzędu patriarchy.
Po wyborze Joazafa sytuacja patriarchy w państwie wróciła do stanu sprzed sprawowania urzędu przez Filareta. Zwierzchnik Rosyjskiego Kościoła Prawosławnego stracił prawo do posługiwania się tytułem "Wielikogo Gosudara" i nie podpisywał już aktów państwowych razem z carem. Co więcej, jego imię przestało być wymieniane nawet w niektórych rozporządzeniach władcy dotyczących spraw kościelnych. Tylko czasami, zgodnie z tradycją, car pytał patriarchę o radę w sprawach państwowych. Joazaf nie przejawiał jednak żadnych politycznych ambicji i sam odmawiał angażowania się w kwestie niezwiązane z zarządzaniem Kościołem.
Jednym z dokumentów świadczących o apolitycznej postawie Joazafa jest jego odpowiedź na list Michała Romanowa z prośbą o radę w sprawie wypowiedzenia wojny Chanatowi Krymskiemu, gdy chan uwięził posłów rosyjskich przybyłych z żądaniem wypłaty trybutu. Joazaf zasugerował wykupienie jeńców, stwierdzając przy tym, że doradzanie w sprawie wypowiedzenia wojny nie przystoi dostojnikowi kościelnemu, którego obowiązkiem jest modlitwa. Jako osoby kompetentne w zakresie dyskusji o dalszej polityce wobec chanatu wskazał bojarów i dworskich doradców. Podkreślił boski i nieograniczony charakter władzy carskiej.
Po miesiącu od objęcia urzędu patriarcha Joazaf usunął z katedry suzdalskiej i tarusskiej biskupa Józefa, prowadzącego niemoralny tryb życia. Po śledztwie w sprawie tegoż hierarchy Joazaf skierował go najpierw do Monasteru Antoniewo-Sijskiego w celu odbycia pokuty, a następnie, uznając, że duchowny nie zmienił swojego zachowania, pozbawił go wszystkich godności. Józef został zmuszony do zamieszkania w Monasterze Sołowieckim.
Joazaf utrzymywał kontakty z innymi autokefalicznymi Kościołami prawosławnymi.
Próba wdrażania w życie postanowień Soboru Stu Rozdziałów i moralnej naprawy społeczeństwa.
Główną sferą zainteresowań i aktywności patriarchy były problemy związane z praktyką liturgiczną, w szczególności wdrażanie postanowień Soboru Stu Rozdziałów dotyczących porządku podczas nabożeństw. Sobór wprowadzał jako obowiązkowy śpiew jednogłosowy, wykonywanie jednej partii liturgii w jednym czasie, zabraniał rozmów w czasie nabożeństwa i zezwalania na zabawę dzieci w cerkwi podczas nabożeństwa. Tymczasem, jak przekonał się patriarcha, praktyką powszechną stało się "mnogogłasije" – wykonywanie w tym samym czasie nawet sześciu różnych fragmentów nabożeństwa w celu jego skrócenia, uniemożliwiające w rzeczywistości zrozumienie treści modlitw. Szczególnie powszechny zwyczaj ten stał się w cerkwiach i monasterach Moskwy. Powszechne było również omijanie poprzedzających Świętą Liturgię krótkich nabożeństw tzw. godzin, niestaranne odprawianie nabożeństw jutrzni i nabożeństwo paschalnych. W cerkwiach gromadzili się żebracy, przeszkadzając w odprawianiu nabożeństw, niekiedy fałszywie podając się za mnichów. Joazaf pragnął doprowadzić do tego, by decyzje Soboru Stu Rozdziałów były naprawdę przestrzegane. W tym celu w 1636 wydał skierowane do wszystkich parafii memorandum określane następnie jako "Pamiat"'. Zdając sobie sprawę z tego, że wierni przyzwyczaili się do "mnogogłasija", Joazaf nie żądał natychmiastowej rezygnacji z tego zwyczaju, a jedynie ograniczenia liczby równocześnie wykonywanych partii do dwóch, w skrajnych przypadkach trzech. Hierarcha dążył również do eliminacji zjawiska fałszywych jurodiwych, wyłudzających pomoc materialną od duchownych parafialnych, biskupów i monasterów. Chociaż patriarcha był w tym zakresie wspierany przez świecką administrację, nie osiągnął spodziewanych sukcesów. W efekcie postanowił skupić się na naprawie obyczajów duchowieństwa wyłącznie w administrowanej przez siebie eparchii moskiewskiej. Joazaf sam prowadził niezwykle surowy tryb życia i był szczerze przekonany, że tylko moralna odnowa społeczeństwa pozwoli na rozkwit państwa. Jego poglądy nie zyskiwały jednak większego odzewu.
Wspierał działalność misyjną duchowieństwa rosyjskiego wśród ludów Syberii, dbając o kierowanie nowych kapłanów do eparchii tobolskiej, obejmującej ówcześnie całe jej terytorium.
Działalność na rzecz korekty ksiąg liturgicznych.
W okresie sprawowania urzędu przez Joazafa pod kierownictwem patriarchatu działało dwanaście drukarni, które łącznie wydały 23 księgi liturgiczne. Większa część z nich (16) stanowiła wydania poprawione dzieł, które wydano jeszcze w czasie sprawowania urzędu patriarchy przez Filareta. Joazaf szczególnie poważnie podchodził do problemu poprawnej zawartości ksiąg liturgicznych. Kontynuował tym samym działania swojego poprzednika, który zainicjował kampanię weryfikowania tekstów nabożeństw pod kątem możliwych błędów powstałych w toku kilkuwiekowego przepisywania. W celu ustalenia pierwotnej treści poszczególnych modlitw i uniknięcia błędów w nowych ich wydaniach nakazywał nadsyłanie do Moskwy z monasterów rosyjskich najstarszych egzemplarzy ksiąg, zachęcał również do przyjazdu i wzięcia udziału w poprawianiu ksiąg kompetentnych mnichów. W ocenie R. Baina prowadzona przez Joazafa weryfikacja tekstów ksiąg nie osiągnęła zamierzonych celów, a wręcz przeciwnie – doprowadziła do rozpowszechnienia się typowo ruskich błędów powstałych w toku przepisywania ksiąg, np. czynienia znaku krzyża dwoma palcami w miejsce trzech. Chcąc położyć kres ciągłym sporom o honorowe pierwszeństwo między duchownymi Rosyjskiego Kościoła Prawosławnego patriarcha wydał ponadto opracowanie znane jako "Lestwica włastiem" ustalający hierarchię urzędów biskupów, archimandrytów i ihumenów.
Joazaf zmarł w 1640 i został pochowany w soborze Zaśnięcia Matki Bożej na Kremlu moskiewskim.
Oceny.
Większość historyków oceniała Joazafa jako bezbarwną postać. Zdaniem W. Pietruszki takie określanie działalności tego patriarchy jest niesprawiedliwe, gdyż brak zainteresowania Joazafa dla spraw państwowych nie oznaczało braku zaangażowania w problemy Cerkwi, gdzie hierarcha wykazywał energię i zdecydowanie. Pietruszko podkreśla również, że stosunkowo krótki okres sprawowania urzędu patriarchy przez Joazafa skutkuje przyćmieniem jego osiągnięć przez osobowości dwóch innych siedemnastowiecznych zwierzchników Rosyjskiego Kościoła Prawosławnego: Filareta i Nikona. Równocześnie autorzy prac poświęconych Joazafowi zgodnie oceniają go jako surowego ascetę, człowieka pobożnego i pokornego.

</doc>
<doc id="333372" url="https://pl.wikipedia.org/wiki?curid=333372" title="Formentera">
Formentera

Formentera – druga co do wielkości wyspa wchodząca w skład Pitiuzów. Leży na południe od Ibizy. Czwarta co do wielkości wyspa Balearów. Stolicą i głównym miastem jest Sant Francesc de Formentera.
Geografia.
Powierzchnia wyspy to 82 km². Leży pomiędzy szerokością 38°40′ i 38°48′ północną oraz długością 1°17′ i 1°28′ wschodnią. Dystans pomiędzy portem na Ibizie i Formenterze to niecałe 11 km.
Od Ibizy oddziela ją wąski, usiany maleńkimi wysepkami przesmyk (3,6 km). Najwyższe wzniesienie Formentery to Sa Talaia (192 m n.p.m.). Długość wyspy od jej zachodniego brzegu do latarni na wschodzie wynosi 20 km, natomiast w najwęższym miejscu Formentera ma zaledwie 2 km.
Atrakcje.
Formentera słynie z długich, piaszczystych plaż. Krajobraz zdobią dwa słone jeziora znajdujące się na północy wyspy. Roślinność Formentery ze względu na brak słodkiej wody różni się znacząco od roślinności Ibizy. Symbolem Formentery jest jaszczurka sargantana (gatunek endemiczny). Plaże są uważane za najlepsze na całym wybrzeżu Morza Śródziemnego. Wyspa słynie nie tylko z „rajskich” plaż, ale również z turystów naturystów. Wszystkie plaże na Formenterze są tzw. C.O clothing optional. Najdłuższa plaża Fromentery to Platja/Playa Mitjorn (8 km), najbardziej uczęszczaną i najpopularniejszą plażą jest Illetes, łącznie z Llevant, które znajdują się na północnym cyplu wyspy. Na granicy północnego cypla znajduje się wyspa Espalmador, na którą można się dostać wpław. Na Espalmador można zażyć kąpieli błotnej, która uznawana jest za leczniczą.

</doc>
<doc id="333382" url="https://pl.wikipedia.org/wiki?curid=333382" title="Puszcza Piska">
Puszcza Piska

Puszcza Piska (dawniej Puszcza Jańsborska, niem. "Johannisburger Heide") – największy, rozciągający się na ok. 100 tys. ha, kompleks leśny na Mazurach. Położony częściowo na Równinie Mazurskiej, połowę jego obszaru obejmuje Mazurski Park Krajobrazowy.
Puszcza jest położona na terenie 16 gmin w 3 województwach. W województwie warmińsko-mazurskim na terenie gmin: Mikołajki, Mrągowo, Piecki, Sorkwity, Biskupiec, Biała Piska, Orzysz, Pisz, Ruciane-Nida, Dźwierzuty, Rozogi, Szczytno i Świętajno, w województwie podlaskim: gmin Kolno i Turośl, a także na terenie gminy Łyse w województwie mazowieckim.
W skład obszaru puszczy wchodzi wiele jezior, które pełnią także rolę rezerwatów, m.in. Śniardwy. W północnej części puszczy zlokalizowana jest Kraina Wielkich Jezior. Południową jej część porastają torfowiska niskie. Głównymi rzekami puszczy są Krutynia i Pisa.
Fauna i flora.
Puszcza Piska porośnięta jest lasami sosnowymi i świerkowymi z niewielką domieszką brzozy, osiki, klonu, olchy i dębu (które można spotkać w południowej części Puszczy) rosnących na sandrowych piaskach. Szczególnie znana jest „sosna mazurska”, która porasta m.in. wschodnie brzegi Jeziora Mokrego. Osiąga ona wysokość 40 m i wiek 200 lat.
W lasach żyją m.in. jelenie, łosie, bobry, sarny, dziki, zające, lisy, głuszce, bociany, żurawie, wilki i od niedawna rysie. W dawnych czasach na obszarze Puszczy występowały: tury, niedźwiedzie i rosomaki. W Kadzidłowie na obszarze 100 ha znajduje się prywatny park dzikich zwierząt, w którym trzymane są: wilki, jelenie, daniele, łosie, tarpany, dziki, miniaturowe kozy, osiołki i bobry, także żubry i .
Obszar Puszczy Piskiej jest ostoją ptaków o randze europejskiej. Połowę obszaru puszczy obejmuje założony w 1977 r. Mazurski Park Krajobrazowy (53,6 tys. ha). Najcenniejszy rezerwat znajduje się na jeziorze Łuknajno, gdzie znajduje się ostoja łabędzia niemego. Symbolem parku jest jednak bocian biały, którego gniazda widać w wielu wioskach.
W runie występują chronione rośliny, m.in. lilia złotogłów, wielosił błękitny, rosiczka okrągłolistna, wawrzynek wilczełyko i 10 gatunków z rodziny storczykowatych. W podszycie występuje m.in. jałowiec, leszczyna, jarzębina, czeremcha, kruszyna, trzmielina i jeżyny.
Geomorfologia.
W części północnej dominują wzgórza moreny czołowej, pofałdowane równiny moren dennych, tereny międzymorenowe wypełnione utworami piaszczystymi i liczne jeziora rynnowe. Ta część obejmuje teren od północy: Sorkwity, Mrągowo i Użranki, a od południa: Maradki, Kosewo, Zełwągi i Mikołajki.
W części południowej dominują rozległe równiny sandrowe, poprzecinane dolinami wypełnionymi utworami torfowymi. Dnem tych dolin spływa nadmiar wód, które odprowadzane są w kierunku Narwi. W wyniku działalności lodowca region został pokryty grubą warstwą utworów pochodzenia lodowcowego i wodno-lodowcowego o miąższości często przekraczającej 200 m. Na terenach morenowych utwory te stanowią głównie gliny zwałowe, utwory kamieniste, żwiry i piaski zazwyczaj silnie ze sobą przemieszane, a na terenach sandrowych ubogie piaski i żwiry. Te utwory polodowcowe stały się głównym materiałem glebotwórczym. Stąd w północno-zachodniej części gleby brunatne, płowe i rdzawo-brunatne, wytworzone zostały z utworów zwałowych-glin lekkich i spiaszczonych, piasków gliniastych lekkich i mocnych, zwykle żwirowatych, stanowiąc bogate siedliska lasów mieszanych i lasów świeżych. Gleby w środkowej i południowej części wytworzyły się z piasków pochodzenia wodno-lodowcowego (sandry) i z piasków rzecznych terasów akumulacyjnych. Z utworów tych wytworzyły się głównie gleby rdzawe, rzadziej bielicowe, a na żyźniejszych piaskach rdzawo-bielicowe. W obniżeniach terenu wytworzyły się gleby torfowe, murszowe i różne gleby pobagienne.
Hydrografia.
Najbardziej rzucającym się w oczy elementem sieci hydrograficznej są jeziora – z największym polskim jeziorem, Śniardwy a także: Tałty, Mikołajskie, Bełdany, Jezioro Nidzkie, Jezioro Mokre czy Łuknajno i Pogubie Wielkie. Jeziora te są rozmieszczone dość równomiernie na całym obszarze. Dominują jeziora eutroficzne, znacznie rzadsze są średnio żyzne jeziora mezotroficzne. Występują też ubogie jeziorka dystroficzne, charakteryzujące się brunatną barwą wody, bogate w związki humusowe. Są one usytuowane zazwyczaj w bezodpływowych zagłębieniach śródleśnych, otaczają je często torfowiska wysokie.
Spośród rzek do największych i najbardziej znanych należą Krutynia i Pisa, która odprowadza wody z południowej części Wielkich Jezior Mazurskich do Narwi. Bogata jest sieć drobnych rzeczek strumieni i rowów. W południowej części swój początek biorą spływające w głąb Kurpi Rozoga, Szkwa i Rybnica.
Cennym uzupełnieniem sieci hydrograficznej są liczne torfowiska. Tworzyły się one w dolinach rzek i nad brzegami niektórych jezior. Znaczna ich część została zamieniona na łąki i pastwiska. Większe ich powierzchnie zachowały się w rejonach takich jezior jak Roś, Pogubie, Łuknajno czy też w dolinie Krutyni.
Sporo jest niewielkich powierzchniowo torfowisk wysokich położonych w bezodpływowych zagłębieniach, zasilanych jedynie przez ubogie wody opadowe. Porasta je charakterystyczna roślinność, którą tworzą mchy torfowce, liczne krzewinki takie jak bagno zwyczajne, borówka bagienna, żurawina. Spotyka się tam zazwyczaj karłowate sosny. Istnieją też torfowiska przejściowe łączące cechy torfowisk niskich i wysokich.
Historia.
Do połowy XVIII w. trwała rabunkowa gospodarka leśna. Lasy niszczono na potrzeby osadnictwa. Duże szkody wyrządzały w ekosystemach Puszczy Piskiej, wiejące z dużą siłą wiatry. Do największej klęski w historii lasów puszczańskich doszło 4 lipca 2002 roku w trójkącie miast Orzysz – Pisz – Ełk. Huragan spowodował, w niespotykanej dotychczas skali, wielkoobszarowe złomy i wywroty. W Nadleśnictwie Pisz szkody wystąpiły na powierzchni około 12 tys. ha (ogółem ucierpiało 16 tys. ha puszczy), a miąższość uszkodzonych drzew oszacowana została na około 3,5 mln m³. Uszkodzeniu uległo ok. 35% lasów, głównie w Obrębie Wilcze Bagno i Dłutowo. Zdaniem leśników odbudowa Puszczy Piskiej potrwa około 60 lat. Dzisiaj jest zachowany obszar, który będzie się regenerował bez ingerencji człowieka i można obejrzeć skutki wielkiego huraganu oraz naturalne etapy dynamiki sukcesyjnej.
Obszar Puszczy Piskiej jest terenem nadającym się na spacery i wycieczki. Znajdują się tam trasy rowerowe. Jeziora Mazurskie są bazą dla żeglarzy i wędkarzy.

</doc>
<doc id="333384" url="https://pl.wikipedia.org/wiki?curid=333384" title="Pistolet Barak">
Pistolet Barak

IMI SP-21 Barak – izraelski pistolet samopowtarzalny.
Opracowany w 2002 roku przez izraelska firmę Israel Military Industries. Z założenia miał być pistoletem przeznaczonym na wyposażenie Sił Obronnych Izraela, w których zastąpić miał znajdujące się na wyposażeniu pistolety Jericho i bardzo popularne Glocki.
Jednak w 2003 roku firma zdecydowała się na zaprezentowanie pistoletu na szerokim rynku konsumenckim zarówno w Europie, jak i w Stanach Zjednoczonych (na rynku amerykańskim pistolet zaprezentowano pod nazwą Magnum Research SP-21).
Pistolet działa na zasadzie krótkiego odrzutu lufy. Mechanizm uderzeniowy kurkowy typu Double Action. Pistolet posiada poligonalna lufę, pod która dodatkowo umieszczona została szyna taktyczna taktyczną typu Picatinny (umożliwiająca zamontowanie dodatkowych akcesoriów). Manualny bezpiecznik skrzydełkowy umieszczony w górnej części chwytu, po obu stronach umożliwia obsługę pistoletu przez strzelców leworęcznych. Pistolety przeznaczone na amerykański rynek cywilny posiadają również dodatkowy bezpiecznik wewnętrzny. Pistolet wykonany jest z polimerów.

</doc>
<doc id="333389" url="https://pl.wikipedia.org/wiki?curid=333389" title="Blog 27">
Blog 27

Blog 27 – polski zespół muzyczny założony w 2005 roku przez nastoletnie wokalistki Tolę Szlagowską i Alicję Boratyn, wykonujący muzykę z gatunku pop. Ich pierwszy album, "&lt;LOL&gt;", uzyskał w Polsce status podwójnej platyny i osiągnął także sukces w Europie Zachodniej i Japonii. Pochodziły z niego międzynarodowe przeboje „Uh La La La”, „Hey Boy (Get Your Ass Up)” i „Wid Out Ya”. Po odejściu Ali z zespołu w 2006 roku grupa wydała jeszcze jedną płytę, "Before I’ll Die...", lecz w 2008 roku zakończyła działalność po tym, jak Szlagowska wyprowadziła się do USA. Blog 27 sprzedał ponad 250 tysięcy płyt na całym świecie i jest uważany za prekursora mody emo w Polsce.
Historia.
Blog 27 został założony jako duet muzyczny przez dwie koleżanki Tolę Szlagowską i Alicję Boratyn w 2005 roku. Nazwa zespołu wzięła się z ich zainteresowania blogowaniem oraz tej samej daty urodzin – obie urodziły się 27 listopada. Ich pierwszy singel, wydany w maju 2005 „Uh La La La” (cover utworu Alexii), cieszył się popularnością w Polsce. Kolejny, „Hey Boy (Get Your Ass Up)”, który był coverem piosenki grupy Teddybears, również stał się przebojem. Początkowo Blog 27 uchodził za zespół zagraniczny jako że krajowa publiczność nie była świadoma, że grupa pochodzi z Polski. 27 listopada 2005 – w dzień trzynastych urodzin Ali i dwunastych urodzin Toli – został wydany ich debiutancki album "&lt;LOL&gt;", który w ciągu kilku tygodni od rozpoczęcia sprzedaży trafił do czołówki najchętniej kupowanych polskich płyt. Jednak razem z popularnością, zespół doświadczył także internetowego hejtu.
Na początku roku 2006 rozpoczęła się intensywna promocja grupy poza granicami Polski. Zespół wyjechał na trasę koncertową po Niemczech, Austrii i Szwajcarii z niemieckim zespołem Tokio Hotel oraz gościł w niemieckich stacjach telewizyjnych Viva i RTL. Singel „Uh La La La” wszedł na listy przebojów w krajach niemieckojęzycznych i Włoszech. W drugiej połowie marca album "&lt;LOL&gt;" został wydany międzynarodowo, a w kwietniu na rynkach zachodnich pojawił się singel „Hey Boy”, notowany na listach przebojów w krajach niemieckojęzycznych i Czechach. Teledysk do utworu od razu uplasował się na interaktywnej liście Get the Clip w telewizji Viva Plus.
Wiosną 2006 na polskim rynku ukazała się reedycja płyty, która dotarła do drugiego miejsca oficjalnej polskiej listy sprzedaży OLiS. Wtedy też rozpoczęła się polska część trasy koncertowej zespołu. Bilety na występy Blog 27 dołączone były do nowej wersji albumu "&lt;LOL&gt;" sprzedawanej w sieci sklepów Empik. W kwietniu nagrano teledysk do kolejnego singla – „Wid Out Ya”, który trafił do polskich stacji telewizyjnych w maju 2006. Na początku czerwca duet brał udział w konkursie Superjedynki na XLIII Krajowym Festiwalu Muzyki Polskiej w Opolu, gdzie płyta "&lt;LOL&gt;" otrzymała nominację w kategorii Album Pop. Następnie w polskich telewizjach i rozgłośniach pojawił się kolejny singel, „I Still Don’t Know Ya”. Piosenka brała udział w konkursie Przebój Lata 2006 na Festiwalu Jedynki w Sopocie, gdzie dotarła do drugiego etapu. Stopniowo piosenki Blog 27 nadawane były w kolejnych państwach – w połowie roku singel „Wid Out Ya” trafił na niemieckie półki sklepowe, a „Uh La La La” pojawiło się we Francji oraz we Włoszech, gdzie koncern FIAT wykorzystał ten utwór do reklamy swoich samochodów. W czerwcu album "&lt;LOL&gt;" wydano na Węgrzech, a we wrześniu pojawił się on we francuskich i japońskich sklepach muzycznych.
W październiku 2006 Alicja Boratyn poinformowała, że odchodzi z Blog 27 ze względu na osobiste i artystyczne różnice między nią a Tolą. Boratyn rozpoczęła karierę solową, a Szlagowska zaprosiła do współpracy nowych muzyków: swojego brata Jana Szlagowskiego, Pawła Rosiaka oraz braci Adama i Aleksandra Milwiw-Baron, a także dwie tancerki: Marię Foryś (znaną później z programów "You Can Dance – Po prostu tańcz" i "Dance Club") oraz Sylwię Dymek. W listopadzie zespół zdobył Europejską Nagrodę Muzyczną MTV w kategorii Najlepszy Polski Wykonawca, a pod koniec miesiąca wydano kolejną wersję debiutanckiej płyty, tym razem z dołączonym krążkiem DVD, na którym znalazły się teledyski, wywiad z zespołem, zdjęcia i filmy z dzieciństwa Toli oraz fragmenty koncertów. Wtedy też do mediów trafił teledysk „Who I Am?”, w którym wystąpiła już sama Tola.
W styczniu 2007 Blog 27 otrzymał specjalną nagrodę Komisji Europejskiej – European Border Breakers Award (EBBA). Zespół znalazł się w dziesiątce najpopularniejszych europejskich wykonawców, wyróżnionych na podstawie statystyk opracowanych przez Billboard Information Group. Na początku roku 2007 Charles Eddy, edytor magazynu "Billboard" na swojej prywatnej liście uznał „Hey Boy (Get Your Ass Up)” za jeden z najlepszych singli 2006 roku, choć nie był on nawet wydany w Stanach Zjednoczonych. Dzięki bardzo dobrej sprzedaży debiutanckiego krążka w Polsce grupa wystąpiła na koncercie TOPtrendy w czerwcu 2007, gdzie płyta "&lt;LOL&gt;" zajęła 2. miejsce w rankingu najpopularniejszych polskich płyt poprzedniego roku.
18 kwietnia 2008 odbyła się premiera drugiego albumu grupy, zatytułowanego "Before I’ll Die...", na którym muzykę i słowa do wszystkich utworów napisała sama Tola. Kilka piosenek z płyty pojawiło się w serialu "39 i pół" emitowanym na antenie TVN, w którym oprócz Toli wystąpili też Jan Szlagowski i Aleksander Milwiw-Baron. Album promował utwór „Cute (I’m Not Cute!)”, którego premiera miała miejsce w marcu 2008 na antenie Radia Eska. Wideoklip do piosenki otrzymał pozytywną, czterogwiazdkową ocenę w amerykańskim magazynie "Blender". Singel okazał się sporym przebojem, a album "Before I’ll Die..." dotarł w Polsce do miejsca 3. listy sprzedaży i uzyskał status złotej płyty. Kolejnym singlem z płyty został utwór „Fuck U!”, którego teledysk ukazał się we wrześniu 2008. Blog 27 zakończył działalność jeszcze w tym samym roku, kiedy to Tola Szlagowska wyjechała do USA by rozpocząć naukę w szkole muzycznej.

</doc>
<doc id="333390" url="https://pl.wikipedia.org/wiki?curid=333390" title="Rozmowa w „Katedrze”">
Rozmowa w „Katedrze”

Rozmowa w „Katedrze” ("Conversación en La Catedral") – powieść peruwiańskiego pisarza Maria Vargasa Llosy z 1969 roku. Uważana za najważniejsze dzieło w dorobku Llosy i jedną z najlepszych powieści XX w.
"Rozmowa w „Katedrze”" jest udaną próbą stworzenia powieści totalnej. Llosa wykorzystuje eksperymenty formalne Joyce’a czy Faulknera – czasem je pogłębiając, osadza je jednak w latynoskich realiach, demaskując pokolonialny system społeczny nadal obowiązujący w jego ojczyźnie.
Pierwowzorem literackiej „Katedry” była knajpa o takiej samej nazwie, znajdująca się w pobliżu Plaza de la Union w Limie. Obecnie jest tam parking.
Fabuła.
Połowa lat 60. Santiago Zavala, trzydziestolatek pracujący w redakcji jednej z limańskich gazet, spotyka dawnego szofera swego ojca (o imieniu Ambrosio) i razem lądują w tytułowej „Katedrze”, obskurnej knajpie dla biedoty, prowadzonej przez Chińczyków. Zaczynają się nieodzowne przy piwie wspominki i rodzą wątpliwości... Kim był ojciec Santiago? A może kim próbował być? Peruwiańskim arystokratą? Biznesmenem? Politykiem? Kimś jeszcze innym?
Losy Santiaga i jego rodziny oraz związana z nią obyczajowo-kryminalna intryga służą Llosie do stworzenia szerokiej panoramy Peru, od metyskich i murzyńskich chat po rezydencje kreolskiej elity społecznej, finansowej, politycznej. Santiago wędruje po zakamarkach pamięci i cofa się o dekadę, a Llosa jeszcze wcześniej, odtwarzając mechanizm powstawania dyktatury i ukazując jej nie zawsze jawny wpływ na życie jednostki.

</doc>
<doc id="333397" url="https://pl.wikipedia.org/wiki?curid=333397" title="Reel Big Fish">
Reel Big Fish

Reel Big Fish – początkowo był to czysto punkowy zespół, jakiś czas później doszła sekcja dęta, dziś zespół gra ciekawą mieszankę RPS. W 1995 roku zespół wydał pierwszą płytę "Everything Sucks", który sprzedał się w wystarczającej ilości by zainteresować Mojo Records. Płyty Reel Big Fish weszły do sprzedaży masowej. Po nieoczekiwanym sukcesie ich znajomych z zespołu Goldfinger, Mojo wydało następną płytę RBF "Turn The Radio Off" (1996). Zespół spędził resztę roku na supportowaniu zespołów – weteranów ska. W 1998, Reel Big Fish wydał "Why Do They Rock So Hard" z kilkoma odświeżonymi nagraniami. Rok 2001 to pożegnanie z Mojo i przejście do Jive. Rok 2002 to nowa płyta "Cheer Up!". Zespół gra w stylu ska punk nawet z elementami RPS.

</doc>
<doc id="333405" url="https://pl.wikipedia.org/wiki?curid=333405" title="Margrabiowie Miśni, elektorowie i królowie Saksonii">
Margrabiowie Miśni, elektorowie i królowie Saksonii



</doc>
<doc id="333408" url="https://pl.wikipedia.org/wiki?curid=333408" title="Jeziorna (dopływ Obry)">
Jeziorna (dopływ Obry)

Jeziorna ("Pieski Potok", "Kanał", "Pieski Strumyk") – rzeka na Pojezierzu Lubuskim, lewy dopływ Obry o długości 27,91 km. Wypływa z jeziora Buszenko na Pojezierzu Łagowskim, płynie przez tereny zalesione, ujście do Obry koło Bledzewa, w dolnym biegu szlak kajakowy.

</doc>
<doc id="333415" url="https://pl.wikipedia.org/wiki?curid=333415" title="Myst (seria)">
Myst (seria)

Myst – seria przygodowych gier komputerowych wydawanych w latach 1993–2005. Fabuła obraca się wokół prawie wymarłej rasy D'ni potrafiącej tworzyć połączenia z innymi światami, dzięki opisywaniu tych światów w specjalnych księgach. Przez takie światy, zwane Wiekami, wędruje główny bohater serii.
Saga składa się z następujących części:
Ponadto wydano:
David Wingrove we współpracy z twórcami, Randem i Robynem Millerem, napisał trzy powieści osadzone w uniwersum "Myst": "Księga Atrusa" (1995), "Księga Ti'any" (1996) i "Book of D'ni" (1997), które zostały wydane w zbiorczym tomie "The Myst Reader" (2004). Zapowiedziana także została czwarta powieść o tytule "The Book of Marrim".
W październiku 2014 roku ogłoszono, że firmy Cyan Worlds i Legendary Entertainment wyprodukują wspólnie serial telewizyjny na podstawie serii oraz towarzyszącą mu grę komputerową, która rozszerzy jego fabułę.

</doc>
<doc id="333419" url="https://pl.wikipedia.org/wiki?curid=333419" title="Droga I/63 (Czechy)">
Droga I/63 (Czechy)

Droga krajowa nr 63 () – droga krajowa I kategorii w Czechach, łącząca miasto Cieplice z autostradą D8. Została oddana do użytku w 1988 roku jako fragment osi transportowej Cieplice – Uście nad Łabą. W latach 1997-2015 istniała jako droga ekspresowa R63 (czes. "rychlostní silnice R63"). W dniu 1 stycznia 2016, wraz z likwidacją kategorii dróg ekspresowych, została przemianowana na "drogę dla pojazdów samochodowych".

</doc>
<doc id="333421" url="https://pl.wikipedia.org/wiki?curid=333421" title="Brody (powiat zielonogórski)">
Brody (powiat zielonogórski)

Brody () – wieś w Polsce położona w województwie lubuskim, w powiecie zielonogórskim, w gminie Sulechów, na prawym brzegu Odry ok. 6 km od Czerwieńska. 
W latach 1975–1998 miejscowość należała administracyjnie do województwa zielonogórskiego.
Przez miejscowość przebiega droga wojewódzka nr 278 oraz kończy swój bieg droga wojewódzka nr 280.
We wsi znajduje się przeprawa promowa na Odrze i kościół z połowy XIX w.
Według danych na 31 grudnia 2017 miejscowość zamieszkuje 684 mieszkańców.

</doc>
<doc id="333422" url="https://pl.wikipedia.org/wiki?curid=333422" title="Ignacy (patriarcha Moskwy)">
Ignacy (patriarcha Moskwy)

Ignacy (zm. 1618 lub 1619 lub ok. 1640) – "de facto" drugi patriarcha moskiewski i całej Rusi, wykreślony pośmiertnie z oficjalnych wykazów patriarchów, sprawujący urząd od 1605 do 1606 i ponownie, w sposób niekanoniczny, w 1611.
Ignacy był z pochodzenia Grekiem, chirotonię biskupią przyjął przed 1595 w Cypryjskim Kościele Prawosławnym lub w Patriarchacie Konstantynopolitańskim. Do Rosji przybył na ceremonię koronacyjną Fiodora I lub Borysa Godunowa; został w tym kraju, licząc na zrobienie kariery w hierarchii cerkiewnej. W 1603 lub 1605 na mocy decyzji uświęconego soboru i patriarchy moskiewskiego i całej Rusi Hioba został biskupem riazańskim.
W czerwcu 1605 jako pierwszy z rosyjskich hierarchów prawosławnych uznał Dymitra Samozwańca I za prawdziwego syna Iwana IV Groźnego i złożył mu przysięgę na wierność. 24 czerwca 1605, po wjeździe Samozwańca do Moskwy, na jego żądanie sobór biskupów ogłosił Ignacego nowym patriarchą moskiewskim, odsuwając od urzędu Hioba. Patriarcha zaliczał się do najbliższego otoczenia Dymitra Samozwańca, doradzał mu w sprawach państwowych, zwłaszcza w zakresie polityki wyznaniowej. Koronował Dymitra na cara, zaś jego żonę Marynę Mniszchównę – na carycę Rosji.
Po obaleniu Samozwańca przez spisek, na czele którego stał Wasyl Szujski, Ignacy został pozbawiony urzędu i sakry biskupiej przez uświęcony sobór, po czym osadzony pod strażą w Monasterze Czudowskim. Pozostawał w nim do 1611, gdy został zwolniony przez polską załogę Kremla i niekanonicznie (bez zwoływania soboru) przywrócony na urząd patriarszy. W grudniu tego samego roku podjął próbę ucieczki z Moskwy, został jednak zatrzymany przez wojska polskiego króla Zygmunta III Wazy. Na jego polecenie zamieszkał w klasztorze Bazylianów w Wilnie, gdzie przyjął ostatecznie unię. Władca miał nadzieję posłużyć się jego osobą w razie nowej wojny z Rosją; nigdy jednak do tego nie doszło. Ignacy zmarł w Wilnie pod koniec drugiej dekady XVII w. lub nawet dwadzieścia lat później, ok. 1640.
Życiorys.
Pochodzenie i wczesna działalność.
Miejsce pochodzenia Ignacego stanowi kwestię sporną. Przed XIX stuleciem większość związanych z Rosyjskim Kościołem Prawosławnym źródeł podawało, że był on Grekiem cypryjskim. Jeszcze na Cyprze miał zostać wyświęcony na biskupa, brak jednak informacji, którą katedrę w Cypryjskim Kościele Prawosławnym objął. Jako powód wyjazdu Ignacego z Cypru wymienia się ucieczkę po zdobyciu wyspy przez Turków w 1570 lub usunięcie przez nich z katedry.
Cypryjskiemu pochodzeniu Ignacego zaprzeczał grecki duchowny Arseniusz z Elassy, działający w Rosji na przełomie XVI i XVII w. Twierdził on, że Ignacy był mnichem w jednym z klasztorów Athosu, przyjął chirotonię biskupią w prawosławnym Patriarchacie Konstantynopolitańskim i był hierarchą Erisso. Wersję tę za prawdopodobną uznaje Shubin. Do ucieczki z zajmowanej katedry przyszłego patriarchę moskiewskiego miał zmusić fakt, iż inny duchowny, pragnący sam objąć wymieniony urząd, przekupił władze tureckie, by siłowo usunęły z niego Ignacego. Według innej wersji Ignacy faktycznie był hierarchą Erisso, lecz został usunięty przez Turków z katedry z innego powodu.
Według starszych źródeł, jednoznacznie negatywnie oceniających postać Ignacego, uzyskał on wykształcenie teologiczne w Rzymie i na terytorium Państwa Moskiewskiego przybył już jako unita. Ocenie takiej zaprzeczał Arseniusz z Elassy. Również A. Bogdanow twierdzi, że Ignacy dotarł do Rzymu, uciekając z ziem greckich, zaprzecza jednak, by przyjął katolicyzm przed przybyciem do Rosji. Metropolita Makary (Bułgakow) podaje tę informację jako wątpliwą, twierdzi jednak, że Ignacy był „przychylny wobec katolików”.
Metropolita riazański.
Według Kartaszowa Ignacy przybył do Moskwy jako przedstawiciel Patriarchatu Aleksandryjskiego na koronacji cara Fiodora I, jednak wbrew pierwotnym planom nie wyjechał z kraju po uroczystościach, lecz pozostał i został przyjęty w jurysdykcję Rosyjskiego Kościoła Prawosławnego. Shubin, podający ten sam czas przyjazdu Ignacego do Moskwy, twierdzi, że był on reprezentantem patriarchy Konstantynopola. Z kolei Bogdanow podaje, że duchowny dotarł do Rosji dopiero na koronację Borysa Godunowa, zaś jego główną motywacją dla przyjazdu była chęć zrobienia kariery duchownej w miejscu, gdzie z powodu dominacji jednego wyznania nie dochodziło do walk religijnych. Metropolita Makary twierdzi, że Ignacy dowiedział się o pobożności cara Fiodora I i jego przychylności dla hierarchów greckich i to właśnie skłoniło go do wyjazdu do Rosji.
W Moskwie Ignacy zamieszkał w miejscowej kolonii Greków. Przez prawosławnych hierarchów rosyjskich został przyjęty sceptycznie – w ocenie Rosjan jedynie ich państwo zachowało pełnię prawdziwej wiary (Święta Ruś), zaś przybysze z zagranicy, nawet wyznania prawosławnego, nie byli w tej kwestii do końca godni zaufania. Stopniowo jednak pozycja Ignacego w otoczeniu patriarchy Hioba wzrastała. W 1603 lub 1605 został mianowany metropolitą riazańskim i muromskim.
Współpraca z Dymitrem Samozwańcem.
Ignacy jako pierwszy rosyjski biskup prawosławny uznał Dymitra Samozwańca I za prawdziwego carewicza Dymitra; uczynił to po tym, gdy po jego stronie była już większość bojarów i wojska. W czerwcu 1605 wyjechał na spotkanie wojsk Samozwańca do Tuły i motywowany nadziejami na szybki awans w hierarchii cerkiewnej złożył mu przysięgę na wierność, po czym wezwał innych do uczynienia tego samego. Ignacy wziął udział w triumfalnym wjeździe Samozwańca do Moskwy, w czasie którego był już witany jak pełnoprawny patriarcha, chociaż przy życiu pozostawał kanonicznie wybrany na ten urząd w 1589 Hiob. Cztery dni po wjeździe do Moskwy, 24 czerwca 1605, Dymitr Samozwaniec zażądał od soboru biskupów formalnego ogłoszenia Ignacego nowym zwierzchnikiem Rosyjskiego Kościoła Prawosławnego. Jego wola została spełniona, chociaż początkowo zebrani hierarchowie opowiadali się raczej za pozostawieniem Hioba na urzędzie. Aby uniknąć podejrzeń o działanie na polecenie władzy świeckiej, sobór podał jako oficjalną przyczynę usunięcia Hioba z urzędu jego podeszły wiek i zły stan zdrowia; usankcjonował także zmuszenie go do wyjazdu z Moskwy i zamieszkania w monasterze Zaśnięcia Matki Bożej w Staricy. Pragnąc zatrzeć wrażenie, iż wybór nowego patriarchy został dokonany z pogwałceniem wszelkich stosowanych w podobnych przypadkach procedur, Samozwaniec polecił Ignacemu odwiedzenie Hioba w Staricy i uzyskanie od niego błogosławieństwa. Były patriarcha konsekwentnie jednak odmawiał. Ignacy nie został intronizowany według typowego dla Rusi obrządku (zakładającego m.in. powtórzenie chirotonii biskupiej), niemniej jego wybór z formalnego punktu widzenia był ważny. Zdaniem Shubina nie ma wątpliwości, że o wskazaniu Ignacego na nowego patriarchę Dymitr Samozwaniec zdecydował, kierując się jego greckim pochodzeniem.
30 czerwca Ignacy wydał list informujący o wstąpieniu na tron „prawowitego cara i wielkiego księcia Dymitra Iwanowicza”, objęciu przez siebie godności patriarchy, nakazał odprawianie molebnów w intencji cara i jego matki, mniszki Marty, by Bóg:
W tym samym czasie, według relacji kard. Borghese, miał już deklarować gotowość przystąpienia do unii kościelnej.
Patriarcha Ignacy, razem z innymi rosyjskimi hierarchami prawosławnymi, wszedł w skład Soboru zwołanego przez Dymitra Samozwańca w celu osądzenia spiskującego przeciwko niemu Wasyla Szujskiego i jego braci Dymitra i Iwana. Do niego i do innych biskupów Szujski zwrócił się o litość i wstawiennictwo u władcy. Nikt jednak z duchowieństwa nie poparł tej prośby. Sobór skazał Szujskiego na śmierć, zaś jego braci na wygnanie; ostatecznie wyrok śmierci został w ostatniej chwili zmieniony.
Razem z innymi biskupami prawosławnymi Ignacy wszedł w skład Dumy Bojarskiej, zreformowanej przez Dymitra Samozwańca, na wzór polskiego Senatu. Wśród senatorów patriarcha zajmował honorowe pierwsze miejsce. Zaliczał się do bliskich doradców Dymitra Samozwańca. Równocześnie nie wszyscy duchowni rosyjscy uznali go za prawowitego zwierzchnika Kościoła. Ci, którzy otwarcie kwestionowali jego prawa do objęcia tronu patriarszego, byli zsyłani do odległych monasterów.
Ignacy był świadkiem spotkania Dymitra z „matką” – mniszką Martą (w życiu świeckim Marią Nagoj, ostatnią żoną Iwana Groźnego), zaś 18 lipca 1605 Ignacy uczestniczył w uroczystym wjeździe do Moskwy obojga. Tego samego dnia odprawił w patriarszym soborze Zaśnięcia Matki Bożej Świętą Liturgię, w czasie której dziękował Bogu za „zjednoczenie rodziny carskiej”. 30 lipca, z zachowaniem wszystkich rosyjskich tradycji, koronował Dymitra Samozwańca na cara.
9 maja 1606 Ignacy koronował Marynę Mniszchównę na carycę Rosji. Problem ślubu Dymitra i Maryny, wyznawczyni katolicyzmu, wzbudzał istotne kontrowersje w otoczeniu Samozwańca. W pierwszych miesiącach 1606 ojciec Maryny, Jerzy Mniszech, na polecenie jej męża, za pośrednictwem nuncjusza papieskiego w Moskwie Rangoniego ubiegał się u papieża Pawła V o zgodę na uczęszczanie przez Marynę do cerkwi (przy zachowaniu katolicyzmu), przestrzeganie postów prawosławnych oraz przyjęcie przez nią Eucharystii z rąk patriarchy moskiewskiego i całej Rusi w czasie Świętej Liturgii zwyczajowo towarzyszącej koronacji. Papież nie zgodził się jednak na żadne z powyższych. Dymitr zrezygnował wówczas z żądania, by Maryna przyjęła z rąk patriarchy komunię świętą. Omówił również z nim kwestię swojego ślubu z katoliczką i jej koronacji na carycę. Ignacy stwierdził wówczas, że powtórny chrzest Mniszchówny (a zatem jedyna niebudząca kontrowersji w ówczesnej epoce forma konwersji na prawosławie) nie jest konieczny. W czasie ceremonii koronacyjnej dwukrotnie namaścił jej czoło wonnym olejem. Gest ten jest różnie interpretowany – według Kartaszowa była to z jego strony świadoma mistyfikacja, chęć wprowadzenia obecnych na ceremonii Rosjan w błąd, jakoby w tym momencie Mniszchówna dokonała zmiany wyznania, według Czerskiej Ignacy pragnął przypodobać się carowi, nie żądając powtórnego chrztu i uważał, że opisywany obrzęd wystarczy, by żona Dymitra stała się członkinią Kościoła prawosławnego.
Po koronacji Maryny Mniszchówny Ignacy być może osobiście udzielił jej i Dymitrowi ślubu. O udzielaniu ślubu osobiście przez patriarchę mówi jedna z polskich relacji świadków opisujących to wydarzenie. Według innej, również polskiej, małżeństwo pobłogosławił zwykły duchowny. Arseniusz z Elassy twierdzi, że sakramentu udzielał Fiodor, duchowny z moskiewskiego soboru Zwiastowania. Podobnie enigmatyczność opisów uniemożliwia jednoznaczne stwierdzenie, czy Ignacy (lub ewentualnie inny celebrans) udzielił Marynie komunii świętej, czy jedynie wypiła ona z kielicha tzw. wina błogosławionego, którego spożycie przez nowożeńców odwoływało się symbolicznie do cudu w Kanie Galilejskiej. O świętokradcze udzielenie katoliczce komunii świętej oskarżał Ignacego metropolita jarosławski i rostowski Filaret. Zarzut ten podniósł również sobór biskupów, który pozbawił go godności patriarchy.
Równocześnie Ignacy nie zgadzał się na wznoszenie kościołów katolickich w Moskwie i oburzał się, gdy Dymitr Samozwaniec nie szanował obyczajów rosyjskich i prawosławnych (jadł mięso w dni postne, nie żegnał się przed ikonami, pozwalał polskim żołnierzom na wnoszenie broni do cerkwi, nie pozwalał duchownym prawosławnym błogosławić posiłków). Wielokrotnie rozmawiał z carem, przekonując go, że szybkie i autentyczne zjednoczenie katolików i prawosławnych nie jest możliwe. Doprowadził do wyjazdu części jezuitów z Moskwy; zastąpili ich benedyktyni i dominikanie, uważani przez patriarchę za mniej skutecznych w przypadku ewentualnej kampanii katolicyzacji Rosji. Równocześnie tolerował w otoczeniu cara protestantów.
Po obaleniu Samozwańca.
18 maja 1606, dzień po obaleniu Dymitra Samozwańca I, patriarcha Ignacy został pozbawiony urzędu przez sobór biskupów i uwięziony w Monasterze Czudowskim. Według Kartaszowa hierarchowie działali z poparciem Wasyla Szujskiego, z kolei Bogdanow uważa, że swoją decyzją w sprawie Ignacego chcieli dopiero uzyskać jego zaufanie. Sobór, złożony w zdecydowanej większości z tych samych biskupów, archimandrytów i igumenów, którzy niecały rok wcześniej ogłosili Ignacego patriarchą, przeprowadził sąd nad nim, pozbawił go sakry biskupiej i ogłosił wszystkie jego działania, podjęte w czasie sprawowania urzędu, jako „przestępcze”, podkreślając w szczególności nieprzeprowadzenie ponownego chrztu Maryny Mniszchówny oraz bezprawne udzielenie jej sakramentów małżeństwa i Eucharystii. Ignacy w czasie procesu nie bronił się. Były patriarcha został jako zwykły mnich uwięziony w Monasterze Czudowskim.
W lipcu 1610 tronu został z kolei pozbawiony Wasyl Szujski. Grupa siedmiu bojarów, która przejęła po nim rządy w kraju ("siemibojarszczina"), rozważała przywrócenie Ignacego na urząd patriarchy, gdyż jego następca Hermogen był bezkompromisowym zwolennikiem Szujskiego. Ostatecznie do pozbawienia Hermogena urzędu nie doszło. W 1611, po ogłoszeniu nowym carem Rosji polskiego królewicza Władysława, Ignacy odzyskał wolność. 24 marca 1611 odprawił Świętą Liturgię, w czasie której modlił się publicznie w intencji Władysława. W kwietniu tego roku patriarcha Hermogen, konsekwentnie wzywający Rosjan do uczestnictwa w pospolitym ruszeniu i wypędzeniu Polaków z kraju, został wtrącony do więzienia w Monasterze Czudowskim. Jego obowiązki przejął, tym razem bez potwierdzenia tego faktu przez sobór, Ignacy. Hierarcha nie chciał jednak pozostać w ogarniętej wojną domową Rosji i 27 grudnia 1611 podjął próbę ucieczki z Moskwy. W okolicach Smoleńska Ignacy został napadnięty, obrabowany, a następnie zatrzymany w polskim obozie pod miastem. Król polski Zygmunt III Waza miał nadzieję, że zdoła w przyszłości ponowić wojnę z Rosją i zamierzał wykorzystać wówczas osobę byłego patriarchy. Ignacy został przewieziony do Wilna (wyjazd z Rzeczypospolitej mu uniemożliwiono), gdzie zamieszkał w klasztorze bazyliańskim. Pod wpływem archimandryty Józefa Welamina Rutskiego przeszedł na katolicyzm obrządku wschodniego, zaś na żądanie Jozafata Kuncewicza ogłosił tę decyzję publicznie, skierował również list z informacją o tym fakcie do papieża. Jak podaje Połozniew, został przełożonym wileńskiego monasteru Bazylianów i pełnił tę funkcję do śmierci. W styczniu 1615 otrzymał od króla nadanie ziemskie, które uniezależniało go materialnie od klasztoru w Wilnie oraz miejscowego unickiego bractwa.
Datę śmierci Ignacego tradycyjnie sytuowano około roku 1640, jednak w nowszych badaniach wymienia się znacznie wcześniejsze lata 1618 lub 1619. Duchowny został pochowany w cerkwi Trójcy Świętej na terenie klasztoru Bazylianów w Wilnie. Jego szczątki zostały prawdopodobnie wyjęte z grobowca i wywiezione z miasta przez wojska rosyjskie po zdobyciu Wilna w 1655.
Patriarcha Ignacy był przez współczesnych uważany za kanonicznego patriarchę, również pozbawiający go urzędu sobór biskupów nie orzekł, że jego wybór należało traktować od początku jako nieważny. Wykreślenie Ignacego z oficjalnych wykazów patriarchów nastąpiło dopiero w późniejszym czasie. Jeszcze sobór biskupów z 1620 określa go jedynie jako „patriarchę pozbawionego urzędu” (cs. izwierżenago patriarcha), nie sugerując niekanoniczności jego wyboru.

</doc>
<doc id="333424" url="https://pl.wikipedia.org/wiki?curid=333424" title="Zabór">
Zabór

Zabór (niem. "Fürsteneich", do 1936 r. "Saabor") – wieś (dawniej miasto) w Polsce, położona w województwie lubuskim, w powiecie zielonogórskim, w gminie Zabór, której jest siedzibą. Miejscowość leży w Niecce Zaborskiej, w pobliżu jeziora Liwno, ok. 5 km od rzeki Odry, wśród kompleksów leśnych.
Zabór uzyskał lokację miejską w 1681 roku, zdegradowany w 1742 roku. W latach 1975–1998 miejscowość należała administracyjnie do województwa zielonogórskiego.
Nazwa.
Nazwa pochodzi od staropolskiej nazwy lasu iglastego – boru. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Zabor" podając jej znaczenie "hinter dem Walde" czyli po polsku "za lasem".
Polską nazwę "Zabór" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
30 listopada 1936 r. nazistowska administracja III Rzeszy w miejsce zgermanizowanej nazwy "Saabor" wprowadziła całkowicie niemiecką nazwę "Fürsteneich". 12 listopada 1946 r. nadano miejscowości polską nazwę Zabór.
Historia.
Najstarsze znane wzmianki o miejscowości, wówczas pod nazwą Saborin, pochodzą z początku XIV wieku. Od 1553 r. właścicielem dóbr zaborskich była rodzina Tschammerów (von Tschammer und Osten herbu Rogala) z rycerskiego rodu Czamborów. Zabór otrzymał prawa miejskie w 1556 r. lecz nie rozwinął się i pozostał wsią.
Z miejscowości Zabór Krzysztof Jan Żegocki kierował podległymi mu partyzantami w pierwszym okresie walk przeciw Szwedom w okresie potopu szwedzkiego.
Zabytki.
Do rejestru zabytków Narodowego Instytutu Dziedzictwa wpisane są:
Inne zabytki:

</doc>
<doc id="333426" url="https://pl.wikipedia.org/wiki?curid=333426" title="Sanaga">
Sanaga

Sanaga – rzeka w Kamerunie powstała z połączenia dwóch innych - Djérem i Lom. Ma około 890 km długości. Uchodzi do Atlantyku.

</doc>
<doc id="333428" url="https://pl.wikipedia.org/wiki?curid=333428" title="José Maria Aznar">
José Maria Aznar



</doc>
<doc id="333430" url="https://pl.wikipedia.org/wiki?curid=333430" title="Eryk I">
Eryk I



</doc>
<doc id="333435" url="https://pl.wikipedia.org/wiki?curid=333435" title="Zemsta hrabiego Skarbka">
Zemsta hrabiego Skarbka

Zemsta hrabiego Skarbka (fr. "La Vengeance du comte Skarbek") – belgijski komiks, którego autorami są Yves Sente (scenariusz) i Grzegorz Rosiński (rysunki), wydany w dwóch tomach w latach 2004–2005 przez francuskie wydawnictwo Dargaud. Polskie tłumaczenie ukazało się w tych samych latach nakładem Egmont Polska.
Fabuła.
Inspiracją dla fabuły "Zemsty hrabiego Skarbka" była powieść "Hrabia Monte Christo" Aleksandra Dumasa ojca. Komiks opowiada rozgrywającą się w 1843 historię procesu sądowego tajemniczego polskiego hrabiego Mieszka Skarbka, który, wróciwszy do Francji po kilkuletniej nieobecności, podaje się za legendarnego malarza kobiecych aktów, pracującego pod pseudonimem Louis Paulus. Hrabia domaga się zwrotu obrazów zagarniętych bezprawnie przez jego wrogów. Pojawienie się Skarbka w Paryżu wywołuje popłoch wśród jego przeciwników i wzbudza poruszenie wśród żądnych sensacji mieszkańców. Zagadkowość postaci polskiego arystokraty wzmacnia jego niejasna przeszłość i zbrodnie w otoczeniu hrabiego.

</doc>
<doc id="333437" url="https://pl.wikipedia.org/wiki?curid=333437" title="Jedlińsk">
Jedlińsk

Jedlińsk – wieś w Polsce, położona w województwie mazowieckim, w powiecie radomskim, w gminie Jedlińsk.
Wieś jest siedzibą gminy Jedlińsk, a także rzymskokatolickiej parafii Świętych Apostołów Piotra i Andrzeja. 
Jedlińsk uzyskał lokację miejską w 1530 roku, zdegradowany w 1869 roku. Prywatne miasto szlacheckie w drugiej połowie XVI wieku położone było w powiecie radomskim województwa sandomierskiego.
W latach 1954–1972 wieś należała i była siedzibą władz gromady Jedlińsk. W latach 1975–1998 miejscowość położona była w województwie radomskim.
Położenie.
Jedlińsk znajduje się na Mazowszu na terenie historycznego Zapilicza, położony jest przy trasie E77(DK7) w odległości 90 km na południe od Warszawy i 10 km na północ od Radomia nad rzeką Radomką i Tymianką.
Historia.
Nazwa "Jedlińsk" wywodzi się od licznych jodeł, otaczających średniowieczną osadę.
W latach 1442–1457 właścicielami miejscowości byli Mikołaj i Zbigniew Czajkowie z Jaworu herbu Dębno, którzy byli synami Zawiszy z Oleśnicy, podsędka ziemi sandomierskiej.
W XVI wieku właścicielami wsi zostali Jedlińscy herbu Nabram, którzy lokowali miasto w 1530 roku na mocy przywileju króla Zygmunta I Starego. Od 1540 roku miasto posiadała prawo miecza. W latach 1560–1630 Jedlińsk pełnił rolę ważnego ośrodka kalwinizmu, którzy prowadzili zbór i szkołę konkurującą z Akademią Rakowską. W mieście osiedliło się wtedy wielu Szkotów. Po przejęciu miasta przez katolików, kalwiniści opuścili miasto, które wtedy podupadło.
W latach 1630–1669 pozostawał w posiadaniu Witowskich. Najazd szwedzki w 1655 roku spowodował zniszczenie miasteczka. W drugiej połowie XVII i w XVIII wieku miejscowe gimnazjum podlegało Akademii Krakowskiej. Po Witowskich majątek przejął Aleksander Załuski, mąż Teresy Witowskiej. Po nim Jedlińsk był w posiadaniu Józefa Sołtyka, od 1731 r. Franciszka na Słupowie Szembeka, od 1747 r. Teresy z Działyńskich Sikorskiej, od 1752 r. Stanisława Andrzeja Załuskiego, syna Aleksandra. Do 1793 r. wieś należała do Franciszka Lanckorońskiego, który sprzedał Jedlińsk Wilhelmowi Jacobsonowi.
W roku 1794 koło wsi kwaterował Tadeusz Kościuszko, przemieszczając się z wojskiem w kierunku Warszawy. Potem właścicielem był Tomasz Michał Dangel, właściciel sławnej na całą Europę fabryki powozów w Warszawie. później generał Mikołaj Bronikowski. 11 czerwca 1809 roku odbyła się tu bitwa wojsk Księstwa Warszawskiego z Austriackimi (bitwa pod Jedlińskiem). Mogiła poległych mieści się przy drodze do Woli Gutowskiej. W 1860 roku zburzono gotycki kościółek szpitalny pw. św. Wojciecha. W roku 1869 Jedlińsk został pozbawiony praw miejskich, stając się niewielką osadą. W sierpniu 1890 roku w Jedlińsku wybuchł groźny pożar.
W 1921 w Jedlińsku mieszkało 1490 osób. W 1929 były tu jeden kościół katolicki i synagoga. Synagoga znajdowała się przy ul. Warszawskiej 6.
Od 1994 roku w Jedlińsku działa Towarzystwo Miłośników Ziemi Jedlińskiej, dzięki któremu powstało Muzeum Ziemi Jedlińskiej imienia księdza Jana Kloczkowskiego.
Zwyczaje.
Co roku w ostatni wtorek przed Wielkim Postem mieszkańcy Jedlińska obchodzą wywodzący się prawdopodobnie z 1778 roku obrzęd ludowy, zwany ścięciem śmierci. Pierwsza wzmianka o tym obrzędzie pojawiła się 22 lutego 1860 r. w warszawskiej "Gazecie Codziennej". Był to przedruk listu księdza Jana Kloczkowskiego, ówczesnego proboszcza parafii w Jedlińsku, który opisuje zapustne widowisko.
Edukacja.
Pierwszą szkołę założyli kalwiniści przebywający w Jedlińsku w latach 1560–1630. W 1630 roku chorąży łęczycki Stanisław Witowski kupił Jedlińsk, usunął ewangelików z miasta, a szkołę oddał pod nadzór Akademii Krakowskiej. Wówczas nauczycielami szkoły byli: Sebastian Fafrowicz, Fabian Czaplic, Wojciech Zabłocki, Jan Złomański, Wincenty Ujazdowski i Piotr Struszewski. Szkoła, podobnie jak miasteczko szybko po tum podupadło. W 1794 roku ksiądz Michał Dmowski ufundował szkółkę elementarną przy kościele, która istniała do 1815 roku. Przez kolejne dziewięć lat mieszczanie sami szukali nauczycieli i opłacali ich, aż w 1824 roku z poręki rządu przysłano do Jedlińska nauczyciela Tomasza Kozłowskiego. Po nim uczył Antoni Ziembicki, mieszkaniec Jedlińska. Wtedy szkoła znajdowała się w jego domu. Po 16 latach Kurator Okręgu Naukowego Warszawskiego nominował na nauczyciela tej szkoły Karola Zieleniewskiego. Następnie uczył tu Michał Wereszczyński, później zaś Tomasz Barabasz, a po nim Paweł Jopkiewicz, Wincenty Przybyłowski, Stanisław Pytkowski i Szymon Wolski. W 1870 roku do szkoły chodziło 80 dzieci z Jedlińska i trzech okolicznych wsi: Woli Gutowskiej, Piaseczna i Lisowa. Za naukę dzieci włościanie płacili nauczycielowi 30 rubli rosyjskich i 50 kopiejek. W 1885 roku wybudowano nowy budynek szkolny – drewniany z jedną dużą salą szkolną i mieszkaniem dla nauczyciela. Nauka odbywała się w nim do wybuchu pożaru w 1890 roku. Pracę nad budową nowej szkoły rozpoczęto dopiero w 1927 roku. W nowym budynku były cztery sale lekcyjne, kancelaria i pokój nauczycielski, a dalsze dwie sale lekcyjne dobudowano w 1938 roku.
Podczas II wojny światowej Niemcy zajęli część szkoły, robiąc w jednej sali warsztat do remontu samochodów, w drugiej mieszkanie dla mechaników. Dzieci uczyły się na tajnych kompletach w prywatnych mieszkaniach, nawet w stodole u pana Salewskiego. W 1945 roku po zakończeniu wojny, kierownikiem szkoły została miejscowa nauczycielka Wacława Ziembicka. Budynek szkolny był zniszczony, toteż nauka odbywała się w pomieszczeniach wynajętych u miejscowej ludności. Remontem budynku szkolnego zajął się Komitet Rodzicielski i przy dużej pomocy ludności przywrócono szkole dawny wygląd. W latach 1952–1955 kierownictwo szkoły objęła Helena Jurkowska. Przez następne trzy lata kierownikiem był Edward Wrona. Od 1958 do 1972 roku szkołą kierował Kazimierz Foremniak. Wtedy przeprowadzono remont kapitalny istniejącej części i dobudowano 3 pomieszczenia, które przeznaczono na szatnię, umywalnię i bibliotekę.
1 września 1999 roku, na bazie ośmioletniej szkoły podstawowej, w Jedlińsku powstały sześcioklasowa szkoła podstawowa i trzyletnie gimnazjum. 31 sierpnia 2019 roku, w wyniku kolejnych zmian w systemie oświaty, gimnazjum zostało wygaszone.
W latach 2000–2002 trwała rozbudowa budynku szkolnego w Jedlińsku. Dobudowano 10 sal lekcyjnych, świetlicę, bibliotekę z czytelnią, szatnie i salę gimnastyczną o wymiarach 36×18 m z zapleczem dla potrzeb Publicznego Gimnazjum w Jedlińsku. Wyremontowano część starego budynku szkolnego i uzyskano dodatkowo pięć sal lekcyjnych oraz pokój nauczycielski dla gimnazjum.
Przy ulicy Marii Konopnickiej 2, znajduje się gmach, w którym mieści się Publiczna Szkoła Podstawowa im. Tadeusza Kościuszki.
Sport.
W Jedlińsku mieści się Gminny Ośrodek Sportu i Rekreacji (boisko piłkarskie z 1950 roku z widownią na 2000 miejsc, w tym 150 siedzących, orlik, boisko do koszykówki, boisko do piłki siatkowej plażowej, korty tenisowe, domki kempingowe). Siedzibę ma tu Ludowy Klub Sportowy, założony w 1946 roku (jako Błyskawica Jedlińsk) i uczestniczący w regionalnych rozgrywkach piłkarskich. Barwy klubu: niebiesko-granatowe.

</doc>
<doc id="333438" url="https://pl.wikipedia.org/wiki?curid=333438" title="Liniowa pułapka jonowa">
Liniowa pułapka jonowa

Liniowa pułapka jonowa ("Linear Ion Trap, Linear Trap Quadrupole – LTQ") – odmiana kwadrupolowego analizatora masy, w którym elektrody są czterema równoległymi prętami. Kwadrupolowa pułapka jonowa została wynaleziona przez Wolfganga Paul, który za konstruowanie pułapek jonowych otrzymał Nagrodę Nobla z fizyki w 1989 roku.
Przeciwległe pręty pułapki są ze sobą połączone elektrycznie. Do sąsiednich prętów analizatora przykładany zmienny o częstotliwości radiowej, potencjał elektryczny, zmienne pole elektryczne zmusza jony o wybranym zakresie stosunku ładunku do masy w pobliżu osi pułapki. Przy końcach pułapki umieszczone są elektrody o stałym potencjale elektrycznym uniemożliwiające ucieczkę jonów wzdłuż osi pułapki. 
Pomiar masy odbywa się przez wyrzucanie jonów o określonym stosunku masy do ładunku "m"/"Z" z analizatora i detekcję. W liniowych pułapkach jonowych stosuje się często dwa detektory, co zwiększa czułość. Liniowe pułapki jonowe charakteryzują się bardzo dużą czułością (większą niż zwykłe pułapki jonowe) i stosunkowo niską rozdzielczością (kilka tysięcy). W liniowej pułapce jonowej jony można:

</doc>
<doc id="333440" url="https://pl.wikipedia.org/wiki?curid=333440" title="Mielno (ujednoznacznienie)">
Mielno (ujednoznacznienie)



</doc>
<doc id="333441" url="https://pl.wikipedia.org/wiki?curid=333441" title="Abdurrahman Wahid">
Abdurrahman Wahid

Abdurrahman Wahid, znany także jako Gus Dur (ur. 7 września 1940 w Jombang, zm. 30 grudnia 2009 w Dżakarcie) – prezydent Indonezji w latach 1999 do 2001, przywódca Partii Przebudzenia Narodowego, którą założył po upadku reżimu Suharto.
Abdurraham Wahid objął urząd prezydenta w wyniku wyborów prezydenckich, które odbyły się w październiku 1999 roku. W chwili wybrania na urząd prezydenta był postrzegany przez społeczeństwo jako osoba, która poprawi stan gospodarki i zaprowadzi porządek w państwie. Krótko po wyborach doszło do nieporozumień między Wahidem a parlamentem. Jednocześnie pod presją społeczeństwa Wahid odsunął od władzy wojskowych odpowiedzialnych za mordy w Timorze. Prezydentowi zarzucano niezdolność do podejmowania ważnych decyzji (która doprowadziła do kryzysu finansowego w kraju), korupcję oraz niepotrzebne polemiki z różnymi grupami politycznymi. Wahid popadł w konflikty z elitami politycznymi i wojskowymi, które popierały poprzednie rządy Suharto. W 2001 roku odszedł ze stanowiska na rzecz Megawati Soekarnoputri.

</doc>
<doc id="333443" url="https://pl.wikipedia.org/wiki?curid=333443" title="Marta Najfeld">
Marta Najfeld

Marta Najfeld (ur. 27 kwietnia 1979 w Szczecinie) – polska szybowniczka. Siostra Joanny Najfeld.
Dwukrotna kobieca szybowcowa rekordzistka świata w prędkości przelotu po trasie trójkąta o długości 100 km: przeleciała tę trasę ze średnią prędkością 154,05 km/h. Rekord został pobity w klasie szybowców 15 metrowych ("15m Class Gliders") w Minden w USA 5 lipca 2005 na szybowcu PZL-Bielsko SZD-55.
Przy okazji zostały także pobite kobiece rekordy Polski: o 70 km/h w klasie 15-metrowej i o 28 km/h w klasie otwartej.
30 lipca 2006 poprawiła swój rekord, ustanawiając nowy na tym samym szybowcu i w tym samym miejscu, uzyskując prędkość 159,17 km/h.
Poprzedni rekord świata (142,4 km/h ustanowiony 4 grudnia 2002 w Bitterwasser w Namibii) należał do Niemki Angeliki Machinek.
W styczniu 2010 r. ustanowiła trzy kobiece rekordy Polski na odległość po trasie trójkąta 542 km: deklarowanego trójkąta, dowolnego trójkąta i z zadeklarowanymi maksymalnie trzema punktami zwrotnymi. Rekordy zostały pobite w klasie szybowców 15 metrowych ("15m Class Gliders") na szybowcu SZD-55 w Narromine w Nowej Południowej Walii, Australia.

</doc>
<doc id="333446" url="https://pl.wikipedia.org/wiki?curid=333446" title="Piotr Skarga (ujednoznacznienie)">
Piotr Skarga (ujednoznacznienie)



</doc>
<doc id="333451" url="https://pl.wikipedia.org/wiki?curid=333451" title="ZanderHaus">
ZanderHaus

ZanderHaus – polska grupa hardrockowa założona przez Piotra Zandera w 1996 roku.

</doc>
<doc id="333455" url="https://pl.wikipedia.org/wiki?curid=333455" title="NBA Most Valuable Player Award">
NBA Most Valuable Player Award

NBA Most Valuable Player Award (Nagroda MVP NBA) – nagroda dla najwartościowszego gracza w lidze NBA. Przyznawana od 1956 roku. Jest najważniejszą nagrodą indywidualną w NBA. Symbolizuje ją statuetka "Maurice Podoloff Trophy".
Najwięcej trofeów – sześć – zdobył Kareem Abdul-Jabbar.
Najmłodszym zdobywcą jest Derrick Rose, w momencie otrzymania wyróżnienia miał 22 lata. Najstarszym zawodnikiem, który dostał tę nagrodę jest Karl Malone, ówczesny gracz Utah Jazz miał 36 lat. Jedynymi zawodnikami, którzy w tym samym sezonie zdobyli MVP i nagrodę dla najlepszego obrońcy ligi są Michael Jordan (1987/88), Hakeem Olajuwon (1993/94) oraz Janis Andetokunmbo (2019/20). W 2016 roku Stephen Curry został pierwszym i jak dotąd jedynym jednogłośnie wybranym MVP sezonu zasadniczego.

</doc>
<doc id="333456" url="https://pl.wikipedia.org/wiki?curid=333456" title="NBA MVP Award">
NBA MVP Award



</doc>
<doc id="333457" url="https://pl.wikipedia.org/wiki?curid=333457" title="NBA Most Valuable Player">
NBA Most Valuable Player



</doc>
<doc id="333458" url="https://pl.wikipedia.org/wiki?curid=333458" title="NBA MVP">
NBA MVP



</doc>
<doc id="333460" url="https://pl.wikipedia.org/wiki?curid=333460" title="Nagroda NBA MVP">
Nagroda NBA MVP



</doc>
<doc id="333461" url="https://pl.wikipedia.org/wiki?curid=333461" title="Maurice Podoloff Trophy">
Maurice Podoloff Trophy



</doc>
<doc id="333462" url="https://pl.wikipedia.org/wiki?curid=333462" title="Nahdatul Ulama">
Nahdatul Ulama

Nahdatul Ulama (także "Nahdlatul Ulama" albo NU) – konserwatywne ugrupowanie muzułmańskich sunnitów w Indonezji, założone 31 stycznia 1926 roku. Odwołuje się do tradycji muzułmańskiej, a zwłaszcza do studiowania Koranu oraz zawartych w nim praw i reguł. Pomimo tradycjonalistycznego charakteru organizacji jej przewodniczący Hasyim Muzadi jest w opozycji do establishmentu indonezyjskiego jako przedstawicieli państwa religijnego i opowiada się za lepszym zrozumieniem i współpracą pomiędzy wszystkimi grupami religijnymi.

</doc>
<doc id="333464" url="https://pl.wikipedia.org/wiki?curid=333464" title="Apollinaire">
Apollinaire



</doc>
<doc id="333465" url="https://pl.wikipedia.org/wiki?curid=333465" title="Czang Kaj Szek">
Czang Kaj Szek



</doc>
<doc id="333466" url="https://pl.wikipedia.org/wiki?curid=333466" title="Andrew Lloyd Webber">
Andrew Lloyd Webber

Andrew Lloyd Webber, baron Lloyd-Webber (ur. 22 marca 1948 w Londynie) – brytyjski kompozytor, producent i działacz polityczny, w latach 1997-2017 członek Izby Lordów Wielkiej Brytanii, twórca muzyki do najbardziej kasowych musicali w historii, w tym spektakli "Koty" i "Upiór w operze". Uhonorowany został Oscarem za najlepszą piosenkę do filmu "Evita".
Młodość.
Jest synem kompozytora Williama Lloyda Webbera i nauczycielki gry na fortepianie Jean Johnstone Lloyd Webber. W 1951 urodził się jego brat Julian Lloyd Webber, który jest wiolonczelistą.
Ukończył Westminster School, następnie rozpoczął naukę w Magdalen College na Uniwersytecie Oksfordzkim, przerwał jednak studia.
Kariera artystyczna.
Pierwszy umiarkowany sukces odniósł, tworząc wraz z Timem Rice'em musical "Józef i cudowny płaszcz snów w technikolorze" (1968). Kolejne musicale "Jesus Christ Superstar" (1970), "Evita" o Evie Peron (1976) czy "Koty" (1981) odniosły sukcesy na całym świecie i weszły do kanonu musicalu ("Koty" na Broadwayu były grane bez przerwy przez ponad 20 lat). Kolejnym wielkim sukcesem był "Upiór w operze" (1986), w którym w jednej z głównych ról wystąpiła ówczesna żona Webbera – Sarah Brightman. Musical ten utrzymuje się na scenie londyńskiej bez przerwy od października 1986.
Kilka musicali Webbera zostało zekranizowanych:
Producentem pięciu ostatnich filmów był sam kompozytor .
15 listopada 2008 pojawił się jako gość specjalny w warszawskim teatrze Roma na przedstawieniu polskiej wersji musicalu "Upiór w operze".
W 2009 wraz z Diane Warren napisał utwór It’s My Time, który reprezentował Wielką Brytanię podczas 54. Konkursu Piosenki Eurowizji. Wykonawczynią piosenki została Jade Ewen, piosenkarka wyłoniona podczas programu BBC "Eurovision: Your Country Needs You". Utwór zajął piąte miejsce w finale Eurowizji, który odbył się 16 maja w Moskwie.
Działalność biznesowa.
W 1977 założył spółkę "Really Useful Group", ponieważ uznał, że trafia do niego zbyt mała część dochodów, jakie przynoszą jego dzieła. Początkowo działalność spółki skupiała się na zarządzaniu prawami do kompozycji, z czasem została znacznie rozszerzona i obejmuje obecnie m.in. zarządzanie siedmioma londyńskimi teatrami ("Really Useful Theatres"), produkcję filmów ("Really Useful Films") i wydawanie płyt ("Really Useful Records").
W latach 1986–1999 firma miała innych udziałowców poza Lloydem Weberem, m.in. przez cztery lata była notowana na giełdzie. W 1999 roku kompozytor wykupił wszystkie udziały i od tego czasu jest jedynym właścicielem "Really Useful Group".
Tytuły i nagrody.
Tytuł szlachecki.
W 1992 otrzymał tytuł szlachecki "Sir". Pięć lat później został podniesiony do godności para dożywotniego jako Baron Lloyd-Webber z Sydmonton (miejscowości w hrabstwie Hampshire, gdzie posiada swoją letnią rezydencję). W nazwisku Lloyd Webber nie ma myślnika, występuje on natomiast w tytule szlacheckim kompozytora. Jak wszyscy parowie dożywotni, lord Lloyd-Webber został członkiem Izby Lordów, gdzie zasiadał w ławach Partii Konserwatywnej, z którą publicznie sympatyzował przez całe swoje życie. W październiku 2017 r. postanowił zrezygnować z miejsca w parlamencie, tłumacząc to brakiem czasu. Zachował tytuł lordowski, lecz odtąd ma on charakter wyłącznie honorowy.
Nagrody.
Za swoją twórczość kompozytor został uhonorowany m.in.:
Życie prywatne.
24 lipca 1972 ożenił się z Sarah Hugill, z którą ma dwójkę dzieci – Imogen (ur. 31 marca 1977) i Nicholasa (ur. 2 czerwca 1979). Rozwiedli się w 1983. 22 marca 1984 ożenił się z wypromowaną przez siebie wokalistką i tancerką, Sarą Brightman. Małżeństwo zakończyło się rozwodem w 1990. 15 lutego 1991 poślubił Madeleine Gurdon. Mają trójkę dzieci, Alastaira (ur. 3 maja 1992), Williama (ur. 24 sierpnia 1993) i Isabellę (ur. 30 kwietnia 1996).
Jest kolekcjonerem sztuki, głównie z okresu epoki wiktoriańskiej.
25 października 2009 rzecznik prasowy kompozytora poinformował, że u Webbera wykryto raka prostaty. Nowotwór został wykryty we wczesnej fazie rozwoju. W styczniu 2010 artysta poinformował o pozytywnym wyniku leczenia

</doc>
<doc id="333469" url="https://pl.wikipedia.org/wiki?curid=333469" title="Northern Ireland">
Northern Ireland



</doc>
<doc id="333470" url="https://pl.wikipedia.org/wiki?curid=333470" title="Largo Winch (komiks)">
Largo Winch (komiks)

Largo Winch – belgijska seria komiksowa autorstwa scenarzysty Jeana Van Hamme’a i rysownika Philippe’a Francqa, ukazująca się w oryginale po francusku od 1990 nakładem belgijskiego wydawnictwa Dupuis. Seria jest swobodną adaptacją sześciu powieści Van Hamme’a pod tym samym tytułem. Od tomu 21. scenarzystą serii jest Éric Giacometti. 
Polskie wydania.
Po polsku serię początkowo publikowało wydawnictwo Motopol – Twój Komiks: w latach 2001–2003 ukazały się tomy 1–4. W 2009 roku serię wznowiło wydawnictwo Egmont Polska, publikując albumy 1–8 w dwóch tomach zbiorczych zawierających po cztery epizody, po czym zawiesiło edycję cyklu. W 2016 roku Wydawnictwo Kurc przejęło publikację "Largo Wincha" od tomów 9. i 10., zebranych w jednym albumie.
Fabuła.
Główny bohater komiksu to Largo Winch, przybrany syn miliardera Nerio Wincha, założyciela koncernu W, zamordowanego w tajemniczych okolicznościach przez jednego ze współpracowników. Largo ma dwadzieścia pięć lat i dziedziczy po nim cały majątek. Jednak, jak zwykle w takich sytuacjach, znajduje się wielu pretendentów do spadku. Wśród nich jest również zabójca, który za wszelką cenę pragnie zdobyć władzę i pieniądze Neria. Na szczęście miliardy ojca pomagają Largo działać szybko i skutecznie, dzięki czemu (nie bez przeszkód) staje w końcu na czele finansowego imperium ojca.
Prequel.
Od 2021 wydawnictwo Dupuis publikuje prequel "Largo Wincha" pt. "La Fortune des Winczlav" (pol. "Fortuna Winczlavów"), opowiadający o przodkach Nerio Wincha i ich drodze do fortuny. Autorem scenariusza jest Van Hamme, a rysunków Philippe Berthet. Zaplanowany na trzy tomy cykl ukazuje się po polsku nakładem wydawnictwa Kurc.
Adaptacje.
Na podstawie komiksu powstał kanadyjsko-francuski serial telewizyjny "Largo" oraz dwa filmy kinowe.

</doc>
<doc id="333473" url="https://pl.wikipedia.org/wiki?curid=333473" title="Pistolet maszynowy Choroszmana">
Pistolet maszynowy Choroszmana



</doc>
<doc id="333475" url="https://pl.wikipedia.org/wiki?curid=333475" title="Pogorzelica">
Pogorzelica

4 miejscowości w Polsce: 
Inne:

</doc>
<doc id="333479" url="https://pl.wikipedia.org/wiki?curid=333479" title="36 i 6">
36 i 6

36 i 6 – jedyny album zespołu ZanderHaus wydany w 1997 roku nakładem wydawnictwa Rubicon.
Skład.
Gościnnie na płycie wystąpili:

</doc>
<doc id="333480" url="https://pl.wikipedia.org/wiki?curid=333480" title="Podole (ujednoznacznienie)">
Podole (ujednoznacznienie)



</doc>
<doc id="333482" url="https://pl.wikipedia.org/wiki?curid=333482" title="NBA Rookie of the Year Award">
NBA Rookie of the Year Award

The National Basketball Association's Rookie of the Year Award, pierwszy raz została przyznana oficjalnie po zakończeniu sezonu 1952/53. Wcześniej przyznawano ją również, jednak nieoficjalnie, od rozgrywek 1947/48. Przyznaje się ją najlepszemu zawodnikowi wśród rozgrywających pierwszy sezon w NBA. Najlepszy debiutant otrzymuje Eddie Gottlieb Trophy.

</doc>
<doc id="333483" url="https://pl.wikipedia.org/wiki?curid=333483" title="Wygiełzów">
Wygiełzów

5 miejscowości w Polsce: 

</doc>
<doc id="333485" url="https://pl.wikipedia.org/wiki?curid=333485" title="NBA Rookie of the Year">
NBA Rookie of the Year



</doc>
<doc id="333486" url="https://pl.wikipedia.org/wiki?curid=333486" title="Vittore Carpaccio">
Vittore Carpaccio

Vittore Carpaccio (ur. ok. 1465, zm. 1526) – malarz włoski, jeden z głównych mistrzów szkoły weneckiej.
Malował obrazy religijne, w które wplatał sceny z życia codziennego piętnastowiecznej Wenecji i współczesne mu wnętrza (9 obrazów o św. Urszuli, cykle z życia św. Hieronima, św. Jerzego i św. Szczepana, "Pożegnanie posłów"); tworzył obrazy ołtarzowe, współpracował z G. Bellinim przy dekoracji Pałacu Dożów; wyjątek stanowi niezwykły obraz o tematyce świeckiej "Dwie Wenecjanki na balkonie"; znakomicie operował światłem, stosował oryginalną paletę żywych barw; jego dzieła mają charakter narracyjny.
Główne cechy dojrzałego stylu Carpaccio to: ciemne tło, intensywny koloryt, kontrastowy światłocień, śmiałe skróty perspektywiczne i dynamiczna kompozycja potęgująca napięcie dramatyczne i siłę wyrazu. W ostatniej fazie twórczości uspokoił kompozycję i malował niemal monochromatyczne obrazy o pogłębionej psychice postaci ("Ścięcie św. Jana Chrzciciela" 1508, "Wskrzeszenie Łazarza" 1509).
Ciekawostka.
W roku 1950 Giuseppe Cipriani podczas wielkiej wystawy dzieł mistrza Carpaccio w Wenecji, nazwał na jego cześć stworzone przez siebie nowe danie kuchni włoskiej carpaccio, również dlatego że przypominało mu ono kolorystycznie obrazy mistrza.

</doc>
<doc id="333487" url="https://pl.wikipedia.org/wiki?curid=333487" title="Zanderhaus">
Zanderhaus



</doc>
<doc id="333488" url="https://pl.wikipedia.org/wiki?curid=333488" title="The National Basketball Association's Rookie of the Year Award">
The National Basketball Association's Rookie of the Year Award



</doc>
<doc id="333490" url="https://pl.wikipedia.org/wiki?curid=333490" title="Rookie of the Year">
Rookie of the Year



</doc>
<doc id="333491" url="https://pl.wikipedia.org/wiki?curid=333491" title="Wierchowina (motorower)">
Wierchowina (motorower)

Wierchowina – marka radzieckich motocykli, motorowerów oraz "mokików".
Prototypy pierwszych motorowerów "Wierchowina" były montowane w fabryce we Lwowie w 1970 roku. Do końca roku zorganizowano masową produkcję i wyprodukowano około 50.000 pojazdów, które pojawiły się na rynku pod marką "Wierchowina-3". 
Nazwa "Wierchowina" była stosowana przez zakład do końca lat 80.
Przodkowie.
Pomysł na rowery, wyposażone w silnik spalinowy o mocy 1 KM, realizowano we Lwowie na długo przed motocyklami marki Wierchowina. Niektóre modele:
Wierchowina 3.
Model MP-048. Wprowadzony w 1970 roku.
Nowa seria modeli. Z silnikiem 51 (K).
Wierchowina 4.
Model LMZ-2-152. Wprowadzony w 1972 roku.
Motocyklowe siodło, nieco zmodyfikowany zbiornik, silnik SZ-52.
Wierchowina 5.
Model LMZ-2.153. Wprowadzony w 1974 roku.
Mocno zmieniony wygląd (poziomy zbiornik, inna rama, nowy widelec z przodu), silnik SZ-57 (Ш-57) uruchamiany za pomocą pedałów. Gaźnik K35W (К35В) lub K60W (К60В) produkcji radzieckiej.
Wierchowina 6.
Model LMZ-2.158. Wprowadzony w 1977 roku. 
Nowy zbiornik, zmienione siodło, błotniki, nowe pokrywy boczne, silnik SZ-58 (Ш-58), uruchamiany za pomocą dźwigni (kopnika).
Wierchowina 7.
Model LMZ-2.159. Wykonywany od kwietnia 1981 roku.
Nowy przód, nowe światło przedne (nowy licznik), nowa tylna lampa, nowy bagażnik, nowy znaczek na przednim błotniku, silniki SZ-62(M) i V 50.
Wierchowina-Sport.
Zmiany: Wzmocnione amortyzatory, przedni błotnik "kross" podniesiony do góry, tłumik podniesiony. Przystosowano ją do motocrossu. Produkowano w oparciu Wierchowiny 6 i 7
Wierchowina-Tourist.
Zmiany: szyba przednia i torby turystyczne. (Wykonywane na podstawie wszystkich modeli)

</doc>
<doc id="333493" url="https://pl.wikipedia.org/wiki?curid=333493" title="Spirala logarytmiczna">
Spirala logarytmiczna

Spirala logarytmiczna – krzywa płaska przecinająca pod jednakowym, stałym kątem formula_1 wszystkie półproste wychodzące z ustalonego punktu, zwanego biegunem spirali.
Opis matematyczny.
Wzór opisujący spiralę logarytmiczną we współrzędnych biegunowych, gdy biegun spirali pokrywa się z biegunem (początkiem) układu współrzędnych:
lub
gdzie:
Jeden „koniec” spirali nawija się na biegun (dla formula_6 spirala asymptotycznie zbliża się do bieguna formula_7), zaś drugi „ucieka” w nieskończoność (dla formula_8 zwoje spirali rosną nieograniczenie: formula_9).
Stosunek pochodnej wartości promienia formula_10 względem kąta formula_11 do promienia jest stały i równy współczynnikowi w wykładniku:
wobec czego kąt formula_1 pomiędzy spiralą i promieniami (półprostymi) wychodzącymi z bieguna spirali spełnia równość:
Kąt ten jest więc stały:
zaś współczynnik formula_16 decyduje o tym jak „szybko” oraz w którą stronę spirala się skręca.Dla formula_17 kąt formula_18 – krzywa przecina promienie prostopadle, zatem spirala degeneruje się do okręgu (o równaniu formula_19). Przy formula_16 dążącym do nieskończoności spirala „rozprostowuje się”, w granicy dążąc do półprostej formula_21Zmiana znaku współczynnika formula_16 równoważna jest zmianie znaku zmiennej formula_23 odpowiada zatem symetrii osiowej względem prostej formula_24 odwzorowując spiralę prawoskrętną w lewoskrętną i odwrotnie.
Współczynnik formula_25 jest skalą spirali (w funkcji formula_26 występuje jako mnożnik), odpowiada zatem za wielkość krzywej. Zmiana jego wartości odpowiada obracaniu spirali wokół bieguna – ponieważ
to formula_28-krotne zwiększenie współczynnika formula_25 odpowiada obróceniu spirali o kąt formula_30
Równania parametryczne spirali logarytmicznej są więc następujące:
gdzie formula_5
Właściwości.
gdzie formula_10 to odległość (po linii prostej) punktu formula_34 od bieguna.
Spirale logarytmiczne w przyrodzie.
W wielu zjawiskach i obiektach w przyrodzie można spotkać się z tworami w kształcie spirali logarytmicznej. Przykłady tego są następujące:

</doc>
<doc id="333495" url="https://pl.wikipedia.org/wiki?curid=333495" title="Order Luizy">
Order Luizy

Order Luizy lub Order Ludwiki (niem. "Luisen-Orden") – do 1918 jeden z niewielu orderów damskich Królestwa Prus. Nadawano go kobietom, które wyróżniły się swoją pomocą podczas pruskiego wysiłku wojennego.
Historia i insygnia.
Order został ustanowiony 3 sierpnia 1814 – w czasie wojen z Napoleonem I – przez króla Prus Fryderyka Wilhelma III dla uczczenia pamięci jego zmarłej w 1810 małżonki, Luizy i był przeznaczony wyłącznie dla kobiet.
Odznaką pierwotnie jednoklasowego orderu był złoty krzyż grecki z rozszerzonymi ramionami (niem. "Tatzenkreuz", fr. "Croix pattée"), emaliowany na czarno, z literą „L” otoczoną siedmioma złotym gwiazdkami w niebieskim medalionie awersu. W medalionie rewersu znajdowały się najpierw daty „1813-1814”, zaś od Wiosny Ludów daty: „1848-1849”. Ten drugi model był nadawany od 1850. Liczba dam orderu, które musiały być poddankami pruskimi, ograniczona była do stu. Damy wyznania niechrześcijańskiego otrzymywały zamiast krzyża złoty medal z medalionem „L” z awersu orderu.
Syn Luizy, król Wilhelm I, ustanowił 30 października 1865 drugi, niższy stopień orderu, podzielony na dwie klasy, z mniejszymi, nieemaliowanymi krzyżami. Ostatni król pruski Wilhelm II dodał do orderu Wielki Krzyż z gwiazdą noszoną na piersi (1914), nie wiadomo jednak czy były jakiekolwiek nadania. Po upadku pruskiej monarchii w 1918 Order Luizy nie był nadawany jako odznaczenie państwowe, przetrwał jako order domowy cesarskiego rodu Hohenzollernów, którego wielkim mistrzem jest obecny pretendent do niemieckiego tronu Jerzy Fryderyk.
Odznaczenia było noszone w formie damskiej kokardy nad lewą piersią na białej wstążce orderowej z dwoma czarnymi bocznymi paskami za zasługi w czasie wojny, lub z trzema czarnymi paskami za zasługi w czasie pokoju.

</doc>
<doc id="333498" url="https://pl.wikipedia.org/wiki?curid=333498" title="Douglas (Wyspa Man)">
Douglas (Wyspa Man)

Douglas (manx "Doolish") – miasto w Wielkiej Brytanii, na wschodnim wybrzeżu Wyspy Man. Od 1863 jest stolicą wyspy (poprzednio stolicą było Castletown), zamieszkane przez ok. 26,2 tys. osób (2006).
Geografia.
Miasto leży nad Morzem Irlandzkim, nad zatoką Douglas Bay, w południowo-wschodniej części Wyspy Man, 130 km od Liverpoolu. Miasto otaczają niewysokie wzgórza przecięte dwiema rzekami Dhoo i Glass, od których wzięła się nazwa miasta.
Gospodarka.
W Zatoce Douglas znajduje się port, do którego wejście wskazuje zbudowana w 1857 na przylądku Douglas Head latarnia morska. Drugim źródłem dochodu mieszkańców jest turystyka. Ponadto w mieście rozwinął się przemysł precyzyjny oraz spożywczy.

</doc>
<doc id="333499" url="https://pl.wikipedia.org/wiki?curid=333499" title="Nagroda Filmfare dla Najlepszego Aktora">
Nagroda Filmfare dla Najlepszego Aktora

Nagroda Filmfare dla Najlepszego Aktora (ang. "Filmfare Award Best Actor ") – przyznawana przez hinduski magazyn filmowy „Filmfare” jako część dorocznego Filmfare Awards. Została przyznana po raz pierwszy w 1953 roku. Najczęstszymi zwycięzcami byli Dilip Kumar i Shah Rukh Khan (po 8 nagród), Amitabh Bachchan (5) i Hrithik Roshan (4), Rajesh Khanna i Naseeruddin Shah (3 razy), a Anil Kapoor i Aamir Khan po dwa razy.
Poniżej przedstawiono listy nagrodzonych, a potem nominowanych aktorów i filmów, za role, w których zyskali uznanie.

</doc>
<doc id="333501" url="https://pl.wikipedia.org/wiki?curid=333501" title="Nawracanie">
Nawracanie



</doc>
<doc id="333516" url="https://pl.wikipedia.org/wiki?curid=333516" title="Biała Wielka">
Biała Wielka

Biała Wielka – wieś w Polsce położona w województwie śląskim, w powiecie częstochowskim, w gminie Lelów.
W latach 1954-1959 wieś należała i była siedzibą władz gromady Biała Wielka, po jej zniesieniu w gromadzie Lelów. W latach 1975–1998 miejscowość położona była w województwie częstochowskim.
Przez miejscowość przepływa niewielka rzeka Białka (dopływ Pilicy), na której urządzane są spływy pontonowe.
Nazwa.
Miejscowość ma metrykę średniowieczną i notowana jest od XIV wieku. Wymieniona w 1345 "Byala, Bala, Bala Episcopali, Byala Episcopi, Byala Groth, Biała Palatini".
Historia.
W 1345 we wsi ma miejsce bitwa wojsk polskich z wojskami czeskimi zmierzającymi spod Krakowa w kierunku Lelowa, która zakończyła się klęską Czechów. Miejscowość była wsią szlachecką należącą do Męnciny ze Skrzynna syna Dziersława. W 1389 część Białej drogą zamiany za wsie Bieliny i Zychorzyn w ziemi radomskiej przechodzi we władanie biskupów krakowskich. Zamiany dokonał biskup krakowski Jan Radlica .
W 1531 miejscowość wymienił dokument sądu ziemskiego krakowskiego, który poświadczył, że trzej bracia Maciej, Piotr i Krzysztof Mijomscy zrezygnowali ze wszystkich dóbr; w tym wsi Białej, na rzecz swego ojca Andrzeja. Dobra te odziedziczyli po zmarłej babce Nawojce z Koniecpola wojewodzinie poznańskiej, wdowie po Macieju Mosińskim.
W XIX-wiecznym Słowniku geograficznym Królestwa Polskiego miejscowość wymieniona jest w powiecie włoszczowskim w gminie i parafii Lelów. W 1827 roku we wsi było 48 domów, w których mieszkało 353 mieszkańców, a w 1880 roku liczba domów wzrosła do 72.
Pałac Zwierkowskich i Schuetzów.
Niedaleko stoi kaplica pw. św. Anny i kilka rzeźb z XIX w. Obecnie pałac jest własnością prywatną.
Niedaleko od opisanego dworu, w Bogumiłku wznosi się dwór wzniesiony w latach 20. XX w. przez Antoniego Schütza, w którym obecnie znajduje się Specjalny Ośrodek Szkolno-Wychowawczy im. Jana Brzechwy.

</doc>
<doc id="333529" url="https://pl.wikipedia.org/wiki?curid=333529" title="NBA Most Improved Player Award">
NBA Most Improved Player Award

NBA Most Improved Player Award – nagroda przyznawana zawodnikowi, który zrobił największe postępy w danym sezonie w lidze NBA.

</doc>
<doc id="333530" url="https://pl.wikipedia.org/wiki?curid=333530" title="NBA Most Improved Player">
NBA Most Improved Player



</doc>
<doc id="333531" url="https://pl.wikipedia.org/wiki?curid=333531" title="Most Improved Player">
Most Improved Player



</doc>
<doc id="333532" url="https://pl.wikipedia.org/wiki?curid=333532" title="NBA MIP">
NBA MIP



</doc>
<doc id="333533" url="https://pl.wikipedia.org/wiki?curid=333533" title="Autostrada D48 (Czechy)">
Autostrada D48 (Czechy)

Autostrada D48 (, także – „autostrada cieszyńska”) – częściowo istniejąca czeska autostrada. Na całej długości pokrywa się ze szlakiem międzynarodowej trasy E462.
Prace przy budowie autostrady D48 trwają od lat 90. Sukcesywnie oddawano odcinki:
W lecie 2017 roku rozpoczęto budowę 12 km odcinka Rybi – Rychaltice. Zakończenie prac jest zaplanowane na grudzień 2020 roku
Wybudowano około 32 km autostrady: 20,5 km pomiędzy Frydkiem-Mistkiem i Czeskim Cieszynem oraz około 4,5 km odcinek koło Bělotína oraz 7,1 km odcinek Rychaltice – Frýdek-Místek-západ. 5 km obwodnica Czeskiego Cieszyna nie jest oznaczona jako autostrada, pomimo iż posiada dwie jezdnie rozdzielone pasem zieleni oraz bezkolizyjne węzły. Pomiędzy Bělotínem a Rychalticami istnieją 33 km drogi czteropasmowej bez pasa rozdzielającego (tzw. profil 1x4). W przyszłości zostanie ona dostosowana do parametrów autostrady.
Po ukończeniu wszystkich prac D48 poprowadzi od węzła Bělotín na autostradzie D1 przez Frydek-Mistek i Czeski Cieszyn do połączenia z polską drogą ekspresową S52 (do 4 sierpnia 2016 S1).
Do końca 2015 roku istniała jako droga ekspresowa R48 ("rychlostní silnice R48").

</doc>
<doc id="333537" url="https://pl.wikipedia.org/wiki?curid=333537" title="Młynicka Przełęcz">
Młynicka Przełęcz

Młynicka Przełęcz (, , ) – przełęcz w bocznej grani słowackich Tatr Wysokich, tzw. głównej grani odnogi Krywania, na jej odcinku oddzielającym Dolinę Młynicką ("Mlynická dolina") od Doliny Hlińskiej ("Hlinská dolina"). Jej szerokie siodło umiejscowione jest na wysokości 2263 m pomiędzy Hlińską Turnią ("Hlinská veža") na wschodzie i Szczyrbskim Szczytem ("Štrbský štít") na zachodzie.
Dawniej przełęcz w języku słowackim miała nazwę Sedlo pod Parohami. Nazwa ta pochodziła od turniczek i skał we wsch. grani Szczyrbskiego Szczytu. Z powodu dziwacznych kształtów nazywano je Parohami, co w języku słowackim oznacza rogi lub poroża. Przełęcz jest łatwo dostępna od strony Koziego Kotła ("Mlynický kotol") w Dolinie Młynickiej, a także trawersem z Basztowej Przełęczy ("Baštové sedlo"). Ku Dolinie Hlińskiej opada początkowo szeroka depresja, zakończona w dole wąskim, pionowym, 40-metrowym kominem. Najłatwiejsze dojście na przełęcz od strony północnej prowadzi systemem zachodów przez północną ścianę Hlińskiej Turni. Na przełęcz nie prowadzi żaden znakowany szlak turystyczny.

</doc>
<doc id="333538" url="https://pl.wikipedia.org/wiki?curid=333538" title="NBA Coach of the Year Award">
NBA Coach of the Year Award

NBA Coach of the Year Award – nagroda dla najlepszego trenera sezonu w NBA. Zwycięzca otrzymuje „Red Auerbach Trophy”.
Gregg Popovich, Don Nelson i Pat Riley zdobyli nagrodę po trzy razy, przy czym Riley dokonał tego prowadząc trzy różne drużyny.
Johnny Kerr jest jedynym trenerem uhonorowanym tytułem mimo negatywnego bilansu swej drużyny po sezonie zasadniczym. Doceniono, iż w sezonie 1966–1967 wprowadził debiutujące w lidze Chicago Bulls do fazy play-off.

</doc>
<doc id="333541" url="https://pl.wikipedia.org/wiki?curid=333541" title="NBA Coach of the Year">
NBA Coach of the Year



</doc>
<doc id="333542" url="https://pl.wikipedia.org/wiki?curid=333542" title="Coach of the Year Award">
Coach of the Year Award



</doc>
<doc id="333543" url="https://pl.wikipedia.org/wiki?curid=333543" title="Red Auerbach Trophy">
Red Auerbach Trophy



</doc>
<doc id="333544" url="https://pl.wikipedia.org/wiki?curid=333544" title="Stanisław Kunicki (działacz robotniczy)">
Stanisław Kunicki (działacz robotniczy)

Stanisław Kunicki ps. „Grzegorz” (ur. 6 czerwca 1861 w Tyflis, zm. 28 stycznia 1886 w Warszawie) – polski działacz socjalistyczny i rewolucyjny.
Życiorys.
Syn Czesława lekarza wojskowego. Brat Ryszarda Kunickiego i Zofii. Początkowo uczył się w domu, a następnie od 1871 w gimnazjum klasycznym w Tyflisie. Po przejściu ojca na emeryturę w 1878 rodzina przeniosła się do Warszawy. Kunicki pozostał jeszcze w Tyflisie do ukończenia gimnazjum w 1879, a następnie rozpoczął studia w Instytucie Inżynierów Komunikacji w Sankt Petersburgu.
Przez kolegę z instytutu w 1880 został wprowadzony do rosyjskiej Narodnej Woli. W lipcu i sierpniu 1882 wraz ze Ludwikiem Waryńskim i Kazimierzem Puchewiczem współtworzyli program zakładanej partii Proletariat, od września 1883 do czerwca 1884 był członkiem jego Komitetu Centralnego. W lutym 1884 podczas zjazdu Narodnej Woli w Paryżu zawarł formalną umowę o współpracy tego ugrupowania z polskim Proletariatem, oznaczało to przejście z walk masowych do indywidualnych aktów terroru. Wiosną 1884 po fali aresztowań był inicjatorem stworzenia nowego składu Komitetu Centralnego. Współzałożyciel pism politycznych: „Walka Klas” i „Proletariat”. Zwolennik stosowania aktów terroru w polityce (metoda walki, którą poznał w „Narodnej Woli”). Aresztowany w 28 czerwca 1884 wraz z Piotrem Bardowskim i osadzony w X Pawilonie Cytadeli Warszawskiej. W procesie 29 proletariatczyków (1885) otrzymał wyrok śmierci, został stracony 28 stycznia 1886 na stokach Cytadeli.

</doc>
<doc id="333548" url="https://pl.wikipedia.org/wiki?curid=333548" title="Ruben Martinez">
Ruben Martinez



</doc>
<doc id="333550" url="https://pl.wikipedia.org/wiki?curid=333550" title="Victor Valdes">
Victor Valdes



</doc>
<doc id="333551" url="https://pl.wikipedia.org/wiki?curid=333551" title="Trzcianka (ujednoznacznienie)">
Trzcianka (ujednoznacznienie)



</doc>
<doc id="333552" url="https://pl.wikipedia.org/wiki?curid=333552" title="Bill Russell NBA Finals Most Valuable Player Award">
Bill Russell NBA Finals Most Valuable Player Award

Bill Russell NBA Finals Most Valuable Player Award (wcześniej znana pod nazwą NBA Finals Most Valuable Player Award) – nagroda dla najbardziej wartościowego gracza Finałów NBA, przyznawana począwszy od 1969. O losach nagrody decyduje, po zakończeniu rundy finałowej, dziewiątka wybranych przedstawicieli mediów. Zawodnik, który dostanie najwięcej głosów, zdobywa to wyróżnienie. Podczas ostatnich Finałów NBA fani mogli głosować poprzez oficjalną stronę ligi NBA, co sprawiło dodanie jednego decyzyjnego głosu. Początkowo nagroda była czarnego koloru, z umieszczoną u góry kulą na wzór piłki koszykarskiej, podobnie jak w trofeum Larry’ego O’Briena.
Od początku jej istnienia, nagrodę otrzymało 31 różnych koszykarzy. Michael Jordan, który wraz z Chicago Bulls zdobył mistrzostwa NBA w latach 1991–1993 i 1996-1998, jest jedynym zawodnikiem w historii, który dokonał tego sześciokrotnie. LeBron James zdobył nagrodę czterokrotnie, zaś Magic Johnson, Shaquille O’Neal, Tim Duncan po trzy razy, Willis Reed, Kareem Abdul-Jabbar, Larry Bird i Hakeem Olajuwon, Kobe Bryant, Kevin Durant i Kawhi Leonard po dwa. Jordan i O’Neal są jedynymi graczami, którzy otrzymywali ją w trzech kolejnych sezonach (Jordan dokonał tego dwukrotnie). Olajuwon, Bryant i James wygrali nagrodę dwukrotnie na przestrzeni dwóch kolejnych sezonów. James jest jedynym koszykarzem, który zdobył nagrodę z trzema różnymi klubami: Miami Heat w 2012 i 2013, Cleveland Cavaliers w 2016, oraz Los Angeles Lakers w 2020. Abdul-Jabbar i Leonard zdobyli ją z dwoma różnymi zespołami: Abdul-Jabbar z Milwaukee Bucks w 1971 i z Los Angeles Lakers w 1985, Leonard z San Antonio Spurs w 2014 i z Toronto Raptors w 2019. Johnson jest jedynym zawodnikiem, który zdobył ją w debiutanckim sezonie, dokonując tego z Lakers w 1980. Jest on jednocześnie najmłodszym zdobywcą nagrody (20 lat i 281 dni). Jerry West jest jedynym zawodnikiem, który zdobył ją mimo porażki swojej drużyny. Nigeryjczyk Olajuwon, pochodzący z Wysp Dziewiczych Tim Duncan, urodzony w Belgii Francuz Tony Parker i Niemiec Dirk Nowitzki są czwórką graczy spoza Stanów Zjednoczonych, którzy zdobyli tę nagrodę. Duncan jest Amerykaninem, jednak w NBA uważany jest za gracza „międzynarodowego” ponieważ nie urodził się w żadnym z pięćdziesięciu amerykańskich stanów lub Waszyngtonie. Parker i Nowitzki są jedynymi zawodnikami, którzy nie grali przed NBA w Stanach Zjednoczonych; Olajuwon grał w drużynie koszykarskiej uniwersytetu Houston, a Duncan Wake Forest.
W dniu 14 lutego 2009, podczas weekendu gwiazd NBA w Phoenix, komisarz NBA David Stern ogłosił, że nagroda zmieni nazwę na „Bill Russell NBA Finals Most Valuable Player Award” na cześć jedenastokrotnego mistrza NBA Billa Russella.

</doc>
<doc id="333553" url="https://pl.wikipedia.org/wiki?curid=333553" title="Trzebień">
Trzebień



</doc>
<doc id="333554" url="https://pl.wikipedia.org/wiki?curid=333554" title="NBA Finals Most Valuable Player">
NBA Finals Most Valuable Player



</doc>
<doc id="333555" url="https://pl.wikipedia.org/wiki?curid=333555" title="MVP Finałów NBA">
MVP Finałów NBA



</doc>
<doc id="333556" url="https://pl.wikipedia.org/wiki?curid=333556" title="NBA Finals MVP Award">
NBA Finals MVP Award



</doc>
<doc id="333557" url="https://pl.wikipedia.org/wiki?curid=333557" title="NBA Finals MVP">
NBA Finals MVP



</doc>
<doc id="333559" url="https://pl.wikipedia.org/wiki?curid=333559" title="Architektura barokowa">
Architektura barokowa



</doc>
<doc id="333565" url="https://pl.wikipedia.org/wiki?curid=333565" title="Shi Huangdi">
Shi Huangdi



</doc>
<doc id="333566" url="https://pl.wikipedia.org/wiki?curid=333566" title="Turowice">
Turowice

3 miejscowości w Polsce: 

</doc>
<doc id="333569" url="https://pl.wikipedia.org/wiki?curid=333569" title="Nagroda Filmfare dla Najlepszego Filmu">
Nagroda Filmfare dla Najlepszego Filmu

Nagroda Filmfare dla Najlepszego Filmu (ang. "Filmfare Best Movie Award") jest przyznawana przez hinduski magazyn filmowy "Filmfare" jako część dorocznego Filmfare Awards. Została przyznana po raz pierwszy w 1953 roku.

</doc>
<doc id="333575" url="https://pl.wikipedia.org/wiki?curid=333575" title="Megkáposztáshúsítottalanítottátok">
Megkáposztáshúsítottalanítottátok



</doc>
<doc id="333579" url="https://pl.wikipedia.org/wiki?curid=333579" title="Podgórz">
Podgórz



</doc>
<doc id="333587" url="https://pl.wikipedia.org/wiki?curid=333587" title="Skórka">
Skórka



</doc>
<doc id="333589" url="https://pl.wikipedia.org/wiki?curid=333589" title="Front de libération du Québec">
Front de libération du Québec



</doc>
<doc id="333600" url="https://pl.wikipedia.org/wiki?curid=333600" title="Nagroda Filmfare dla Najlepszego Reżysera">
Nagroda Filmfare dla Najlepszego Reżysera

Nagroda Filmfare dla Najlepszego Reżysera (ang. "Filmfare Best Director Award") - jest przyznawana przez hinduski magazyn filmowy "Filmfare" jako część dorocznego Filmfare Awards. Została przyznana po raz pierwszy w 1953 roku. Najczęstszymi zwycięzcami w tej kategorii byli Bimal Roy (7 nagród), Raj Kapoor i Yash Chopra (4 razy) i Sanjay Leela Bhansali (3 razy).
Lista nagrodzonych reżyserów oraz tytuły filmów za które otrzymali nagrodę:

</doc>
<doc id="333608" url="https://pl.wikipedia.org/wiki?curid=333608" title="Kadłub (województwo łódzkie)">
Kadłub (województwo łódzkie)

Kadłub – wieś w Polsce położona w województwie łódzkim, w powiecie wieluńskim, w gminie Wieluń. Leży w odległości 5 km od Wielunia przy drodze krajowej nr 45 do Kluczborka.
Wieś kapituły katedralnej gnieźnieńskiej w powiecie wieluńskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
Historia.
Pierwsze wzmianki o niej pochodzą z 1357 roku.
Zabytki.
Tuż przy szosie, obok współczesnego murowanego kościoła, kryty gontem drewniany kościół św. Andrzeja Ap. typu wieluńskiego, zbudowany zapewne w XVI w., przebudowany nieudolnie w 1948 roku. Wyposażenie wnętrza w stylu barokowym. Zachował się cenny zabytek ludwisarstwa – dzwon z XV w. z napisem w jęz. łacińskim.

</doc>
<doc id="333610" url="https://pl.wikipedia.org/wiki?curid=333610" title="Autostrada D2 (Czechy)">
Autostrada D2 (Czechy)

Autostrada D2 (, także autostrada bratysławska – ) – czeska autostrada łącząca Brno (D1) z granicą ze Słowacją – dalej w kierunku Bratysławy prowadzi słowacka autostrada D2. Obie te autostrady powstały za czasów Czechosłowacji w latach 1962–1980 jako jedna autostrada D2 o całkowitej długości 141 km. Obecnie 61 km tej drogi należy do Czech a 80 km do Słowacji.
Autostrada D2 jest częścią międzynarodowego szlaku E65.
Opłaty.
Przejazd drogą jest płatny dla pojazdów o masie całkowitej przekraczającej 3,5 tony. Opłatę uiszcza się elektronicznie, poprzez specjalne urządzenie pokładowe.

</doc>
<doc id="333612" url="https://pl.wikipedia.org/wiki?curid=333612" title="Strzykawka">
Strzykawka

Strzykawka − instrument medyczny z pojemnikiem z podziałką i tłokiem, służący do wykonywania zastrzyków lub do pobierania płynów ustrojowych (najczęściej krwi).
Historia.
Już w czasach Hipokratesa używano przyrządu składającego się z pęcherza zwierzęcego, stanowiącego zbiornik wstrzykiwanego płynu i rurki (kaniuli), którą wypływał strumień płynu. Podobne pierwowzory dzisiejszych strzykawek znaleziono w wykopaliskach Pompei. Ich zastosowanie było ograniczone, gdyż nie znano jednego z najważniejszych układów fizjologicznych: układu krążenia krwi. Dopiero w 1616 roku William Harvey podał pierwszy prawidłowy opis całości krwiobiegu, schemat dużego i małego układu krążenia, opublikowany w 1623, oraz stwierdził, że jest to układ zamknięty, wypełniony w całości krwią, której ruchy są wywołane skurczami serca. Odkrycie to umożliwiło podjęcie doświadczeń nad podawaniem leków bezpośrednio do układu krążenia. Doświadczenia takie prowadził w Oxfordzie w latach 1656-1657 Christopher Wren, który wraz z fizykiem Robertem Boyle'em wlewał dożylnie zwierzętom wino, piwo, mleko lub krew, stosując w tym celu strzykawkę z pęcherza zwierzęcego, zakończoną rurką z pióra gęsiego. Richard Lower z Oxfordu przetaczał krew od jednego osobnika do drugiego, łącząc srebrną rurką ich naczynia krwionośne - tętnicę dawcy z żyłą biorcy. Strzykawka nie była mu do tego potrzebna. Niezależnie od prób dokonywanych w Anglii lekarze niemieccy D. Major, J. S. Elsholz i M. Ettmüller usiłowali wprowadzić leki bezpośrednio dożylnie. Major w 1664 wykonał pierwszy zastrzyk dożylny u psa, a wiosną 1668 u człowieka. Używał specjalnej kaniuli metalowej połączonej z pęcherzem wypełnionym płynem. Kaniulę wprowadzono do żyły po jej wypreparowaniu i nacięciu. Podskórne i domięśniowe wprowadzanie leków znacznie później zainteresowało lekarzy. Pierwsze próby zapoczątkował dopiero w 1845 Francis Rynd z Edynburga, który wstrzykiwał leki podskórnie. Strzykawka jego pomysłu nie przyjęła się. W historii medycyny zasługę zastosowania pierwszej tłokowej strzykawki, która stała się prototypem rozpowszechnionej dzisiaj na całym świecie strzykawki typu Record, przypisuje się francuskiemu lekarzowi Charles'owi Gabrielowi Pravazowi. Lekarz ten w 1853 badał możliwość leczenia tętniaków, czyli miejscowych rozszerzeń tętnic, metodą wstrzykiwania do nich chlorku żelazowego, aby spowodować powstanie tam skrzepu krwi. Wyniki okazały się niekorzystne, ale po badaniach pozostała metalowa strzykawka w kształcie walca, mająca tłok oraz końcówkę, na którą nasadzano element przypominający trójgraniastą kaniulę. Mniej więcej w tym samym czasie strzykawką Pravaza zainteresował się szkocki lekarz Alexander Wood, który skonstruował cienką, ściętą na końcu igłę i zastosował wstrzyknięcia podskórne. Podobno pierwsze wstrzyknięcie zastosowano u pacjenta z neuralgią, któremu podano podskórnie morfinę.
Budowa i użycie.
Do połowy lat pięćdziesiątych XX wieku używano strzykawek metalowo-szklanych lub szklanych. Były to instrumenty wielokrotnego użytku, wymagające każdorazowo sterylizacji, dlatego stwarzały wysokie ryzyko przenoszenia zakażeń (np. wirusami HIV i HBV). Jednorazowa strzykawka wykonana z tworzywa sztucznego została wynaleziona w roku 1956 przez nowozelandzkiego farmaceutę i lekarza weterynarii Colina Murdocha. Obecnie używane są niemal wyłącznie jednorazowe strzykawki plastikowe, które przy zachowaniu odpowiedniej ostrożności nie powodują zakażeń. Brak tej ostrożności może jednak spowodować zakażenie pacjenta, jeśli osoba obsługująca strzykawkę dotknie tłoka, który następnie przeniesie czynnik zakażający do jej wnętrza, a stamtąd wraz z lekiem do ciała pacjenta.
Niektóre leki oraz szczepionki są fabrycznie pakowane w jednorazowe strzykawki, tak zwane ampułkostrzykawki. Inne trzeba napełniać roztworem leku przed użyciem. Najmniejsze strzykawki jednorazowe, o pojemności 1 ml, są stosowane do zastrzyków podskórnych (np. z insuliny) i śródskórnych (np. przy mezoterapii albo testach uczuleniowych). Strzykawki średnich rozmiarów, o pojemności 2-10 ml, służą do domięśniowego i dożylnego podawania leków oraz pobierania krwi. Największe strzykawki, o pojemności kilkudziesięciu mililitrów, są używane do biopsji aspiracyjnej cienkoigłowej, płukania cewników oraz innych celów.
Obecnie na rynku dostępne są również strzykawki automatyczne, na przykład do podawania odmierzonych dawek insuliny (tzw. peny oraz pompy insulinowe), a także do ciągłego podawania leków w warunkach szpitalnych albo środków cieniujących w czasie badania tomograficznego.

</doc>
<doc id="333614" url="https://pl.wikipedia.org/wiki?curid=333614" title="Pagan metal">
Pagan metal

Pagan metal – początkowo jeden z nurtów black metalu, przy czym głównym wyróżnikiem, na podstawie którego dany zespół może być do niego zakwalifikowany, nie jest muzyka, ale teksty. Dotyczą one głównie wierzeń dawnych plemion pogańskich, ich wielkości, sławy, dumy, pojawiają się w nich wzmianki o pogańskich bóstwach, wojnach, przyrodzie itp. Gloryfikowana jest przy tym pogańska przeszłość poszczególnych narodów. Styl szybko rozwinął się, wykraczając poza klasyczny nurt black metalu.
Członkowie zespołów paganmetalowych zazwyczaj są zaangażowani w ruch neopogański, honorują dawnych bogów i są w swej wymowie zdecydowanie antychrześcijańscy. Wynika to z ich przekonania, iż chrześcijaństwo zniszczyło dawne wierzenia, zacierając także pierwotny związek człowieka z przyrodą. Na koncertach paganmetalowych muzycy często przebierają się za dawnych wojów i używają różnych akcesoriów w rodzaju mieczy czy toporów. Niektóre zespoły czysto blackmetalowe czasem również zamieszczają w swoich tekstach elementy pogańskie – np. Mayhem – w płycie "De Mysteriis Dom Sathanas".
Określenie „pagan metal” jest dość ogólnikowe i często występuje jako synonim black metalu. W jego granicach rozwinęło się kilka podgatunków i pochodnych gatunków, reprezentujących (a częstokroć także wskrzeszających) rozmaite lokalne tradycje pogańskie.

</doc>
<doc id="333615" url="https://pl.wikipedia.org/wiki?curid=333615" title="Szereg zasadniczy">
Szereg zasadniczy

Szereg zasadniczy (szereg diatoniczny) − szereg dźwięków odpowiadający białym klawiszom fortepianu poczynając od dźwięku c. Na szereg zasadniczy składają się dźwięki gamy C-dur:

</doc>
<doc id="333619" url="https://pl.wikipedia.org/wiki?curid=333619" title="Wojkowice (ujednoznacznienie)">
Wojkowice (ujednoznacznienie)

2 miejscowości w Polsce: 
1 miejscowość w Czechach:
1 miejscowość na Ukrainie:

</doc>
<doc id="333623" url="https://pl.wikipedia.org/wiki?curid=333623" title="Kościół i klasztor Dominikanów w Choroszczy">
Kościół i klasztor Dominikanów w Choroszczy

Kościół i klasztor Dominikanów w Choroszczy – kościół parafialny pw. św. Jana Chrzciciela i św. Szczepana M. 
Historia.
Dominikanów sprowadził do Choroszczy w 1654 roku wojewoda trocki Mikołaj Stefan Pac herbu Gozdawa, wznosząc dla nich klasztor z 12 celami. Dominikanie sprawowali opiekę nad tutejszym sanktuarium Matki Bożej i prowadzili przyklasztorną szkołę. Obchodzony przez nich doroczny odpust na św. Dominika stał się przyczyną organizowania równolegle corocznego jarmarku w należącym wówczas do Wielkiego Księstwa Litewskiego mieście. Szacuje się, że do czasu zamknięcia w 1832 roku klasztoru przez władze carskie w ramach represji za udział choroszczan w powstaniu listopadowym, odbyło się maksymalnie 177-178 jarmarków. 
Obecny, późnobarokowy kościół zakonny, nieco przeniesiony w stosunku do dawnego, został zbudowany w latach 1753-1756, z fundacji Jana Klemensa Branickiego, według projektu architekta Jana Henryka Klemma, przy udziale budowniczych Józefa Sękowskiego i Ignacego Purzyckiego. 
Kościół został spalony w 1938 r., zniszczony 1941-1944, odbudowano go po 1945. Obok kościoła znajduje się klasztor, zbudowany w 1763 r., kostnica (kaplica) i ogrodzenie pochodzące z tego samego okresu. 
Architektura.
Kościół to budowla jednonawowa o sklepieniu kolebkowym (w zakrystii i kruchcie zachodniej - występuje sklepienie krzyżowe). Wnętrze budowli ma charakter rokokowy. Świątynia posiada także kwadratową wieżę. 

</doc>
<doc id="333625" url="https://pl.wikipedia.org/wiki?curid=333625" title="Bazylika katedralna św. Jana Chrzciciela i św. Jana Ewangelisty w Toruniu">
Bazylika katedralna św. Jana Chrzciciela i św. Jana Ewangelisty w Toruniu

Bazylika katedralna św. Jana Chrzciciela i św. Jana Ewangelisty w Toruniu – gotycki, ceglany kościół, dawna fara toruńskiego Starego Miasta.
Lokalizacja.
Katedra znajduje się w południowej części Zespołu Staromiejskiego, przy ulicy Żeglarskiej 16.
Historia.
I kościół.
Relikty pierwszego kościoła parafialnego Torunia ujawniły badania archeologiczne przeprowadzone w latach 1994-1995. Oprócz fundamentów, pod obecną posadzką zachowały się dolne partie ścian północnej i wschodniej z gzymsem wykonanym z glazurowanych na zielono cegieł. Na tej podstawie można określić, że była to budowla salowa, murowana, o wymiarach 11 na 22 m, nieco węższa od prezbiterium obecnego kościoła. Jej ściana południowa pokrywała się z południową ścianą istniejącego prezbiterium. Od wschodu była zamknięta trójbocznie. Świątynia została zbudowana prawdopodobnie niedługo po translokacji Torunia na obecne miejsce (1236 rok) i była używana przez okres około 60–80 lat. Z elementów wyposażenia tego najstarszego kościoła parafialnego miasta zachowała się jedynie wczesnogotycka brązowa chrzcielnica, ustawiona obecnie w tzw. kaplicy Kopernika.
II kościół.
W pierwszych dziesięcioleciach XIV wieku rozpoczęto wznoszenie drugiego, obszerniejszego kościoła. Powstał wtedy najpierw trójnawowy, trójprzęsłowy korpus, a następnie, po rozbiórce pierwszego kościoła, prezbiterium. Wygląd części zachodniej nie jest znany, ale powszechnie przyjmuje się, że do zachodniej fasady, na przedłużeniu nawy środkowej, przylegała kwadratowa wieża. Z tej fazy budowy kościoła zachowało się w całości prezbiterium oraz mury i filary trzech wschodnich przęseł korpusu do połowy wysokości. Do dzisiaj można oglądać również półfilary przy ścianach naw bocznych, wspierające dawniej sklepienia tego kościoła. Forma budowli nawiązywała do świątyń westfalskich (np. kościół Sankt Maria zur Wiese w Soest).
III kościół.
Kolejna faza budowy wiąże się częściowo z jej odbudową po pożarze miasta w 1351 roku, kiedy częściowemu zniszczeniu prawdopodobnie uległ również kościół św. Janów. Do początku XV w. przedłużono korpus o jedno przęsło, zbudowano nową wieżę od zachodu, ciąg bocznych kaplic przy nawie północnej oraz być może podwyższono nawę główną nadając kościołowi kształt pseudobazyliki.
IV (obecny) kościół.
W XV wieku nadano kościołowi ostateczny, zachowany do dzisiaj kształt. W latach 1475–1480 dobudowano południowy ciąg kaplic bocznych. Potężną, masywną wieżę kościoła wzniesiono w latach osiemdziesiątych XV w. w miejscu poprzedniej, która częściowo zawaliła się i została rozebrana. Przede wszystkim jednak podwyższono korpus nawowy do obecnej wysokości ok. 27 m, przekrywając go sklepieniem gwiaździstym.
W latach 2001–2013 katedra przeszła prace konserwatorsko-restauratorskie. Odnowiono wówczas m.in. sklepienia, ołtarze, wieżę, zegar, oraz dach, a także elewację świątyni. Prace te zostały sfinansowane ze środków Unii Europejskiej, Ministerstwa Kultury i Dziedzictwa Narodowego, samorządu województwa i miasta oraz kurii diecezjalnej toruńskiej.
Kolejne prace konserwatorskie w katedrze rozpoczęto jesienią 2017 roku w ramach projektu „Toruńska Starówka – ochrona i konserwacja dziedzictwa kulturowego UNESCO – etap II”. W ramach tych prac mają zostać odnowione m.in. zabytkowe elementy wnętrza i mur ceglany otaczający świątynię.
W okresie średniowiecza miejsce wyboru władz miasta i pochówku patrycjatu. Miejsce najważniejszych uroczystości miejskich, w tym związanych z wizytami królów polskich w Toruniu. Do schyłku XX w. tradycyjnie określana była jako kościół Świętego Jana, od 1935 roku ma tytuł bazyliki mniejszej, od 1992 roku jest katedrą diecezji toruńskiej. Świątynię budowano w kilku etapach od II połowy XIII wieku, w rezultacie powstał kościół o niskim prezbiterium kontrastującym z masywnym trójnawowym halowym korpusem nawowym z niższymi kaplicami i potężną wieżą zachodnią. Wewnątrz zachował szereg cennych dzieł sztuki średniowiecznej i nowożytnej, m.in. zespół malowideł ściennych, krucyfiks mistyczny, nagrobek rodziny von Soest, kompozycja rzeźbiarska ukazująca świętą Marię Magdalenę z aniołami, ołtarz Świętego Wolfganga. Część wystroju zaginęła (m.in. figura Pięknej Madonny, zastąpiona kopią z 1956 roku) lub została przeniesiona do muzeów (m.in. obrazy Cierniem Koronowanie i Zdjęcie z Krzyża). W kościele pochowane jest serca króla Jana Olbrachta, znajdują się także pamiątki związane z Mikołajem Kopernikiem - chrzcielnica, epitafium jemu poświęcone i XVIII-wieczny pomnik.
Katedrę nawiedził papież Jan Paweł II podczas wizyty w Toruniu mającej miejsce 7 czerwca 1999 roku. Ojciec Święty modlił się wówczas przy tzw. kaplicy Mikołaja Kopernika.
Charakterystyka.
Kościół jest jednym z najwspanialszych przykładów architektury gotyku na ziemi chełmińskiej. Ma formę trójnawowej wysokiej na 27,30 m hali z niższym prezbiterium i kaplicami bocznymi. Od zachodu w korpus częściowo wtopiona jest masywna czworoboczna wieża, której zachodnia elewacja jest rozczłonkowana głęboką wnęką z głównym portalem do kościoła, przechodzącą przez całą jej wysokość. Po bokach do wieży przylegają niższe od naw aneksy poprzedzone kruchtami. Prezbiterium jest sklepione krzyżowo-żebrowo i gwiaździście, korpus sklepieniami gwiaździstymi o wzbogaconym układzie (w nawie głównej ośmio-, w nawach bocznych pięcioramiennymi).
Zabytki gotyckie.
W prezbiterium znajdują się malowidła gotyckie z XIV w. Na wschodniej ścianie postacie patronów kościoła – św. Jana Chrzciciela i św. Jana Ewangelisty z ok. 1360 roku, na ścianie północnej duża i ikonograficznie rozbudowana scena z ok. 1380–90 przedstawiająca "Ukrzyżowanie na drzewie Jessego", a wokół "Sąd Ostateczny", "Mater Misericordiae", "Kościół i Synagogę", "Legendę o Trzech Żywych i Trzech Zmarłych" oraz personifikacje cnót i grzechów głównych. Drugie z malowideł zostało częściowo zniszczone w 2 połowie XV w. przy budowie empory organowej, z czego można wnioskować, że pokryto je tynkiem już w XV w. podczas rozbudowy kościoła. Odkryto je w 1908 roku, a w latach 1921 i 1990–1998 poddano konserwacji. Obecny ołtarz główny, tryptyk św. Wolfganga z ok. 1502–1506, fundacji Kaspra Welkera, zastąpił po wojnie dawny barokowy ołtarz główny. W szafie środkowej znajdują się rzeźby świętych Wolfganga, Bartłomieja i Jakuba, na malowanych skrzydłach bocznych od wewnątrz Ojcowie Kościoła (św. Grzegorz Wielki, św. Hieronim, św. Ambroży i św. Augustyn), na stronie zewnętrznej cztery święte dziewice (święte: Małgorzata, Dorota, Apolonia i Agnieszka). Nad ołtarzem zamontowano dawny krucyfiks z belki tęczowej, z końca XIV w. Na ścianie południowej wisi brązowa płyta nagrobna burmistrza Johanna (Jana) von Soest (zm. 1361 roku) i jego żony Margarethy (Małgorzaty), zamówiona w Brugii. Oprócz chrzcielnicy jest to najstarszy zachowany zabytek w kościele.
W nawie północnej, na ścianie zachodniej znajdują się malowidła gotyckie z XIV ("Koronacja Marii") i XV w. ("Ukrzyżowanie"). Poniżej wmontowana jest gotycka konsola z popiersiem Mojżesza. Dawniej stanowiła ona podparcie dla rzeźby Pięknej Madonny, zaginionej w czasie II wojny światowej, która wraz z konsolą była jednym z najwybitniejszych dzieł gotyku z przełomu XIV i XV w. Zachowane popiersie przedstawia Mojżesza wyłaniającego się z gałęzi krzewu ognistego i trzymającego tablice z dziesięciorgiem przykazań. Piękna Madonna została w 1956 roku zastąpiona kopią wykonaną przez Witolda Marciniaka.
W ołtarzu przy pierwszym od wschodu filarze oddzielającym nawę główną i południową znajduje się kolejne wybitne dzieło plastyki gotyckiej - płaskorzeźba z przedstawieniem św. Marii Magdaleny unoszonej przez anioły, z początku XV w. Pierwotnie stanowiła ona część środkową ołtarza gotyckiego. W barokowym ołtarzu Krzyża Świętego po przeciwnej stronie znajduje się gotycki krucyfiks. Na filarze za tym ołtarzem odkryto oprócz tego niedawno średniowieczne malowidło Ukrzyżowania. Z ok. 1420–1430 pochodzi rzeźba Chrystusa Bolesnego, umieszczona w kaplicy św. Barbary (pierwszej od zachodu w szeregu północnym). Pochodzi ona przypuszczalnie z ołtarza Korony Cierniowej, wzmiankowanego w 1596 roku.
Rzeźbę późnogotycką reprezentują Chrystus Zmartwychwstały i św. Jan Ewangelista, obie z 1497, będące dziełem warsztatu ołtarza św. Wolfganga, a także Chrystus Bolesny z przełomu XV i XVI w. oraz "Zaśnięcie Marii" z początku XVI w. Gotycką formę mają również dwa wiszące świeczniki maryjne z 1580 roku.
Cenny wizerunek Chrystusa jako Salvator Mundi z ok. 1420 roku obecnie posiada Muzeum Narodowe w Warszawie. Dwa wybitne późnogotyckie obrazy, "Zdjęcie z krzyża" z 1495 i "Biczowanie", pochodzące z kościoła świętych Janów, obecnie znajdują się w zbiorach Muzeum Diecezjalnego w Pelplinie. W czasie II wojny światowej oprócz wspomnianej wyżej Pięknej Madonny zaginęły epitafium Jana Kota (po 1454) i "Koronowanie Cierniem" z czwartej ćwierci XV w.
W 1500 roku odlano największy w Polsce gotycki dzwon "Tuba Dei", istniejący do dziś i używany na największe okazje, kilka razy w roku.
Zabytki nowożytne.
W latach 1530–1583 świętojańska fara służyła protestantom, następnie zaś przez okres 13 lat była użytkowana wspólnie, zarówno przez katolików, jak i protestantów. W okresie tym wnętrze kościoła otynkowano i pobielono, zacierając średniowieczne malowidła ścienne o tematyce religijnej. Jednocześnie, wnętrze kościoła wzbogaciło się o protestanckie epitafia: Anny Pirnesius (zm. 1576 roku) z przedstawieniem św. Hieronima według Albrechta Dürera, Mikołaja Kopernika z ok. 1580, Krzysztofa Floriana (zm. 1587 roku), Sebastiana Trosta (zm. 1578 roku), Kaspra Friesego z 1586 roku i Andrzeja Gretscha (po 1584 roku). Epitafia Anny Pirnesius i Mikołaja Kopernika były fundowane przez toruńskiego lekarza Pirnesiusa i mają podobne obramowanie w formie pilastrów na cokole, dźwigających fryz i zwieńczone naczółkiem. W epitafium Krzysztofa Floriana przedstawiono sceny z II Księgi Królewskiego Starego Testamentu - Wniebowzięcie proroka Eliasza i prorok Elizeusz wyszydzany przez dzieci.
Oprócz epitafium, w kaplicy Zaśnięcia Marii Panny znajdują się dwa inne zabytki związane z Mikołajem Kopernikiem - gotycka chrzcielnica z pierwszej połowy XIV wieku, w której go prawdopodobnie ochrzczono i rzeźbione popiersie autorstwa Wojciecha Rojowskiego z 1766 roku.
Liczne barokowe i rokokowe ołtarze w korpusie i kaplicach bocznych pochodzą z XVII-XVIII w. Najwyższym poziomem artystycznym odznaczają się ołtarz Zdjęcia z krzyża z kopią obrazu Petera Paula Rubensa, ołtarz św. Franciszka Ksawerego (dzieło poznańskie z 1674 roku) i dwa rokokowe ołtarze z około 1770 roku umieszczone w kaplicach bocznych. W ołtarzu w drugiej od wschodu kaplicy południowej obraz "Matka Boska ze św. Stanisławem Kostką" z ok. 1634–1635 (jedno z najwcześniejszych przedstawień tego świętego na ziemiach polskich), malowany przez Bartłomieja Strobla. Obecną rokokową XVIII-wieczną ambonę umieszczoną przy wejściu z nawy głównej do prezbiterium przeniesiono z kościoła Dominikanów.
Neogotyckie witraże wykonano na przełomie XIX i XX w. Witraż we wschodnim oknie prezbiterium został wykonany przez Edwarda Kwiatkowskiego w 1951 roku, z wykorzystaniem w partii maswerku ocalałych fragmentów szkieł gotyckich.
Organy.
W bazylice znajdują się dwa instrumenty. Oba o dużej wartości historycznej. Pierwszy to Wielkie Organy (tzw. romantyczne), zbudowane w 1878 roku przez Maxa Terletzkiego z Królewca w neogotyckiej obudowie. Posiadają dzisiaj 40 registrów i 3 manuały. Drugi mały, barokowy instrument z 1688 roku autorstwa Mateusa Brandtnera z Torunia, przebudowany w 1821 roku, uszkodzony w 1945 roku zrekonstruowany został w 1983 roku przez budowniczego organów Josepha Mollina. Posiada jeden manual i 15 registrów.
Dyspozycja instrumentu:
Dzwony.
Pozostałe dzwony wiszące na wieży.
Oprócz Tuba Dei na wieży katedralnej wiszą jeszcze 3 mniejsze dzwony.

</doc>
<doc id="333628" url="https://pl.wikipedia.org/wiki?curid=333628" title="Kościół św. Jakuba w Toruniu">
Kościół św. Jakuba w Toruniu

Kościół Świętych Apostołów Jakuba i Filipa w Toruniu – dawna fara Nowego Miasta Torunia, położona przy wschodnim narożniku Rynku Nowomiejskiego.
25 lipca 2021 roku kościół został podniesiony do rangi sanktuarium.
Lokalizacja.
Kościół znajduje się na terenie Zespołu Staromiejskiego, przy Rynku Nowomiejskim 6.
Charakterystyka.
Świątynię wzniesiono od roku 1309 do XV stulecia. Wpierw otrzymała prezbiterium, a następnie korpus nawowy z wieżą zachodnią. Jeszcze w XIV wieku farą zaczęły zarządzać cysterki, potem benedyktynki. W latach 1557-1667 fara należała do gminy ewangelickiej, następnie odzyskały go benedyktynki, które do XIX wieku zarządzały świątynią. Odtąd do dnia obecnego kościół parafialny.
Ze względu na charakterystyczną bryłę, bogactwo detalu architektonicznego i wysublimowany układ przestrzenny wnętrza kościół należy do najważniejszych przykładów ceglanej architektury basenu Morza Bałtyckiego. Wewnątrz zachował się bardzo cenny wystrój wnętrza - liczne malowidła ścienne z XIV-XV wieku, XIV-wieczny krucyfiks, tzw. mistyczny, tzw. Czarny Krucyfiks z XV wieku, figura Matki Boskiej z początku XVI wieku, a ponadto późnogotycki obraz - Pasja toruńska. Spośród zabytków nowożytnych wyróżniają się: ołtarz główny, zespół ołtarzy bocznych z cennymi obrazami, manierystyczna chrzcielnica.
Historia.
W związku z potrzebą dopasowania do istniejącej siatki ulic prezbiterium kościoła nie jest ściśle orientowane, ale skierowane ku północnemu wschodowi. Kamień węgielny pod budowę położył biskup Herman w 1309 roku. W tym samym roku rozpoczęto budowę prezbiterium, które nakryto sklepieniem gwiaździstym, natomiast w przęsło wschodnie nakryto sklepieniem pseudopoligonalnym, w wyniku czego od wewnątrz prezbiterium sprawia wrażenie zamkniętego wielobocznie. Od zewnątrz prezbiterium otrzymało bogatą dekorację architektoniczną, m.in. szczyt wschodni, wieżyczkę schodową oraz ceramiczną inskrypcję fundacyjną. Do 1340 roku ukształtowano bryłę kościoła, który posiada rzadko spotykany na terenie Ziemi chełmińskiej układ bazyliki trójnawowej, emporowej z łukami odporowymi i wysokimi, ozdobionymi pełzakami (żabkami) i kwiatonami pinaklami. Od 1359 roku do pierwszej połowy XV w. po bokach korpusu dobudowano kaplice boczne, jednocześnie podwyższając dachy naw bocznych i ukrywając pod nimi łuki odporowe, co pozostawiło widoczne do dziś ślady w elewacji kościoła. Charakterystyczny podwójny dach wieży został zbudowany po pożarze w 1455 roku. W 1345 roku prawo patronatu nad kościołem otrzymał klasztor cysterek, z czasem benedyktynek. Od 1557 roku służył nowomiejskim ewangelikom, w 1667 roku został ponownie przejęty przez benedyktynki (do 1833 roku). W 1724 roku w sąsiedztwie tegoż kościoła rozpoczęły swój bieg wypadki nazwane później tumultem toruńskim. Przebudowany budynek dawnego klasztoru znajduje się po południowej stronie kościoła, z którym kiedyś był połączony szerokim gankiem.
13 lutego 1950 roku pod prezbiterium został pochowany ks. bp. Adolf Piotr Szelążek. Uroczystościom pogrzebowym przewodniczył Prymas Polski Stefan Wyszyński.
W lipcu 2006 roku został otwarty odcinek Polskiej Drogi św. Jakuba z Olsztyna do Torunia, prowadzący do kościoła św. Jakuba. W tym kościele odprawiane są również łacińskie msze niedzielne i świąteczne w rycie trydenckim.
Wymiary: długość kościoła – 53 m, wysokość nawy głównej – 20,65 m, wysokość naw bocznych – 9,70 m, wysokość wieży – 49 m, szerokość kościoła 28,80 m.
Inskrypcje na murach kościoła.
Na zewnątrz prezbiterium umieszczony został majuskułowy fryz inskrypcyjny w języku łacińskim, biegnący od południowej wieżyczki schodowej aż do zakrystii. Napis mówi o tym, że chór kościoła ma być poświęcony czci dwóch świętych, Jakuba i Filipa.
Wnętrze.
Wnętrze kościoła kryje niezwykle cenny zespół zabytków, z których część została tu przeniesiona w XIX w. po zburzeniu przez Prusaków kościoła dominikanów. Najważniejszymi skarbami z epoki gotyku są: XIV-wieczny krucyfiks tzw. mistyczny, pochodzący z nieistniejącego kościoła św. Mikołaja, XIV-wieczne malowidła ścienne pod wieżą i w prezbiterium, figura Marii z Dzieciątkiem z końca XIV w. w nawie głównej oraz symultaniczny gotycki obraz pasyjny z ok. 1480-1490 gotycki obraz tablicowy, przedstawiający 22 sceny z męczeńskiej drogi Chrystusa, ukazane na tle rozbudowanego pejzażu. Szczególnym kultem wśród flisaków cieszył się tzw. czarny krucyfiks z 1 poł. XV w., czczona była też figura Matki Boskiej Różańcowej z ok. 1500. W Muzeum Diecezjalnym w Pelplinie znajduje się m.in. drewniana figura Chrystusa w Ogrojcu z ok. 1400 (z kaplicy dobudowanej przy wieży), obraz Madonny z Dzieciątkiem z około 1440 roku, gotyckie cyborium i 2 krzyże relikwiarzowe.
Z epoki protestanckiej zachował się jeden z najstarszych w Polsce, bogato rzeźbiony i o wysokich walorach artystycznych prospekt organowy z 1611 roku, obraz Sąd Ostateczny z 1603 roku (dzieło warsztatu Antona Möllera z Gdańska) i chrzcielnica. Większość ołtarzy (w tym kilka przeniesionych z rozebranego kościoła dominikanów św. Mikołaja) pochodzi z XVIII w. i prezentuje wysoki poziom toruńskiej snycerki barokowej. Z XVIII w. pochodzi też ozdobny łuk tęczowy u wejścia do prezbiterium (1733 rok), ambona (1770 rok) i szereg obrazów w kaplicach bocznych. Wśród wcześniejszych obrazów szczególnie interesujące jest Ukrzyżowanie, dzieło Bartłomieja Strobla z 1634 roku, przeniesione z dawnego klasztoru sióstr przy kościele Św. Ducha nad Wisłą. W 2006 roku zakończył się kilkuletni remont ołtarza głównego z 1732 roku, z obrazem Św. Jakuba Starszego. Neogotyckie witraże we wschodnich oknach prezbiterium wykonała firma Franz Binsfeld z Trewiru (1913-1914). Epitafium upamiętnia biskupa diecezji łuckiej Adolfa Piotra Szelążka, pochowanego w tym kościele, obsługiwanym wówczas przez księży z jego diecezji.
Według niepotwierdzonej źródłowo tradycji w latach około 1342-1345 powstać miały organy, jedne z pierwszych na Pomorzu. Przypuszczano, że mogły znajdować się na emporze w prezbiterium. Ich twórcą był franciszkanin Paweł Wenchen, późniejszy budowniczy organów w bazylice Świętego Piotra w Rzymie.
Podczas wojny północnej w 1703 roku wojska szwedzkie zrabowały 2 największe dzwony. Jeden z nich, zwany Thornan znajduje się w katedrze w Uppsali i jest obecnie największym średniowiecznym dzwonem w Szwecji.

</doc>
<doc id="333629" url="https://pl.wikipedia.org/wiki?curid=333629" title="Call of Duty 2">
Call of Duty 2

Call of Duty 2 – gra komputerowa z gatunku strzelanek pierwszoosobowych w realiach II wojny światowej, wyprodukowana przez studio Infinity Ward i wydana przez Activision. Jej premiera na komputery osobiste odbyła się 25 października 2005 roku, a na konsolę Xbox 360 – 22 listopada 2005 roku. Jest to kontynuacja gry "Call of Duty" i druga część serii.
W "Call of Duty 2" gracz wciela się w czterech żołnierzy: radzieckiego szeregowca Wasilija Kozłowa, brytyjskiego sierżanta Johna Davisa, brytyjskiego czołgistę Davida Welsha i amerykańskiego kaprala Billa Taylora. Akcja gry toczy się w latach 1941–1945 i obejmuje między innymi walki o Stalingrad, bitwę pod El Alamein oraz operację Overlord. W stosunku do poprzedniej części serii wprowadzono zmiany takie jak unowocześniona oprawa graficzna oraz system leczenia poprzez odpoczynek i punktów kontrolnych.
Podobnie jak poprzednia gra z serii, "Call of Duty 2" została pozytywnie przyjęta przez recenzentów. Chwalono intensywną rozgrywkę, większą niż w pierwowzorze swobodę działań i szczegółową oprawę graficzną, natomiast kontrowersje wzbudziły brutalność gry oraz zmiany w rozgrywce.
Fabuła.
Bohaterowie.
Podczas kampanii jednoosobowej gracz obejmuje kontrolę łącznie nad czterema postaciami z perspektywy pierwszej osoby. Pierwszym bohaterem jest radziecki szeregowy Wasilij Kozłow z 13 Dywizji Gwardyjskiej, biorący udział w bitwie pod Moskwą i obronie Stalingradu. Druga grywalna postać to brytyjski sierżant John Davis z 7 Dywizji Pancernej, uczestniczący w zmaganiach wojennych w Afryce oraz bitwie o Caen. Trzeci bohater kampanii to brytyjski dowódca czołgu David Welsh, odgrywający w grze epizodyczną rolę. Ostatnia postać kierowana przez gracza to kapral Bill Taylor z 2 Batalionu Rangerów, który uczestniczy w bitwie o Pointe du Hoc oraz potyczkach na terenie Francji i Niemiec.
W czasie rozgrywki jednoosobowej graczowi towarzyszą bohaterowie niezależni. W kampanii radzieckiej do ważniejszych postaci należą komisarz Letlew, który prowadzi szkolenie Kozłowa podczas bitwy pod Moskwą oraz porucznicy Leonow i Wolski, którzy dowodzą postacią gracza przez całą kampanię. W walkach po stronie brytyjskiej główną rolę odgrywa kapitan Price, dowódca oddziału Davisa, który pojawił się w pierwszej części serii. Jego protegowanym jest szeregowy MacGregor. Podczas kampanii amerykańskiej najważniejszym bohaterem niezależnym jest sierżant Randall, kierujący oddziałem Taylora.
Streszczenie.
Kampania radziecka.
Gra rozpoczyna się szkoleniem bohatera kampanii, szeregowego Wasilija Kozłowa, podczas bitwy pod Moskwą w grudniu 1941 roku. Podczas obrony Kozłow niszczy pojazd Panzerwerfer ostrzeliwujący pozycje obronne Sowietów. Następnie akcja gry przenosi się do 2 grudnia 1942 roku w Stalingradzie, kiedy Sowieci organizują obronę przed atakiem Niemców na radzieckie umocnienia. Uderzenie zostaje odparte, po czym Sowieci docierają do wrogiego sztabu, w którym skrył się garnizon niemiecki i wysadzają go w powietrze.
Następna misja kampanii rozpoczyna się 8 grudnia 1942 roku w Stalingradzie. Kozłow dostaje zadanie naprawienia kabla telefonicznego łączącego jego jednostkę z innym oddziałem, po czym podczas walk ulicznych niszczy czołgi PzKpfw II za pomocą bomb przylepnych. Tego samego dnia oddziały radzieckie przejmują kontrolę nad stacją kolejową. Kontratak Niemców z użyciem sił opancerzonych zostaje powstrzymany.
Ostatnia misja kampanii w Stalingradzie zaczyna się 15 grudnia 1942 roku. Wówczas Sowieci szturmują śródmieście i niszczą niemieckie składy zaopatrzeniowe. Następnie zajmują w wyniku walk ulicznych ratusz. Kozłow zabija wrogiego strzelca wyborowego, a oddziały radzieckie zajmują pozycje obronne w budynku, który atakuje piechota niemiecka. Sowieci utrzymują pozycje do czasu przybycia posiłków.
Kampania brytyjska.
Kampania brytyjska rozpoczyna się 29 grudnia 1942 roku pod El Alamein w Egipcie. Wówczas sierżant John Davis wraz z innymi żołnierzami dowodzonymi przez kapitana Price’a dokonuje rajdu na skład zaopatrzenia sił Afrika Korps. Brytyjczycy niszczą beczki z paliwem oraz składy amunicji. Tego samego dnia odpierają atak na zajęte przez siebie pozycje, przywołując wsparcie brytyjskiej artylerii.
3 listopada 1942 roku oddziały brytyjskie wsparte przez siły opancerzone atakują umocnione pozycje niemieckie pod El Alamein. Davis po przejściu przez luki w polu minowym eliminuje wrogie stanowiska dział przeciwpancernych i karabinów maszynowych, po czym Brytyjczycy zajmują budynek radiostacji. 6 listopada siły brytyjskie atakują nadmorską miejscowość El Daba, likwidując przybrzeżne działa przeciwpancerne i przejmując wrogi sztab, po czym zajmują doki.
W styczniu 1943 roku dowódca czołgu David Welsh bierze udział w ofensywie pancernej w Libii. Czołgi Mk VI Crusader niszczą siły pancerne przeciwnika. Potem gracz ponownie przejmuje kontrolę nad Davisem, biorącym udział w natarciu Brytyjczyków na wioskę Toujane w Tunezji. Siły brytyjskie wkraczają do miasta 10 marca. Jednakże żołnierze brytyjscy zostają otoczeni – wówczas Davis wraz z kapitanem Price’em i sierżantem MacGregorem odjeżdża z miasta w wozie pancernym.
11 marca 1943 roku żołnierze brytyjscy ponawiają atak na Toujane. Wówczas Davis likwiduje załogi karabinów maszynowych MG 42 i dział 88 mm. 30 marca siły brytyjskie atakują miasto Matmata, jednak wpadają w zasadzkę sił niemieckich. Brytyjczycy mimo to oczyszczają drogę do miasta, a Davis eliminuje nadciągające lotnictwo Niemców za pomocą działka przeciwlotniczego.
Ostatnia misja kampanii rozpoczyna się 11 czerwca 1944 roku w Caumont we Francji. Brytyjczycy zdobywają miasto, po czym napotykają rannych jeńców amerykańskich. MacGregor transportuje ich ciężarówką w bezpieczniejsze miejsce. Nazajutrz Brytyjczycy zdobywają miasto Anctoville, jednak podczas natarcia natrafiają na czołg Tygrys. Davis niszczy niemiecki czołg. Tego samego dnia żołnierze brytyjscy oczyszczają z Niemców miejscowość St. Louen, gdzie Davis niszczy kolejny czołg Tygrys. 14 czerwca Brytyjczycy likwidują pozycje moździerzy w Amayé-sur-Seulles, po czym odpierają kontratak Niemców.
Kampania amerykańska.
Kampania amerykańska rozpoczyna się 6 czerwca 1944 roku, gdy oddziały specjalne US Rangers atakują przyczółek na Pointe du Hoc. Kapral Bill Taylor przedostaje się przez silnie strzeżone umocnienia, po czym wraz z innymi żołnierzami likwiduje działa polowe i załogi bunkrów. Kontratak Niemców spycha obronę amerykańską do granic klifu, jednak wsparcie powietrzne powstrzymuje niemieckie uderzenie. 14 lipca Amerykanie zdobywają w walkach ulicznych miejscowość Beaumont-Hague, a załogi wrogich moździerzy zostają wyeliminowane.
5 grudnia 1944 roku rangerzy rozpoczynają atak na pozycje artylerii niemieckiej na wzgórzu nr 400. W tym celu najpierw zdobywają miejscowość Bergstein w Niemczech. Nazajutrz atakują bunkry usytuowane na wzgórzu, likwidując jego załogi oraz niszcząc bombardujące Bergstein moździerze. 8 grudnia przybywa odsiecz niemiecka, która zostaje powstrzymana przez żołnierzy amerykańskich.
24 marca 1945 roku Taylor wraz z rangerami dokonuje desantu na miejscowość Wallendar po drugiej stronie Renu. Amerykanie przeprawiają się przez rzekę, likwidują działa przeciwpancerne ostrzeliwujące siły desantowe, po czym Taylor wysadza w powietrze dwa czołgi Tygrys broniące dostępu do śródmieścia.
Rozgrywka.
W "Call of Duty 2" gracz obejmuje kontrolę nad jednym z żołnierzy piechoty walczących na frontach II wojny światowej. Cele do wykonania są oznaczone przez kompas. Kierowany przez gracza bohater może biec, kucać i czołgać się, jak również wychylać się zza osłon i przeskakiwać przez niewielkie przeszkody.
W grze żołnierz może być uzbrojony w dwa rodzaje broni palnej oraz granaty odłamkowe i dymne. W celu poprawy celności można namierzać wrogów przez przyrządy celownicze. W przypadku celowania przez lunetę z karabinu wyborowego drgania rąk uniemożliwiają trafienie, dlatego dostępne jest chwilowe wstrzymanie oddechu, które stabilizuje celownik. Podczas walki w zwarciu można uderzyć przeciwnika kolbą broni.
Wprowadzono zasadnicze zmiany w sposobie rozgrywki w stosunku do pierwszej części serii. Zmieniony został system leczenia bohatera – w przypadku gdy żołnierz gracza odniesie poważne obrażenia, słyszalne jest pulsowanie serca, a ekran ma czerwoną otoczkę. Leczenie następuje nie po zebraniu apteczki, lecz podczas odpoczynku w bezpiecznym miejscu. Usunięto ponadto możliwość zapisywania gry w określonym momencie; automatyczny zapis rozgrywki następuje po dotarciu do punktu kontrolnego lub wykonaniu zadania.
Podczas misji gracz współpracuje z komputerowymi żołnierzami posiadającymi sztuczną inteligencję. Potrafią się oni porozumiewać i informować dokładnie o położeniu wroga. Komputerowi wrogowie potrafią zastępować zabitych towarzyszy na stanowiskach karabinów maszynowych, a także rzucać licznymi granatami w stronę gracza i zabezpieczać własne pozycje przed oskrzydleniem.
Tryb gry jednoosobowej dzieli się na trzy kampanie: radziecką, brytyjską i amerykańską. Kolejne misje kampanii odblokowują się w porządku chronologicznym, na przykład po ukończeniu misji radzieckiej z 1941 roku staje się dostępna kampania brytyjska i bitwa pod El Alamein z 1942 roku. Gracz ma swobodę wyboru misji. Oprócz misji ofensywnych, w których gracz atakuje pozycje wroga, są takie, w których należy obronić ważne punkty strategiczne do czasu przybycia posiłków. W niektórych misjach gracz wciela się nie w żołnierza piechoty, ale w dowódcę czołgu.
Tryb gry wieloosobowej jest podzielony na tryby: Deathmatch, Team Deathmatch, Capture the Flag, Search &amp; Destroy i Headquarters. Search &amp; Destroy polega na tym, że jedna drużyna ma za zadanie zniszczyć wrogie obiekty, podczas gdy druga ich broni. Natomiast w trybie Headquarters dwie przeciwne strony dostają zadanie przejęcia określonego terenu i postawieniu na nim sztabu, co powoduje naliczanie punktów na korzyść posiadacza. Wygrywa drużyna, która zdobędzie określoną liczbę punktów.
W "Call of Duty 2" oprócz rodzajów broni znanych z poprzedniej części występują nowe, takie jak karabin Gewehr 43, karabin SWT-40 i granatnik Panzerschreck. Nowością stały się granaty dymne, służące do maskowania działań żołnierzy.
Tworzenie.
7 kwietnia 2005 roku przedsiębiorstwo Activision ogłosiło rozpoczęcie prac nad kontynuacją gry "Call of Duty". Kolejna gra z serii wymagała większego wysiłku od twórców – w związku z tym tworzące grę studio Infinity Ward zwiększyło swe zatrudnienie z 25 do 75 ludzi. Budżet gry wyniósł 14.5 miliona dolarów amerykańskich i był dwukrotnie większy niż w przypadku poprzedniej gry z serii.
Twórcom gry zależało na realistycznym ukazaniu miejsc walk. W tym celu pracownicy studia odbyli wycieczki do Afryki Północnej i Francji, jak również zasięgnęli informacji z filmów dokumentalnych autorstwa kanału telewizyjnego History Channel. Do prac nad grą zaangażowano doradców wojskowych Johna Hillena i Hanka Kierseya. Na potrzeby gry stacja telewizyjna Military Channel stworzyła przerywniki filmowe między misjami, opisujące działania na frontach II wojny światowej. Twórcy gry napisali do niej ponad 20 tysięcy linii dialogowych.
Silnik gry.
"Call of Duty" działa na stworzonym na potrzeby gry silniku IW engine. Obsługuje on mapowanie normalnych, metodę energetyczną, shadery i efekty cząsteczkowe, które umożliwiły zastosowanie granatów dymnych w taktyce gracza. Silnik gry charakteryzuje się dopracowanymi animacjami postaci.
Udźwiękowienie.
Na udźwiękowienie Infinity Ward wydał osiem procent budżetu. Część twórców gry pojechała do stanu Arizona, gdzie testowała różne rodzaje broni i nagrywała ich dźwięki. Gra obsługuje dźwięk przestrzenny i głośniki 5.1. Muzykę do "Call of Duty 2" stworzył kompozytor Graeme Revell.
Wydanie gry.
Gra została pokazana na targach E3 w maju 2005 roku. Pokazany został wtedy etap lądowania na Pointe du Hoc. Gra zebrała wówczas pochwały za oprawę graficzną i dynamikę rozgrywki.
26 września 2005 roku ukazała się wersja demonstracyjna "Call of Duty 2", która zawierała etap w El Daba, natomiast 25 października gra w wersji na komputery osobiste została wydana w pełnej wersji w sklepach amerykańskich. Komputerowa wersja została opublikowana 31 października w Niemczech, 2 grudnia – w Rosji, a 24 marca 2006 roku – w Japonii. 22 grudnia 2005 roku w USA wydana została edycja na konsolę Xbox 360. Polska wersja językowa gry została opublikowana 9 grudnia 2005 roku na komputery osobiste, natomiast 17 listopada 2006 roku – na Xboksa 360. 11 kwietnia 2006 roku ukazała się poprawka do trybu gry wieloosobowej, która dodawała dwie nowe mapy oraz zabezpieczenie przed oszustwami Punkbuster. W maju 2006 Aspyr Media wydało wersję gry na platformę Macintosh.
Wraz z "Call of Duty 2" wydano specjalną edycję kolekcjonerską, która zawierała między innymi jej zwiastuny, szkice postaci i lokacji w grze oraz wywiady z twórcami. 22 września 2006 roku "Call of Duty 2" znalazła się wraz z "Call of Duty" i ' w reedycji "Call of Duty: War Chest" na komputery osobiste. 10 kwietnia 2009 roku Licomp Empik Multimedia ponownie wydał "Call of Duty 2" na komputery osobiste w ramach taniej serii Best of Activision. 8 czerwca 2010 roku gra wraz z ' i "Call of Duty 3" weszła w skład pakietu "Call of Duty: The War Collection" na Xboksa 360.
Odbiór gry.
Wersja na komputery osobiste.
Wersja "Call of Duty" na komputery osobiste została pozytywnie przyjęta przez recenzentów, osiągając według agregatora GameRankings średnią wynoszącą około 88% maksymalnych ocen. Chwalono szczegółową oprawę graficzną i animacje, choć różnie oceniano jej jakość – Joe Dodson z portalu Game Revolution twierdził, że grafika jest fotorealistyczna, natomiast Tom McNamara ocenił ją na słabszą od występującej w grze "" Z tą opinią zgodził się Sal Accardo z portalu GameSpy, a Bob Colayco z portalu GameSpot stwierdził, że tekstury tracą szczegółowość po zbliżeniu do nich. Garnett Lee z portalu 1UP.com chwalił szczególnie efekty cząsteczkowe takie jak padający śnieg czy dym. Tom Orry negatywnie jednak ocenił fakt, że ceną za wysokiej jakości oprawę wizualną były wysokie wówczas wymagania sprzętowe. Pochwały zebrała też oprawa dźwiękowa oraz dialogi.
Kontrowersje wzbudziła natomiast sama rozgrywka. Joe Dodson skrytykował grę za to, że ze względu na wysoką brutalność, charakteryzującą się naturalistycznymi scenami śmierci żołnierzy, gra zamienia się w prymitywną sieczkę i nie ma głębi takich shooterów jak ' i '. Tom McNamara natomiast stwierdził, że "Call of Duty 2" ze względu na brak rozczłonkowania żołnierzy po wybuchach nie jest brutalna. Zauważył, że gra podobnie jak jej pierwowzór ma linearną strukturę, którą jednak wynagradza intensywność akcji. Sal Accardo twierdził, że gra jest bardziej swobodna od "Call of Duty", gdyż w kilku etapach można określić kolejność zdobywania budynków wroga. Pozytywnie ocenił charakteryzujący się intensywnością etap w Pointe du Hoc. Bob Colayco pochwalił nowy system regeneracji zdrowia, twierdząc że gracz może się dzięki niemu skoncentrować na walce. Kontrowersje wzbudziła także sztuczna inteligencja – Joe Dodson skrytykował ją za bierność wobec działań gracza, z kolei jej zachowanie pochwalił Jakub Wojnarowicz z portalu FiringSquad. Tom Orry pozytywnie ocenił grę za zdolność żołnierzy do informowania o położeniu wroga.
Przy zestawieniu najlepszych gier wszech czasów w roku 2008 Maciej Kuc z pisma „CD-Action” stwierdził, że "Call of Duty 2" była w swoim czasie realizacyjnym majstersztykiem, który stanowił niedościgniony wzór dla innych wojennych shooterów w realiach II wojny światowej.
Wersja na Xboksa 360.
Konsolowa wersja "Call of Duty 2" również zyskała pozytywne oceny wśród recenzentów, osiągając według GameRankings średnią wynoszącą około 90% maksymalnych ocen. Garnett Lee pisał, że w "Call of Duty" gra się bardziej intuicyjnie przy użyciu konsolowego gamepada niż na komputerowej klawiaturze i myszy. Tę samą opinię wyraził Will Tuttle z portalu GameSpy. Bob Colayco chwalił interfejs gry na Xboksa 360 i oprawę graficzną, zwłaszcza na telewizorze o wysokiej rozdzielczości. Douglass C. Perry z IGN-u ocenił "Call of Duty 2" jako jedną z najlepiej wyglądających gier na Xboksa 360. Dale Nardozzi ze strony TeamXbox stwierdził, że wersja konsolowa wygląda lepiej od komputerowej.
Krytycy byli mniej jednogłośni przy ocenie trybu gry wieloosobowej. Joe Dodson skrytykował grę za to, że umożliwia on na konsolach rozgrywki tylko do 8 osób na jednej mapie (w przypadku wersji komputerowej limit ten wynosi 32 osoby). Garnett Lee natomiast ocenił grę wieloosobową pozytywnie, twierdząc że walki w niej są intensywne. Bob Colayco pochwalił tryb gry na podzielonym ekranie, w którym grać mogą najwyżej cztery osoby, ale zaznaczył, że nie rekompensuje to niskiego limitu graczy na mapie.
Nagrody i sprzedaż.
"Call of Duty 2" uzyskała rekomendacje serwisów GameSpy, IGN i TeamXbox. Ponadto zdobyła nagrodę stacji Spike TV w kategorii Best Military Game (Najlepsza gra wojskowa). Pozytywny odbiór gry przez krytyków został potwierdzony sukcesem komercyjnym – w listopadzie 2005 roku "Call of Duty 2" była najczęściej kupowaną grą na komputery osobiste i Xboksa 360. Do lipca 2006 roku gra na Xboksa 360 sprzedała się w liczbie 1.4 miliona egzemplarzy, przy czym 77% egzemplarzy tej konsoli zakupiono wraz z "Call of Duty 2". W Polsce do listopada 2009 gra ogólnie została sprzedana w liczbie ponad 75 tysięcy egzemplarzy.
Inne edycje.
"Call of Duty 2: Big Red One".
Wraz z "Call of Duty 2" została wydana gra "Call of Duty 2: Big Red One" przeznaczona dla konsol PlayStation 2, Xbox i GameCube, zawierająca kampanię opisującą losy amerykańskiej 1. Dywizji Piechoty. Grę wyprodukowało studio Treyarch, a "Big Red One" od wersji na PC i Xboksa 360 różni się niższej jakości oprawą graficzną oraz inną fabułą. Jej premiera odbyła się 1 listopada 2005 roku.
Wersje mobilne.
5 stycznia 2006 roku ukazała się wersja "Call of Duty 2" przeznaczona na telefony komórkowe, wyprodukowana przez Hands-On Mobile. Jest ona shooterem z widokiem z lotu ptaka. 30 stycznia 2007 pojawiła się wersja gry na Pocket PC, wyprodukowana przez Aspyr Media.

</doc>
<doc id="333633" url="https://pl.wikipedia.org/wiki?curid=333633" title="Pistolet maszynowy Choroszmanów">
Pistolet maszynowy Choroszmanów

Pistolet maszynowy Choroszmanów – polski pistolet maszynowy wyprodukowany w warsztacie rusznikarskim Grzegorza Choroszmana, który tworzył go wspólnie z synami. Był używany przez partyzantów z oddziału im. Tadeusza Kościuszki (późniejsza brygada AL) na Polesiu.
Od jesieni 1943 do lutego 1944 wykonano 22 egzemplarze pierwszego wzoru, opartego na pistolecie maszynowym konstrukcji radzieckich partyzantów (rozwiązania w nim zastosowane pochodziły z PPSz wz. 41 i PPD-40). Komory zamkowe wykonywane były z fragmentów ram rowerowych. 
W listopadzie 1943 roku zmieniono materiał na komory zamkowe – w czterech egzemplarzach zastosowano rury z instalacji c.o. Wymusiło to modyfikację konstrukcji, bardziej zbliżonej teraz do PPD-40, na którym bezpośrednio wzorował się Jan Choroszman, syn Grzegorza. Komora zamkowa była grubsza niż w pierwszym typie, uproszczono też mechanizm spustowy.
Ostatni wzór pistoletu maszynowego Choroszmanów różnił się obecnością bezpiecznika, udoskonalonym celownikiem, zmniejszoną szybkostrzelnością. Inaczej rozwiązano gniazdo magazynka, co uprościło konstrukcję. Dodano również tłumik płomieni, wzorowany na stosowanym w rkm-ie Diegtiarewa.
Wszystkie serie nie miały przełącznika rodzaju ognia.

</doc>
<doc id="333635" url="https://pl.wikipedia.org/wiki?curid=333635" title="Hiob (patriarcha Moskwy)">
Hiob (patriarcha Moskwy)

Hiob, ros. Иов, cs. Swiatitiel Iow, patriarch Moskowskij i wsieja Rusi, imię świeckie Iwan (Jan) (ur. ok. 1525 lub w latach 30. XVI w. w Staricy, zm. 19 czerwca 1607 tamże) – pierwszy patriarcha moskiewski i całej Rusi, święty prawosławny.
Pochodził ze Staricy i rozpoczął życie mnisze w tamtejszym monasterze Zaśnięcia Matki Bożej. Ok. 1569, na polecenie Iwana Groźnego, został jego przełożonym i otrzymał godność archimandryty. W 1571 został przeniesiony do Monasteru Simonowskiego, obejmując tam analogiczną godność, zaś w 1575 stanął na czele Monasteru Nowospasskiego. W 1581 został wyświęcony na biskupa kołomieńskiego, a po pięciu latach objął urząd arcybiskupa rostowskiego. W 1587 mianowany metropolitą moskiewskim po usunięciu z urzędu metropolity Dionizego II. Uzyskanie najwyższej godności w Rosyjskim Kościele Prawosławnym zawdzięczał Borysowi Godunowowi i w swojej działalności wiernie wykonywał jego polecenia. Po śmierci cara Fiodora I odegrał znaczącą rolę w wyborze Godunowa na jego następcę.
Patriarcha Hiob stracił urząd po zdobyciu Moskwy przez wojska Dymitra Samozwańca w 1605. Został zmuszony do wycofania się do wybranego przez siebie monasteru – zdecydował się na klasztor w Staricy, gdzie niegdyś zaczynał życie mnisze. Rok później, po śmierci Samozwańca i wyborze na cara Wasyla Szujskiego, otrzymał od niego propozycję powrotu na urząd, na co jednak nie pozwolił mu wiek i stan zdrowia. Hierarcha zmarł w monasterze w 1607 i został tam pochowany. W 1652 szczątki Hioba zostały uroczyście przeniesione do soboru Zaśnięcia Matki Bożej w Moskwie. Rozwijał się już wtedy nieformalny kult pierwszego patriarchy, usankcjonowany ostatecznie przez Rosyjski Kościół Prawosławny w 1979.
Życiorys.
Młodość i życie zakonne.
Przyszły patriarcha pochodził ze Staricy, miał siostrę Piełagiję (została później mniszką i przybrała imię Paraskiewa). W dzieciństwie został oddany przez ojca do monasteru Zaśnięcia Matki Bożej w Staricy, by mógł uzyskać podstawowe wykształcenie. Wychowywany przez mnichów, postanowił po uzyskaniu wymaganego wieku również zostać zakonnikiem. Według hagiografii sprzeciwił się temu jednak jego ojciec, który znalazł dla niego kandydatkę na żonę. W dniu ślubu młodzieniec uzyskał zgodę na ostatnią rozmowę ze swoim opiekunem duchownym. Udał się wówczas do archimandryty Hermana i złożył przed nim wieczyste śluby mnisze. Otrzymał imię zakonne Hiob na cześć proroka Hioba.
Hiob przebywał w monasterze co najmniej 15 lat. Według żywotów wyróżniał się skromnością, posłuszeństwem i surowym, ascetycznym trybem życia. W klasztorze wykonywał obowiązki lektora i psalmisty. Nie uzyskał wykształcenia wykraczającego poza podstawowe umiejętności czytania i pisania, wyróżniał się natomiast znakomitą pamięcią – bez problemów recytował nawet najdłuższe modlitwy, znał całe fragmenty Biblii na pamięć i potrafił porywać swoich słuchaczy, recytując je w emocjonalny sposób. Ok. 1569 zwrócił na siebie uwagę odwiedzającego klasztor Iwana Groźnego, który polecił nadać mu godność archimandryty. Nominacja ta nastąpiła w okresie najbardziej nasilonego terroru ("opricznina"), zaś car przebywał w Staricy, prowadząc zaciąg do oddziałów opryczników. Hiob pozostawał w związku z tym w najbliższym otoczeniu władcy, jednak zdaniem Rusłana Skrynnikowa z powodu miernych zdolności nie był w stanie wykorzystać tej okazji, by szybko awansować jeszcze wyżej w hierarchii cerkiewnej. W okresie, gdy Hiob był przełożonym klasztoru w Staricy, wspólnota otrzymała liczne nadania carskie. Przestały one napływać po jego przeniesieniu do Moskwy.
W 1571 Hiob został przełożonym Monasteru Simonowskiego w Moskwie, jednego z najważniejszych klasztorów w państwie. Również i ten monaster należał do opriczniny i był regularnie wspierany materialnie przez Iwana Groźnego. W 1571 i 1572 archimandryta Hiob należał do wąskiej grupy duchownych, którzy podróżowali razem z carem do Nowogrodu, podpisał również zgodę na czwarte (a zatem niezgodne z prawem kanonicznym Cerkwi) małżeństwo władcy. Najprawdopodobniej jednak po 1572 stracił dotychczasową łaskę cara; Monaster Simonowski w okresie kierowania nim przez Hioba nie otrzymywał darów władcy.
W 1575 władze cerkiewne przeniosły archimandrytę do Monasteru Nowospasskiego, gdzie również kierował wspólnotą.
Biskup.
W 1581 miała miejsce chirotonia archimandryty Hioba na biskupa kołomieńskiego, przeprowadzona pod przewodnictwem metropolity moskiewskiego Dionizego II. Po pięciu latach został przeniesiony na katedrę rostowską.
W 1587 objął zwierzchnictwo w Rosyjskim Kościele Prawosławnym jako metropolita moskiewski, po usunięciu z urzędu Dionizego. Nieoczekiwane objęcie najwyższej godności w hierarchii Cerkwi rosyjskiej wynikało z protekcji ze strony Borysa Godunowa, w interesie którego było załagodzenie napiętych relacji z hierarchią cerkiewną. Hiob był mu całkowicie oddany i realizował wszystkie jego polecenia. Doskonale znał tradycję Cerkwi i na tle innych rosyjskich hierarchów wyróżniał się umiejętnością odprawiania nabożeństw z wielkim dostojeństwem. Prowadził również ascetyczny tryb życia, stale poszcząc. Nie był natomiast człowiekiem wybitnie inteligentnym, obdarzonym silnym charakterem ani utalentowanym politycznie.
Pragnąc podnieść autorytet Hioba, początkowo całkowicie niepopularnego, Borys Godunow postanowił doprowadzić do podniesienia metropolii moskiewskiej do rangi patriarchatu. Wiedział bowiem, że jeśli nowy metropolita nie zyska posłuchu w Cerkwi, nie zdoła odrodzić jej wpływów, co zdaniem Godunowa było niezbędne w kontekście ówczesnej sytuacji politycznej.
Patriarcha moskiewski i całej Rusi.
Powstanie patriarchatu.
Staraniem Borysa Godunowa, po pertraktacjach z patriarchą konstantynopolitańskim Jeremiaszem II Rosyjski Kościół Prawosławny otrzymał status patriarchatu. Sam metropolita Hiob nie wziął udziału w rozmowach, a jedynie w oficjalnym powitaniu gościa.
17 stycznia 1589 metropolita moskiewski został wybrany na pierwszego patriarchę moskiewskiego i całej Rusi. Wyboru dokonał car spośród trzech wskazanych przez siebie kandydatów (pozostałymi byli Warłaam, arcybiskup rostowski i jarosławski oraz Aleksander, zarządzający eparchią nowogrodzką). Dokumenty opracowane przez Sobór Lokalny miały jedynie znaczenie pomocnicze.
26 stycznia tego samego roku patriarcha Jeremiasz podniósł metropolitę moskiewskiego do godności patriarchy, powtarzając ryt chirotonii biskupiej, po czym miała miejsce uroczysta intronizacja Hioba, której również przewodniczył patriarcha Konstantynopola. Następnie w Moskwie odbyły się wielkie uroczystości, w czasie których pierwszy patriarcha moskiewski symbolicznie objeżdżał Kreml na ośle prowadzonym przez Borysa Godunowa. 28 stycznia patriarcha cały dzień przyjmował oficjalne gratulacje. Mimo faktu, iż powołanie patriarchatu w Moskwie nie odbyło się w pełni zgodnie z procedurami przewidywanymi w prawie cerkiewnym, sobór biskupów Patriarchatu Konstantynopolitańskiego, z udziałem przedstawicieli innych starożytnych patriarchatów prawosławnych, potwierdził wiosną 1590 jego ważność. Zdecydował również, iż imię patriarchy moskiewskiego i całej Rusi będzie wymieniane jako ostatnie w dyptychach. Z kolei car rosyjski wydał z okazji wyboru patriarchy gramotę, w której oficjalnie określono Moskwę jako trzeci Rzym, państwo chrześcijańskiego cara. Hiob szczerze wierzył w wyrażoną w gramocie ideę.
Działalność w okresie rządów Fiodora I.
Podniesienie metropolii moskiewskiej do rangi patriarchatu wymagało przeprowadzenia reform w strukturze administracyjnej Kościoła. Hiob podniósł do rangi metropolii archieparchie nowogrodzką, kazańską, rostowską oraz kruticką i osobiście nadał godność metropolity ich dotychczasowym zwierzchnikom. Eparchie smoleńska, wołogodzka, suzdalska, riazańska, twerska i niżnonowogrodzka otrzymały status archieparchii. Poza wymienionymi administraturami w skład Kościoła wchodziły jeszcze eparchie ustiuska, biełozierska, pskowska, kołomieńska, siewierska, dmitrowska i rżewska. Wprowadzono również poprawki do ksiąg liturgicznych regulujących przebieg nabożeństw z udziałem zwierzchnika Kościoła.
Wzorem dla Hioba w jego działaniu był metropolita moskiewski Makary. W celu umocnienia prawosławia na ziemiach ruskich patriarcha Hiob założył ponad 10 nowych wspólnot monastycznych. Otrzymywane dary pieniężne, jak również własne fundusze patriarcha przeznaczał na wznoszenie nowych cerkwi: między 1592 a 1600 w Moskwie przyczynił się do wzniesienia 12 nowych świątyń. Był również prekursorem druku ksiąg liturgicznych na szerszą niż dotąd skalę, mógł uczestniczyć w ich redakcji. Jako pierwszy podjął również działania na rzecz weryfikacji przepisywanych dotąd ręcznie tekstów i usunięcia z nich błędów powstałych w toku kopiowania. Z jego inicjatywy rozwijana była misyjna działalność Cerkwi na ziemiach przyłączonych niedawno do Cesarstwa Moskiewskiego, wzniesiono pierwsze cerkwie na Syberii. W czasie oblężenia Moskwy przez Tatarów w 1591 patriarcha przebywał w mieście i prowadził procesję z ikoną Matki Bożej, modląc się o ocalenie Moskwy.
W czasie panowania Fiodora I hierarchowie Rosyjskiego Kościoła Prawosławnego byli wielokrotnie zapraszani na posiedzenia Dumy Bojarskiej i uczestniczyli w rozwiązywaniu bieżących kwestii politycznych.
W 1591 patriarcha uczestniczył w pracach komisji badającej okoliczności śmierci carewicza Dymitra Iwanowicza w Ugliczu i potwierdził swoim autorytetem jej werdykt, iż carewicz zmarł wskutek rany, jaką sam przypadkowo sobie zadał. Zdaniem Shubina Hiob odwdzięczył się w ten sposób Borysowi Godunowowi za uzyskanie godności patriarchy. Patriarcha zaakceptował surowe kary wymierzone mieszkańcom Uglicza oraz przymusowe postrzyżyny mnisze Marii Nagoj, matki zmarłego Dymitra, twierdząc, że wymierzanie sprawiedliwości leży w wyłącznej gestii cara.
W 1593 Hiob erygował prawosławną eparchię korelską. Szczególnie zajmował się kwestią dyscypliny duchowieństwa. W Moskwie wprowadził stanowiska ośmiu starostów, którym miało podlegać po 40 kontrolowanych kapłanów oraz nadzorujących ich aktywność czterech protopopów. Decyzje w tym zakresie zostały wydane w 1594 i powtórzone w 1604, gdy Hiob przekonał się, że dotychczasowe postanowienia nie są wdrażane w praktyce.
Udział w wyborze Borysa Godunowa na cara.
Patriarcha był obecny przy śmierci Fiodora I, który powierzył mu "pieczę o swojej duszy". Przed samą śmiercią cara Fiodora I Hiob bezskutecznie prosił go o wskazanie następcy; władca odmówił i twierdził, że o sukcesji tronu zdecyduje wola Boża. Już po zgonie cara Hiob rozesłał do wszystkich administratur Rosyjskiego Kościoła Prawosławnego polecenie złożenia przysięgi na wierność carowej-wdowie Irinie, siostrze Borysa Godunowa. Rota przysięgi zawierała również zobowiązanie do lojalności wobec Cerkwi i jej patriarchy oraz wielkorządcy Borysa Godunowa i jego dzieci. Zdaniem Skrynnikowa treść przysięgi zainspirował Borys Godunow. Patriarcha nakazał również odprawianie nabożeństw (tzw. "mnogoletij") w intencji Iriny, chociaż tradycja zezwalała jedynie na poświęcanie ich metropolitom moskiewskim lub władcom państwa. Jego decyzje w tym zakresie były krytykowane przez współczesnych mu kronikarzy oraz część duchowieństwa. Po tygodniu sprawowania władzy Irina wstąpiła do Monasteru Nowodziewiczego, przyjmując imię mnisze Aleksandra. Danuta Czerska, pisząc o wydarzeniach, jakie miały miejsce po śmierci cara, twierdzi, że Hiob prosił Irinę o przyjęcie tronu po nim, zaś po jej odmowie apelował, by przyjęła tytuł monarchini, oddając zarząd państwem w ręce Borysa Godunowa. Gdy i wówczas kobieta oznajmiła, iż pragnie wstąpić do monasteru, Hiob objął tytularnie tymczasowe kierownictwo nad krajem. Patriarcha zaangażował się wówczas w walkę o władzę między bojarami, jaka nastąpiła po abdykacji Iriny, usiłując doprowadzić do wyboru Borysa Godunowa. Wielokrotnie przemawiał również publicznie, zwracając się do tłumu mieszkańców Moskwy, urzędników i duchownych, chwaląc "mądrość i dostojeństwo" Godunowa i przekonując, iż żaden z wcześniejszych władców Rusi nie dorównywał mu pod względem dzielności, pobożności i rozumu. Jego słaby charakter i nadal niewielki autorytet (który spadł jeszcze z powodu ciągłego ingerowania Hioba w kwestie polityczne) sprawiły jednak, że jego zabiegi nie mogły rozstrzygać o sukcesji.
W czasie, gdy w Moskwie trwały spory o sukcesję po Fiodorze, Borys Godunow przebywał w Monasterze Nowodziewiczym razem z siostrą. Hiob kilkakrotnie przybywał do niego na czele procesji, apelując o objęcie władzy carskiej. W publicznych przemowach odwoływał się do przykładów z historii Bizancjum, gdy wysokie urzędy państwowe obejmowały osoby nisko urodzone, dzięki osobistym talentom. Wobec takiej postawy Borysa patriarcha stwierdził, że sprawa następstwa tronu może być rozstrzygnięta dopiero po upływie czterdziestu dni od śmierci cara, przez Sobór Ziemski. Sobór ten zebrał się 17 lutego 1598 pod przewodnictwem Hioba. Patriarcha otworzył obrady mową uzasadniającą słuszność wyboru Borysa Godunowa, następnie zaś poprowadził kolejną procesję do Monasteru Nowodziewiczego. I tym razem Godunow ceremonialnie odmówił przyjęcia korony. Jak pisze Andrusiewicz, patriarcha przesądził o jego wyborze, oznajmiając przed soborem, że jest to kandydat popierany przez wszystkich prawosławnych i grożąc zwolennikom innych pretendentów klątwą kościelną. Ostatecznie 21 lutego kolejna procesja z Hiobem na czele przybyła do Monasteru Nowodziewiczego przy dźwięku dzwonów wszystkich moskiewskich cerkwi. W swoim przemówieniu patriarcha stwierdził, że jeśli Godunow po raz kolejny odmówi, zostanie wykluczony z Kościoła, sam Hiob zrezygnuje z urzędu, zaś podległe mu duchowieństwo zaprzestanie sprawowania nabożeństw. Odpowiedzialnym za upadek prawosławia na Rusi będzie zaś przed Bogiem Borys Godunow. Po tejże procesji, zgodnie z konwencją, Borys Godunow ostatecznie ogłosił swoją zgodę na objęcie tronu (do czego cały czas dążył); tego samego dnia patriarcha udzielił mu uroczystego błogosławieństwa. Hiob przeprowadził również koronację nowego cara, 3 września 1598.
W czasie rządów Borysa Godunowa.
Zdaniem Skrynnikowa w okresie sprawowania urzędu patriarchy przez Hioba doszło do ostatecznego podporządkowania Rosyjskiego Kościoła Prawosławnego świeckiej władzy carów.
Hiob jako patriarcha przeprowadził szereg kanonizacji nowych świętych: Bazylego Moskiewskiego, Józefa Wołockiego, Warsonofiusza i Guriasza Kazańskich, Romana Uglickiego, Antoniego Rzymianina, Jana Moskiewskiego, Ignacego Wołogodzkiego oraz Martyriusza Zielenieckiego.
W 1598 Hiob wzywał Borysa Godunowa do obrony Moskwy przed Tatarami.
W styczniu 1605 Hiob obłożył klątwą Dymitra Samozwańca (którego demaskował jako zbiegłego mnicha i oskarżał o sojusz z diabłem) i jego zwolenników. Rozsyłał również po kraju gramoty z apelami o opór wobec wkraczających do Rosji polskich wojsk. W swoich listach pisał, że wszystkie trudności kraju wynikają z wrogiej działalności "króla Zygmunta Litewskiego". Twierdził, że jego celem jest zniszczenie prawosławia i zastąpienie go religią katolicką, protestancką i żydowską.
Istnieją przekazy, według których Hiob był obecny przy śmierci Borysa Godunowa 13 kwietnia 1605, udzielił mu Komunii Świętej, a następnie przyjął od niego śluby mnisze i nadał imię zakonne Bogolep. Patriarcha pobłogosławił syna Borysa, Fiodora, na objęcie władzy carskiej po ojcu. Skierował również metropolitę nowogrodzkiego Izydora do obozu wojsk rosyjskich pod Kromami, by ten przyjął od żołnierzy przysięgę na wierność nowemu władcy.
Obalenie i wygnanie.
1 czerwca 1605 posłowie Samozwańca odczytali w Moskwie napisaną przez niego gramotę, w której opisywał on swoje rzekome cudowne ocalenie, zaś Hioba nazywał zdrajcą. W mieście wybuchło powstanie zwolenników Dymitra, w czasie którego zamordowani zostali car Fiodor II i jego matka, zaś sam Hiob znieważony w czasie odprawiania Świętej Liturgii. Buntownicy splądrowali również jego rezydencję. Wydarzenia te zdaniem Skrynnikowa wykazały całkowity brak autorytetu patriarchy, który nie zdołał zapobiec wybuchowi rozruchów.
Istnieje wersja, iż Hiob odmówił złożenia Dymitrowi Samozwańcowi przysięgi wierności, co stało się przyczyną jego usunięcia z urzędu. Jednak według części latopisów mimo powyższych wydarzeń Hiob oficjalnie powitał Dymitra Samozwańca po jego wjeździe do Moskwy. Decyzja ta mogła być umotywowana faktem, iż po śmierci cara Fiodora patriarcha stracił świeckich protektorów i musiał pogodzić się ze zwycięskim Samozwańcem. Być może właśnie z tego powodu Hiob został stosunkowo dobrze potraktowany: chociaż zmuszono go do ustąpienia z urzędu, mógł sam wybrać miejsce swojej zsyłki. Patriarcha konsekwentnie odmawiał przy tym pobłogosławienia swojego następcy, którym został dotychczasowy metropolita riazański Ignacy. Dymitr Samozwaniec prawdopodobnie pozbył się patriarchy także dlatego, że Hiob pamiętał go jeszcze jako hierodiakona służącego w Monasterze Czudowskim i mógłby go zdemaskować. Formalne usunięcie Hioba z urzędu nastąpiło 24 czerwca 1605, gdy uświęcony sobór ogłosił przeniesienie go w stan spoczynku z powodu podeszłego wieku i złego stanu zdrowia. Ten sam sobór ogłosił nadanie godności patriarchy Ignacemu.
W monasterze w Staricy obalony patriarcha został przychylnie przyjęty przez przełożonego, archimandrytę Dionizego. W czasie pobytu w monasterze Hiob ciężko zapadł na zdrowiu, m.in. całkowicie tracąc wzrok. W związku z tym nie był w stanie ponownie objąć obowiązków patriarchy po upadku Dymitra Samozwańca w 1606. Zamiast tego wskazał jako kandydata na następcę metropolitę kazańskiego Hermogena. 20 lutego 1607, na prośbę cara Wasyla Szujskiego, patriarchowie Hermogen i Hiob wspólnie odprawili Świętą Liturgię w soborze Zaśnięcia Matki Bożej na Kremlu moskiewskim, po której zebrany lud oficjalnie prosił o wybaczenie swojej zdrady prawowitych carów na rzecz Samozwańca.
Przed śmiercią Hiob przekazał monasterowi w Staricy swoją prywatną bibliotekę liczącą 56 tomów. W klasztorze pozostały również jego ikony. Hierarcha zmarł w Staricy w 1607 i został pochowany przy klasztornym soborze Zaśnięcia Matki Bożej. Następnie nad jego grobem wzniesiona została kaplica. W 1652 na polecenia patriarchy moskiewskiego Józefa ciało patriarchy zostało uroczyście przetransportowane do soboru Zaśnięcia Matki Bożej na Kremlu moskiewskim. W czasie tej procesji Hiob był tytułowany "świętym biskupem" (cs. "swiatitiel"), chociaż do jego kanonizacji jeszcze nie doszło. Po zakończeniu modlitw obaj patriarchowie wezwali cara do stłumienia chłopskiego powstania.
Twórczość literacka.
Krótko po wstąpieniu na tron Borysa Godunowa patriarcha Hiob napisał "Żywot cara i wielkiego księcia Fiodora Iwanowicza", w którym zawarł m.in. opis ataku tatarskiego na Moskwę w 1591. Utwór ten należy do gatunku słów pochwalnych tworzonych po śmierci władców, opisuje postać Fiodora i najważniejsze wydarzenia z okresu jego panowania. Chociaż Hiob nie wezwał w tekście do kanonizacji cara, podkreślał wielokrotnie "świętość" jego życia i zasługi dla umacniania prawosławia. W utworze umieścił ponadto pochwałę Borysa Godunowa.
W 1604 Hiob spisał gramotę, w której przewidując rychłą śmierć opisał swoje życie, wezwał cara i carewicza do wierności prawosławiu i wyrażał wdzięczność za dary i wsparcie, jakie otrzymywał od kolejnych władców Rosji.
Kult.
Wkrótce po powtórnym pogrzebie Hioba powstał anonimowy żywot patriarchy, zatytułowany "История о первом Иове, патриархе Московском и всея России" ("Istorija o pierwom Iowie, patriarchie Moskowskom i wsieja Rossii"), w którym opisano cuda, do jakich miało dość dzięki jego wstawiennictwu. Hiob występuje jako święty w osiemnastowiecznym zbiorze żywotów świętych związanych z Rusią oraz w napisanym przez mnicha Sergiusza (Szełopina) z Monasteru Sołowieckiego "Kanonie do wszystkich świętych ruskich".
Nieformalny kult Hioba funkcjonował w monasterze w Staricy, gdzie na początku XX wieku można było obejrzeć niektóre jego szaty i insygnia duchowne. Podobnym kultem otaczano w monasterze Wniebowstąpienia Pańskiego w Staricy jego siostrę, mniszkę Paraskiewę, zabitą przez Polaków w 1608 lub 1609.
W 1979 patriarcha Hiob został kanonizowany, jako jeden z Soboru Świętych Twerskich; jego kult miał mieć zasięg lokalny (eparchia twerska i kaszyńska). W 1989 Sobór Biskupów Rosyjskiego Kościoła Prawosławnego podjął decyzję o jego rozszerzeniu na cały Rosyjski Kościół Prawosławny.
Dniem wspomnienia patriarchy Hioba jest 5/18 kwietnia (rocznica przeniesienia relikwii w 1652) i 19 czerwca/2 lipca (rocznica śmierci). Ponadto należy on do Soboru Świętych Biskupów Moskiewskich (wspomnienie 5 października według starego stylu) i Soboru Świętych Rostowskich (wspomnienie 23 czerwca).

</doc>
<doc id="333637" url="https://pl.wikipedia.org/wiki?curid=333637" title="Honorowa Nagroda SARP">
Honorowa Nagroda SARP

Honorowa Nagroda SARP – nagroda przyznawana od 1966 przez Stowarzyszenie Architektów Polskich polskim architektom, uchodząca za najbardziej prestiżową polską nagrodę architektoniczną. Nagrodę przyznaje się za wybitne osiągnięcia w dziedzinie architektury, najczęściej za całokształt działalności, mającej wkład w rozwój polskiej architektury. Równolegle przyznawana jest Nagroda Roku SARP za najlepszy budynek.
Historia.
W 1966 Stowarzyszenie Architektów Polskich ustanowiło Honorową Nagrodę. Jej ranga z biegiem lat stale rosła i dziś jest najważniejszą polską nagrodą przyznawaną w dziedzinie architektury, stała się krajowym „Pritzkerem”, ciesząc się wielkim prestiżem.
Lista dotychczasowych jej laureatów to historia polskiej architektury współczesnej w pigułce: od klasyków, jak Romuald Gutt, Bohdan Lachert czy Jan Zachwatowicz, przez powojennych modernistów, w trudnych czasach walczących o dobrą architekturę (m.in. Jadwiga Grabowska-Hawrylak, Henryk Buszko, Aleksander Franta, Jerzy Hryniewiecki, Halina Skibniewska, Hanna Adamczewska-Wejchert, Kazimierz Wejchert), po tych, dzięki którym po przełomie 1989 roku polska architektura stała się ważna w Europie (Marek Budzyński, JEMS Architekci, Ryszard Jurkowski, Stefan Kuryłowicz, Andrzej Bulanda, Włodzimierz Mucha).
Laureaci Honorowej Nagrody SARP.
Lista laureatów Honorowej Nagrody SARP:

</doc>
<doc id="333638" url="https://pl.wikipedia.org/wiki?curid=333638" title="Autostrada D2 (Słowacja)">
Autostrada D2 (Słowacja)

Autostrada D2 (słow. "diaľnica D2") – autostrada w zachodniej Słowacji, będąca fragmentem międzynarodowego szlaku E65. Powstała za czasów Czechosłowacji w latach 1969-1979 jako jedna autostrada D2 o całkowitej długości 141 km. Obecnie 80,5 km tej drogi należy do Słowacji a 61 km do Czech.
Zaczyna się na dawnym przejściu granicznym Brodské – Brzecław na granicy słowacko-czeskiej, gdzie łączy się z czeską autostradą D2. Biegnie na południe przez Malacky do Bratysławy, gdzie kończy się na dawnym przejściu granicznym Bratislava-Čuňovo - Rajka na granicy z Węgrami. Tam łączy z węgierską autostradą M15.
24 czerwca 2007 oddano do użytku odcinek "Lamačská cesta" - "Staré grunty" wraz z tunelem Sitina w granicach Bratysławy. Tym samym dokończono budowę autostrady.
Odcinki.
Autostrada jest w pełni ukończona a jej długość wynosi 80,5 km. 

</doc>
<doc id="333645" url="https://pl.wikipedia.org/wiki?curid=333645" title="Wojna biologiczna">
Wojna biologiczna

Wojna biologiczna - wojna prowadzona przy pomocy masowych działań zbrojnych przy użyciu mikroorganizmów. Ten typ wojny cechuje użycie mikrobów (wirusy, bakterie itp.) jako broni. Ma to swoje strategiczne wady i zalety.
Zaletami są masowe zgony wroga, anarchia, panika w szeregach wroga, ponadto infrastruktura przeciwnika pozostaje nienaruszona. Wady zaś to istnienie uzasadnionej obawy przed mutacją "broni", przez co wojska siły używającej danej strategii mogą paść ofiarą własnej broni (podobnie jak w przypadku użycia broni chemicznej (gazu musztardowego) podczas I wojny światowej).

</doc>
<doc id="333647" url="https://pl.wikipedia.org/wiki?curid=333647" title="Dionizy II (metropolita Moskwy)">
Dionizy II (metropolita Moskwy)

Dionizy II (ros.: "Дионисий") (? - 1591) – metropolita Moskwy i Wszechrusi pomiędzy 1581 a 1587 r.

</doc>
<doc id="333653" url="https://pl.wikipedia.org/wiki?curid=333653" title="Wojna jądrowa">
Wojna jądrowa

Wojna jądrowa – użycie broni jądrowej na masową skalę w trakcie działań wojennych. Ten hipotetyczny sposób prowadzenia wojny charakteryzowałby się ogromnymi zniszczeniami infrastruktury, licznymi ofiarami wśród żołnierzy oraz cywilów, długotrwałym skażeniem środowiska.
Dotychczas broń jądrowa została użyta do działań wojennych dwukrotnie – w trakcie II wojny światowej wojska amerykańskie zrzuciły bomby atomowe na miasta Hiroszimę i Nagasaki.
W okresie zimnej wojny przeciwstawne bloki wojskowe (UW i NATO) posiadały plany uderzeń jądrowych na potencjalnego przeciwnika. W USA plany takie przygotowywano już od 1946 r. W 1960 r. opracowano zintegrowany plan operacyjny SIOP (Single Integrated Operational Plan), którego kolejne wersje obowiązywały aż do początku XXI w. Podobne plany operacyjne posiadały także ZSRR i Chiny. 
Teza Pawła Luzina.
Zdaniem rosyjskiego politologa i eksperta do spraw bezpieczeństwa Pawła Luzina, skuteczność bojowa wojny nuklearnej miałaby nieporównywalnie mniejszą skalę niż powszechnie się przyjmuje ze względu na brak odróżnienia materiałów w symulacjach. Zniszczenie miasta nawet za pomocą broni nuklearnej uznał za fizycznie niemożliwe, gdyż masowe zastosowanie betonu oraz testowanie materiału pod względem odporności na wybuchy jądrowe podczas testów na poligonach uczyniło miasta odpornymi na bombardowania nuklearne, zaś zniszczenia dokonane w Hiroszimie uznał za efekt słabych materiałów i pożarów. Według założeń, najprawdopodobniej kilka eksplozji nuklearnych w mieście ceglano-betonowym, wywołałoby jedynie zniszczenia podobne do bombardowania Chersonia podczas inwazji na Ukrainę w 2022 roku – osmolone ściany z wybitymi szybami i nieliczne zawalone części budynków wielorodzinnych. 

</doc>
<doc id="333654" url="https://pl.wikipedia.org/wiki?curid=333654" title="Wojny religijne">
Wojny religijne



</doc>
<doc id="333655" url="https://pl.wikipedia.org/wiki?curid=333655" title="Wybory samorządowe w Polsce w 1990 roku">
Wybory samorządowe w Polsce w 1990 roku

Wybory do rad gmin w 1990 zostały zarządzone na dzień 27 maja przez Prezesa Rady Ministrów Tadeusza Mazowieckiego. Były to pierwsze wybory do samorządu terytorialnego w Polsce po jego przywróceniu (zniesiony on został w 1950 i na cztery dekady zastąpiony przez rady narodowe).
Synteza.
Sejm rozpoczął prace legislacyjne nad reformą samorządową w styczniu 1990. 8 marca 1990 izba uchwaliła pakiet ustaw wprowadzających reformę, w tym ustawę o zmianie konstytucji, ustawę o samorządzie terytorialnym oraz ordynację wyborczą do rad gmin. W gminach do 40 tys. mieszkańców radnych wybierano w okręgach jednomandatowych, a w gminach większych – na zasadzie proporcjonalności. Taki kształt ordynacji wyborczej był owocem kompromisu pomiędzy Obywatelskim Klubem Parlamentarnym (preferującym system większościowy) a innymi klubami (opowiadającymi się za ordynacją proporcjonalną).
Wybierano skład 2383 rad gmin (1547 rad w gminach, 145 rad miejskich w miastach do 40 tys. mieszkańców, 110 rad miejskich w miastach powyżej 40 tys. mieszkańców, 574 rady gminno-miejskie oraz 7 rad dzielnic Warszawy). Do obsadzenia było 52 037 mandatów, o które ubiegało się 147 389 kandydatów. Radnych wybierano w 47 997 okręgach wyborczych (47 254 jednomandatowych i 743 wielomandatowych). Wybrano 51 987 radnych (30 002 radnych w gminach, 3552 radnych miejskich w miastach do 40 tys. mieszkańców, 4435 radnych miejskich w miastach powyżej 40 tys. mieszkańców oraz 344 radnych dzielnic Warszawy).
Wyniki wyborów.
Uprawnionych do głosowania było 26 925 267 obywateli, z czego głosy oddało 11 380 629 (frekwencja 42,27%). Oddano 337 754 (2,97%) głosy nieważne. Nie wybrano 50 radnych.
Najwyższą frekwencję (ponad 47%) odnotowano w gminach do 2 tys. mieszkańców, w gminach powyżej 100 tys. mieszkańców do urn poszło tylko 39,8% uprawnionych. Obóz „Solidarności” uzyskał 47% mandatów, Polskie Stronnictwo Ludowe 6,5%, Socjaldemokracja Rzeczypospolitej Polskiej i Konfederacja Polski Niepodległej poniżej 1%. Kandydaci niezrzeszeni zdobyli 39% mandatów.

</doc>
<doc id="333664" url="https://pl.wikipedia.org/wiki?curid=333664" title="Antoni (metropolita Moskwy)">
Antoni (metropolita Moskwy)

Antoni (ur. 1501, zm. 1581) – metropolita Moskwy i Wszechrusi.

</doc>
<doc id="333665" url="https://pl.wikipedia.org/wiki?curid=333665" title="Maurice Podoloff">
Maurice Podoloff

Maurice Podoloff (ur. 18 sierpnia 1890 w Jelizawietgradzie, zm. 24 listopada 1985) – amerykański prawnik, pełnomocnik NBA (ang. "National Basketball Association") od 1949 do 1963, prezydent Amerykańskiej Organizacji Koszykówki (ang. "Basketball Association of America", BAA) od 1946 do 1949, prezydent Amerykańskiej Ligi Hokeja (ang. "American Hockey League", AHL) od 1940 do 1952 oraz prezydent Kanadyjsko-Amerykańskiej Ligi Hokeja (ang. "Canadian-American Hockey League", CAHL) od 1936 do 1940.
Pod kierownictwem Podoloffa w NBA wprowadzono 24-sekundowy zegar, jako gwarancję sukcesu ligi w Stanach Zjednoczonych.
W 1946, gdy organizowała się BAA, jej właściciele wybrali Podoloffa prezydentem 11-drużynowej ligi. Trzy lata później, w sierpniu 1949, Podoloff przewodniczył połączeniu 4-letniej BAA z 11-letnią Narodową Ligą Koszykówki (ang. "National Basketball League", NBL) w wyniku czego powstała NBA, składająca się w pierwszym sezonie (1949/50) z 10 drużyn wywodzących się z BAA i 7 pochodzących z NBL. W kolejnym sezonie liczba drużyn została obniżona do 11.
Wraz ze swoim ojcem oraz dwoma braćmi zbudował w 1926 halę New Heaven Arena, co wprowadziło go do Kanadyjsko-Amerykańskiej Ligi Hokeja. W 1935 został mianowany skarbnikiem Ligi, a rok później wybrany jej prezydentem. Dwa lata później, w 1940, połączył Kanadyjsko-Amerykańską Ligę Hokeja z Międzynarodową Ligą Hokeja (ang. "International Hockey League", IHL), tworząc Międzynarodową Amerykańską Ligę Hokeja (ang. "International American Hockey League", IAHL), której został prezydentem.
W 1973 Podoloff został wybrany do Hali Sław Koszykówki (ang. "Basketball Hall of Fame").
Jego imieniem nazwano statuetkę symbolizującą nagrodę NBA Most Valuable Player Award.

</doc>
<doc id="333666" url="https://pl.wikipedia.org/wiki?curid=333666" title="Język ladino">
Język ladino



</doc>
<doc id="333670" url="https://pl.wikipedia.org/wiki?curid=333670" title="Cyryl (metropolita Moskwy)">
Cyryl (metropolita Moskwy)

Cyryl (ur. 1492, zm. 1572) – metropolita Moskwy i Wszechrusi.

</doc>
<doc id="333685" url="https://pl.wikipedia.org/wiki?curid=333685" title="Oblężenie Wielkich Łuk">
Oblężenie Wielkich Łuk

Oblężenie Wielkich Łuk – oblężenie, które miało miejsce od 1 do 5 września 1580 roku podczas kampanii wielkołuckiej będącej częścią wojny polsko-rosyjskiej 1577-1582 prowadzonej przez Stefana Batorego.
Podczas narady wojennej w Czaśnikach 18 lipca 1580 roku rywalizowały ze sobą dwie koncepcje prowadzenia działań wojennych. Rozważano uderzenie bądź w kierunku Pskowa lub atak na Smoleńsk. Ostatecznie zwyciężył wariant pośredni polegający na zdobyciu twierdzy Wielkie Łuki. Stąd zamierzano kontynuować działania w kierunku Pskowa, w wyniku których planowano odciąć Inflanty od ziem moskiewskich.
Zbudowana z drewna i ziemi twierdza Wielkie Łuki nad rzeką Łowacią sąsiadowała z drewnianym miastem, które spalono, aby nie dawało osłony przeciwnikowi. Głównym inżynierem kierującym sypaniem szańców przez wojska polskie był włoski inżynier Domenico Ridolfini (Dominik Ridolfino) z Camerino w Marche, który dowodził także jedną z trzech baterii oblężniczych. Atak na twierdzę rozpoczął się 1 września ostrzałem artyleryjskim i akcjami piechoty usiłującej podpalić umocnienia i zedrzeć darń z wałów. Przekopano również groblę spiętrzającą wody rzeki Łować. Ostatecznie obrońcy nie nadążali gasić wybuchających pożarów i poddali płonącą twierdzę 5 września.
Do zdobytej twierdzy wdarła się czeladź obozowa i Węgrzy. Jednak zamiast zająć się gaszeniem pożaru rzucili się na rabunek. Gdy ogień dotarł do prochowni nastąpił wybuch, który zniszczył większość twierdzy, zabił 200 Polaków i Węgrów oraz większość załogi moskiewskiej. Po osobistym rekonesansie król Stefan Batory rozkazał budowę nowej twierdzy w miejscu starej moskiewskiej fortyfikacji. Prace te według wskazówek króla przeprowadził Domenico Ridolfini.

</doc>
<doc id="333689" url="https://pl.wikipedia.org/wiki?curid=333689" title="Filip II (metropolita Moskwy)">
Filip II (metropolita Moskwy)

Św. Filip II z Moskwy (ur. 11 lutego 1507, zm. 23 grudnia 1569) – metropolita Moskwy i Wszechrusi. Urodził się w 1507 w Moskwie w rodzinie bojarskiej. Po śmierci ojca i odejściu matki do monasteru, przez pewien czas przebywał przy dworze wielkiego księcia Wasyla III. W 1537 ostatecznie zdecydował się zostać mnichem i skierował swe kroki do Monastyru Sołowieckiego. Tam, przechodząc kolejne szczeble życia zakonnego, został ihumenem. Pod jego rządami monaster znacznie się rozwinął. Zbudowano sobory – Przemienienia Pańskiego i Zaśnięcia Matki Bożej, wzniesiono szereg nowych budynków, powstała przystań, szpital, wspólnotę otoczono murami.
W 1565, w okresie największego rozwoju monasteru, Filipa wezwano do Moskwy i rok później mianowano metropolitą moskiewskim. Wkrótce Rosję ogarnęło wewnętrzne powstanie. Hierarcha nie zgadzał się z krwawymi metodami postępowania cara Iwana IV Groźnego. Rozwścieczony władca pozbawił go katedry i wtrącił do więzienia, wydając wyrok dożywocia.
Ostatecznie metropolitę umieszczono w celi monasteru w mieście Twer. Tam 23 grudnia 1569 carski żołnierz Maluta Skuratow udusił go poduszką, tam też pochowano jego ciało. Za panowania syna cara Iwana IV Groźnego – Fiodora, rzekomo nieuległe rozkładowi ciało przeniesiono do Monasteru Sołowieckiego. W 1652 umieszczono je w Moskwie. Obecnie znajduje się w kremlowskim soborze Zaśnięcia Matki Bożej.
Na ikonach święty przedstawiany jest w szatach biskupich ozdobionych nietypowo dla tradycji ruskiej dużymi krzyżami w kołach. Ma krótką, kosmatą, kasztanową brodę i niską mitrę na głowie. Prawą ręką błogosławi, w lewej trzyma Ewangelię. Najczęściej spotykany jest na ikonach Soboru pięciu świętych hierarchów moskiewskich.

</doc>
<doc id="333691" url="https://pl.wikipedia.org/wiki?curid=333691" title="Małujowice">
Małujowice

Małujowice (do 1945 r. niem. "Mollwitz") – wieś w Polsce położona w województwie opolskim, w powiecie brzeskim, w gminie Skarbimierz, położona na Równinie Grodkowskiej, przy drodze krajowej nr 39 łączącej autostradę A4 z Brzegiem.
Wieś znajduje się na terenie parafii pw. św. Jakuba Apostoła w Małujowicach.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiego określenia oznaczającego niedużą wielkość - "mały". W swoim dziele o nazwach miejscowości na Śląsku wydanym w 1888 roku we Wrocławiu wymienia pierwotną nazwę w formie "Malewicz" podając jej znaczenie "Kleindorf" czyli tłumacząc na język polski "Mała wieś". Nazwa wsi została później fonetycznie zgermanizowana - początkowo na "Malevitz", a później na "Mollwitz" tracąc swoje pierwotne znaczenie.
Podobną toponimię podaje również śląski pisarz Konstanty Damrot, który w swojej pracy o śląskim nazewnictwie z 1896 roku wydanej w Bytomiu wymienia dwie polskie nazwy: "Malejowice" oraz "Małowice", a także niemiecką "Mollwitz". Cytuje on również staropolską nazwę "Malewicz" pod jaką wieś została zanotowana w łacińskim dokumencie z 1288 oraz "Maluyewicz" z 1315 roku.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Mulowitz".
Historia.
Na polach między Małujowicami, Zielęcicami, Skarbimierzem i Potokiem Pępickim (czyli głównie na terenie dzisiejszego lotniska) 10 kwietnia 1741 rozegrała się najsłynniejsza bitwa wojen śląskich, znana jako bitwa pod Małujowicami albo bitwa pod "Mollwitz".
Na północ-płn.wsch. od wsi w odl. ok. 2km od kościoła Św. Jakuba wzniesienie Wronie Wzgórze z ruinami domu młynarza i wiatrakiem, oraz zachowana w dobrym stanie (choć wyschnięta) studnia z kamieni polnych. Według tradycji z tego miejsca Fryderyk II dowodził w trakcie bitwy i kierował oblężeniem Brzegu.
Miejsce bitwy zaznaczone na mapie z 1936r.:
http://amzpbig.com/maps/025_TK25/5170_Brieg_1936.jpg
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="333704" url="https://pl.wikipedia.org/wiki?curid=333704" title="Gérard Houllier">
Gérard Houllier

Gérard Paul Francis Houllier OBE (wym. []; ur. 3 września 1947 w Thérouanne, zm. 14 grudnia 2020 w Paryżu) – francuski trener piłkarski.
W latach 1992–1993 był selekcjonerem reprezentacji Francji. Później przez sześć lat prowadził, z sukcesami, angielski . Od 2005 do 2007 roku był szkoleniowcem Olympique Lyon, z którym zdobył dwa mistrzostwa Francji.
Życiorys.
Młodość i wykształcenie.
Jako zawodnik występował jedynie w amatorskich drużynach. Grał na pozycji pomocnika.
Pod koniec lat 60. skończył zaocznie anglistykę na uniwersytecie w Lille i jako dyplomowany nauczyciel języka angielskiego wyjechał w 1968 roku na Wyspy. Po roku wrócił do Francji z zamiarem zostania nauczycielem futbolu.
Kariera szkoleniowa.
Pracę szkoleniową zaczynał w klubach drugiej i trzeciej ligi francuskiej. Po sześciu sezonach spędzonych w US Noeux-les-Mines (zakończonych awansem do drugiej ligi), dostrzegli go działacze RC Lens. W 1986 roku przeniósł się do PSG, z którym w pierwszym sezonie wywalczył pierwsze w historii klubu mistrzostwo Francji. Sukces na krajowych boiskach otworzył mu drogę do reprezentacji – w 1988 roku nowy selekcjoner Michel Platini zaproponował Houllierowi funkcję asystenta.
Po słabym występie na Euro 1992 Platini podał się do dymisji. Jego następcą został Houllier. Głównym zadaniem szkoleniowca miał być awans do mundialu 1994, zadanie wydawało się tym łatwiejsze, że grupowi rywale – Bułgaria, Izrael, Austria i Finlandia, z wyjątkiem Szwecji, nie byli wysoko notowani. Na dwie kolejki przed zakończeniem eliminacji Francuzi prowadzili w grupie, a do awansu potrzebowali tylko jednego punktu. Jednak niespodziewany regres formy w ostatniej fazie kwalifikacji (przegrane z Izraelem 2:3 i Bułgarią 1:2) spowodował, że "Trójkolorowi" zajęli dopiero trzecie miejsce, a na mistrzostwa pojechali Szwedzi i Bułgarzy. Na reprezentację i jej trenera spadła ostra fala krytyki. W listopadzie 1993 roku po roku pracy z kadrą Houllier podał się do dymisji.
Paradoksalnie, chyba jako jedyny ze wszystkich selekcjonerów reprezentacji Francji (może prócz Henri Michela), swoje największe sukcesy odniósł po rozstaniu z kadrą. Wprawdzie jeszcze przez cztery lata związany był z Francuskim Związkiem Piłki Nożnej jako trener drużyny juniorskiej i młodzieżowej (U-20), ale nowy etap jego szkoleniowej kariery rozpoczął się od roku 1998, kiedy najpierw wraz z Royem Evansem, który przez pierwszych trzynaście kolejek był "współtrenerem", a później już samodzielnie, pracował w Liverpoolu. Mimo iż wielokrotnie narzekano na defensywny i mało finezyjny styl gry drużyny, to właśnie za czasów Houlliera "The Reds" odnieśli swoje największe od lat 80. sukcesy. Najbardziej owocny okazał się rok 2001, w którym Liverpool sięgnął po "koronę", czyli wywalczył trzy trofea (Puchar Anglii, Puchar Ligi i Puchar UEFA). Wtedy też Houllier dostał ataku serca i po skomplikowanej operacji musiał rozstać się z futbolem na sześć miesięcy. Pierwszy raz problemy zdrowotne szkoleniowca dały o sobie znać w czasie pracy w PSG. Wówczas również przez kilkanaście tygodni odpoczywał od zajęć w klubie.
Po sześciu latach w 2004 roku został zwolniony z Liverpoolu po kilku porażkach w lidze.
Przez wiele tygodni Houllier pozostawał bezrobotny, chociaż nie mógł narzekać na brak propozycji (był poważnym kandydatem do objęcia funkcji selekcjonera reprezentacji Walii). W połowie 2005 roku zastąpił Paula Le Guena na stanowisku trenera Olympique Lyon. W sezonie 2005–2006 doprowadził go do zwycięstwa we francuskich rozgrywkach ligowych.
Po odejściu z Lyonu (2007), podobnie jak w latach 1990–1998 był dyrektorem technicznym francuskiej federacji. Do zawodu trenera powrócił we wrześniu 2010 roku, obejmując angielską Aston Villę. 1 czerwca 2011 roku został zwolniony z funkcji trenera Aston Villa. Zastąpił go Szkot Alex McLeish.
Dalsze życie.
Został kawalerem francuskiej Legii Honorowej za wybitne zasługi w rozwój futbolu. Otrzymał również Order Imperium Brytyjskiego.
Zmarł w nocy z 13 na 14 grudnia 2020.

</doc>
<doc id="333705" url="https://pl.wikipedia.org/wiki?curid=333705" title="Agawa sizalska">
Agawa sizalska



</doc>
<doc id="333713" url="https://pl.wikipedia.org/wiki?curid=333713" title="Insomniac">
Insomniac

Insomniac – tytuł czwartego albumu kalifornijskiego zespołu punkowego Green Day, wydanego 10 października 1995 roku przez Reprise Records.

</doc>
<doc id="333715" url="https://pl.wikipedia.org/wiki?curid=333715" title="SLF">
SLF

SLF (ang. "Super Low Frequency", "superniska częstotliwość") – zakres fal radiowych (pasmo radiowe) o częstotliwości: 30–300 Hz i długości 1 tys. – 10 tys. km.
W zakresie tym mieszczą się częstotliwości podstawowe oraz ich najważniejsze harmoniczne prądu przemiennego sieci energetycznych zarówno dla standardu europejskiego (50 Hz) jak i amerykańskiego (60 Hz).

</doc>
<doc id="333716" url="https://pl.wikipedia.org/wiki?curid=333716" title="Nieletni">
Nieletni

Nieletni – w rozumieniu prawa karnego osoba, która w momencie popełnienia czynu zabronionego nie ukończyła 17. roku życia. Odpowiada ona karnie tylko w szczególnych przypadkach, określonych w art. 10 § 2 Kodeksu karnego.
Ustawa o wspieraniu i resocjalizacji nieletnich kwalifikuje wiek osoby nieletniej:
Stosując wszelkie środki wychowawcze lub poprawcze, sąd powinien kierować się dobrem nieletniego.
Nieletni odpowiada z zasady przed sądem rodzinnym, a przed sądem karnym w przypadku:

</doc>
<doc id="333722" url="https://pl.wikipedia.org/wiki?curid=333722" title="Wschodnia Marchia (Rohanu)">
Wschodnia Marchia (Rohanu)



</doc>
<doc id="333724" url="https://pl.wikipedia.org/wiki?curid=333724" title="Jakaya Kikwete">
Jakaya Kikwete

Jakaya Mrisho Kikwete (ur. 7 października 1950 w Msoga) – tanzański polityk i wojskowy, prezydent kraju od 21 grudnia 2005 do 5 listopada 2015.
Życiorys.
W latach 1972–1978 studiował ekonomię na Uniwersytecie w Dar es-Salam. Służył w wojsku, awansując w 1991 do stopnia pułkownika; był m.in. głównym oficerem politycznym Tanzańskiej Armii Ludowej. Jednocześnie pozostawał aktywny politycznie w szeregach Partii Rewolucji ("Chama Cha Mapinduzi", CCM). Od 1988 zasiadał w parlamencie (początkowo z nominacji, następnie z wyboru), reprezentując rodzinny region Bagamoyo. W latach 1988–1990 był wiceministrem energetyki, następnie kierował resortami zasobów wodnych i naturalnych (1990–1994), finansów (1994–1995) i spraw zagranicznych (1995–2005).
Był bliskim współpracownikiem prezydenta Benjamina Mkapy, w 2005 został wskazany przez partię Chama Cha Mapinduzi jako kandydat w wyborach prezydenckich, mających wyłonić następcę Mkapy. 14 grudnia 2005 Kikwete został wybrany na prezydenta, uzyskując około 80% głosów; objął urząd 21 grudnia 2005.
Od 31 stycznia 2008 do 31 stycznia 2009 sprawował urząd przewodniczącego Unii Afrykańskiej.
W wyborach prezydenckich w październiku 2010 uzyskał reelekcję, zdobywając 61% głosów i 6 listopada 2010 został zaprzysiężony na drugą kadencję.
5 listopada 2015 przekazał urząd głowy państwa na ręce Johna Magufuli, zwycięzcy wyborów prezydenckich z 25 października 2015. Okres rządów Kikwete był dla Tanzanii okresem wzmożonego rozwoju ekonomicznego i wywindowaniem pozycji kraju na arenie międzynarodowej. Sam Jakaya Kikwete tak skomentował koniec swojej prezydentury:

</doc>
<doc id="333725" url="https://pl.wikipedia.org/wiki?curid=333725" title="Implant ślimakowy">
Implant ślimakowy

Implant ślimakowy – zaawansowane urządzenie elektroniczne, wszczepiane podczas operacji chirurgicznej osobom z obustronną głuchotą lub obustronnym głębokim niedosłuchem zmysłowo-nerwowym. Implant ślimakowy pozwala na rehabilitację osoby z głębokim niedosłuchem zmysłowo-nerwowym. Pacjent zyskuje nie słuch fizjologiczny, ale słuch do niego jakościowo zbliżony. Całość systemu implantu ślimakowego składa się z dwóch części: wewnętrznej, wszczepianej pod skórę, umieszczanej w loży kostnej przygotowanej przez chirurga w zagłębieniu kości czaszki, oraz części zewnętrznej, przetwarzającej sygnały akustyczne w sygnały elektryczne, przekazywane dalej do części wewnętrznej. Elektroda części wewnętrznej umieszczona w ślimaku bezpośrednio pobudza nerw słuchowy, wywołując wrażenia słuchowe.
W Polsce stosowane są implanty firm: Advanced Bionics Ear, Cochlear, Oticon Medical (Neurelec) oraz Medel. 
Wszystkie rodzaje implantów stosowane są z powodzeniem zarówno u dzieci jak i u osób dorosłych w leczeniu głuchoty i głębokiego niedosłuchu. Dobór odpowiedniego systemu powinien opierać się na indywidualnej ocenie, uwzględniając przede wszystkim rodzaj niedosłuchu, jego przyczynę oraz wiek pacjenta.
Pierwsza w Polsce operacja wszczepienia implantu ślimakowego wykonana została 16 lipca 1992 r. w Klinice Otolaryngologii Akademii Medycznej w Warszawie przez profesora Henryka Skarżyńskiego.

</doc>
<doc id="333729" url="https://pl.wikipedia.org/wiki?curid=333729" title="Pierre (ujednoznacznienie)">
Pierre (ujednoznacznienie)



</doc>
<doc id="333733" url="https://pl.wikipedia.org/wiki?curid=333733" title="Igor Sypniewski">
Igor Sypniewski

Igor Sypniewski (ur. 10 listopada 1974 w Łodzi, zm. 4 listopada 2022 tamże) – polski piłkarz, występujący na pozycji napastnika, reprezentant Polski.
Życiorys.
Syn Ilony i Stefana. Pochodził z Bałut, dzielnicy Łodzi. Karierę piłkarską rozpoczął w 1991 w ŁKS Łódź. Grał również w klubach Superleague Ellada AO Kawala, Panathinaikosie Ateny i OFI Kreta, a później także w RKS Radomsko, Wiśle Kraków, Kallithei FC, Halmstads BK, Malmö FF i Trelleborgsu FF. Wraz z Panathinaikosem występował w Lidze Mistrzów UEFA. W reprezentacji Polski wystąpił w 2 meczach (przeciwko Nowej Zelandii w 1999 oraz przeciwko Kamerunowi w 2001). W Ekstraklasie rozegrał 17 meczów i strzelił 5 goli.
O poważnych problemach osobistych piłkarza zaczęło być głośno w 2002, gdy był zawodnikiem Wisły Kraków. Zagrał w tym klubie tylko kilka spotkań. Wkrótce wyjechał do Grecji, by grać w klubie Kallithea GS, a następnie, po dwóch rozegranych meczach, trafił do ligi szwedzkiej. W Szwecji Sypniewski również miewał problemy osobiste. W klubach mówiono o jego problemach depresyjnych. W Halmstads BK w sezonie 2003/2004 rozegrał 21 spotkań i zdobył 10 goli. W 2004 został mistrzem kraju z Malmö FF. Przed rundą wiosenną sezonu 2004/2005 wrócił do Polski – po powrocie podpisał kontrakt z II-ligowym ŁKS Łódź. Po sezonie 2005/2006 postanowił ponownie wyemigrować do Szwecji. 
W rundzie jesiennej sezonu 2006/2007 występował w Szwecji, w trzecioligowym zespole Bunkeflo. Zagrał 7 meczów i strzelił 5 bramek. Został zatrzymany przez policję za prowadzenie samochodu w stanie nietrzeźwości i klub natychmiast, dyscyplinarnie, rozwiązał z nim kontrakt. Po powrocie ze Szwecji Sypniewski miał kilka ofert z ligi polskiej, m.in. z wycofanego później z rozgrywek II ligi Zawiszy Bydgoszcz S.A, a także ponownie z ŁKS. Zarząd klubu umówił się z nim na rozmowę dotyczącą warunków kontraktu, jednak piłkarz przyszedł na tę rozmowę w stanie nietrzeźwości. ŁKS nie podpisał kontraktu z Sypniewskim, więc w rundzie wiosennej sezonu 2006/2007 nie miał przynależności klubowej. 
W maju 2007, podczas meczu Orange Ekstraklasy pomiędzy ŁKS Łódź a Lechem Poznań, wraz z grupą kilkudziesięciu pseudokibiców Łódzkiego Klubu Sportowego brał udział w ataku na kibiców gości, m.in. wyrywając krzesełka. Został zatrzymany przez policję i osadzony w areszcie. Podczas incydentu był pod wpływem alkoholu. Groziło mu do 5 lat pozbawienia wolności. Niedługo po tym zdarzeniu Sypniewski znów wszedł w konflikt z prawem. Mieszkanka łódzkiego osiedla Koziny powiadomiła policję o tym, że przed sklepem spożywczym została znieważona słownie i obrzucona pustymi butelkami przez Sypniewskiego. W sezonie 2007/2008 próbował wrócić do treningu najpierw w ŁKS Łódź, ale został usunięty z zespołu z powodu prowadzenia niesportowego trybu życia. Następnie przebywał na testach w Sokole Aleksandrów Łódzki, nie dokończył testów, bo trafił do aresztu.
9 października 2007 Sąd Rejonowy w Łodzi wydał postanowienie o aresztowaniu Sypniewskiego na okres jednego miesiąca. Wcześniej został zatrzymany za awanturowanie się pod wpływem alkoholu. 15 maja 2008, łódzki sąd skazał Igora Sypniewskiego na 1,5 roku więzienia. Uznano go winnym znęcania się nad matką oraz grożenia policjantom i swojej konkubinie. Po odbyciu kary 1,5 roku pozbawienia wolności, Sypniewski wyraził chęć powrotu do futbolu. Na przełomie 2009/2010 uczestniczył w treningach młodych piłkarzy ŁKS Łódź. Jednakże w marcu 2010 zawodnik zaprzestał treningów. Po kilku dniach nieobecności na zajęciach, przysłał do trenera Grzegorza Wesołowskiego sms z przeprosinami i informacją, że rezygnuje.
W październiku 2014 ukazała się autobiografia Sypniewskiego pt. "Zasypany. Życie na zakręcie" spisana przy udziale dwóch łódzkich dziennikarzy – Żelisława Żyżyńskiego i Pawła Hochstima.
Zmarł 4 listopada 2022. 10 listopada 2022 został pochowany na cmentarzu ewangelicko-augsburskim przy ulicy Ogrodowej w Łodzi.

</doc>
<doc id="333735" url="https://pl.wikipedia.org/wiki?curid=333735" title="Opłata stemplowa">
Opłata stemplowa



</doc>
<doc id="333739" url="https://pl.wikipedia.org/wiki?curid=333739" title="ALOHAnet">
ALOHAnet

ALOHAnet – sieć komputerowa Uniwersytetu Hawajskiego stworzona w 1970 przez Normana Abramsona.
Inspiracją do jej powstania było wykorzystanie przez Armię Amerykańską podczas II wojny światowej fal radiowych jako medium transmisyjnego. Sieć ta służyła do komunikacji 7 komputerów na 4 różnych wyspach, przy czym centralny komputer znajdował się na wyspie Oʻahu. Tak jak w typowej topologii gwiazdy dwukierunkowej: nadawca rozpoczynał wysyłanie ramki w dowolnym momencie, a odbiorca odsyłał potwierdzenie jej otrzymania. Potwierdzenia te pozwalały albo na zakończenie poprawnie przeprowadzonej transmisji, albo na ponowne wysłanie ramki. Wadą takiej metody były tzw. kolizje czyli zniekształcenia danych podczas jednoczesnego nadawania sygnałów. Powstanie ALOHAnet przyczyniło się do opracowania pierwszego standardu Ethernetu wykorzystującego kabel koncentryczny.

</doc>
<doc id="333740" url="https://pl.wikipedia.org/wiki?curid=333740" title="Tarondor">
Tarondor

Postacie ze stworzonej przez J.R.R. Tolkiena mitologii Śródziemia:

</doc>
<doc id="333741" url="https://pl.wikipedia.org/wiki?curid=333741" title="Hum (żupania istryjska)">
Hum (żupania istryjska)

Hum – miasto w Chorwacji, w żupanii istryjskiej, w mieście Buzet. Jest położone w centralnej Istrii, około 9 km na południowy wschód od Buzetu. Jest najmniejszym miastem na świecie. W 2018 roku liczyło 28 mieszkańców.
Historia.
Prapoczątki miasta, leżącego u nasady półwyspu Istria, na terenie, który przez wieki był pograniczem, wiązane są z XI wiekiem. Wówczas obszar ten należał do Państwa Frankońskiego i z inicjatywy poszczególnych władców – feudałów – powstały lokalne twierdze.
Pierwsza wzmianka o mieście Hum pochodzi z dokumentów z 1102 roku. Wówczas nosiło nazwę "Hlm", zaś dokumentach nosiło łacińską nazwę "Cholm", która pochodziła od włoskiej nazwy "Colmo", co w języku polskim oznacza "grzbiet", "wzgórze" lub "pagórek". Twierdza, a raczej rodzaj strażnicy usytuowana została na wzgórzu o podłużnym kształcie, wydatnie wyniesionym ponad obszarem źródliskowym rzeki Mirna.
Przez większość dziejów Hum znajdował się na obszarze nadgranicznym, w związku z czym funkcja obronna stanowiła praktycznie rację bytu tego ośrodka. Najważniejszym obiektem w Hum był zamek, do którego przylegał niewielki zespół domów otoczonych murem. Ze względu na szczupłość miejsca i konieczność skutecznej obrony, powierzchnia miasteczka nigdy nie przekroczyła 0,5 ha. Oprócz zamku w mieście ulokowano kościół parafialny, dzwonnicę, kilkanaście domów – w tym budynek pełniący funkcję ratusza. Już poza murami, w XII wieku wzniesiono niewielki kościół pod wezwaniem Św. Hieronima, otoczony cmentarzem. Obronność miasteczka niekiedy okazywała się skuteczna, ale bywało ono także zdobywane przez napastników lub trawione pożarami.
W XII wieku stała się posiadłością patriarchów akwilejskich. W latach 1153-1248 Hum był częścią Księstwa Meranii. Od 1412 miasto przeszło pod panowanie Republiki Weneckiej. W 1552 roku w ramach obrony miasta obok bramy miejskiej wybudowano dzwonnicę i wieżę strażniczą. W czasie wojny 1612-1618 miasto zostało spalone, a następnie odbudowane. Pod koniec XVIII wieku Hum znalazł się pod panowaniem Cesarstwa Austriackiego.
W 1802 r. na miejscu starego kościoła burmistrz Juraj Gržinića wybudował drugi kościół, pod wezwaniem Wniebowzięcia NMP z klasycystyczną fasadą.
W 1918 roku miasto zostało zdominowane przez ludność pochodzenia włoskiego. W tym okresie miasto liczyło nawet 450 mieszkańców. Prawie wszyscy opuścili to miejsce, uciekając przed partyzantką pod dowództwem Tito. Od 1991 roku Hum jest częścią Chorwacji.
Do początków XX wieku w mieście zachowano umiejętność posługiwania się głagolicą. W kościele Wniebowzięcia NMP zachowały się ścienne pisma głagolickie, napisane w okresie formacyjnym głagolicy (druga połowa XII wieku) i są jednym z najstarszych przykładów chorwackiej kultury literackiej w średniowieczu. W miejskim muzeum można obejrzeć kilka pism głagolickich.
W czerwcu corocznie organizuje się tu festyn z okazji Dni Hum. W czasie festynu wybierany jest nowy burmistrz miasta.

</doc>
<doc id="333742" url="https://pl.wikipedia.org/wiki?curid=333742" title="Eldacar">
Eldacar

Postacie ze stworzonej przez J.R.R. Tolkiena mitologii Śródziemia:

</doc>
<doc id="333750" url="https://pl.wikipedia.org/wiki?curid=333750" title="Żona dla zuchwałych">
Żona dla zuchwałych

Dilwale Dulhania Le Jayenge (tytuł w hindi: "Dilwale Dulhania Le Jayenge", tytuł niemiecki: "Wer zuerst kommt, kriegt die Braut") – indyjski film, który miał premierę w październiku 1995 roku, w reżyserii Aditya Chopry. Jest najdłużej wyświetlanym filmem w historii indyjskiej kinematografii.
Choć pod wieloma względami jest to typowy film bollywoodzki: piosenki, taneczne numery, wielka miłość, bijatyki, komiczne sytuacje, surowy ojciec nalegający na zaaranżowane małżeństwo to jednak jest to obraz świeży z wieloma nowymi elementami. "Żona dla zuchwałych" jako jeden z pierwszych filmów ukazał życie Hindusów na emigracji, jest również pierwszym, którego akcja rozgrywa się w Szwajcarii.
W 2005, "Indiatimes Movies" film zaliczono do 25 najbardziej godnych uwagi filmów Bollywoodu, ("Top 25 Must See Bollywood Films").
"Żona dla zuchwałych" jest trzecim z siedmiu filmów, w którym możemy obserwować parę aktorską Shah Rukh Khan – Kajol:
Film wchodził w skład pokazu kina indyjskiego "Zmienna twarz indyjskiego kina", który objeżdżał Stany Zjednoczone w lipcu i sierpniu 2004 roku. Krytyk filmowy Charles Taylor z Salon.com napisał:
"To niedoskonały, wewnętrznie sprzeczny film – agresywny i delikatny, niezgrabny i pełen wdzięku, stereotypowy i świeży, wyszukany i naiwny, tradycyjny i nowoczesny. Myślę też, że to film klasyczny".
W Polsce film był wyświetlany w ramach 2 edycji festiwalu "Bilet do Bollywood". Premiera kinowa i DVD w Polsce miała miejsce 9 lutego 2007.
Opis filmu.
Film jest historią dwojga młodych Hindusów: Raja (Shahrukh Khan) i Simran (Kajol), mieszkających w Wielkiej Brytanii. Simran poznaje Raja na wycieczce, po
początkowych niefortunnych zdarzeniach młodzi zakochują się w sobie. Kiedy Simran wraca do domu i mówi o tym swojej rodzinie, jej rodzice nie godzą się na małżeństwo z miłości. Ojciec Simran (Amrish Puri) jest nieugięty: dziewczyna musi poślubić syna jego najlepszego przyjaciela. Rodzina Simran wraca do Indii i wkrótce rozpoczynają się przygotowania do ślubu. Raj podąża za ukochaną i przyrzeka ożenić się z nią – ale tylko wówczas, gdy otrzyma zgodę jej rodziców. Ucieczka z ukochaną jest prosta, lecz zjednanie sobie jej ojca może być niemożliwe i wymaga poświęcenia.

</doc>
<doc id="333757" url="https://pl.wikipedia.org/wiki?curid=333757" title="Faworki">
Faworki

Faworki, chrust, chruścik, chruściki, dawniej także kreple (choć wyraz ten oznacza przede wszystkim pączki) – polskie i litewskie oraz niemieckie (niem. "Raderkuchen", "Liebesschleifen") tradycyjne, chrupkie ciastka o słodkim smaku, w kształcie złożonej kokardki, smażone w głębokim tłuszczu i posypywane cukrem pudrem. Najczęściej spożywane w czasie karnawału i tłustego czwartku lub na ostatki, czyli we wtorek przed Środą Popielcową. Wyrabiane są z ciasta śmietanowego zbijanego i smażone jak pączki.
Z takiego samego ciasta robi się także tzw. róże karnawałowe.
Sposób przyrządzania.
Ciasto na faworki powinno zawierać mąkę pszenną, dużo żółtek lub jaj, niewiele tłuszczu (masło lub margaryna oraz śmietana) i cukru oraz trochę spirytusu lub 6-proc. octu, pełniącego funkcję spulchniacza oraz zapobiegającego nadmiernemu wchłanianiu tłuszczu.
Zagniecione ciasto tłuczone jest wałkiem, składane i ponownie tłuczone, czynności te są powtarzane wielokrotnie, aż pojawią się pęcherzyki powietrza. Później schłodzone ciasto jest cienko wałkowane i krojone na podłużne prostokąty z nacięciem pośrodku. Jeden z krótszych brzegów prostokąta jest przeciągany przez nacięcie, tworząc charakterystyczny kształt „kokardki”. Faworki smażone są we wrzącym tłuszczu (oleju, fryturze wołowej, ceresie, smalcu lub klarowanym maśle) aż do zrumienienia. Właściwie przyrządzone faworki powinny być delikatne i kruche.

</doc>
<doc id="333759" url="https://pl.wikipedia.org/wiki?curid=333759" title="Szczyt Ziemi">
Szczyt Ziemi



</doc>
<doc id="333761" url="https://pl.wikipedia.org/wiki?curid=333761" title="Gajusz">
Gajusz



</doc>
<doc id="333766" url="https://pl.wikipedia.org/wiki?curid=333766" title="Bitwa na Dagorlad (1899)">
Bitwa na Dagorlad (1899)



</doc>
<doc id="333768" url="https://pl.wikipedia.org/wiki?curid=333768" title="Szczyrbski Szczyt">
Szczyrbski Szczyt

Szczyrbski Szczyt albo Szczyrbska Turnia (, , ) – wyraźnie wyodrębniony wierzchołek w kształcie piramidy w głównej grani odnogi Krywania, pomiędzy Hlińską Turnią ("Hlinská veža"), od której oddziela go siodło Młynickiej Przełęczy ("Mlynické sedlo"), a wschodnią granią Hrubego Wierchu ("Hrubý vrch"), od której oddziela go Szczyrbska Przełęcz ("Štrbské sedlo"). Wznosi się na wysokość 2382 m (według wcześniejszych pomiarów 2381 m lub 2385 m).
Opis szczytu.
Jest to wybitny i typowy samodzielny szczyt, od sąsiednich szczytów w grani oddzielony głębokimi przełęczami. Jest przy tym względnie łatwo dostępny. Jego grań to rumowisko wielkich bloków skalnych. Od wierzchołka, w kierunku południowym odchodzi krótka grzęda o wysokich (ok. 400 m) ścianach, rozdzielająca górne piętro Doliny Młynickiej na dwa kotły: Capi Kocioł i Kozi Kocioł. Ściany północne szczytu opadają w kierunku Doliny Hlińskiej. Na północ ze szczytu opada północny filar o wysokości około 330 m. Po prawej (patrząc od dołu) stronie ogranicza go wielka depresja, po lewej wybitny północny żleb. W połowie wysokości filar rozgałęzia się na dwa ramiona, między którymi jest wielka depresja. Najwybitniejszą z wklęsłych formacji skalnych północnej ściany Szczyrbskiego Szczytu jest północny żleb ukośnie przecinający całą tę ścianę i dochodzący do grani kilkadziesiąt metrów na zachód od szczytu. W 2/3 wysokości żlebu odgałęzia się od niego średnio stroma formacja wklęsła (częściowo zachód, częściowo żleb), który dochodzi do wschodniej grani Szczyrbskiego Szczytu.
Nazwa szczytu pochodzi pośrednio od wsi Szczyrba (w Dolinie Młynickiej mieszkańcy tej wsi wypasali swoje bydło, stąd wywodzi się jej dawniejsza nazwa Dolina Szczyrbska). Rejon Szczyrbskiego Szczytu był terenem łowieckim koziarzy, wierzchołek był miejscem pomiarów triangulacyjnych.
O skały tego szczytu w czerwcu 1979 zahaczył helikopter wiozący 6 ratowników THS spieszących na pomoc lekko rannej niemieckiej turystce. W rezultacie spadł i eksplodował w rejonie progu pod Capim Stawem. Zginęło pięciu ratowników (jeden zmarł w szpitalu) i dwóch członków załogi śmigłowca; przeżył jeden z ratowników oraz drugi pilot. Była to największa katastrofa w akcjach ratowniczych THS.
Taternictwo.
Na szczyt nie poprowadzono oznakowanych szlaków turystycznych. Dopuszczalne jest uprawianie taternictwa. Ściany Szczyrbskiego Szczytu osiągają wysokość do 400 m, są jednak kruche i dość łatwe, co sprawia, że taternicy wspinają się na nich rzadko.
Szczyt ten zdobyły również w sierpniu 1908 r. dwie kobiety: Helena Dłuska i Irena Pawlewska-Szydłowska, zapoczątkowując w ten sposób samodzielne kobiece taternictwo.

</doc>
<doc id="333769" url="https://pl.wikipedia.org/wiki?curid=333769" title="Ryszard Misiek">
Ryszard Misiek

Ryszard Gwalbert Misiek (ur. 23 marca 1947 w Legnicy, zm. 24 sierpnia 2010 we Wrocławiu) – polski muzyk jazzowy, saksofonista, twórca i kierownik Polskiego Teatru Instrumentalnego (1975-1987), uważany również za twórcę opery instrumentalnej.
Studiował na Politechnice Wrocławskiej (Wydział Mechaniczny) oraz w Instytucie Filozofii Uniwersytetu Wrocławskiego, zaś tajniki muzyki zgłębiał w Hochschule fur Music und Darstellende Kunst w Grazu. Kilkukrotny laureat festiwalu Jazz nad Odrą w latach 70. (w 1974 roku otrzymał stypendium im. Krzysztofa Komedy). W latach 1990-1993 wykładowca w klasie teatru instrumentalnego na McGill University w Montrealu. Kompozytor, inscenizator pokazów multiwizyjnych (1997); lider grupy "R.G. Misiek Quartet" (1996) i "Misiek Rap Machine" (1996).
Twórczość.
Nagrody jazzowe, udział w festiwalach:
Premiery widowisk i spektakli:
W latach 1994-2010 był autorem kompozycji do wielu wystaw plastycznych i projektów multimedialnych realizowanych w kraju
i za granicą w tym akcje multimedialne Witolda Liszkowskiego pod nazwą MULTIWIZJE. 

</doc>
<doc id="333771" url="https://pl.wikipedia.org/wiki?curid=333771" title="Harrison Schmitt">
Harrison Schmitt

Harrison Hagan „Jack” Schmitt (ur. 3 lipca 1935 w Santa Rita) – amerykański geolog, astronauta, senator w latach 1977–1983. Dwunasty człowiek, który stanął na powierzchni Księżyca i jednocześnie przedostatni (stan na marzec 2023), który chodził po Srebrnym Globie.
Wykształcenie.
W Silver City w Nowym Meksyku ukończył Western High School.
Kariera astronauty.
Apollo 17.
7 grudnia 1972 wystartował do ostatniej misji księżycowej w ramach programu Apollo na pokładzie statku kosmicznego Apollo 17. Dowódcą misji był Eugene Cernan, pilotem modułu dowodzenia „America” – Ronald Evans, a Schmitt – pilotem modułu księżycowego „Challenger”. 10 grudnia astronauci osiągnęli orbitę Księżyca. Dzień później, 11 grudnia Schmitt i Cernan wylądowali w rejonie gór Taurus i krateru Littrow.
Schmitt jako geolog z wykształcenia znalazł się w składzie podstawowej załogi Apollo 17 ze względu na fakt rezygnacji z powodów finansowych kolejnych misji księżycowych, w tym lotu Apollo 18, w którym pierwotnie miał brać udział. Wyprawa Apollo 17 stanowiła dla NASA ostatnią szansę, żeby na Księżycu znalazł się naukowiec.
Cernan i Schmitt trzykrotnie wychodzili na powierzchnię Księżyca. Wszystkie wyjścia trwały w sumie ponad 22 godziny. Do poruszania się używali pojazdu księżycowego LRV. Na Ziemię zabrali około 110,52 kg próbek skał księżycowych. 14 grudnia astronauci powrócili na pokład modułu dowodzenia, w którym przez trzy dni czekał na nich Ronald Evans.
19 grudnia 1972 kapsuła statku Apollo 17 wodowała na Oceanie Spokojnym. Następnie astronautów przyjął na pokład okręt ratowniczy – lotniskowiec USS „Ticonderoga”.
Po opuszczeniu NASA.
Obecnie mieszka w Silver City w Nowym Meksyku. 
W 2015 roku gościł w Polsce jako juror i gość specjalny międzynarodowych zawodów robotycznych European Rover Challenge.
Działalność akademicka.
Schmitt jest autorem licznych książek, artykułów i wykładów zarówno z dziedziny geologii, jak również dotyczących jego pracy na powierzchni Księżyca podczas misji Apollo 17. Często prowadzi wykłady w różnych uniwersytetach i centrach naukowych Stanów Zjednoczonych.
Jest sceptykiem globalnego ocieplenia. W listopadzie 2008 w liście, w którym ogłosił rezygnację z członkostwa w The Planetary Society skrytykował opinię stowarzyszenia na temat zmian klimatu. Stwierdził, iż „śmieszne jest mówienie o 'konsensusie', że człowiek spowodował globalne ocieplenie, kiedy ludzkie doświadczenie, dane geologiczne i historia, i obecne ochłodzenie przemawiają inaczej”.

</doc>
<doc id="333777" url="https://pl.wikipedia.org/wiki?curid=333777" title="Gerard Houllier">
Gerard Houllier



</doc>
<doc id="333779" url="https://pl.wikipedia.org/wiki?curid=333779" title="Amplituner">
Amplituner

Amplituner – połączenie wzmacniacza elektroakustycznego (ang. "amplifier") i odbiornika radiowego (ang. "tuner") we wspólnej obudowie i zazwyczaj o wspólnym zasilaczu.
W amplitunerze wyodrębnia się następujące elementy składowe:
Amplituner stanowi podstawowy element prostszych zestawów muzycznych. Zawiera on zestaw gniazd wejściowych i wyjściowych. Wejściowe to gniazda do podłączenia innych źródeł dźwięku, takich jak magnetofon, gramofon, odtwarzacz CD i ewentualnie wejście mikrofonowe oraz uniwersalne. Do wyjściowych należą gniazda do przyłączenia zespołów głośnikowych oraz urządzeń zapisujących, takich jak magnetofon.
W zestawach muzycznych wyższej klasy dąży się do rozdzielenia tunera i wzmacniacza. Rozdziela się nawet wzmacniacz, umieszczając wzmacniacz końcowy w zespołach głośnikowych. Są to tzw. aktywne zespoły głośnikowe.
Istnieją również zaawansowane amplitunery wysokiej klasy, których jakość nie odbiega od zestawów rozdzielonych (a w niektórych przypadkach jakość jest lepsza). W takich amplitunerach zazwyczaj izoluje się od siebie moduły aby nawzajem się nie zakłócały. Szczególnie dotyczy to izolacji od siebie transformatorów, modułu odbiornika radiowego, samego wzmacniacza i ewentualnych układów wideo.

</doc>
<doc id="333780" url="https://pl.wikipedia.org/wiki?curid=333780" title="Kotwica Kołobrzeg (koszykówka)">
Kotwica Kołobrzeg (koszykówka)

Kotwica Kołobrzeg – koszykarski klub sportowy grający w latach 2005–2014, w Polskiej Lidze Koszykówki. Sezon 08/09 był dla Kotwicy przełomowy. Po rundzie zasadniczej zajęła wysokie 3. miejsce, lecz po play-offach spadła na miejsce 5 co i tak jest najwyższą lokatą w dotychczasowych występach zespołu w PLK. W tymże sezonie zdobyła również Puchar Polski. Siedziba klubu mieściła się w Kołobrzegu.
Po sezonie 2013/2014 klub został rozwiązany z powodu braku finansowania, a miejsce jedynego profesjonalnego klubu koszykarskiego zajęła Kotwica 50 Kołobrzeg, grająca w II Lidze, grupie A.
Sukcesy.
 Puchar Polski (2009)
Historia występów klubu w ekstraklasie.
Pozycja na koniec poszczególnych sezonów (w nawiasie bilans spotkań):
Puchar Polski 2008/2009.
Statystyki meczu finałowego (Final Four, 22 marca 2009 ; Lublin):
"Asseco Prokom Sopot : Kotwica Kołobrzeg" 89:98 (24:26 ; 15:25 ; 26:22 ; 24:25)
Kotwica: "K. Hamilton 18 (3x3, 5 zb., 7as.), D. Przybyszewski 17 (1x3, 10 zb., 1 as.), J. Mills 17 (1x3, 7 zb., 4 as.), S. Barrett 13 (1x3, 1 zb., 1 as.), P. Kikowski 11 (1x3, 2 zb.), T. Cielebąk 8 (1x3, 5 zb., 1 as.), B. Crone 8 (2x3, 3 zb.), P. Stelmach 6 (1x3, 1 zb., 1 as.)"
Skład w sezonie 2017/2018.
+ – oznacza zawodnika kontuzjowanego
Historyczne składy.
Zawodnicy w sezonie 2013/2014
Zawodnicy w sezonie 2012/2013
Zawodnicy w sezonie 2011/2012
Zawodnicy w sezonie 2010/2011
Zawodnicy w sezonie 2009/2010

</doc>
<doc id="333781" url="https://pl.wikipedia.org/wiki?curid=333781" title="Rogalice">
Rogalice

Rogalice – wieś w województwie opolskim, w powiecie brzeskim, w gminie Lubsza.
Wieś położona jest na Równinie Oleśnickiej, na skraju Lasu Lubszańskiego (część Stobrawskiego Parku Krajobrazowego), przy szosie krajowej nr 39 łączącej Brzeg z Namysłowem.
We wsi jest stacja kolejowa z ok. 1909 roku, tartak, leśniczówka.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Rogaliti".
Historia.
Według spisu powszechnego z 1905 roku na 311 mieszkańców było 5 katolików, reszta to ewangelicy. Prawie wszyscy mieszkańcy byli dwujęzyczni (tj. ich językiem ojczystym był polski i niemiecki) a trzy osoby mówiły tylko po polsku. Był to wówczas ewenement zarówno w powiecie, jak i na całym Dolnym Śląsku.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="333783" url="https://pl.wikipedia.org/wiki?curid=333783" title="Sylit">
Sylit

Sylit ("silit") – materiał ceramiczny o dobrej przewodności elektrycznej, stosowany jako element grzejny w elektrycznych piecach oporowych. Otrzymywany jest przez spiekanie węgliku krzemu (karborundu) z krzemem pierwiastkowym zmieszanych z gliceryną. Wypalanie przeprowadza się w atmosferze tlenku węgla lub azotu w temperaturze 1500 °C.
Sylit ma dobrą wytrzymałość mechaniczną i odporność chemiczną, a jego opór właściwy (rzędu 10-3 Ωm) maleje ze wzrostem temperatury. Elementy oporowe wykonane z sylitu charakteryzują się małą indukcyjnością. 

</doc>
<doc id="333786" url="https://pl.wikipedia.org/wiki?curid=333786" title="Jutro">
Jutro

Jutro – jugosłowiański zespół, powstały w 1972 roku.
Pierwszy zespół, w którym występowali Goran Bregović i Željko Bebek. Niebawem przekształcił się w Bijelo dugme – jugosłowiański zespół rockowy, który zmienił oblicze rocka w Jugosławii.
Dyskografia.
2 single wg katalogu Discogs.

</doc>
<doc id="333789" url="https://pl.wikipedia.org/wiki?curid=333789" title="Dywetyna">
Dywetyna

Dywetyna (z fr. "duvetine", "duvet" - puch, meszek) - rodzaj wełnianej tkaniny imitującej aksamit, o splocie satynowym albo skośnym krzyżykowym. Tkanina ta posiada charakterystyczną grubą, krótką okrywą z przędzy czesankowej, która jest luźna w osnowie i podwójnie, potrójnie lub poczwórnie skręcana; jednostronnie pokryta jest delikatnym puszkiem uzyskanym w wyniku drapania lub szmerglowania nitek wątkowych. Zazwyczaj wykorzystywana jest na kołnierzach lub w damskich płaszczach wysokiej jakości.

</doc>
<doc id="333790" url="https://pl.wikipedia.org/wiki?curid=333790" title="Odtwarzacz mp3">
Odtwarzacz mp3



</doc>
<doc id="333806" url="https://pl.wikipedia.org/wiki?curid=333806" title="Marek Budzyński">
Marek Budzyński

Marek Budzyński (ur. 7 kwietnia 1939 w Poznaniu) – polski architekt i urbanista, profesor nauk technicznych, nauczyciel akademicki Politechniki Warszawskiej. Jego twórczość reprezentuje nurt postmodernizmu.
Życiorys.
W 1963 ukończył studia w zakresie architektury na Politechnice Warszawskiej. Uzyskał stopień naukowy doktora. W 2016 otrzymał tytuł naukowy profesora nauk technicznych. Zawodowo związany z Politechniką Warszawską, na której doszedł do stanowiska profesora nadzwyczajnego w Katedrze Projektowania Architektoniczno-Urbanistycznego. Był także kierownikiem Zakładu Projektowania Miejskiego. W 2022 został członkiem czynnym Polskiej Akademii Umiejętności.
Laureat Honorowej Nagrody SARP (1993). W 2012 otrzymał Srebrny Medal „Zasłużony Kulturze Gloria Artis”. W 2014 odznaczony Krzyżem Komandorskim Orderu Odrodzenia Polski.

</doc>
<doc id="333809" url="https://pl.wikipedia.org/wiki?curid=333809" title="Autostrada D4 (Słowacja)">
Autostrada D4 (Słowacja)

Autostrada D4 () – autostrada na Słowacji.
Pierwszy, dwukilometrowej długości odcinek łączący Bratysławę z granicą z Austrią (A6). Ruch na tym odcinku odbywa się trzema pasami ruchu w kierunku przejścia granicznego i dwoma w kierunku do miasta. Drugi trzykilometrowy odcinek jednej jezdni na północnym skrzyżowaniu z autostradą D1. Autostrada docelowo ma mieć około 48 km długości i stanowić wschodnią obwodnicę stolicy Słowacji. Pierwotnie fragment o długości 20 km miał być drogą ekspresową R-NO ().
Przebieg.
Autostrada D4 zaczyna się na słowacko-austriackim przejściu granicznym Jarovce i łączy się z autostradą A6. Na południu i północy Bratysławy będzie przecinać się z autostradą D2, a na zachodzie z autostradą D1. Będzie kończyć się na słowacko-austriackim przejściu w Devínska Nová Ves i połączy się z projektowaną austriacką drogą ekspresową S8.
Odcinki.
Długość autostrady D4 ma wynieść 48 km.

</doc>
<doc id="333815" url="https://pl.wikipedia.org/wiki?curid=333815" title="Saul">
Saul



</doc>
<doc id="333817" url="https://pl.wikipedia.org/wiki?curid=333817" title="Włośnica zielona">
Włośnica zielona

Włośnica zielona, dziki ber ("Setaria viridis") – gatunek roślin jednorocznych należący do rodziny wiechlinowatych. W polskiej florze archeofit pospolicie występujący na całym niżu i w niższych położeniach górskich.
Biologia i ekologia.
Roślina rosnąca jako pospolity chwast w ogrodach i na polach uprawnych oraz na odłogach. Lubi gleby piaszczyste, świeże. W klasyfikacji zbiorowisk roślinnych gatunek charakterystyczny dla All. "Panico-Setarion".
Zastosowanie.
Dawniej włośnica zielona, jak również włośnica sina były uprawiane jako rośliny zbożowe – z ziarniaków robiono kaszę.

</doc>
<doc id="333826" url="https://pl.wikipedia.org/wiki?curid=333826" title="Irrumatio">
Irrumatio

Irrumatio – odmiana stosunku oralnego, w której mężczyzna aktywnie wprowadza członek do ust partnerki (partnera) seksualnej i wykonuje nim ruchy frykcyjne jak przy klasycznym stosunku, a druga strona której usta uczestniczą w akcie, pozostaje bierna (nieruchoma). Irrumatio ma miejsce także w przypadkach tzw. gwałtów oralnych.
Nazwa "irrumatio" pochodzi z łacińskiego "irrumare" oznaczającego zmuszanie kogoś do fellatio.
Innym angielskim znaczeniem dla irrumatio jest określenie homoseksualnego stosunku płciowego bez penetracji polegającego na umieszczeniu członka pomiędzy udami (stosunek udowy) partnera lub pomiędzy podbrzuszami partnerów.

</doc>
<doc id="333828" url="https://pl.wikipedia.org/wiki?curid=333828" title="Konstal 105N1">
Konstal 105N1



</doc>
<doc id="333829" url="https://pl.wikipedia.org/wiki?curid=333829" title="Konstal 105NW">
Konstal 105NW



</doc>
<doc id="333830" url="https://pl.wikipedia.org/wiki?curid=333830" title="Konstal 805N">
Konstal 805N



</doc>
<doc id="333832" url="https://pl.wikipedia.org/wiki?curid=333832" title="Dąbrówka Wielka (Piekary Śląskie)">
Dąbrówka Wielka (Piekary Śląskie)

Dąbrówka Wielka (niem. "Groß Dombrowka") − jedna z dzielnic Piekar Śląskich, ośrodek folkloru górnośląskiego. Słynie z tradycyjnych strojów ludowych. 
Historia.
Wieś Dąbrówka Wielka istniała co najmniej od XIII wieku. W 1323 roku wieś została ofiarowana przez księcia Władysława klasztorowi cystersów w Mogile. W XIV wieku na terenie wsi eksploatowano srebronośną rudę ołowiu. Miasto Bytom odkupiło Dąbrówkę Wielką od cystersów w 1538 roku. W XIX wieku na terenie wsi uruchomiono kopalnie cynku i rudy żelaza.
W XX wieku zanotowano zanikanie tradycji noszenia strojów ludowych na całym Śląsku, 
a miejski strój stawał się coraz bardziej popularny. Nie pomogły zachęty w postaci akcji 
mającej na celu ożywienie folkloru bytomskiego, którą rozpoczął w 1910 roku Henckel von Donnersmarck urządzając na zamku w Świerklańcu uroczystości strojów górnośląskich. W 1912 roku zorganizowano procesję ludności z ziemi bytomskiej do klasztoru w Panewnikach, wyłącznie w strojach ludowych. Wśród uczestników była grupa mężczyzn i kobiet z Dąbrówki Wielkiej. 
W 1922 roku weszła w skład państwa polskiego. Od tego roku do 1939 roku należała do powiatu świętochłowickiego. Od 1 kwietnia 1939 roku wchodziła w skład powiatu tarnogórskiego.
W latach 1945−54 siedziba wiejskiej gminy zbiorowej Dąbrówka Wielka.
W 1954 roku Dąbrówka Wielka została gromadą, a w 1958 roku osiedlem. W 1973 utraciła samodzielność i weszła w skład Brzezin Śl., a dwa lata później stała się dzielnicą Piekar Śl. W Dąbrówce znajduje się nieczynny szyb „Rozalia”, który stał się popularnym miejscem rozgrywek ASG (Air soft guns) oraz paintball.
Przez dzielnicę przebiega linia polskich umocnień Obszaru Warownego „Śląsk”. Odcinek tych fortyfikacji stanowił grupę warowną zdolną do samodzielnej obrony (p.o. „Dąbrówka Wielka”).
W 1967 roku na terenie ówczesnego osiedla założono kopalnię Dąbrówka, która działała do około 1989 roku.
Zabytki.
W Dąbrówce Wielkiej znajdują się zabytkowe budynki:
Sport i kultura.
W Dąbrówce Wielkiej działa Klub Sportowy "Orkan" Dąbrówka Wielka. Prezesem jest Marcel Gmyrek. Trenerem pierwszej drużyny na dzień 18.11.2016 r. jest Andrzej Jęczek. Na terenie Dąbrówki Wielkiej działa chór im. „Dąbrówki”, pod dyrygenturą pani Anny Goj. Zajęcia w Domu Parafialnym w poniedziałki i czwartki o 18.45.

</doc>
<doc id="333836" url="https://pl.wikipedia.org/wiki?curid=333836" title="Gałązczyce">
Gałązczyce

Gałązczyce ("Gürßchdorf" (1736), "Giersdorf (Hoh- i Nieder-)" (do 1945)) – wieś w województwie opolskim, w powiecie brzeskim, w gminie Grodków, położona na Wzgórzach Wawrzyszowskich (Przedgórze Sudeckie). Ma kształt długiej łańcuchówki.
W latach 1975–1998 miejscowość położona była w województwie opolskim.
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="333841" url="https://pl.wikipedia.org/wiki?curid=333841" title="Grabary">
Grabary

Grabary – część miasta Jelenia Góra, położona we wschodniej części miasta. Dawne Grabary, to obecnie głównie ulice Chłopska i Batalionów Chłopskich.
Historia.
Grabary (niem. "Hartau") po raz pierwszy zostają wymienione w 1369 jako własność rycerska. W 1546 wieś staje się własnością miasta Jelenia Góra. Jako niższa jednostka administracji państwowej i samorządowej gmina zostaje wyodrębniona mocą ustawy z 11 marca 1850 i podporządkowana landratowi w Jeleniej Górze. Do 1872 właściciel ziemski (Jelenia Góra) sprawował już tylko nadzór policyjny. W 1923 część wsi leżąca na lewym brzegu Bobru zostaje włączona w administracyjne granice miasta.
Gospodarka.
Znajduje się tutaj "Centrum Motoryzacyjne Grabarów" autoryzowany dealer marki "Citroën" oraz "Firma Handlowa Ligęza" – dealer marki "Opel". Istnieje także kilka sklepów, oraz firmy "Oskar" i "Parys". Przy ul. Wrocławskiej znajduje się stacja benzynowa "PKN Orlen".
Infrastruktura.
Przy ul. Lotnictwa znajduje się stacja meteorologii oraz Szkoła Podstawowa nr 5, a nieopodal jest lotnisko "Aeroklubu Jeleniogórskiego" (gdzie w 2004 odbyły się mistrzostwa Europy "Strongmana"). Przez dzielnicę przebiega ruchliwa trasa nr 3 (E-65) relacji Świnoujście – Jakuszyce. Na terenie dzielnicy znajduje się również planowane bezkolizyjne skrzyżowanie "„Węzeł Grabarów”".
Główne ulice dzielnicy to:
Turystyka.
W dzielnicy nie ma znaczących zabytków architektury, jedynie atrakcje przyrodnicze oraz grodzisko wczesnośredniowieczne.
Przez jej teren przepływają rzeki Bóbr oraz Radomierka. Zlokalizowanych jest tutaj kilka szczytów in.:

</doc>
<doc id="333842" url="https://pl.wikipedia.org/wiki?curid=333842" title="Bayerischer Rundfunk">
Bayerischer Rundfunk

Bayerischer Rundfunk (BR) – bawarski regionalny publiczny nadawca radiowo-telewizyjny, członek ARD. Siedzibą BR jest Monachium, gdzie znajduje się również odrębne studio dla Górnej Bawarii. Dalej BR posiada studia także w Norymberdze dla Górnej i Środkowej Frankonii, w Ratyzbonie dla Górnego Palatynatu i Dolnej Bawarii, w Würzburgu dla Dolnej Frankonii i w Augsburgu dla Szwabii. Bayerischer Rundfunk powstało w styczniu 1949.
BR jest producentem dziesięciu kanałów radiowych, z czego cztery transmitowane są tylko cyfrowo, i dwóch kanałów telewizyjnych. Pierwszy z nich, Bayerisches Fernsehen (zwany potocznie po prostu BR-fernsehen), można odbierać przy pomocy anten naziemnych i pełni on w Bawarii funkcję trzeciego programu telewizji publicznej. Drugi kanał, edukacyjny BR-alpha, jest transmitowany wyłącznie przez satelitę i sieci kablowe. Polskim widzom oba kanały są dostępne za pośrednictwem satelity Astra. 
Telewizyjne programy informacyjne:

</doc>
<doc id="333854" url="https://pl.wikipedia.org/wiki?curid=333854" title="Topolino">
Topolino



</doc>
<doc id="333856" url="https://pl.wikipedia.org/wiki?curid=333856" title="Jegłowa">
Jegłowa

Jegłowa – wieś w Polsce położona w województwie dolnośląskim, w powiecie strzelińskim, w gminie Przeworno.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Położenie.
Wieś położona na skraju Równiny Wrocławskiej u podnóża Wzgórz Strzelińskich, przy szosie ze Strzelina do Przeworna. 
Kamieniołomy.
Na południe od wsi kamieniołomy - dawniej Zakłady Magnezytowe, dziś zakład Kwarcyt, gdzie wydobywane są łupki kwarcowe - jest to jedyne takie udokumentowane stanowisko w Polsce. W wyrobisku a także w dwóch hałdach kopalnianych występują rzadkie minerały, w tym kryształ górski.
Historia.
Stara wieś rycerska znana od 1264 r., od 1311 r. klasztorna; o nietypowym założeniu - rozłożona wzdłuż dwóch prostopadłych do szosy dróg, środkiem płynie rzeczka Jegłówka. Dawne nazwy: "Villa Geglova" allias "Rudgeri villa", "Rüdigersdorf", "Rügersdorf" i do 1945 r. "Riegersdorf".
Pobliski kamieniołom kwarcytu oraz stacja kolejowa przed wojną należały do sąsiedniej wsi Krzywina i nosiły taką nazwę: "Krummendorf".
Zabytki.
Do wojewódzkiego rejestru zabytków wpisany jest:
inne obiekty:
Szlaki turystyczne.
Biskupi Las - Dębowiec - Ziębice

</doc>
<doc id="333863" url="https://pl.wikipedia.org/wiki?curid=333863" title="Saarländischer Rundfunk">
Saarländischer Rundfunk

Saarländischer Rundfunk (SR) – niemiecki regionalny nadawca radiowo-telewizyjny, obsługujący Saarę, członek ARD. Siedzibą SR jest stolica landu, Saarbrücken. Powstał w 1957 roku.
Radiofonia.
Saarländischer Rundfunk produkuje pięć kanałów radiowych:
Telewizja.
Saarländischer Rundfunk produkuje kanał telewizyjny SR Fernsehen, który pełni w Saarze funkcję trzeciego programu telewizji publicznej i teoretycznie stanowi niezależny kanał, ale w praktyce aż 70% czasu antenowego zajmują transmisje SWR Fernsehen – kanału produkowanego przez Südwestrundfunk (SWR). SR Fernsehen dostępne jest w Polsce za pośrednictwem satelity Astra. Program informacyjny tego kanału to "Aktueller Bericht".
Dawniej, Saarländischer Rundfunk wspólnie z Südwestfunk (SWF) i Süddeutscher Rundfunk (SDR) produkowało trzeci program tv publicznej o nazwie Südwest 3.

</doc>
<doc id="333864" url="https://pl.wikipedia.org/wiki?curid=333864" title="Odtwarzacz MP3">
Odtwarzacz MP3

Odtwarzacz MP3 – przenośne urządzenie służące do katalogowania i odsłuchiwania plików dźwiękowych. Nazwa „odtwarzacz MP3“ pochodzi od pierwotnego przeznaczenia urządzenia – początkowo obsługiwane były tylko pliki dźwiękowe w formacie MP3. Obecnie większość modeli odtwarza także formaty WMA, a niektóre również rzadsze formaty, takie jak Ogg Vorbis, FLAC czy APE.
Część odtwarzaczy MP3 zaopatrzonych jest dodatkowo w radio lub możliwość nagrania dźwięku (dyktafon) z możliwością kodowania zapisywanego dźwięku do formatu MP3 czy ADPCM WAV. Rzadziej – w możliwość odczytu kart pamięci. Niektóre są także wyposażone w transmiter FM umożliwiający nadawanie muzyki do urządzeń wyposażonych w radioodbiornik.
W pamięci odtwarzacza można również zapisać pliki inne niż muzyczne i korzystać z niego jak z pendrive'a.
Pierwszym na świecie przenośnym odtwarzaczem MP3 był zaprezentowany w 1998 roku MPMan F10. Wyposażony był 32 lub 64 MB pamięci flash, co przy prędkości popularnych wówczas połączeń z Internetem za pośrednictwem modemu było ilością wystarczającą. Rozgłos i popularność tego typu urządzeniom dał jednak dopiero Diamond Riō PMP300. Stało się tak dzięki wygranej przez firmę Diamond Multimedia batalii sądowej z agencją RIAA, organizacją zajmującą się ochroną praw wydawców muzycznych, która widziała w odtwarzaczach MP3 narzędzie do łamania praw autorskich.
Rodzaje.
Odtwarzacze MP3 dzieli się na trzy główne typy:

</doc>
<doc id="333869" url="https://pl.wikipedia.org/wiki?curid=333869" title="Szy Huang-ti">
Szy Huang-ti



</doc>
<doc id="333880" url="https://pl.wikipedia.org/wiki?curid=333880" title="Za każdy uśmiech">
Za każdy uśmiech

Za każdy uśmiech – drugi studyjny album Anny Jantar. Wydany w 1976 roku winyl stał się kolejnym wielkim hitem w dorobku Anny, zdobywając w 1977 miano "Złotej Płyty".

</doc>
<doc id="333881" url="https://pl.wikipedia.org/wiki?curid=333881" title="Wierzchowina (ujednoznacznienie)">
Wierzchowina (ujednoznacznienie)



</doc>
<doc id="333885" url="https://pl.wikipedia.org/wiki?curid=333885" title="Wzgórza Niemczańsko-Strzelińskie">
Wzgórza Niemczańsko-Strzelińskie

Wzgórza Niemczańsko-Strzelińskie (332.14) – mezoregion wchodzący w skład Przedgórza Sudeckiego, zajmuje obszar o powierzchni około 1140 km². Obszar stanowią niewysokie wzniesienia, pooddzielane szerokimi obniżeniami, które wyraźnie wyodrębniają się w terenie. Obejmuje północno-wschodnią część Przedgórza.
Charakterystyka.
W skład mezoregionu wchodzą (wymieniając od południowego zachodu): 
Od północy i wschodu mezoregion graniczy z Równinami Kącką i Grodkowską, które tworzą szeroką dolinę Oławy na Nizinie Śląskiej. Od południa mezoregion graniczy z Obniżeniem Otmuchowskim, za którym są już Sudety.
Pod względem geologicznym obejmuje północno-wschodni fragment bloku przedsudeckiego. Są to fragmenty bloku sowiogórskiego, strefy Niemczy, metamorfiku Wzgórz Strzelińskich oraz masyw serpentynitowy Szklar, metamorfik niemczański i metamorfik Doboszowic. Podłoże zbudowane jest przede wszystkim ze skał metamorficznych – gnejsów, łupków łyszczykowych, kwarcytów, amfibolitów, mylonitów, marmurów, poprzecinanych we wschodniej części licznymi ciałami granitowymi, południowo-zachodniej gabrowymi, serpentynitowymi oraz żyłami bazaltu. Częściowo przykrywają je skały osadowe, wieku mioceńskiego i plejstoceńskiego, m.in. iły z wkładkami węgli brunatnych, piaski, gliny, lessy.
Odznaka regionalna.
W 1998 roku Oddział PTTK Ziemi Strzelińskiej w Strzelinie ustanowił cykliczną Regionalną Odznakę Turystyczno-Krajoznawczą „Wzgórza Niemczańsko-Strzelińskie”. Można ją zdobywać w turystyce pieszej, rowerowej, na zawodach na orientację oraz za zwiedzanie miejscowości.

</doc>
<doc id="333889" url="https://pl.wikipedia.org/wiki?curid=333889" title="Kerplunk!">
Kerplunk!

Kerplunk! – drugi album kalifornijskiego zespołu punkowego Green Day. Wydany został 17 stycznia 1992 roku przez Lookout! Records.

</doc>
<doc id="333890" url="https://pl.wikipedia.org/wiki?curid=333890" title="Niezależne Zrzeszenie Studentów Uniwersytetu Pedagogicznego im. Komisji Edukacji Narodowej w Krakowie">
Niezależne Zrzeszenie Studentów Uniwersytetu Pedagogicznego im. Komisji Edukacji Narodowej w Krakowie

Niezależne Zrzeszenie Studentów Uniwersytetu Pedagogicznego im. Komisji Edukacji Narodowej w Krakowie – jedna z organizacji uczelnianych NZS w Polsce. Jako jeden z dwóch NZS w Polsce posiada status organizacji pożytku publicznego (OPP).
Członkowie NZS Uniwersytetu Pedagogicznego są zaangażowani w kreację życia społecznego, kulturalnego i naukowego uczelni. Realizują projekty o charakterze ogólnopolskim i międzynarodowym.
Historia.
Niezależne Zrzeszenie Studentów powstało w 1980 roku jako wyraz sprzeciwu środowiska studenckiego wobec polityki władz Polski. Wywodzi się bezpośrednio z tworzonych od maja 1977 roku, po zabójstwie Stanisława Pyjasa (studenta Uniwersytetu Jagiellońskiego) tradycji Studenckich Komitetów Solidarności. NZS zarejestrowane zostało 17 lutego 1981 roku, jednak po wprowadzeniu stanu wojennego ponownie je zdelegalizowano. Celem nadrzędnym Niezależnego Zrzeszenia Studentów była walka o demokratyzację życia społeczno-politycznego, swobody obywatelskie i niezależne od władz PRL struktury reprezentujące studentów.
Dzisiaj zrzeszenie obecne jest w czasie uroczystości patriotycznych i narodowych. Od wielu lat organizuje obchody rocznicy śmierci Stanisława Pyjasa.
Formy działalności.
Działalność międzynarodowa.
Zrzeszenie współpracuje z organizacjami studenckimi i młodzieżowymi z Ukrainy, Rosji i Białorusi (wymiany studentów, wizyty studyjne, konferencje) oraz organizacjami z krajów Grupy Wyszehradzkiej. W roku 2005 NZS AP otrzymało I nagrodę Pro Publico Bono w kategorii współpracy międzynarodowej za projekt „Polsko-Ukraińskie Mosty Akademickie PUMA 2010”. NZS AP jest też od kwietnia 2005 roku członkiem założycielem Stowarzyszenia Młodzieży Wyszehradzkiej ("Visegrad Youth Association").
Działalność społeczna.
To tego typu działalności zaliczyć można kampanię honorowego oddawania krwi „Wampiriada” oraz promocję idei krwiodawstwa w szkołach (w ramach programu „Krewniacy” – Europejskiej Fundacji Honorowego Dawcy Krwi). Co roku w Dzień Dziecka organizowana jest zbiórka charytatywna na rzecz jednego z krakowskich Rodzinnych Domów Dziecka – znana pod nazwą „Wesoły Tramwaj”.
Studenckie Centrum Karier i Pośrednictwa Pracy „INDEKS”.
NZS AP działa na rzecz poprawy sytuacji studentów Uniwersytetu Pedagogicznego (dawniej Akademii Pedagogicznej) i innych krakowskich uczelni na rynku pracy. Zajmuje się aktywnym pośrednictwem pracy, organizacją szkoleń i indywidualnym doradztwem zawodowym; posiada stałą ofertę staży i praktyk dla studentów oraz absolwentów, jest także organizatorem Targów Pracy Akademii Pedagogicznej.
Studenckie Centrum Wolontariatu.
Powstało ono w styczniu 2005 roku i ma na celu popularyzację idei wolontariatu wśród studentów; prowadzi bank ofert dla wolontariuszy, kataloguje podmioty z sektora NGO opierające się na wolontariacie i oferuje doradztwo prawne. Prowadzi też projekty własne: zbiórki odzieży, akcje pomocy dzieciom i osobom starszym; współpracuje ze szkołami, domami dziecka oraz innymi instytucjami o charakterze socjalnym.
Akademicka Liga Kobiet Aktywnych (ALKA).
Zajmuje się ona projektami skierowanymi do studentek Akademii Pedagogicznej oraz innych krakowskich uczelni.

</doc>
<doc id="333897" url="https://pl.wikipedia.org/wiki?curid=333897" title="Steed Malbranque">
Steed Malbranque

Steed Malbranque (ur. 6 stycznia 1980 w Mouscron, Belgia) – francuski piłkarz grający na pozycji pomocnika.
Kariera klubowa.
Olympique Lyon.
Malbranque jest wychowankiem francuskiego klubu Olympique Lyon. W jego barwach zadebiutował 21 lutego 1998 roku, w meczu ligowym przeciwko Montpellier HSC. Z czasem stał się regularnym zawodnikiem Lyonu, notując również występy w Pucharze UEFA oraz Lidze Mistrzów, czym zwrócił na siebie uwagę londyńskiego Arsenalu. Ostatecznie, latem 2001 roku przeszedł do innego klubu ze stolicy Anglii, Fulham, który wówczas awansował do Premier League.
Fulham.
W barwach Fulham zadebiutował w meczu otwarcia sezonu 2001/2002, przeciwko Manchesterowi United. W ciągu pięciu lat rozegrał w londyńskim klubie ponad 200 spotkań, będąc czołowym zawodnikiem tej drużyny i kończąc każdy sezon jako jeden z najlepszych strzelców klubu. W znacznej mierze pomogło to przez cały ten czas utrzymać zespół w najwyższej klasie rozgrywkowej w Anglii, dzięki czemu Malbranque stał się prawdziwym ulubieńcem kibiców Fulham. Po każdej bramce strzelonej przez pomocnika, fani wymawiali jego imię w podobny sposób, w jaki imię holenderskiego napastnika, Ruuda van Nistelrooya, skandowali kibice Manchesteru United. Po jednym z meczów ligowych, Malbranque’a chwalił również w programie radiowym ówczesny premier Wielkiej Brytanii, Tony Blair. Występy klubowe zawodnika przełożyły się również na zainteresowanie federacji piłkarskich Belgii oraz Francji grą Malbranque’a na szczeblu międzynarodowym.
Latem 2006 roku, Malbranque zadeklarował chęć opuszczenia klubu po zakończeniu kontraktu w 2007 roku. Negocjacje w sprawie nowej umowy zakończyły się fiaskiem (zawodnik odrzucił nawet propozycję otrzymywania najwyższych zarobków w historii Fulham), toteż żeby otrzymać za Malbranque’a pieniądze, włodarze londyńskiego klubu zdecydowali się sprzedać go jeszcze przed rozpoczęciem sezonu 2006/2007 do lokalnego rywala, Tottenhamu Hotspur.
Tottenham Hotspur.
Początkowy okres w klubie z północnego Londynu Malbranque spędził poza boiskiem, jako zawodnik kontuzjowany. Jego debiut w Tottenhamie przypadł dopiero na 8 listopada 2006 roku, w meczu pucharowym przeciwko Port Vale. Od tego czasu stał się jednak regularnym zawodnikiem zespołu, występując w linii pomocy zarówno pod wodzą holenderskiego trenera, Martina Jola, jak i jego hiszpańskiego następcy, Juande Ramosa, strzelając bramki zarówno w lidze angielskiej, jak i w Pucharze UEFA. W lutym 2008 roku, Malbranque zdobył z Tottenhamem Puchar Ligi Angielskiej.
Sunderland.
Pomimo pewnego miejsca w pierwszym składzie zespołu, Malbranque nie znalazł się w planach Ramosa na sezon 2008/2009 i w lipcu 2008 przeszedł do innego zespołu Premier League, Sunderlandu. Zadebiutował tam 16 sierpnia w pojedynku z Liverpoolem. Pierwszą bramkę zdobył natomiast 20 grudnia w spotkaniu z Hull City.
AS Saint-Étienne.
5 sierpnia 2011 podpisał dwuletni kontrakt z AS Saint-Étienne.
Olympique Lyon.
27 sierpnia 2012 roku Malbranque podpisał kontrakt z Olympique Lyon.
SM Caen.
17 czerwca 2016 roku Steed na zasadzie wolnego transferu przeniósł się do SM Caen.
Kariera reprezentacyjna.
Jako że Malbranque urodził się w Belgii, a dorastał we Francji, na szczeblu międzynarodowym miał możliwość reprezentowania jednego bądź drugiego państwa. Był kapitanem francuskiej młodzieżówki do lat 18 oraz reprezentantem drużyny Francji do lat 21, z którą zdobył wicemistrzostwo Europy w 2002 roku. Dopiero jednak występ w seniorskiej reprezentacji Francji wykluczyłby możliwość gry Malbranque’a w drużynie narodowej Belgii, toteż w trakcie sezonu 2002/2003 pomocnikowi zaoferowano grę w reprezentacji kraju, w którym się urodził. Malbranque odrzucił jednak tę propozycję, licząc na powołanie do zespołu narodowego Francji. Ostatecznie, w lutym 2004 roku został powołany przez ówczesnego szkoleniowca francuskiej reprezentacji, Jacques’a Santiniego, na spotkanie przeciwko Holandii. Mecz, który odbył się 31 marca 2004 roku, Malbranque przesiedział jednak na ławce rezerwowych. Od tego czasu więcej powołań do reprezentacji Francji już nie otrzymał.

</doc>
<doc id="333905" url="https://pl.wikipedia.org/wiki?curid=333905" title="Bory Dolnośląskie">
Bory Dolnośląskie

Bory Dolnośląskie dawniej Puszcza Dolna () – mezoregion fizycznogeograficzny (317.74) utworzony przez największy w Polsce zwarty kompleks leśny o powierzchni ok. 1650 km²; jest częścią Niziny Śląsko-Łużyckiej oraz Krainy Śląskiej. 
Położenie.
Administracyjnie leżą na terenie dwóch województw – lubuskiego i dolnośląskiego.
Stanowią część Niziny Śląsko-Łużyckiej. Rozciągają się pomiędzy Pogórzem Izerskim i Pogórzem Kaczawskim na południu a morenowymi Wzniesieniami Żarskimi i Wzgórzami Dalkowskimi na północy. Na wschodzie sąsiadują z Wysoczyzną Lubińską, Równiną Legnicką i Równiną Chojnowską. Zachodnią granicę Borów stanowi Nysa Łużycka, za którą, w Niemczech, leżą Bory Mużakowskie (niem. "Muskauer Heide").
Najwyższym wzniesieniem jest wzgórze Dębniak 238 m n.p.m. – na północ od linii kolejowej nr 282 Węgliniec – Zebrzydowa.
Podział.
Na obszarze Borów Dolnośląskich wyróżnia się mikroregiony:
Puszcze i lasy.
Na obszarze Borów Dolnośląskich wyróżnia się kompleksy leśne:
Pustynie.
Na terenie Borów Dolnośląskich znajdują się obszary pustynne:
Rzeki.
Główne rzeki Borów Dolnośląskich (od zachodu):
Podział administracyjny.
Bory Dolnośląskie leżą na pograniczu krain historycznych: Łużyc i Dolnego Śląska. Naturalną ich granicą jest rzeka Kwisa. Według współczesnego podziału administracyjnego wchodzą w skład województw:
Większe miejscowości leżące w Borach Dolnośląskich (alfabetycznie):
Borami Dolnośląskimi z ramienia Lasów Państwowych zarządzają:
Na obszarze Borów działają:
Geologia.
Budowa geologiczna oraz rzeźba terenu są efektem zlodowacenia środkowopolskiego, które pozostawiło obszary sandrowe, na których występują głównie jałowe piaski bielicowe. Cechami charakterystycznymi regionu są; znaczna liczba śródleśnych stawów, torfowiska, bagna i wydmy śródlądowe. Pod osadami zlodowacenia środkowopolskiego zalegają gliny zlodowacenia południowopolskiego, a pod nimi z kolei utwory trzeciorzędowe – piaski i żwiry oraz iły z pokładami węgla brunatnego.
Na obszarze Borów występują złoża torfu, rudy darniowej i piasku szklarskiego; na obrzeżach regionu – także węgla brunatnego (największe w rejonie Bogatyni Turoszowa, także na południe od Żar oraz złoża perspektywiczne: Legnica–Prochowice–Ścinawa a także Gubin–Mosty–Brody).
Flora.
Dominującym typem siedliskowym Borów Dolnośląskich jest bór świeży. Mniejszy udział mają bory mieszane, bory wilgotne i bory suche. Dąbrowy i buczyny zajmują jedynie najżyźniejsze fragmenty Borów, w których bory bagienne i olsy zachowały się na skromnej powierzchni.
Podstawowym i zdecydowanie dominującym gatunkiem w drzewostanie Borów Dolnośląskich jest sosna. Stale zwiększane są udziały świerka, a w wielu rewirach leśnych dokonuje się również reintrodukcji jodły pospolitej.
W lasach Borów Dolnośląskich gatunki liściaste, takie jak dąb bezszypułkowy, dąb szypułkowy, brzoza, buk, olcha czarna czy osika stanowią jedynie marginalną domieszkę. Spotyka się także gatunki drzew i krzewów pochodzenia obcego, głównie amerykańskiego: dąb czerwony, czeremcha późna i tawuła kutnerowata. Obszar ten znany jest z obfitości grzybów i jagód.
Niespotykane w skali kraju (poza obszarami leśnymi Pomorza Zachodniego) jest nagromadzenie gatunków roślin atlantyckich. Występują tu m.in.:
Miejscową florę reprezentują również rzadkie i chronione gatunki roślin, jak:
Regionalne produkty rolne.
Miód wrzosowy z Borów Dolnośląskich jest polskim produktem regionalnym chronionym przez prawo unijne – uzyskał status Chronionego Oznaczenia Geograficznego.
Fauna.
Bory Dolnośląskie od dawna cieszą się uznaniem myśliwych w kraju i za granicą, ze względu na dużą liczebność jeleni, saren, dzików, lisów i zajęcy. Coraz częściej pojawiają się wilki.
Lasy te stanowią ponadto ostoję wydry, popielicy, gniewosza plamistego, żmii zygzakowatej, żółwia błotnego, ropuchy paskówki, bociana czarnego, dudka, lelka, puchacza, siniaka, sóweczki, włochatki a także kuraków leśnych – głuszca i cietrzewia.
Stawy śródleśne i mokradła są środowiskiem licznych gatunków ptaków wodno-błotnych, jak bąk, bekas, brzęczka, cyraneczka, gągoł, gęgawa, kropiatka, kulik wielki, łabędź krzykliwy, mewa śmieszka, podgorzałka, słonka, samotnik, tracz nurogęś, zielonka czy żuraw. Znaczące są również populacje miejscowych ptaków drapieżnych – bielika, błotniaka stawowego, jastrzębia, kani czarnej, kani rdzawej, kobuza, krogulca i trzmielojada.
W rzekach płynących przez Bory żyją pstrągi potokowe, trocie wędrowne, lipienie i głowacice. W Kwisie koło Osiecznicy i Kliczkowa miała swoje stanowisko skójka perłorodna – małż wytwarzający szlachetne perły. Na skutek reintrodukcji zwiększyła się populacja bobra.
Transport.
Transport drogowy.
Na terenie Borów, w okolicach wsi Krzyżowa, zlokalizowano węzeł dwóch polskich autostrad A4 i A18.
Ponadto przez Bory Dolnośląskie prowadzą drogi:
Transport kolejowy.
Przez Bory Dolnośląskie przebiega historyczna magistrala kolejowa: Wrocław – Malczyce – Legnica – Miłkowice – Rokitki – Wierzbowa Śląska – Żagań – Guben – Berlin (linia kolejowa nr 275), z odgałęzieniem: Miłkowice – Bolesławiec – Zgorzelec – Drezno.

</doc>
<doc id="333927" url="https://pl.wikipedia.org/wiki?curid=333927" title="Warning">
Warning

Warning – tytuł szóstego albumu kalifornijskiego zespołu punkowego Green Day. Wydany został 3 października 2000 roku przez Reprise Records. Płyta zbudowana została na bazie poprzedniego albumu zespołu, "Nimrod". Zespół zrezygnował jednak z punkrockowego brzmienia na rzecz bardziej poprockowych melodii.
Lista utworów.
Ponadto nagrano jeszcze pięć dodatkowych utworów, które nie znalazły się na płycie, ale zostały wydane później.
Lista utworów wydań australijskiego i japońskiego.
Utwory "Brat" i "86" pierwotnie ukazały się na płycie Insomniac, a dołączone do wydania australijskiego i japońskiego wersje pochodzą z koncertów w Japonii i Pradze, które miały miejsce na początku 1996 roku.

</doc>
<doc id="333929" url="https://pl.wikipedia.org/wiki?curid=333929" title="Filippi">
Filippi

Filippi (łac. "Philippi", gr. "Φἱλιπποι" "Philippoi") – starożytne miasto greckie, następnie kolonia rzymska, w pobliżu wybrzeży Morza Egejskiego, na terenie obecnej Macedonii Wschodniej, na dawnej "Via Egnatia" i w bliskości obecnej autostrady Egnatia Odos.
W 2016 roku stanowisko archeologiczne w Filippi wpisano na listę światowego dziedzictwa UNESCO.
Historia.
Nazwa została nadana miastu przez Filipa Macedońskiego, który je rozbudował, poczynając od 356 roku p.n.e., na miejscu twierdzy Krenides, zdobytej i dodatkowo zaludnionej osadnikami macedońskimi. Wcześniej była to kolonia Tazos. Z uwagi na kopalnie kruszców, w Filippi m.in. działała mennica Filipa II.
Miasto zostało zajęte przez Rzymian w 168 roku p.n.e. W 42 r. p.n.e., w pobliżu miasta, wojska Antoniusza i Oktawiana Augusta zwyciężyły siły zabójców Cezara – Brutusa i Kasjusza (bitwa pod Filippi). Część legionistów została osiedlona w okolicach miasta, które zyskało nazwę "Colonia Victrix Philippensium". W 30 roku p.n.e. cesarz August uznał Filippi za kolonię rzymską i przesłał więcej kolonistów. Osiedlali się tu przybysze z całego imperium, systematycznie prowadzono publiczne i prywatne prace budowlane, toteż na najbliższe trzy wieki miasto nabrało łacińskiego charakteru.
Działał tu, początkowo wśród lokalnej gminy żydowskiej, apostoł Paweł, toteż w 49 lub 50 roku w czasie jego drugiej podróży misyjnej powstała pierwsza na kontynencie europejskim wspólnota chrześcijańska. Paweł odwiedził miasto jeszcze dwukrotnie w roku 56 i 57. List do Filipian datowany jest na lata 54–55 i pokazuje wyniki nauk przez niego głoszonych. W tym okresie miasto, znacznie już powiększone, przeniosło się na równinę, rozciągającą się u stóp znacznie wyżej położonej dawnej twierdzy (akropolu).
W X w. siedziba metropolity bizantyjskiego. Od XIII w. wskutek konkurencji Kawali zaczął się upadek Filippi. Do dziś zachowały się fragmenty agory, biblioteki, palestry, teatru, murów miejskich i dwóch bazylik chrześcijańskich z V i VI w.

</doc>
<doc id="333934" url="https://pl.wikipedia.org/wiki?curid=333934" title="Ania Dąbrowska">
Ania Dąbrowska

Anna Monika Dąbrowska (ur. 7 stycznia 1981 w Chełmie) – polska piosenkarka, kompozytorka, autorka tekstów i producentka muzyczna. Członkini Akademii Fonograficznej ZPAV.
Za debiutancki album "Samotność po zmierzchu" (2004) zdobyła uznanie krytyki i publiczności. Na kolejnej płycie, "Kilka historii na ten sam temat" (2006), nawiązała do tradycji polskiej muzyki lat 60., co kontynuowała na kolejnych dwóch krążkach. Wydała łącznie sześć albumów studyjnych, z których pięć trafiło na pierwsze miejsce listy sprzedaży w Polsce i uzyskało status platynowych; "Dla naiwnych marzycieli" zdobył status podwójnie platynowej płyty. Do 2011 łączna sprzedaż jej płyt w Polsce przekroczyła liczbę 250 tys. egzemplarzy.
Laureatka dziewięciu Fryderyków (34 nominacje).
Życiorys.
Urodziła się 7 stycznia 1981 w Chełmie. Ma siostrę Martę. Gdy miała 11 lat, zmarł jej ojciec. Jako nastolatka rozpoczęła edukację muzyczną. Uczęszczając do I Liceum Ogólnokształcącego im. Stefana Czarnieckiego w Chełmie, uczyła się jednocześnie w szkole muzycznej w klasie kontrabasu. Studiowała psychologię w Szkole Wyższej Psychologii Społecznej w Warszawie.
Przez pewien okres grała na gitarze basowej i była wokalistką zespołu 4 Pory RoQ, z którym brała udział w konkursach muzycznych. Wystąpiła m.in. na Festiwalu Poezji Śpiewanej i Festiwalu Piosenki Francuskiej. W 2002 uczestniczyła w programie rozrywkowym Polsatu "Idol", w którym zajęła 8. miejsce. Następnie współpracowała z Andrzejem Smolikiem i Krzysztofem Krawczykiem, nagrywając chórki do ośmiu piosenek na płytę Krawczyka "...bo marzę i śnię". W 2003 została zaproszona do udziału w Projekcie SI 031, w ramach którego udzieliła się wokalnie w trzech piosenkach i wzięła udział w nagraniu teledysku „Trzynastka”. W tym samym roku do rozgłośni radiowych trafił jej pierwszy singel, „I See”, który zdobył jednak dość umiarkowaną popularność.
Na początku 2004 wydała debiutancki album studyjny pt. "Samotność po zmierzchu", za którego produkcję odpowiadał Bogdan Kondracki. Za album otrzymała dobre recenzje, a jego premierę poprzedziła wydaniem singla „Tego chciałam”, który stał się przebojem. W tym samym roku wystąpiła z utworem „Glory” w konkursie „Premier” na festiwalu w Opolu. Kolejne przebojowe single, „Charlie, Charlie” i „Inna”, umocniły jej pozycję na rynku muzycznym, a za sprzedaż "Samotności..." w nakładzie ponad 40 tys. egzemplarzy uzyskała status złotej płyty. Dzięki wysokiej sprzedaży debiutanckiego albumu wystąpiła podczas festiwalu "TOPtrendy 2005", na którym wykonała trzy piosenki: „Tego chciałam”, „Tylko słowa zostały” i „Charlie, Charlie”. Również w 2005 zdobyła nagrodę As Empiku oraz trzy Fryderyki. 
W 2006 udzieliła się wokalnie na albumie pt. "Unhappy Songs" projektu Silver Rocket i pojawiła się gościnnie w dwóch teledyskach z tej płyty. W październiku wydała drugi solowy album pt. "Kilka historii na ten sam temat", który był nawiązaniem do polskiej muzyki popularnej przełomu lat 60. i 70. XX wieku. Album promowała singlami: „Trudno mi się przyznać” i „Czekam...”, które zyskały dużą popularność. Za album zebrała przychylne recenzje, a półtora miesiąca po jego premierze uzyskała za niego certyfikat platynowej płyty, sprzedając go w nakładzie 50 tys. sztuk. Dzięki sukcesowi drugiej płyty wystąpiła w czołówce festiwalu "TOPtrendy 2007", a także zdobyła nagrodę w kategorii „Album roku” podczas gali Eska Music Awards i była nominowana do Europejskiej Nagrody Muzycznej MTV dla najlepszego polskiego wykonawcy. W październiku 2007 rozpoczęła trasę koncertową, która zbiegła się z wydaniem dwupłytowej reedycji albumu pt. "Kilka historii na ten sam temat".
W czerwcu 2008 wydała trzeci album studyjny pt. "W spodniach czy w sukience?", nad którym pracowała m.in. z Leszkiem Możdżerem i Danielem Bloomem. Albumem kontynuowała tematykę retro i styl lat 60., co stało się wówczas znakiem rozpoznawczym jej twórczości. Album okazał się kolejnym sukcesem komercyjnym (po czterech dniach uzyskał status złotej płyty, a później również platynowej), a także artystycznym, choć opinie krytyków na temat płyty były podzielone. Na pierwszy utwór promujący album wybrała „Nigdy więcej nie tańcz ze mną”, który odniósł sukces na listach przebojów i z którym wzięła udział w konkursie na Polski Hit Lata podczas Sopot Hit Festiwalu. Drugim singlem został tytułowy utwór, a trzecim „Smutek mam we krwi”, natomiast album przekroczył nakład 50 tys. sztuk. Jesienią wyruszyła w trasę sponsorowaną przez markę Nissan Micra. W 2009 otrzymała osiem nominacji do Fryderyków 2009, jednak ostatecznie nie zdobyła żadnej statuetki. Dzięki wysokiej sprzedaży "W spodniach czy w sukience?" wystąpiła na festiwalu TOPtrendy 2009. Po raz czwarty otrzymała też nominację do nagrody MTV dla najlepszego polskiego wykonawcy oraz nawiązała współpracę z francuską grupą Nouvelle Vague, z którą nagrała cover utworu „Johnny and Mary” Roberta Palmera (umieszczony później na polskiej edycji albumu zespołu pt. "3"). Jesienią wydała singiel „Nigdy nie mów nigdy”, promujący film Wojciecha Pacyny o tym samym tytule.
W kwietniu 2010 wydała album pt. "Ania Movie", na który nagrała covery piosenek z klasycznych filmów i seriali. Jak zapowiedziałą, była to jej ostatnia płyta utrzymana w stylu retro. Album okazał się kolejnym sukcesem, utrzymując się przez siedem tygodni z rzędu na szczycie listy OLiS, i przekroczył nakład 50 tys. egzemplarzy. Pierwszy teledysk powstał do piosenki „Bang Bang (My Baby Shot Me Down)” z repertuaru Cher, a drugi do „Silent Sigh” z filmu "Był sobie chłopiec". Planowana na wiosnę trasa promocyjna została przesunięta na jesień i zimę 2010 z powodu katastrofy pod Smoleńskiem oraz stanu zdrowia piosenkarki.
W 2011 była jedną z trenerek w pierwszej edycji programu rozrywkowego TVP2 "The Voice of Poland" (2011). W 2012 udzieliła się w piosence „Niebieski parasol” na albumie Krzysztofa „Kielicha” Kieliszkiewicza pt. "Dziecko szczęścia", a także wydała swój piąty album pt. "Bawię się świetnie", za który w niecałe dwa miesiące od premiery uzyskała status platynowej płyty. Album promowała singlami: „Bawię się świetnie” i „Jeszcze ten jeden raz”.
4 marca 2016 wydała album "Dla naiwnych marzycieli". W czerwcu 2016 na Krajowym Festiwalu Polskiej Piosenki w Opolu otrzymała nagrodę Super Jedynkę w kategorii Super Artystka Roku. Otrzymała również nominację w kategorii Album Roku. Pod koniec września 2016 otrzymała nominację do nagród MTV Europe Music Awards 2016 w kategorii "Najlepszy polski wykonawca". Na początku 2017 wydała singiel „Porady na zdrady (Dreszcze)”, który nagrała w ramach promocji komedii romantycznej Ryszarda Zatorskiego "Porady na zdrady".
10 listopada 2017 wydała album kompilacyjny pt. "The Best of", na którym umieściła soje największe przeboje oraz premierowy singiel "Z Tobą nie umiem wygrać". Singiel dotarł do pierwszego miejsca na liście AirPlay, a sam album – do trzeciego miejsca w notowaniu OLiS. We wrześniu 2018 wydała singiel "Serce nie sługa" promujący film o tym samym tytule. W 2019 wystąpiła na 56. KFPP w Opolu, na koncercie „Od Opola do Opola”, a pod koniec roku wydała utwór „Gdy wiem że jesteś”, nagrany do filmu "1800 gramów" przy współpracy z GrubSonem. Również w 2019 roku otrzymała honorowy tytuł Ambasadora Województwa Lubelskiego. W 2020 przy współpracy z Gromee oraz raperem Abradab wydała utwór „Powiedz kto w tych oczach mieszka”, a także wystąpiła na 57. KFPP w Opolu podczas koncertu „Cisza jak ta” poświęconemu Romualdowi Lipce.
Życie prywatne.
Ze związku z Pawłem Jóźwickim ma dwoje dzieci, Stanisława (ur. 2010) i Melanię (ur. 2013).

</doc>
<doc id="333945" url="https://pl.wikipedia.org/wiki?curid=333945" title="Das Erste">
Das Erste

Das Erste – pierwszy program niemieckiej telewizji publicznej, będący wspólnym przedsięwzięciem dziesięciu publicznych nadawców zrzeszonych w ARD. Dyrektorem programu od 2008 roku jest Volker Herres.
Historia.
Latem 1950 roku rozpoczęły się eksperymentalne transmisje z Hamburga. 25 grudnia 1952 rozpoczęto regularne nadawanie programu telewizyjnego w kanale Nordwestdeutscher Rundfunk (NWDR). 1 listopada 1954 roku zorganizowano wspólną redakcję publicznych telewizyjnych nadawców z całego terenu Niemiec Zachodnich, pod nazwą Arbeitsgemeinschaft der öffentlich-rechtlichen Rundfunkanstalten der Bundesrepublik Deutschland (ARD) i rozpoczęto ciągłe nadawanie programu telewizyjnego na teren całego RFN. Od 25 sierpnia 1967 roku ARD Deutsches Fernsehen nadaje w kolorze. W październiku 1984 roku wprowadzono dla kanału ARD nazwę: ARD – Erstes Deutsches Fernsehen. Od 1995 r. kanał nadaje swój program całą dobę. Od 1996 roku oficjalną nazwą programu jest Das Erste, a logiem pogrubiona cyfra 1.
Od samego początku program odbierany był na większości terenów Niemieckiej Republiki Demokratycznej i stanowił ogólnodostępne źródło informacji wolne od obostrzeń NRD-owskiej cenzury. Od 15 grudnia 1990 roku wschodnioniemiecka Deutscher Fernsehfunk weszła w skład ARD i także współtworzyła kanał Das Erste.
Organizacja.
Nie istnieje żaden centralny ośrodek Das Erste (zarządzaniem w imieniu ARD zajmuje się jeden z jego członków BR), zajmujący się wytwarzaniem programów dla tego kanału – 100% jego emisji stanowią programy produkowane przez członków ARD lub zamawiane przez nich u producentów zewnętrznych, tak więc jest to stacja całkowicie zdecentralizowana. Wkład nadawców w produkcję kanału Das Erste jest odpowiedni do liczby ludności mieszkających w danym obszarze nadawania ośrodków regionalnych: WDR 21,40%, SWR 18,20%, NDR 17,60%, BR 15,95%, MDR 10,85%, HR 7,40%, RBB 6,60%, SR 1,25% oraz RB 0,75%. O kształcie programowym Das Erste decyduje rada złożona z przedstawicieli oddziałów regionalnych – członków ARD.
Nadawanie.
Siedziba telewizji Das Erste znajduje się we Frankfurcie, gdzie znajduje się również centrala Hessischer Rundfunk. W 2005 roku uruchomiono nowoczesny port mediowy, który pozwala regionalnym ośrodkom na szybkie przesyłanie materiałów do centrum nadawczego i z centrum nadawczego do podrzędnych stacji nadawczych w różnych regionach Niemiec, tak aby wszyscy członkowie ARD prezentowali ten sam program. Wcześniej materiały musiały być przewożone na kasetach między ośrodkami.
W 2008 roku Das Erste (i członkowie ARD) przeszło prawie wyłącznie na nadawanie cyfrowe i jest to pierwszy ogólnokrajowy program nadający w nowej technologii. 15 sierpnia 2009 roku uruchomiono kanał Das Erste HD.
Das Erste jako telewizja publiczna współfinansowana ze środków abonamentowych, w niedziele i święta nie nadaje żadnych reklam i materiałów ogłoszeniowych. Zazwyczaj przerwy reklamowe trwają około 1–3 minuty, rzadko też zdarza się, aby reklamy przerywały program. Ogólnie, średnia za każdy dzień roboczy nie może przekraczać 20 minut reklam na antenie ogólnokrajowej.
8 czerwca 2010 roku o godzinie 5.30 sygnał za pośrednictwem satelity Hot Bird 8 – 13°E z 11,604 GHz, pol. H, SR 27500, FEC 5/6 został zakończony ze względu na prawa do emisji meczów MŚ 2010 w RPA.
21 grudnia 2010 roku Das Erste wznowiło nadawanie z satelity Hot Bird 8 ze względu na chęć dotarcia do żołnierzy niemieckich na terenie Afganistanu oraz Niemców pracujących i mieszkających poza granicami kraju.
1 kwietnia 2017 roku Das Erste zakończyło nadawanie z satelity Hot Bird 8.

</doc>
<doc id="333947" url="https://pl.wikipedia.org/wiki?curid=333947" title="Herb Cieszyna">
Herb Cieszyna

Herb Cieszyna ukształtował się w XIV wieku i do dziś zmienił się tylko nieznacznie.
U podstawy niebieskiego pola tarczy herbowej przedstawiono błękitną rzekę Olzę, zaś powyżej umieszczono białe mury miejskie z dwiema basztami o czerwonych hełmach i otwartą bramą z podniesioną kratownicą. Podkreślają one obronny charakter miasta, zaś otwarta brama jest symbolem otwarcia na kontakty handlowe i przybyszów. Nad murami widnieje złoty koronowany orzeł Piastów cieszyńskich z rozpostartymi skrzydłami – godło Księstwa Cieszyńskiego.
Herb ewoluował wraz z rozwojem miasta. Wraz ze zmianami stylów architektonicznych zmieniał się rys murów miejskich, zmieniał się także wizerunek orła. Początkowo stosowano niekoronowanego orła piastowskiego (ukoronowanie orła w herbie miasta oznaczało według zasad heraldyki polskiej pełnię władzy suwerennej, a tej Cieszyn wówczas nie posiadał, gdyż był własnością księcia). Po wymarciu Piastów cieszyńskich w 1653 i przejęciu miasta przez Habsburgów orła piastowskiego zastąpiono koronowanym orłem cesarskim. W wieku XX piastowski koronowany orzeł przypomina o piastowskich korzeniach miasta i regionu. Współczesna urzędowa wersja herbu miasta Cieszyna zatwierdzona została przez Radę Miejską w 1996 roku.
Na bazie heraldycznych barw herbu ustanowiono także czerwono-błękitno-żółtą flagę miasta Cieszyna.
Ustanowiony 7 czerwca 1921 i używany po dziś dzień herb Czeskiego Cieszyna jest heraldycznie identyczny – różni się tylko rodzajem tarczy oraz brakiem korony w wizerunku orła.

</doc>
<doc id="333951" url="https://pl.wikipedia.org/wiki?curid=333951" title="Gromnik (wzgórze)">
Gromnik (wzgórze)

Gromnik () – najwyższe wzgórze Wzgórz Strzelińskich (części Wzgórz Niemczańsko-Strzelińskich), wysokość 393 m n.p.m.; węzeł szlaków turystycznych. Górę tę zalicza się do Przedgórza Sudeckiego.
Historia.
W czasach prehistorycznych Gromnik mógł być miejscem kultu pogańskiego, podobnie jak Ślęża. Z późniejszych czasów zachowały się ślady grodziska – od VIII do V w. p.n.e. znajdował się tu gród kultury łużyckiej.
W wiekach IX - X n.e. znajdował się tu gród Ślężan. Gród ten miał powierzchnię 2 - 2,5 ha; był więc niewielki, ale ufortyfikowany wałami o drewniano-ziemnym trzonie z obłożeniem obrobionymi kamieniami, gdzieniegdzie przechodzącymi w kamienny mur. Od X do XV w. Gromnik był niezamieszkany, wskazuje na to m.in. całkowity brak ceramiki z tego okresu w materiałach kopalnych.
Na wzniesieniu odsłonięto fundamenty dwuabsydowej rotundy wzniesionej z miejscowego kamienia łamanego o wymiarach: średnica nawy głównej – 6,2 m, promienie absyd odpowiednio 1,3 oraz 1,4 m. Ściany są zachowane do wysokości ok. 1,5 m. Wynik badań C14, wykluczył wczesnośredniowieczną genezę rotundy w Gromniku.
W XIII i XIV w. tereny wokół Gromnika należały do rodziny Samborów. W 1340 r. wdowa po rycerzu Janie Samborze sprzedała rosnący wokół góry las bukowy proboszczowi Strzelina - Witalisowi.
Najstarsza zapisana w 1427 r. nazwa Rabesberg pochodzi prawdopodobnie od pochodzącego z tego rodu XIII-wiecznego rycerza Gosława Wrony lub jego syna Henryka Rabe.
W średniowieczu, w 1427 r. na Gromniku zakładają siedzibę Hans i Opitz von Czirn przybyli z Czernicy, miejscowości leżącej na pograniczu Wielkopolski
i Śląska. Zostali oni sprowadzeni przez książąt brzeskich. W okresie wojen husyckich zdobyli sławę kombinatorów, którzy przystają do silniejszych. Wykorzystując słabość władzy książęcej, w roku 1439 Czirnowie uzyskują od Elżbiety wdowy po księciu Ludwiku II brzeskim zezwolenie na budowę zamku na szczycie Gromnika i zrobili z niego gniazdo rozbójników. Napadali najczęściej na karawany kupieckie jadące z Czech wzdłuż Wzgórz Strzelińskich do Wrocławia, potrafili także docierać na przedmieścia Brzegu, a nawet splądrować zamek biskupi w Otmuchowie.
Uprawiany przez Czirnów raubritterski proceder spowodował, że zamek był w 1443 r. oblegany przez wojska wrocławskie i biskupie. Po dwutygodniowym oblężeniu
z użyciem artylerii doszło do honorowej kapitulacji, a zamek został zburzony. Wkrótce w 1446 r. bracia Czirn uzyskali od książąt brzeskich Jana i Henryka zgodę na odbudowę zamku. Wykonano ją w ciągu jednego roku.
Prowadzone w 2013 roku badania dr Krzysztofa Jaworskiego wykazały, że fundamenty, które uznawane były kilka lat temu za pozostałości rotundy, powstały jednocześnie z wieżą donżonu zamku zbudowanego po 1446 r. W 1480 z polecenia księcia legnicko-brzeskiego Fryderyka zamek został ponownie i ostatecznie zburzony.
Zamek dwukrotnie niszczony przez mieszczan wrocławskich, brzeskich, wojska biskupie i książęce. Nie ukróciło to szybko rozbójniczego procederu.
W roku 1482 zamek został zniszczony przez księcia legnicko-brzeskiego Fryderyka.
Z czasem rodzina rozbójników ustatkowała się i zdobyła łaskę książąt, i zamieszkała w posiadłości u podnóża wzgórz: dwory-zameczki w Siemisławicach (d. Siedmiosławicach) i Przewornie. Za grzechy przodków Jerzy Czirn ufundował nowy kościół w Krzywinie. Ród wygasł w 1615 r. i jego zamki przeszły w posiadanie książąt brzeskich.
O ruinach na Gromniku przypomniano sobie dopiero po I wojnie światowej. Na szczycie góry znajdowała się gospoda i wieża widokowa, zburzone w 1945.
W 2003 staraniem "Towarzystwa Wzgórz Strzelińskich" zainicjowane zostały prace związane z uporządkowaniem wzgórza, w latach późniejszych ze względu na odkryte cenne zabytki archeologiczne i architektoniczne powstają stopniowo realizowane projekty zabezpieczeń i dostosowania na cele turystyczne w ramach programu: "Gromnik - Europejskie Dziedzictwo Kulturowe Pogranicza Saksońsko-Dolnośląskiego..."
Zagospodarowanie szczytu.
Szczyt wzgórza otacza podwójny obwód kamiennych wałów określanych dotychczas jako łużyckie.
Wewnątrz obwodu znajdowały się XIX-wieczne zabudowania gospody i wieży widokowej założonej po 1825 r. na miejscu XV-wiecznego zamku Czirnów.
W trakcie prac badawczych w 2003 r. odsłonięto relikty podwójnego obwodu wielobocznej, XV-wiecznej wieży mieszkalnej, znanej dotychczas jedynie z zapisków.
Turystyka.
Dojazd jest możliwy samochodem na parking położony na wysokości ok. 350 m n.p.m. Parking leży przy szosie prowadzącej z Przeworna do Dobroszowa lub Białego Kościoła. Z parkingu na szczyt prowadzi szlak czerwony z żółtym.
Na początku 2012 roku na szczycie wzgórza wybudowano nową wieżę widokową o konstrukcji szachulcowej. Wieża udostępniana jest zorganizowanym grupom turystycznym oraz przy okazji lokalnych imprez, takich jak piknik rycerski. Z platformy i galerii widokowej można oglądać odsłaniane, w miarę postępów prac archeologicznych, relikty założenia zamkowego. Niestety, wieża niższa jest od otaczających ją drzew.

</doc>
<doc id="333954" url="https://pl.wikipedia.org/wiki?curid=333954" title="Ślązacy">
Ślązacy

Ślązacy (, śl-niem. "Schläsinger", , ) – określenie grupy ludności urodzonej i mieszkającej na Śląsku. Termin ten ma w literaturze historycznej i etnograficznej szerokie i często odmienne znaczenie. Obecnie pod pojęciem Ślązaków rozumie się:
Przy omawianiu kultury, języka i podziału etnograficznego w dalszej części hasła ma się na myśli kulturę Ślązaków w rozumieniu pkt. 1 lub 2 powyższych definicji. Kultura Niemców dolnośląskich i górnośląskich, Polaków o słabej identyfikacji z kulturą śląską jest omówiona we właściwych tematycznie hasłach.
Geografia.
Obecnie autochtoni zamieszkują głównie tereny Górnego Śląska oraz Niemiec, jednak istnieją również emigracyjne skupiska w USA, w tym Panna Maria w Teksasie.
Tożsamość kulturowa.
Odrębność kulturowa autochtonicznych Ślązaków polega na silnie rozwiniętym, niemalże materialnym poczuciu tożsamości, która wyraża się w więziach regionalnych, elementach kultury i szczególnie używaniu gwar śląskich. Tożsamość kulturowa Ślązaków została utrwalona w wyniku zmiennych losów historycznych, a także pogranicznego charakteru społeczności.
Przy analizowaniu sytuacji socjologicznych panującej na początku XX wieku podkreśla się, że Ślązacy ze Śląska Opolskiego nie posiadali rozwiniętej świadomości narodowej i przekonania o uczestnictwie we wspólnocie narodowej. Elementem jednoczącym tę zbiorowość była więź regionalna. Poza nieliczną grupą otwarcie manifestującą swą polskość, autochtoniczni Ślązacy ze Śląska Opolskiego pielęgnowali swe polskie elementy kulturowe nie jako wyraz łączności z narodem polskim, lecz jako elementy miejscowego folkloru i swojskiej kultury, dzięki której mogli odróżnić się od Niemców.
Z drugiej strony znane są wyniki spisów narodowych z początku XX wieku (1910) gdzie 53% ludności Górnego Śląska (rejencji opolskiej) zadeklarowało język polski jako język ojczysty.
Jednym z elementów tożsamości kulturowej rodzimych Ślązaków są używane przez nich gwary, które od wieków pozwalały rozpoznawać swoich i obcych. Wzmacniają one spójność grupy, a ich wyzbycie się równoznaczne jest z porzuceniem wspólnoty. Jednakże należy zwrócić uwagę, że autochtoni z ludnością napływową używają języka literackiego, a gwarami posługują się w rodzinie i obrębie własnej zbiorowości.
Wśród autochtonicznych Ślązaków istnieje silna więź z własnym małym terytorium i jego społecznością lokalną. Badania socjologiczne przed 1990 r. wykazały jednak, że ponad 50% autochtonów na Śląsku Opolskim za ziemię rodzinną uważa swoją miejscowość lub okolice. Wykazano, że Ślązaków cechuje silna orientacja lokalna i regionalna i słaba orientacja na Polskę jako ojczyznę. Charakterystyczne jest przywiązanie do rodzinnych stron i niechęć do migracji w inne regiony Polski. Podstawą emocjonalnej więzi do rodzinnych stron jest silne poczucie zakorzenienia swojej rodziny, która mieszka tu od pokoleń.
Współcześnie zauważalne są przyspieszone procesy unifikacji tożsamości kulturowej Ślązaków, związane przede wszystkim z wysokim współczynnikiem urbanizacji, upowszechnieniem się kultury masowej, migracjami oraz łatwym dostępem do informacji.
Mowa.
Ślązacy posługują się etnolektem śląskim, powiązanym z językiem polskim literackim, językiem niemieckim i czeskim. Śląszczyzna od 2007 r. posiada kod ISO 639-3 „szl”. Mieszkańcy Dolnego Śląska, do czasu wysiedlenia po II wojnie światowej, posługiwali się także dialektem śląskim języka niemieckiego do dziś używanego w Niemczech, Górnych Łużycach oraz przez mniejszość niemiecką w Polsce – posiada on kod ISO 639-3 „sli”.
Demografia.
W początkach XIX wieku Śląsk Pruski zamieszkiwali Niemcy, Polacy, Czesi, Morawianie, Łużyczanie i Żydzi. Georg Hassel podaje szczegółowe dane dot. struktury narodowościowej (Nationalverschiedenheit) całej prowincji i poszczególnych rejencji w swojej pracy z 1823 roku:
Spis z 1910 wykazał blisko 582 tys. osób podających język polski jako ojczysty i ponad 51 tys. polski i niemiecki (dwujęzyczni). Przeprowadzane spisy ludności podporządkowane były celom politycznym, spis z roku 1925 wykazał już tylko ponad 151 tys. osób podających język polski jako ojczysty i 384 tys. dwujęzycznych. Był to wynik polityki germanizacyjnej, presji politycznej, ekonomicznej i administracyjnej.
Na obszarze przyłączonym do Polski w 1945 r., tj. Śląsk Opolski i Dolny Śląsk, w chwili zakończenia działań wojennych wśród niemieckiej ludności przetrwało 891 117 osób określonych jako „polska ludność rodzima” – z czego na Śląsku Opolskim 827 500 oraz 63 617 w woj. wrocławskim (dużym).
Według danych z 15 września 1946 r. na Śląsku Opolskim polska ludność rodzima obejmowała 850 tys. osób, a w (dużym) woj. wrocławskim 15 tys. osób zweryfikowanych.
Po 1945 r. na Śląsku mieszkało 850 tys. zweryfikowanych autochtonów z niemieckiej części Śląska oraz 1,2 mln autochtonów z polskiej części Górnego Śląska. Znaczna część pozytywnie zweryfikowanych Ślązaków ze Śląska Opolskiego wyemigrowała po wojnie za granicę lub poczuwa się dziś do narodowości niemieckiej.
W 1991 r. podczas spisu powszechnego w Czechosłowacji narodowość śląską zadeklarowało 44 446 osób głównie na Śląsku Opawskim, gdzie nie było możliwości zadeklarowania narodowości polskiej.
W czeskim spisie powszechnym w 2011 narodowość śląską zadeklarowało 12 231 osób, z tego najwięcej w kraju morawsko-śląskim – 11 317. W 2001 r. w spisie powszechnym wśród obywateli Czech – 10 878 osób zadeklarowało narodowość śląską, a 51 968 obywateli narodowość polską. Najwięcej obu rodzajów deklaracji było w kraju morawsko-śląskim, tj. 9753 osób deklarujących narodowość śląską oraz 38 908 osób deklarujących narodowość polską. W powiecie Opawa, którego część obszaru należy historycznie do Śląska Opawskiego było 4486 osób deklarujących narodowość śląską i 297 osób deklarujących narodowość polską. Natomiast w powiatach: Frýdek-Místek oraz Karviná, których część obszaru należy historycznie do Śląska Cieszyńskiego było łącznie 3580 osób deklarujących narodowość śląską oraz 37 117 osób deklarujących narodowość polską. Choć we współczesnych Czechach to obywatel deklaruje swoją narodowość podczas spisu, oficjalne stanowisko rządu czeskiego mówi, iż Ślązacy nie spełniają wymogów potrzebnych do określenia ich jako odrębną mniejszość narodową, ale traktowani są jako mniejszość etniczna.
W 2002 r. podczas Narodowego Spisu Powszechnego, narodowość śląską w polskiej części Śląska zadeklarowało 173 153 osób, w tym 148,5 tys. mieszkańców województwa śląskiego i 24,2 tys. osób w województwie opolskim. W 2002 r. na obszarze polskiej części Śląska Cieszyńskiego (powiat cieszyński, powiat bielski, Bielsko-Biała) narodowość śląską zadeklarowało 1045 osób. Zarzuty nierzetelności rachmistrzów przy Narodowym Spisie Powszechnym w 2002 r. podnosiły: Ruch Autonomii Śląska (uważający dane ze spisu za zaniżone), przewodniczący Zjednoczenia Łemków oraz przedstawiciele Związku Ukraińców w Polsce.
W 2011 r. podczas Narodowego Spisu Powszechnego, narodowość śląską lub przynależność do śląskiej wspólnoty etnicznej w polskiej części Śląska zadeklarowało 809 000 osób, w tym 362 tys. osób zadeklarowało ją jako jedyną narodowość, 56 tys. jako pierwszą przy zadeklarowaniu również drugiej narodowości, 391 tys. jako drugą narodowość lub wspólnotę etniczną. Najwięcej osób deklarujących przynależność do narodowości śląskiej lub do śląskiej grupy etnicznej mieszka w województwie śląskim i opolskim. W województwie śląskim w spisie powszechnym było 700 000 deklaracji śląskich, w tym 318 000 deklaracji wyłącznie śląskich oraz 382 000 deklaracji podwójnej identyfikacji (w tym 370 000 identyfikacji śląsko-polskich). W województwie opolskim deklaracji śląskich było łącznie 100 000, z czego 41 000 wyłącznie śląskich i 39 000 śląsko-polskich.
Podczas spisu powszechnego w Czechach w 2021 narodowość śląską zadeklarowało 31 301 osób, z tego 12 451 jako jedyną. Na obszarze historycznego Śląska mieszkało 27 218 z nich (11 193 licząc wyłącznie deklaracje pojedyncze), co stanowiło 2,67% mieszkańców regionu (1,09% licząc wyłącznie deklaracje pojedyncze). Najwięcej zadeklarowanych Ślązaków mieszkało na ziemi hulczyńskiej (6291 osób stanowiących 9,70% populacji), gdzie znajdowały się też jedyne miejscowości, gdzie liczba śląskich deklaracji narodowościowych przekroczyła 15%: Darkovice (18,59%), Kobeřice (16,13%) i Hněvošice (16,02%). W liczbach bezwzględnych gminami o największej liczbie Ślązaków były miasta Ostrawa (3173 osób), Opawa (2989 osób) i Trzyniec (1154 osób). 
Ślązaków jako grupę etniczną wymienia The World Factbook.
Etnonimia.
 Ślężanami określono w IX wieku plemię zachodniosłowiańskie z terenu dzisiejszego Dolnego Śląska. Następnie w X wieku nazwę tę przejął cały obszar dorzecza górnej i środkowej Odry. Istnieje również alternatywna Polska etymologia łącząca nazwę Śląska z wyrazem "slęg" (oznaczający wilgotny, mokry). Polska literatura z XIX i XX wieku, Ślązakami określa autochtoniczną ludność zamieszkującą Śląsk.
Etnonimia lokalna.
Do połowy XVIII wieku Królestwo Prus opanowało większą część Śląska. Spowodowało to powstanie określeń Ślązaków z pruskiej Prowincji Śląsk, tj. "Prusaków", "Prusoków". Określenia te stosują Ślązacy ze Śląska Cieszyńskiego, którego dawne Księstwo Cieszyńskie pozostawało w Cesarstwie Austriackim (a następnie do Austro-Węgier). Mieszkańców Śląska Cieszyńskiego określa się mianem "Cysaroków", "Cesaroków", "Cysarou’cy" lub rzadziej "Kajzeroków". Określenia te były i są stosowanie głównie na dawnych obszarach przygranicznych, gdzie posługiwali się nimi śląscy sąsiedzi po obu granicach.
Znanym szerzej etnonimem powstałym na początku XX wieku są "Hanyse", "Hanysy" (od imienia Hans, Johannes = Jan), którym określa się Ślązaków z Górnego Śląska. Nazwy tej używają tzw. "Zagłębiacy" z małopolskiego Zagłębia Dąbrowskiego, ale także mieszkańcy Śląska Cieszyńskiego ("Cysaroki").
W okresie międzywojennym Ślązacy z Górnego Śląska często nazywali osoby przybyłe ze Śląska Cieszyńskiego na Górny Śląsk pejoratywnym określeniem "Gorol". W gwarze śląsko-cieszyńskiej nie wykształtowało się określenie "gorol" w rozumieniu górnośląskim.
Po II wojnie światowej nazwa "Gorole" określała ludność napływową z pozostałych regionów Polski. Określano tak osoby, które przyjechały na Śląsk za pracą, przeważnie mieszkających w blokach. Osadników określano także jako m.in. "Poloki", "Werbusy", "Chachary". Ludność napływową z różnych regionów Ślązacy nadawali etnonimy np. z Warszawskiego – "Krawaty", "Krawaciarze", z Krakowskiego – "Lajkoniki", "Centusie", "Krakusy", "Kopidoły". Coraz częściej są zawierane małżeństwa między autochtonicznymi Ślązakami i ludnością napływową. Dzieci z takich związków określa się jako "Krojcoki".
"Helmuty", "Helmuciki" to określenie Ślązaków, którzy wyemigrowali do Niemiec (do "rajchu").
W 1920 r. nastąpił podział Śląska Cieszyńskiego między dwa państwa: Polskę i Czechosłowację (obecnie Czechy). Zdarzenie to przyczyniło się do szeregu zmian, poza oczywistymi jak zerwanie więzi społecznych, rodzinnych ludności dawnego Księstwa Cieszyńskiego, także m.in. powstaniu terminu "Zaolzie", oraz utożsamiających się z nim tzw. "Zaolziaków" ("Zaolzioki"). Do Zagłębia Ostrawsko-Karwińskiego została sprowadzona ludność z „głębi” Czechosłowacji, a odsetek ludności rdzennej określającej się jako "Polocy" (Polacy) lub "Ślónzocy" zaczęła topnieć i choć często podkreślają swoją "tutejszość" często uważani są za "element napływowy, obcy".
Historia.
Zdaniem części polskich historyków prasłowiański charakter ma już osadnictwo kultury łużyckiej na Śląsku. Zupełnie odmienne zdanie prezentuje większość współczesnych polskich archeologów, odrzucając związki kultury łużyckiej ze Słowianami, czy hipotetycznymi Prasłowianami.
W starożytności tereny Śląska zamieszkiwały ludy celtycko-germańskie (Bojowie, Lugiowie, Wandalowie, Goci). Od VII w. n.e. teren Śląska znalazł się bezsprzecznie w zasięgu kultury słowiańskiej. Późniejsze źródła historyczne (m.in. Geograf Bawarski, Dokument praski) wymieniają z nazwy następujące plemiona: na zachodzie Dziadoszanie wraz z Bobrzanami nad rzeką Bóbr, dalej Ślężanie wokół Ślęży, Trzebowianie na północ od nich, Opolanie na wschód, Głubczyce na południu i Golęszycy w dorzeczu górnej Odry.
Beskid Śląski pozostawał przez 600 lat poza Polską i poddany był penetracji czeskiej i niemieckiej, jednak był najmniej wynarodowioną częścią Śląska, a wsie beskidzkie zachowały czystą śląską mowę i obyczaje. Przepływ ludności nie odbywał się jednakże tylko w jednym kierunku: z Niemiec na Śląsk. Śląsk był regionem demograficznie prężnym i emigracja Ślązaków powodowała zmiany demograficzne w innych regionach. Na przykład typowy Berlińczyk w 1938 roku był anegdotycznie Ślązakiem. Zobacz też ostflucht.
Po I wojnie światowej na Górnym Śląsku wybuchły trzy powstania śląskie, Ślązacy zależnie od poglądów walczyli bądź po proniemieckiej bądź propolskiej stronie.
Według Wojciecha Korfantego, w okresie międzywojennym 1/3 ludności w polskiej części Górnego Śląska nie miała skrystalizowanej świadomości polskiej lub niemieckiej i określała się po prostu jako "Ślązacy". Niektórzy, którzy wcześniej popierali Polskę, rozczarowani polityką polskich władz nierzadko akcentowali swoją "śląskość" lub "niemieckość".
 Przykładowy zapis w akcie urodzenia: „Na podstawie § 18 obwieszczenia z dnia 25.3.1899 r. (Dz. U. Rz. Niem. s. 225) i art. XVI protokołu końcowego do Konwencji Genewskiej z dnia 15.05.1922 r. oraz za zezwoleniem Starostwa w Rybniku z dnia 14.12.1936 r. nr A.9/M.103 prostuje widoczny błąd pisowni nazwiska (...)”.
W czasie II wojny światowej, władze III Rzeszy wprowadziły spis ludności. Odnotowywano wtedy przypadki wypełniania rubryki narodowościowej jako „Schlonsaken” lub „Oberschlesier”, jednak na podstawie rozporządzenia z marca 1941, wpis taki był skreślany. Ludzie, którzy wypełnili tak rubrykę musieli otrzymać jedną z innych czterech grup narodowościowych. Osoby te ze względu na bycie autochtonami, najczęściej otrzymywały 3 kategorię. Według raportów policji niemieckiej w grupach III i IV DVL powszechny był pozytywny stosunek do Polski oraz posługiwanie się językiem polskim.
Po II wojnie światowej, zgodnie z ustaleniami mocarstw w czasie konferencji poczdamskiej, postanowieniem Sojuszniczej Rady Kontroli Niemiec z 20 listopada 1945 oraz umowami dwustronnymi przedstawicieli rządu polskiego z brytyjską Armią Renu, władzami radzieckiej strefy okupacyjnej i innymi reprezentantami aliantów, niemieckojęzyczna ludność Śląska (który stał się częścią Polski) została przesiedlona do Niemiec. Przesiedlono również do Niemiec niemieckojęzycznych mieszkańców Śląska Czeskiego. W wyniku obu tych wydarzeń została wysiedlona prawie cała ludność Dolnego Śląska i znaczna część mieszkańców Górnego Śląska. Część z nich podjęła działalność w ziomkostwach (Ziomkostwo Śląsk, Ziomkostwo Górnoślązaków).
Prześladowania w pierwszych latach po II wojnie światowej, które w założeniu miały dotknąć aktywną część ludności niemieckiej z okresu III Rzeszy, w praktyce objęły również wszystkich Niemców i Ślązaków bez względu na ich postawę w czasie wojny oraz Polaków nie popierających władz komunistycznych (np. Obóz Zgoda w Świętochłowicach), w opinii społecznej Śląska zostało to źle przyjęte. Z ustaleń niektórych historyków zajmujących się dziejami Śląska podaje się, iż w komunistycznych obozach (1945–1948), zarządzanych przez władze sowieckie lub polskie, zmarło z wskutek chorób, wycieńczenia lub wręcz zostało bestialsko wymordowanych od kilkunastu do kilkudziesięciu tysięcy Ślązaków, w tym kobiet i dzieci, a nawet niemowląt. Wielu Niemców górnośląskich i Ślązaków niemieckojęzycznych wyemigrowało lub zostało wypędzonych. Od lutego do kwietnia 1945 roku władze radzieckie wywiozły kilkadziesiąt tysięcy mieszkańców do ZSRR jako pracowników przymusowych, z których większość już na Śląsk nie wróciła.
Wypowiedzi w tekstach autobiografii i pamiętników rdzennych mieszkańców Górnego Śląska, odnoszące się do lat II wojny światowej i bezpośrednio po niej, według socjolog Antoniny Kłoskowskiej wykazują występowanie poczucia odrzucenia zarówno przez Niemców w okresie wojny, jak i przez Polaków po powrocie z wojennej tułaczki. Ze strony Polaków spotykała Ślązaków niechęć, bywali też stygmatyzowani mianem „szwabów” czy „hitlerów”, zwłaszcza przez repatriantów z Kresów Wschodnich.
W czasach PRL zakazywano używania mowy śląskiej w szkołach i urzędach, a także nie dopuszczano do nauki języka niemieckiego osób w wieku szkolnym. Traktowano Ślązaków z podejrzliwością, cechującą niektórych skrajnych polityków. Ślązakom nie podobał się również napływ nowej ludności z Kresów Wschodnich oraz Zagłębia (później także z Polski centralnej), a zwłaszcza preferowanie jej przy obsadzaniu urzędów przez władze komunistyczne. Przybysze stanowili także znaczną większość wśród kadry kierowniczej. Było to spowodowane celową polityką polonizacji terenów Górnego Śląska, prowadzoną przez władze centralne. Nie uwzględniono przy tym faktu, że kultura niemiecka stanowiła immanentną część tożsamości Górnoślązaków. W rezultacie akcja „repolonizacyjna” przyniosła efekt odwrotny do zamierzonego, to jest wzrost postaw proniemieckich, również w rodzinach popierających dawniej opcję polską.
Kultura.
Wśród Ślązaków istnieje duże przywiązanie do własnej tradycji i kultury.
Zwyczaje i tradycje.
Autochtoniczna ludność z Górnego Śląska obchodzi tylko urodziny (geburstak, gyburstak), Ślązacy nie obchodzą imienin. Wyjątkiem jest Barbórka (4 grudnia – imieniny Barbary, patronki górników), uroczyście obchodzona już w XIX wieku. Po Barbórce na Śląsku obchodzi się dzień św. Mikołaja – święto to dotarło w te rejony z Europy Zachodniej; dzieci obdarowywane są wówczas prezentami.
Szczególnie uroczyście obchodzi się 50. urodziny, tzw. Abrahama.
Inną, charakterystyczną dla Śląska tradycją imprezową, jest tzw. "babski comber". W przeszłości była to zabawa przeznaczona wyłącznie dla kobiet, połączona m.in. z pochodem przez miejscowość i przebieraniem się. Obecnie nadal przeważnie biorą w niej udział tylko kobiety.
Dzień lub kilka dni przed ślubem odbywa się tzw. "polterabend" – znajomi państwa młodych przynoszą pod dom pani młodej talerze i inne elementy zastawy i tłuką je na progu (przyszła pani młoda powinna je posprzątać). Współcześnie zamiast tłuczenia przynosi się także już same skorupy w worku i potrząsa się nimi tak długo, aż pani młoda wyjdzie z poczęstunkiem.
Typowe dla Ślązaków jest używanie odmiennych form grzecznościowych w zależności od stopnia pokrewieństwa oraz szacunku należnego danej osobie. Do rodzeństwa i rówieśników Ślązacy mówią (godają) „za jedno”, czyli: (ty) „weź”, „jesteś”, do rodziców, wujostwa czy np. przełożonych w pracy „za dwoje”, czyli: (wy) „weźcie”, „jesteście”; wreszcie do dziadków, pradziadków i osób starszych zwracają się „za troje”: „wezmą” (oni), „są” (oni). Odmienia się wyłącznie czasownik, zatem poprawna śląska forma to „dziadek wezmą”, a nie „dziadki wezmą”.
Podczas wieczerzy wigilijnej na śląskim stole pojawia się dziewięć lub dwanaście potraw, w tym typowe dla Śląska: siemieniotka, moczka i makówki. Opłatek, w przeszłości znany tylko w południowo-wschodniej części Górnego Śląska, obecnie, wraz z przybyciem ludności napływowej, jest powszechny w całym regionie.
Dzieci idące po raz pierwszy do szkoły dostają od rodziców "róg obfitości" zwany "tytą" – wypełniony słodyczami.
W niedzielę Wielkanocną "zajączek" przynosi prezenty i chowa je w ogródkach, gdzie szukają ich głównie dzieci. Z kolei w wigilię prezenty pod choinkę przynosi Dzieciątko (Mikołaj prezenty przynosi 6 grudnia).
Zabawy.
Popularnymi rozrywkami wśród Ślązaków są biesiady piwne, chów i hodowla gołębi oraz papug i kanarków (w domu), a także gra w skata i w tysiąca. Przy grach karcianych używa się kart polskich, zaś Ślązacy używają pochodzących z języka niemieckiego nazw kolorów karcianych: czerwień (odpowiednik kierów z kart francuskich) to "herce", dzwonek (czyli karo w kartach francuskich) to "szele", żołądź (trefle w kartach francuskich) to "krojce", a wino (piki w kartach francuskich) to "griny".
Pieśni i tańce.
Innym składnikiem śląskich zabaw są pieśni i tańce, do najbardziej znanych pieśni należą: „Dzieweczko ze Śląska”, „Szła dzieweczka”, "Poszła Karolinka do Gogolina", „Wczoraj była niedzieliczka”, „Dzióbka dej”, „Skokoł wróbel po desce”, „Karliku”…
Do tańców należą m.in.: trojak, mietlorz, drybek, "waloszek", "staro baba", "koziorajka", "gąsior".
Stroje ludowe.
Stroje ludowe z obszaru Dolnego Śląska:
Stroje ludowe z obszaru Górnego Śląska:

</doc>
<doc id="333956" url="https://pl.wikipedia.org/wiki?curid=333956" title="Shenanigans">
Shenanigans

Shenanigans – tytuł kompilacji kalifornijskiego zespołu punkowego Green Day. Wydana 2 lipca 2002 przez Reprise Records. Znalazły się na niej piosenki z lat 1993-2002, które zostały zamieszczone na singlach oraz nowy utwór "Ha Ha You're Dead" napisany przez Mike'a i cover "Tired Of Waiting For You" z repertuaru The Kinks.
Lista utworów.
Wszystkie utwory autorstwa Billie'go Joe Armstronga (słowa) i Green Day (muzyka), z wyjątkiem zanotowanych.

</doc>
<doc id="333963" url="https://pl.wikipedia.org/wiki?curid=333963" title="Ściechów">
Ściechów

Ściechów (niem. "Fahlenwerder" względnie "Gross-Fahlenwerder") – wieś w Polsce, położona w województwie lubuskim, w powiecie gorzowskim, w gminie Lubiszyn.
W latach 1975–1998 miejscowość należała administracyjnie do województwa gorzowskiego.
Nazwa.
12 listopada 1946 r. nadano miejscowości polską nazwę Ściechów.
Historia.
Miejscowość została założona w 1747 r. w sąsiedztwie huty szkła z węglarnią (smolarnią). Kościół oddano do użytku w 1752 roku, był wielokrotnie przebudowywany (ostatnio w latach 1976–1980), w 1975 r. poświęcony przez bpa Jerzego Strobę. Budowę szkoły rozpoczęto wraz z budową kościoła (w 1748 roku).
Gospodarka.
W miejscowości dominują małe i średnie gospodarstwa rolne. Funkcjonują także zakłady przemysłu drzewnego.
Sport.
W 2009 r. powstał klub „Feniks” Ściechów, będący kontynuacją dawnego klubu „Znicz” Ściechów. Obecnie występuje w rozgrywkach gorzowskiej klasy A. Latem 2010 r. powstało boisko przy wjeździe do miejscowości od strony Wysokiej.
Turystyka.
Niedaleko miejscowości znajduje się jezioro Marwicko o powierzchni 140 ha. Jezioro wykorzystywane jest w okresie letnim jako kąpielisko. Czasami mówi się, że ma kształt nieregularnego koła, a czasami, że jest podobne do fasolki. Nie jest zbyt głębokie – średnio 3,5 m, a w najgłębszym miejscu – 12,5 m. Jest popularnym miejscem spacerowym gorzowian. Przy południowym brzegu funkcjonuje dość szeroka, piaszczysta plaża.
W latach 70. wojsko wybudowało przy niej spory pomost chętnie wykorzystywany przez plażowiczów i wędkarzy. Przed każdym sezonem letnim dowożono partię czystego piasku. Były dwa obozowiska z doprowadzoną do nich energią elektryczną, mała gastronomia i sezonowa linia autobusów podmiejskich. Do plaży dojechać można było z trzech stron – od strony Wysokiej (3 km), od strony Ściechowa (1,5 km) i z drogi Gorzów–Szczecin (2 km). Wszystkie dojazdy były gruntowe, ale dobrze utwardzone.
Brak dobrego gospodarza (lub zbyt wielu chętnych do prowadzenia bardzo dochodowych interesów) spowodował jednak, że pozostała tam już tylko plaża. Obozowiska zdewastowano, pomost przetrwał jedynie w resztkach. Dojechać można już tylko od strony Wysokiej. Pozostałe drogi, rozjeżdżone przez ciężki sprzęt, nie zachęcają do użytkowania. Mimo wszystko miejsce jest nadal popularne i tłumnie odwiedzane nie tylko przez wędkarzy i nie tylko latem. Jezioro nosi też rzadziej używaną nazwę Roztocze. Jego jedyną wadą jest torfowe podłoże. W pobliżu, obok wsi Chłopiny, znajduje się rezerwat „Bagno Chłopiny”.

</doc>
<doc id="333964" url="https://pl.wikipedia.org/wiki?curid=333964" title="Pierre (osoby)">
Pierre (osoby)

Pierre (osoby):

</doc>
<doc id="333969" url="https://pl.wikipedia.org/wiki?curid=333969" title="Raymond Queneau">
Raymond Queneau

Raymond Queneau (ur. 21 lutego 1903 w Hawrze, zm. 25 października 1976 w Paryżu) – francuski poeta, powieściopisarz i eseista. Jeden z prekursorów postmodernizmu, współzałożyciel eksperymentalnej grupy literackiej OuLiPo, autor tekstów popularnych piosenek oraz maszyny produkującej sonety. 
Należał do Akademii Goncourtów, był także dyrektorem Encyklopedii Plejady wydawnictwa Gallimard, a jako Satrapa należał do Kolegium ’Patafizyki. 
Zasiadał w jury konkursu głównego na 5. MFF w Cannes (1952). Jego imieniem i nazwiskiem nazwano jedną z paryskich stacji metra.

</doc>
<doc id="333972" url="https://pl.wikipedia.org/wiki?curid=333972" title="Romuald Loegler">
Romuald Loegler

Romuald Maksymilian Loegler (ur. 28 lipca 1940 w Sokołowie Małopolskim) – polski architekt, członek SARP (1964), laureat Honorowej Nagrody SARP (1994); wydawca, członek Społecznego Komitetu Odnowy Zabytków Krakowa (SKOZK).
Życiorys.
W 1964 ukończył studia na Wydziale Architektury Politechniki Krakowskiej. W 1973 wyjechał do Austrii, a w kolejnym roku powrócił do Krakowa, gdzie założył własne biuro architektoniczne, od 1987 działające jako "Atelier Loegler". Od 1993 wydawca miesięcznika "Architektura i Biznes".
Formy architektury Loeglera od lat 90. nawiązują często do dekonstruktywizmu, poszczególne części budynków pozostają w dynamicznych relacjach, podkreślanych często przez dodane elementy będące przedłużeniem właściwej konstrukcji.

</doc>
<doc id="333974" url="https://pl.wikipedia.org/wiki?curid=333974" title="Pokój cieszyński">
Pokój cieszyński

Pokój cieszyński – układ pokojowy zawarty 13 maja 1779 roku w Cieszynie, kończący szereg wojen toczonych od roku 1740 przez króla pruskiego Fryderyka II i elektora bawarskiego Karola IV Teodora przeciwko monarchii habsburskiej (Wojna o sukcesję bawarską), na czele której stała cesarzowa Maria Teresa Habsburg i jej syn Józef II. W walkach brały udział, zarówno w sposób zbrojny, jak i polityczny, również inne kraje europejskie (Francja, Hiszpania, Rosja).
Pokój podpisano w sali Sejmu Ziemskiego w Cieszynie w dniu urodzin cesarzowej Marii Teresy. Na jego mocy:

</doc>
<doc id="333983" url="https://pl.wikipedia.org/wiki?curid=333983" title="Frasier">
Frasier

Frasier – amerykański serial komediowy (sitcom) emitowany przez 11 sezonów na kanale NBC od 16 września 1993 do 13 maja 2004.
Serial przedstawiał życie Frasiera Crane'a - psychiatry, prowadzącego w radiu program poświęcony ludzkim problemom. Frasier był jednym z bohaterów (spin-off) wcześniejszego serialu komediowego "Zdrówko". Do 2016 roku był najbardziej nagradzanym serialem w historii nagród EMMY z 37 statuetkami na koncie, a do 2015 jedynym serialem w historii nagradzanym Emmy dla najlepszego serialu komediowego roku przez 5 lat z rzędu (1994-98).
Obsada.
Postacie pierwszoplanowe:
Postacie drugoplanowe:
Miejsce akcji.
Akcja serialu rozgrywa się w mieście Seattle, w stanie Waszyngton. Większość scen serialu ma miejsce w studiu radiowym stacji "KACL", mieszkaniu Frasiera, kawiarni "Cafe Nervosa", gdzie Frasier spotyka się ze swym bratem i apartamencie Nilesa.
Fabuła.
Każdy z odcinków serialu jest zamkniętą całością skupiającą się na jednym zdarzeniu i zmierzającą w określonym kierunku. Odcinek podzielony jest na szereg wyraźnie oddzielnych kilkuminutowych scen, posiadających własny tytuł, często będący ironicznym komentarzem. Fabuła posiada kilka charakterystycznych motywów przewodnich. Jednym z nich są starania Frasiera w znalezieniu partnerki życiowej, innym - obsesyjna i nieudolnie skrywana miłość Nilesa do Daphne.

</doc>
<doc id="333985" url="https://pl.wikipedia.org/wiki?curid=333985" title="Portland">
Portland

Jamajka:
Wielka Brytania:
Miejscowości w Australii:
Miejscowości w USA:
Gminy w USA:

</doc>
<doc id="333986" url="https://pl.wikipedia.org/wiki?curid=333986" title="Mondo movies">
Mondo movies

Mondo movies – podgatunek filmów dokumentalnych, zwykle pochodzenia włoskiego, wpisujących się w nurt kina eksploatacji. Utrzymane w tematyce pseudodokumentalnej, "mondo movies" skupiają się na sensacyjnych tematach, scenach i sytuacjach. Często ich akcja skupia się na zagranicznych, egzotycznych kulturach (co prowadziło do ich oskarżeń o etnocentryzm), a ich tematem jest przedstawianie śmierci, gwałtów oraz ludobójstw. Momentem kluczowym dla "mondo movies" było pojawienie się filmów "Pieski świat" (1962) oraz "Africa Addio" (1966) Gualtiera Jacopettiego; apogeum nurtu przypadło na lata 70.

</doc>
<doc id="333989" url="https://pl.wikipedia.org/wiki?curid=333989" title="Kotów (województwo podkarpackie)">
Kotów (województwo podkarpackie)

Kotów – wieś w Polsce położona w województwie podkarpackim, w powiecie przemyskim, w gminie Bircza. Leży na Pogórzu Przemyskim, w dolinie bezimiennego potoku, wypływającego spod góry o nazwie Bosaczka (454 m.) i uchodzącego do Stupnicy w Starej Birczy.
W latach 1975–1998 miejscowość położona była w województwie przemyskim.
Historia.
Kotów powstał w XV wieku na terenie dóbr birczańskich Jerzego Matiaszowicza herbu Gozdawa. Niektóre popularne opracowania podają, że we wsi pozyskiwana była sól z występujących tu źródeł solnych, błędnie lokując istnienie we wsi żupy solnej kotowskiej. Nazwa ta odnosi się jednak do miejscowości Kotów w dawnym powiecie drohobyckim, później znanej pod nazwą Bania Kotowska, a obecnie stanowiącej .
W XIX wieku właścicielem był Stanisław Schmidt. W połowie XIX wieku właścicielem posiadłości tabularnej w Kotowie byli Jerzy i Wiktoria Porębalscy (także Porembalscy). Działała tu też wtedy huta szkła butelkowego.
W 1785 Kotów miał powierzchnię 6,76 km² i miał 158 mieszkańców (145 unitów i 13 rzymskich katolików), w 1921 - liczył 83 domy i 481 mieszkańców (360 wyznania gr-kat., 110 rz-kat., 10 mojż.) Większość ukraińskich mieszkańców została przesiedlona na Ukrainę w roku 1946 na mocy polsko-ukraińskiego porozumienia o wymianie ludności.
Na przełomie XIX i XX wieku właścicielami Kotowa oraz pobliskiej Rudawki była rodzina Porembalskich, a następnie Henryk Kapiszewski.
We wsi znajduje się kilka domów prywatnych, budynki po zlikwidowanym PGR oraz resztki cerkwi. Drewniana cerkiew greckokatolicka pw. św. Anny (Conception of St. Anna) zbudowana była w 1925 w miejscu wcześniejszej cerkwi pod tym samym wezwaniem. Cerkiew konstrukcji zrębowej zbudowana jest na planie krzyża z centralną kopułą na ośmiobocznym bębnie. Po wojnie użytkowana była przez PGR jako magazyn, obecnie w ruinie.
Kotów w roku 1929.
Źródło: "Księga adresowa Polski z 1929 roku"

</doc>
<doc id="333994" url="https://pl.wikipedia.org/wiki?curid=333994" title="Filmy mondo">
Filmy mondo



</doc>
<doc id="333996" url="https://pl.wikipedia.org/wiki?curid=333996" title="Filmy śmierci">
Filmy śmierci



</doc>
<doc id="334002" url="https://pl.wikipedia.org/wiki?curid=334002" title="HR Fernsehen">
HR Fernsehen



</doc>
<doc id="334003" url="https://pl.wikipedia.org/wiki?curid=334003" title="Herb Jasła">
Herb Jasła

Herb Jasła – jeden z symboli miasta Jasło w postaci herbu.
Wygląd i symbolika.
Herb przedstawia na czerwonym polu tarczy gotyckiej złoty monogram „JAR”, nad nim złota korona trójlistna.
Historia.
Herb pochodzi z czasów panowania dynastii Jagiellonów, a łączy się z osobą Jana I Olbrachta o czym świadczy monogram królewski JAR (Joannes Albertus Rex) oraz korona królewska.

</doc>
<doc id="334005" url="https://pl.wikipedia.org/wiki?curid=334005" title="RTL Schweiz">
RTL Schweiz



</doc>
<doc id="334008" url="https://pl.wikipedia.org/wiki?curid=334008" title="RTL Austria">
RTL Austria



</doc>
<doc id="334009" url="https://pl.wikipedia.org/wiki?curid=334009" title="NBC Europe">
NBC Europe



</doc>
<doc id="334010" url="https://pl.wikipedia.org/wiki?curid=334010" title="Grimma">
Grimma

Grimma – miasto w Niemczech, w kraju związkowym Saksonia, w okręgu administracyjnym Lipsk, w powiecie Lipsk, do 31 lipca 2008 stolica powiatu Muldental. Grimma leży nad Muldą i została mocno zniszczona podczas powodzi w sierpniu 2002.
Miasto zajmuje powierzchnię 188,30 km² i 31 grudnia 2009 liczyło 28 155 mieszkańców.
Historia.
Początkowo osada słowiańska, Grimma otrzymała prawa miejskie w 1220 roku. W latach 1494–1701 w Grimmie miały miejsce procesy o czary. W latach 1697-1706 i 1709-1763 miasto znajdowało się w granicach unijnego państwa polsko-saskiego. Od 1806 pod panowaniem Królestwa Saksonii, połączonego w latach 1807-1815 unią personalną z Księstwem Warszawskim. Od 1871 w granicach Niemiec. W latach 1949-1990 część NRD. W 2002 miasto nawiedziła powódź. Ucierpiał m.in. XVIII-wieczny most Pöppelmanna nad Muldą.
W 2006 do Grimmy włączono miejscowość Bernbruch. 1 stycznia 2011 do miasta przyłączono miasto Nerchau, gminę Thümmlitzwalde oraz część gminy Großbothen (dzielnice Großbothen, Förstgen, Kleinbothen, Kössern i Schaddel). Pozostałe dzielnice tej gminy wcielono do miasta Colditz.
1 stycznia 2012 do miasta włączono miasto Mutzschen, które stało się jego dzielnicą.
Współpraca.
Miejscowości partnerskie:

</doc>
<doc id="334011" url="https://pl.wikipedia.org/wiki?curid=334011" title="Konferencja Narodów Zjednoczonych na temat Środowiska i Rozwoju">
Konferencja Narodów Zjednoczonych na temat Środowiska i Rozwoju



</doc>
<doc id="334012" url="https://pl.wikipedia.org/wiki?curid=334012" title="Juan Ponce de Leon">
Juan Ponce de Leon



</doc>
<doc id="334014" url="https://pl.wikipedia.org/wiki?curid=334014" title="SR Fernsehen">
SR Fernsehen



</doc>
<doc id="334017" url="https://pl.wikipedia.org/wiki?curid=334017" title="Jerzy Stefan Stawiński">
Jerzy Stefan Stawiński

Jerzy Stefan Stawiński (ur. 1 lipca 1921 w Zakręcie, zm. 12 czerwca 2010 w Warszawie) – polski prozaik, scenarzysta i reżyser filmów fabularnych, autor słuchowisk radiowych. Współtwórca największych sukcesów polskiej szkoły filmowej.
Życiorys.
Dzieciństwo i młodość.
Urodził się w rodzinie Leona Władysława Biegeleisena (1885–1944) i Stefanii z Kołakowskich.
Dorastał na warszawskim Żoliborzu, gdzie uczęszczał do V Państwowego Liceum i Gimnazjum im. Księcia Józefa Poniatowskiego przy ul. Lisa Kuli 16. Następnie odbywał służbę wojskową w Szkole Podchorążych Rezerwy Łączności w Zegrzu.
Po wojnie studiował na Wydziale Prawa UW, gdzie w 1952 uzyskał tytuł magistra.
II wojna światowa.
Walczył w kampanii wrześniowej w plutonie łączności artylerii dywizyjnej 20 Dywizji Piechoty.
W marcu 1940 wstąpił do podziemnej organizacji harcerskiej, która później stała się pułkiem AK „Baszta”. Dowodził plutonem, a następnie kompanią łączności o kryptonimie "K-4". Posługiwał się pseudonimami "Łącki" i "Lucjan".
Następnie uczestniczył w powstaniu warszawskim jako dowódca kompanii. Był odpowiedzialny za łączność pułku „Baszta”. 27 września ewakuował się kanałami z Mokotowa do Śródmieścia.
Po powstaniu przez rok przebywał w obozie jenieckim w Murnau w Bawarii. Po wyzwoleniu obozu przez wojska Pattona udał się do Anglii, gdzie zgłosił się do Polskich Sił Zbrojnych na Zachodzie. Od 1946 do 1947 służył w 2 Korpusie Polskim we Włoszech pod dowództwem gen. Andersa. Do Polski powrócił w 1947.
Pisarz.
Dorobek literacki Stawińskiego jest poświęcony głównie tematyce wojennej i okupacyjnej. Oprócz jego sztandarowej powieści "Młodego warszawiaka zapiski z urodzin", która doczekała się sześciu wydań, napisał też m.in.: "Światło we mgle" i "Piszczyk".
W latach 1950–1954 pracował w wydawnictwie PIW. Należał do ZLP od 1955 aż do rozwiązania związku w 1983. Był również członkiem Stowarzyszenia Pisarzy Polskich.
Scenarzysta.
Odegrał kluczową rolę w formowaniu się polskiej szkoły filmowej jako jej główny scenarzysta. Nazywano go nawet polskim Zavattinim, porównując do największego scenarzysty filmów włoskiego neorealizmu.
W latach 1957–1965 był kierownikiem literackim Zespołu Filmowego „Kamera”. Na podstawie jego scenariuszy powstały wybitne filmy: "Kanał" (1957) Andrzeja Wajdy oraz "Człowiek na torze" (1957), "Eroica" (1958) i "Zezowate szczęście" (1960) Andrzeja Munka. Stawiński napisał również scenariusz do "Krzyżaków" (1960) w reżyserii Aleksandra Forda.
W latach 60. i 70. sam zajął się reżyserowaniem filmów na podstawie swoich scenariuszy. Powstały wtedy m.in. obrazy: "Rozwodów nie będzie" (1964) i "Pingwin" (1965). Niektóre filmy współreżyserowała jego żona Helena Amiradżibi-Stawińska, np. "Przedświąteczny wieczór" (1966) czy "Kto wierzy w bociany?" (1971).
Od 1972 do 1974 pełnił funkcję kierownika artystycznego w Zespole „Panorama”, a w latach 1977–1981 w Zespole Filmowym „Iluzjon”. Ponadto od 1969 do 1974 przewodniczył Sekcji Autorów Scenariuszy.
Śmierć.
Zmarł w wieku 89 lat w swoim domu na warszawskim Mokotowie. Został pochowany 23 czerwca 2010 na Cmentarzu Wojskowym na Powązkach w Warszawie (kwatera B II 30 rz. Tuje m. 8).

</doc>
<doc id="334019" url="https://pl.wikipedia.org/wiki?curid=334019" title="Arte Deutschland">
Arte Deutschland



</doc>
<doc id="334020" url="https://pl.wikipedia.org/wiki?curid=334020" title="Princeton (ujednoznacznienie)">
Princeton (ujednoznacznienie)

Inne miejscowości w Stanach Zjednoczonych:
Gminy w Stanach Zjednoczonych:

</doc>
<doc id="334021" url="https://pl.wikipedia.org/wiki?curid=334021" title="Francisco Solano López">
Francisco Solano López

Francisco Solano López (ur. 24 lipca 1827 w Asunción, zm. 1 marca 1870 w Cerro Corá) – prezydent Paragwaju od 1862 do śmierci w 1870. Najstarszy syn prezydenta Carlosa Antonio Lópeza, po którym przejął urząd. Nazywany latynoskim Napoleonem, był odpowiedzialny za wybuch wojny paragwajskiej, która stała się także przyczyną jego śmierci.
Młodość.
Solano urodził się w Manorá na ówczesnych przedmieściach Asunción. Był naczelnym dowódcą armii paragwajskiej w czasie drobnych starć z Argentyną w 1846. W 1853 jako minister udał się z wizytą do Europy, gdzie spędził półtora roku, przebywając m.in. w Anglii, Francji i we Włoszech. Zakupił tam duże ilości uzbrojenia i innego sprzętu wojskowego, łącznie z kilkoma parowcami. Zaproponował także projekt budowy kolei i założenia kolonii francuskiej w Paragwaju. W 1853 spotkał w Paryżu irlandzką kurtyzanę Elizę Lynch, w której zakochał się i zabrał do swojej ojczyzny. To ona miała zostać pierwszą damą Paragwaju.
Władza.
Po powrocie z Europy został ministrem wojny w 1855, a w 1862 po śmierci ojca przejął stery rządu jako wiceprezydent. Następnie zwołał kongres, który mianował go prezydentem na 10 lat. Wzorując się na Napoleonie, plany miał ambitne i dalekosiężne. Dążył do zjednoczenia Urugwaju z Paragwajem i utworzenia Wielkiego Paragwaju, co zapewniłoby jego ojczyźnie upragniony dostęp do morza. By zrealizować swój cel musiałby jednakże zaanektować ziemie leżące pomiędzy tymi krajami, a należące do Argentyny i Brazylii. Wkrótce nadarzyła się ku temu okazja.
Wojna.
Gdy w 1864 wojska brazylijskie wkroczyły do pogrążonego w wojnie domowej Urugwaju, López zażądał ich wycofania. Po zignorowaniu tych żądań zarządził konfiskatę brazylijskiego statku kupieckiego w porcie w Asunción i wtrącił do więzienia brazylijskiego gubernatora stanu Mato Grosso, który był na jego pokładzie. W grudniu tego samego roku najechał prowincję Mato Grosso, którą zaanektował i złupił jej stolicę Cuiabę. Objął w posiadanie znajdujące się tam kopalnie diamentów.
Następnie zamierzał wysłać armię na pomoc urugwajskiemu prezydentowi Aguirre przeciwko rewolucyjnemu uzurpatorowi wspieranemu przez Brazylię. Odmowa argentyńskiego prezydenta Bartolomé Mitre na przemarsz wojsk paragwajskich przez terytorium Argentyny została potraktowana przez Lópeza jako pretekst do wojny z nią.
Szybko zgromadzony kongres składający się z nominowanych przez Lópeza członków mianował go marszałkiem z nadzwyczajnymi uprawnieniami. A 13 kwietnia 1865 wypowiedział wojnę Argentynie, konfiskując argentyńskie statki wojenne w zatoce Corrientes. Pod okupację wzięto też miasto Corrientes wraz z prowincją o tej samej nazwie, włączono także do Paragwaju prowincję Entre Rios. W tym czasie partyzantka urugwajska zdobyła władzę i ogłosiła wojnę przeciwko Paragwajowi, razem z Brazylią i Argentyną formując tzw. potrójny alians.
Wojna toczyła się ze zmiennym szczęściem, a wrogie obozy walczyły z wielkim zacietrzewieniem. Paragwaj zmobilizował ok. 80 tys. żołnierzy, czyli co szóstego mieszkańca. W 1868, kiedy alianci zaczęli coraz bardziej osaczać Lópeza, stał się on coraz bardziej podejrzliwy nawet wobec własnych rodaków, podejrzewając istnienie spisku przeciwko niemu. Zarządził konfiskatę majątku kilkuset obywateli, a wiele osób zostało na jego rozkaz zamordowanych, łącznie z jego rodzonym bratem Venancio Lópezem, członkami rządu, sędziami, biskupami i innymi ważnymi osobistościami, a nawet przedstawicielami dyplomatycznymi innych państw.
Śmierć.
W końcu López został zepchnięty przez wrogie wojska do północnej części kraju. 1 marca 1870 został zaskoczony przez Brazylijczyków i zabity podczas próby ucieczki, gdy przepływał rzekę Aquidaban, koło Cerro Corá. Przeszyty lancą, miał powiedzieć przed śmiercią: „Umieram wraz z moją ojczyzną”. Jego syn Panchito, mianowany przez ojca pułkownikiem, odmówił złożenia broni i również zginął. Według legendy Eliza Lynch pochowała ich gołymi rękami. Szczątki dyktatora spoczęły w mauzoleum na wzór paryskiego Pałacu Inwalidów.
Śmierć Lópeza zakończyła najkrwawszą wojnę w historii Ameryki Południowej. Ludność kraju została zdziesiątkowana, a jego terytorium zmniejszyło się o jedną czwartą. Paragwaj musiał się także długo borykać z katastrofą demograficzną (po wojnie spośród 220 tys. mieszkańców było zaledwie 28 tys. mężczyzn).

</doc>
<doc id="334027" url="https://pl.wikipedia.org/wiki?curid=334027" title="Henryk Milcarz">
Henryk Milcarz

Henryk Mieczysław Milcarz (ur. 21 lipca 1950 w Zagnańsku) – polski polityk, samorządowiec, ekonomista, poseł na Sejm V i VI kadencji.
Życiorys.
Ukończył studia w Szkole Głównej Handlowej w Warszawie. W latach 1978–1983 był pracownikiem w Zakładzie Urządzeń Chemicznych i Armatury Przemysłowej „Chemar” w Kielcach, później do 1992 kierował Spółdzielnią Kółek Rolniczych w Samsonowie, następnie do 2003 był wiceprezesem Wodociągów Kieleckich, a w 2003 objął stanowisko prezesa tego przedsiębiorstwa.
Należał do Polskiej Zjednoczonej Partii Robotniczej, następnie do Socjaldemokracji Rzeczypospolitej Polskiej i Sojuszu Lewicy Demokratycznej, który przekształcił się w 2021 w Nową Lewicę. Był m.in. przewodniczącym rady wojewódzkiej SLD. Od 1998 do 2005 przewodniczył radzie powiatu kieleckiego. Został prezesem zarządu Ochotniczej Straży Pożarnej w Zagnańsku oraz Klubu Sportowego „Lubrzanka” w Kajetanowie.
25 września 2005 został po raz pierwszy wybrany na posła na Sejm V kadencji liczbą 5231 głosów z okręgu kieleckiego z listy SLD. W wyborach parlamentarnych w 2007 po raz drugi uzyskał mandat poselski, kandydując z listy koalicji Lewica i Demokraci i otrzymując 7960 głosów. W kwietniu 2008 zasiadł w KP Lewica, który we wrześniu 2010 przemianowany został na KP SLD. W 2011 nie uzyskał poselskiej reelekcji.
W 2014 i 2018 z listy koalicji SLD Lewica Razem wybierany na radnego sejmiku świętokrzyskiego V i VI kadencji. W 2015 ponownie bez powodzenia kandydował do Sejmu. 22 listopada 2018 został wybrany na wiceprzewodniczącego sejmiku świętokrzyskiego.
W 2012 odznaczony Krzyżem Kawalerskim Orderu Odrodzenia Polski.
Życie prywatne.
Żonaty z Jadwigą, ma dwoje dzieci: Arkadiusza i Aleksandrę.

</doc>
<doc id="334028" url="https://pl.wikipedia.org/wiki?curid=334028" title="Bydgosko-Toruński Okręg Przemysłowy">
Bydgosko-Toruński Okręg Przemysłowy

 Okręg Przemysłowy – okręg przemysłowy w północno-zachodniej Polsce, centralnej części województwa kujawsko-pomorskiego. 
Obszar.
Obejmuje dwa duże ośrodki: Bydgoszcz, Toruń oraz szereg mniejszych: Inowrocław, Solec Kujawski, Barcin, Janikowo.
Gałęzie przemysłu.
Ośrodek ten jest głównie wyspecjalizowany w przemyśle chemicznym. 
Poza tym dobrze rozwi­nięte są przemysły: elektromaszynowy (elektrotechniczny i środków transportu), lekki (włókienniczy, obuwniczy) spożywczy (mięsny, cukrowniczy i owocowo-warzywny) oraz drzewno-papierniczy.

</doc>
<doc id="334030" url="https://pl.wikipedia.org/wiki?curid=334030" title="Jan Budziaszek">
Jan Budziaszek

Jan Budziaszek (ur. 21 listopada 1945) – polski perkusista. 
Życiorys.
Od 1965 związany na stałe z zespołem Skaldowie. Od 1979 współpracuje z zespołem swingowym „Playing Family”. Następnie grał z Jarosławem Śmietaną w grupie Extra Ball, w Kwartecie Tomasza Stańki, współpracował z Marylą Rodowicz i grupą Pod Budą, oraz z New Life’m.
Uczestniczył w wielu festiwalach muzycznych: Norymberga, Jazz Jamboree, Bratysława, Berkeley, Reno. Szacuje się, że zagrał ponad 5000 koncertów. Nagrał 30 płyt, jest ponadto autorem wielu godzin muzyki na potrzeby teatru i telewizji. 
Jest świeckim rekolekcjonistą i autorem książek, w tym m.in.: „Dzienniczek perkusisty (część 1)”, „Dzienniczek perkusisty (Część 2)”, „Dzienniczek perkusisty - Odkrycie Ameryki”, „Królewska Droga Krzyża”, „Jan Budziaszek i Jacek Zieliński - Wielkich Polaków Modlitwy za ojczyznę”, oraz kilku książek wydanych w postaci kasety, m.in. „Jan Budziaszek zaprasza do różańca”, „Do nieba idzie się”, „Medjugorski różaniec”, „Królewska droga krzyża”. 
Pomysłodawca koncertu „Jednego Serca, Jednego Ducha”, który odbywa się corocznie wieczorem w dniu Bożego Ciała w Parku Sybiraków w Rzeszowie od 2003 roku.
29 czerwca 2006 został odznaczony przez ministra kultury i dziedzictwa narodowego Kazimierza Michała Ujazdowskiego Srebrnym Medalem „Zasłużony Kulturze Gloria Artis”. Został odznaczony odznaką honorową „Zasłużony dla Województwa Podkarpackiego”.

</doc>
<doc id="334032" url="https://pl.wikipedia.org/wiki?curid=334032" title="Flaga Jasła">
Flaga Jasła



</doc>
<doc id="334034" url="https://pl.wikipedia.org/wiki?curid=334034" title="Zbigniew Szymonowicz">
Zbigniew Szymonowicz

Zbigniew Szymonowicz (ur. 3 lutego 1922 we Lwowie, zm. 10 września 1999 w Łodzi) – polski pianista, laureat 8 nagrody IV Międzynarodowego Konkursu Pianistycznego im. Fryderyka Chopina w Warszawie (1949).
Bratanek Władysława Szymonowicza – lwowskiego histologa i embriologa, oraz brat Janiny Szybalskiej – polskiej farmaceutki całe życie związanej z rodzinnym Lwowem, w którym zmarła 18 grudnia 2011 roku.
Grać na pianinie zaczął w wieku 4 lat. Przez lwowskich krytyków muzycznych był nazywany „cudownym dzieckiem”. Pierwszy koncert dał w wieku 8 lat, natomiast z towarzyszeniem orkiestry zagrał po raz pierwszy w wieku 14 lat. Jego nauczycielką od pierwszych lat aż do okresu II wojny światowej była Jadwiga Dwernicka. Podczas pierwszej okupacji sowieckiej Lwowa rozpoczął studia w lwowskim konserwatorium w klasach fortepianu i kompozycji. Po zajęciu Lwowa przez Niemców kontynuował samodzielne studia. W czasie niemieckiej okupacji Lwowa (1941–1944) był wraz z wieloma innymi przedstawicielami nauki, kultury, członków ruchu oporu, młodzieży gimnazjalnej i akademickiej karmicielem wszy w Instytucie Badań nad Tyfusem Plamistym i Wirusami profesora Rudolfa Weigla, dzięki czemu posiadał dokument, który skutecznie chronił go przed represjami okupantów.
Od 1945 kontynuował studia muzyczne w Państwowej Wyższej Szkole Muzycznej w Łodzi pod kierunkiem Stanisława Szpinalskiego. Po otrzymaniu dyplomu (1946) w następnych latach studiował kompozycję u Kazimierza Sikorskiego.
Zadebiutował 10 stycznia 1947 w Filharmonii Łódzkiej wykonaniem wraz z orkiestrą koncertu fortepianowego b-moll Czajkowskiego. W 1949 wystąpił w IV Międzynarodowym Konkursie Pianistycznym im. Fryderyka Chopina otrzymując VIII nagrodę.
Od 1956 aż do śmierci prowadził w Państwowej Wyższej Szkole Muzycznej w Łodzi utworzoną przez siebie klasę fortepianu. Był jurorem VIII i IX Konkursów Chopinowskich.
Był odznaczony m.in.: Krzyżem Kawalerskim (1975) i Oficerskim (1984) Orderu Odrodzenia Polski, Brązowym (1945) i Złotym (1959) Krzyżem Zasługi, odznaką Zasłużony Działacz Kultury i Odznaką Honorową m. Łodzi.
Pochowany w części ewangelicko-augsburskiej Starego Cmentarza w Łodzi.
Kompozycje: koncert fortepianowy, Concertino na fortepian i małą orkiestrę symfoniczną, Dialogi na fortepian, orkiestrę smyczkową i perkusję, Wariacje i fuga na temat B.A.C.H. na dwa fortepiany, miniatury fortepianowe, utwory kameralne, orkiestrowe i wokalne.

</doc>
<doc id="334035" url="https://pl.wikipedia.org/wiki?curid=334035" title="Trzemeszno Lubuskie">
Trzemeszno Lubuskie

Trzemeszno Lubuskie (hist. pol. "Czarnomyśl" lub "Szaromyśl", ) – wieś w Polsce położona w województwie lubuskim, w powiecie sulęcińskim, w gminie Sulęcin. dawniej miasto. W latach 1975–1998 miejscowość administracyjnie należała do województwa gorzowskiego.
Położenie.
Trzemeszno leży przy drodze z Słubic do Międzyrzecza oraz przy linii kolejowej Rzepin – Międzyrzecz, przy której znajduje się też przystanek kolejowy Trzemeszno Lubuskie. Miejscowość leży wśród lasów Puszczy Rzepińskiej.
Historia.
Od ostatecznego ustalenia się granicy między Wielkopolską a Brandenburgią w XIV w. wieś stanowiła aż po rok 1793 najbardziej na zachód wysunięty punkt Królestwa Polskiego, a następnie całej Rzeczypospolitej Obojga Narodów. Wskutek II rozbioru Rzeczypospolitej wieś weszła w skład Prus, a od 1871 roku Niemiec. W latach 1804–1870 miejscowość posiadała prawa miejskie, w XIX w. funkcjonowała tu kopalnia ałunu.
W 1945 r. wieś ponownie znalazła się w granicach Polski a niemiecka ludność została wysiedlona.
Zabytki.
inne zabytki:
Sport.
We wsi swoją siedzibę ma piłkarski Klub Sportowy „Znicz” Trzemeszno Lubuskie, który w 2015 roku występował w A-klasie.

</doc>
<doc id="334039" url="https://pl.wikipedia.org/wiki?curid=334039" title="Autoresponder">
Autoresponder

Autoresponder – program lub opcja w programie służąca do automatycznego odpowiadania rozmówcy - przy próbie kontaktu wysyła jako odpowiedź wiadomość o ustalonej z góry treści. 
Często występuje jako opcja w programie pocztowym umożliwiająca szybkie wysłanie odpowiedzi do nadawcy e-maila. Jest także wykorzystywany w komunikatorach internetowych oraz na IRC-u jako informacja dla nadawcy wiadomości, że adresata nie ma w danej chwili przy komputerze.
Przy pomocy wielokrotnego autorespondera pocztowego można w kolejnych odpowiedziach na jeden otrzymany e-mail przesyłać zainteresowanej osobie treść kolejnych odcinków jakiegoś kursu. Jednokrotny autoresponder może wysyłać w odpowiedzi na maile aktualną wersję jakiegoś pliku (np. oferty, cennika, itp.).
W chwili obecnej autoresponder to już nie tylko skrypt wysyłający wiadomości, ale system obsługujący klientów. Można za jego pomocą przeprowadzać ankiety, segregować kontakty w zależności od wybranych klientów oraz tworzyć i przetwarzać statystyki.

</doc>
<doc id="334052" url="https://pl.wikipedia.org/wiki?curid=334052" title="Trzemeszno (ujednoznacznienie)">
Trzemeszno (ujednoznacznienie)



</doc>
<doc id="334056" url="https://pl.wikipedia.org/wiki?curid=334056" title="Kielanówka (wieś)">
Kielanówka (wieś)

Kielanówka – wieś sołecka w Polsce, położona w województwie podkarpackim, w powiecie rzeszowskim, w gminie Boguchwała.
W latach 1975–1998 miejscowość położona była w województwie rzeszowskim.
Miejscowość jest siedzibą rzymskokatolickiej parafii św. Urszuli Ledóchowskiej należącej do dekanatu Boguchwała.
Miejscowość rozciąga się wzdłuż drogi ze Staroniwy (od Rzeszowa) w stronę Zabierzowa i Racławówki. We wsi, ze względu na bliskie położenie Rzeszowa rozwija się budownictwo jednorodzinne. W Kielanówce funkcjonuje szkoła podstawowa oraz filie Gminnej Biblioteki Publicznej i Gminnego Ośrodka Kultury i Wypoczynku (w gminie nie funkcjonuje Gminny Ośrodek Sportu i Rekreacji).
Urodził się tu Franciszek Edmund Prędki ps. "„Mściciel”" – polski działacz podziemia niepodległościowego w czasie II wojny światowej w ramach Armii Krajowej, uczestnik akcji Kośba, podporucznik, kawaler orderów.

</doc>
<doc id="334060" url="https://pl.wikipedia.org/wiki?curid=334060" title="Sopel">
Sopel

Sopel – lód w formie nacieku zwisającego z krawędzi dachu, gałęzi lub innego podobnego miejsca. Powstaje najczęściej wówczas, kiedy temperatura powietrza wynosi nieco poniżej 0 °C, a promieniowanie słoneczne powoduje ogrzewanie się śniegu lub lodu leżącego na połaci dachu bądź na gałęziach drzewa i w rezultacie – jego topnienie. Woda z topniejącego śniegu lub lodu spływa powoli pod wpływem grawitacji i – dopłynąwszy do krawędzi dachu lub gałęzi – spada kroplami na ziemię. Ponieważ temperatura powietrza jest ujemna, spływające krople częściowo zamarzają, powodując narastanie sopla w dół.
Mechanizm powstawania sopli jest podobny do mechanizmu powstawania stalaktytów, z tą różnicą, że zamiast wytrącania się osadów jak w stalaktytach – w soplach następuje zamarzanie wody. Tak jak w przypadku stalaktytów, lodowe sople mogą mieć swój rosnący w górę odpowiednik (podobny do stalagmitu), a jeśli warunki sprzyjające narastaniu sopli trwają dostatecznie długo – może dojść do połączenia obu sopli i powstania lodowego odpowiednika stalagnatu. Wzrost i rozwój sopli lodu może być uzupełniany również wilgocią atmosferyczną, która przy wysokiej wilgotności względnej resublimuje na powierzchni lodu.

</doc>
<doc id="334061" url="https://pl.wikipedia.org/wiki?curid=334061" title="Aleksy Antkiewicz">
Aleksy Antkiewicz

Aleksy Antkiewicz (ur. 12 listopada 1923 w Katlewie, zm. 3 kwietnia 2005 w Gdańsku) – polski bokser, pierwszy powojenny medalista olimpijski, zwany „Bombardierem z Wybrzeża”.
Życiorys.
Dzieciństwo i młodość.
Syn Bronisława i Leokadii z domu Zabłona. W rodzinnej miejscowości mieszkał tylko trzy lata, gdyż w 1926 roku rodzina przeniosła się do Gdyni. Pierwsze zetknięcie z boksem miało miejsce w 1938 roku w miejscowym klubie Błękitni. Gdy pierwszy klub został rozwiązany, zmienił tuż przed wojną barwy klubowe na Flotę Gdynia. Podczas okupacji niemieckiej pracował na kolei jako przymusowy robotnik. Koniec wojny zastał go w obozie pracy w Burghausen, w Bawarii, który został wyzwolony przez VIII Armię USA. Tam też stoczył pierwsze walki z czarnoskórymi Amerykanami. Wrócił do Polski przez Czechosłowację. Rodzina (miał jeszcze trzech młodszych braci: Ryszarda, Henryka i Mieczysława) przeżyła wojnę. Po powrocie do Trójmiasta - wrócił też do boksu, ale często zmieniał kluby: Grom Gdynia (1945), Kotwica Gdynia (1946), a następnie MKS Gdynia (1946–1948), który po przeniesieniu do Gdańska przekształcił się w Gwardię Gdańsk (1949–1955). W barwach tego klubu walczył do zakończenia kariery (6 lutego 1955).
Od 2 sierpnia 1948 roku służył w Milicji Obywatelskiej w Gdańsku. Nie pełnił typowej służby, zajmował się treningami i przygotowaniami do występów sportowych. Służbę w MO zakończył 1 maja 1959 roku w stopniu porucznika.
Pochowany na Cmentarzu Salvator Nowy w Gdańsku (kwatera 4-3-1).
Sukcesy sportowe.
Jako jedyny Polak zdobył medal podczas Igrzysk Olimpijskich w Londynie 1948, gdzie zajął trzecie miejsce w wadze piórkowej (w półfinale pokonał go późniejszy mistrz Ernesto Formenti z Włoch). Jeszcze większy sukces odniósł cztery lata później, gdy na olimpiadzie w Helsinkach 1952 wywalczył srebrny medal w wadze lekkiej (przegrał z innym Włochem Aureliano Bolognesim).
Czterokrotnie startował w Mistrzostwach Europy. W Dublinie 1947 i w Oslo 1949 zajmował miejsca w ćwierćfinale wagi piórkowej. W Mediolanie 1951 odpadł w eliminacjach wagi lekkiej, a w pamiętnych dla Polski mistrzostwach w Warszawie 1953 zdobył brązowy medal (także w kategorii lekkiej).
Był pięciokrotnym mistrzem Polski: w wadze piórkowej w 1947, 1948, 1949 i 1950 oraz w wadze lekkiej w 1951, a raz wicemistrzem (w wadze lekkiej w 1954).
Wystąpił 13 razy w reprezentacji Polski, wygrywając 6 walk i 7 przegrywając. W swojej karierze stoczył 250 walk, 215 wygrał, 8 zremisował i 27 przegrał.
Kariera trenerska.
Po zakończeniu kariery pracował jako trener w macierzystym klubie Wybrzeżu Gdańsk. Jego wychowankami byli m.in. olimpijczycy Henryk Dampc, Hubert Skrzypczak i Kazimierz Adach. W latach 1974–1989 prowadził drużynę bokserską Czarnych Słupsk.
Życie prywatne.
Dwukrotnie żonaty: pierwsza małżonka Lidia (1929–1976), druga żona Zofia. Miał trzy córki: Bożenę, Elżbietę i Katarzynę. Wiele lat mieszkał w Słupsku, potem u córki w Gdańsku.
Nagrody, odznaczenia i tytuły.
W 1948 został laureatem Plebiscytu Przeglądu Sportowego na najlepszego sportowca Polski, a w 1989 Nagrody im. Aleksandra Rekszy. W 1999 nadano mu tytuł honorowego obywatela miasta Słupska. 
Został odznaczony m.in. Krzyżem Kawalerskim i Krzyżem Oficerskim (2003) Orderu Odrodzenia Polski, Złotym Krzyżem Zasługi (1953), odznaką Zasłużony Mistrz Sportu i medalem Europejskiej Federacji Boksu Amatorskiego.
Upamiętnienie.
Słupskie rondo u zbiegu ulic Kaszubskiej, Madalińskiego i Kościuszki od 2005 roku nosi imię Aleksego Antkiewicza.

</doc>
<doc id="334066" url="https://pl.wikipedia.org/wiki?curid=334066" title="Światowy Szczyt Zrównoważonego Rozwoju">
Światowy Szczyt Zrównoważonego Rozwoju



</doc>
<doc id="334081" url="https://pl.wikipedia.org/wiki?curid=334081" title="Dinner Plain">
Dinner Plain

Dinner Plain to miejscowość położona w Alpach Australijskich w stanie Wiktoria w Australii przy Great Alpine Road, około 10 km od Mount Hotham i 375 km od Melbourne. W miasteczku mieszka na stałe około 50 osób, znajduje się tam ponad 200 domków wynajmowanych dla turystów i narciarzy.

</doc>
<doc id="334082" url="https://pl.wikipedia.org/wiki?curid=334082" title="Precypitat (nawóz)">
Precypitat (nawóz)

Precypitat (dwufosfat) – rodzaj sztucznego nawozu mineralnego fosforowego. Składa się z fosforu w postaci fosforanu dwuwapniowego. Jakością dorównuje superfosfatowi. 
Stosowany jest także jako mineralna domieszka do pasz. Nadaje się pod wszystkie rośliny uprawne i na wszystkie gleby. Otrzymuje się go z fosforytów poprzez oddziaływanie kwasu azotowego i zobojętnienie wydzielonego kwasu ortofosforowego mlekiem wapiennym.

</doc>
<doc id="334083" url="https://pl.wikipedia.org/wiki?curid=334083" title="Bilans brydżowy">
Bilans brydżowy

Bilans brydżowy - metoda w brydżu pozwalająca orientacyjnie wyliczyć liczbę przewidywanych lew do wzięcia w licytowanym kontrakcie, poprzez wykonanie prostych operacji matematycznych, uwzględniających punkty honorowe oraz - przy grze w kolor - długość w kolorze atutowym i krótkości w kolorach bocznych. 
Bilans liczy ten z graczy, który akceptuje zgłoszony przez partnera kolor (lub kontrakt BA), ustalając rozgrywany kontrakt. Obliczenie bilansu pozwala w przybliżeniu określić minimalną oraz maksymalną wartość lew, którą może wziąć dana strona. 
Istnieje kilka zbliżonych sposobów liczenia bilansu. Oto jeden z najstarszych podany przez Niedźwieckiego:
Bilans przy kontrakcie bez atu.
Polega na prostym zsumowaniu punktów na jednej i drugiej ręce i podzieleniu sumy przez 3. W efekcie otrzymamy liczbę lew, które powinniśmy wziąć. 
Np. 27 PH : 3 = 9 lew - czyli 3BA.
Dzielimy przez 3 ponieważ w talii jest 40 PH (w każdym kolorze 10) a zarazem do wzięcia przez obie pary jest 13 lew. Oznacza to, że średnio na lewę przypada ok. 3 PH.
Bilans przy kontrakcie w kolor.
Tu wyróżnia się "dłuższą" i "krótszą" rękę. 
"Dłuższa" ręka, to karty tego z partnerów, który zadeklarował kontrakt kolorowy. Sumuje się tu punkty honorowe oraz punkty za długość w deklarowanym kolorze - po 2 punkty za każdą kartę powyżej trzech.
"Krótsza" ręka, to karty gracza popierającego. Tu sumuje się punkty honorowe oraz punkty za krótkości w kolorach bocznych (przebitki). Przy trzech kartach w kolorze uzgadnianym liczy się 1 punkt za dubleton, 2 punkty za singla i 3 punkty za renons w każdym z pozostałych kolorów. Przy czterech i więcej kartach w kolorze uzgadnianym liczy się podwójnie, więc 2 punkty za dubleton, 4 punkty za singla i 6 punktów za renons.
Podobnie jak w bilansie bezatutowym sumę punktów dzieli się przez 3 i otrzymuje liczbę lew, które powinniśmy wziąć.
Np. przy układzie:
1 ręka:
2 ręka:
i kontrakcie w karo:
1 ręka - 17 PH + 4 punkty za długość = 21 punktów; 2 ręka: 10 PH + 4 punkty za singla = 14 punktów; RAZEM = 21 + 14 = 35 : 3 = 11 2/3 lewy czyli blisko szlemika. W razie wątpliwości należy spróbować zamienić K kier na D pik.
Bilans należy traktować jedynie jako pomoc przy ustalaniu wysokości kontraktu, a nie jego precyzyjne wyliczenie.

</doc>
<doc id="334084" url="https://pl.wikipedia.org/wiki?curid=334084" title="Szczyt Ziemi 2002">
Szczyt Ziemi 2002

Światowy Szczyt Zrównoważonego Rozwoju (ang. The World Summit on Sustainable Development, WSSD), Szczyt Ziemi 2002.
Szczyt Ziemi 2002 został zorganizowany przez Organizację Narodów Zjednoczonych w Johannesburgu (RPA) w dniach od 26 sierpnia do 4 września 2002 roku, a jego głównym celem była dyskusja na temat globalnego zrównoważonego rozwoju. Szczyt zgromadził przywódców państw, przedstawicieli biznesu i organizacji pozarządowych. Przypadał w 10. rocznicę Szczytu Ziemi 1992 w Rio de Janeiro, dlatego Szczyt w Johannesburgu nazywany był także "Rio+10".
Zadaniem zgromadzonych było podsumowanie globalnych zmian, jakie zaszły w ciągu dziesięciu lat i zaproponowanie konkretnych działań służących zarówno poprawie warunków życia ludzi, jak i ochronie zasobów naturalnych na świecie. Poruszono głównie tematy związane z równomiernym podziałem korzyści z globalizacji, ograniczeniem ubóstwa z jednej strony i nadmiernej konsumpcji z drugiej, zarządzaniem zasobami międzynarodowymi oraz promocją zrównoważonych wzorców produkcji i konsumpcji. Sekretarz Generalny ONZ, Kofi Annan, zidentyfikował pięć kluczowych obszarów, w których Szczyt w Johannesburgu miał być szczególnie skuteczny: zaopatrzenie w wodę i sanitację, energia, zdrowie, rolnictwo i bioróżnorodność (Water and Sanitation, Energy, Health, Agriculture, Biodiversity).

</doc>
<doc id="334090" url="https://pl.wikipedia.org/wiki?curid=334090" title="Ortodoksyjny Zakon Obrońców Bożego Grobu">
Ortodoksyjny Zakon Obrońców Bożego Grobu

Początki Bractwa Obrońców Bożego Grobu datują się na IV wiek, wiek zwycięstwa chrześcijaństwa w 313 r. i ufundowania przez cesarzową św. Helenę i cesarza św. Konstantyna Kościoła Bożego Grobu w 326 r. Z początku nosił on nazwę "Zakonu Spoudaeoi" (studious, zelotów, rycerzy), lub "Spoudaeoi Zmartwychwstania Jezusa Chrytusa". Jego członkowie z początku należeli tylko do mnichów. Z czasem mnisi stróże Kościoła Bożego Grobu w Jerozolimie musieli stawiać opór islamskim najeźdźcom. Obrońców Bożego Grobu zaczęła obowiązywać religijna reguła św. Bazylego. Opiekunem tych jerozolimskich mnichów był patriarcha Jerozolimy. Po odbiciu z rąk muzułmanów Ziemi Świętej przez łacińskich krzyżowców w 1099 r. Gotfryd z Bouillon, władca Królestwa Jerozolimy utworzył zakon "Ordo Canonicorum Regularium Custodum Sacrosant Sepulchri Domini Hierosolymitani" i powołał przy nim kapitułę rycerzy. Podlegali oni zwierzchnikowi kościoła łacińskiego w Ziemi Świętej, czyli biskupowi Jerozolimy. W czasach stacjonowania łacinników w Palestynie (do XIII wieku) do ich podstawowych obowiązków należało oprowadzanie pątników, obrona Grobu Chrystusa oraz uczestniczenie w wyprawach przeciw niewiernym. Kapituła składała się z duchownych i rycerzy, jednak szybko dominującą rolę zaczęli odgrywać kapłani.
Po upadku Królestwa Jerozolimy, zakon rozwijał się w Europie, a siedzibą przeora generalnego stała się Perugia. W Europie bożogrobcy szerzyli kult Grobu Pańskiego i nabożeństwa pasyjne oraz prowadzili działalność charytatywną. 
Po upadku Konstantynopola w 1453 r. patriarcha Jerozolimski Atanazy przybył do Konstantynopola do Mohameda II i otrzymał od niego dokument potwierdzający zwierzchność Prawosławnego Bractwa Obrońców Bożego Grobu nad świętymi miejscami Ziemi Świętej. W tym czasie zaś bractwo łacińskie przeżyło poważny kryzys. Papież Innocenty VIII w 1489 r. inkorporował bożogrobców do zakonu joannitów (Kawalerów Maltańskich). Zakon bożogrobców został zniesiony w większości krajów europejskich, przetrwał jednak m.in. w Hiszpanii i Polsce. Na świecie zakon przez kilka wieków wegetował. Odżył dopiero po reaktywacji łacińskiego Patriarchatu Jerozolimy w 1847 r. Został zreformowany przez św. Piusa X w 1907 r. i następnie przez Piusa XII w 1940 r.
Przez wieki obrońcy Bożego Grobu kontynuowali opiekę nad Bożym Grobem, dzieląc się przy tym z Kościołem ormiańskim i łacińskim. Prawosławni rycerze Bożego Grobu byli prawnie uznani także przez władze tureckiego Imperium. Bractwo Rycerskie Prawosławnych Bożogrobców "G Ιερά Αγιοταφιτική Αδελφότης" odnowiło swoją konstytucję w trakcie mandatu brytyjskiego w Palestynie w 1925 i zostało usankcjonowane po II wojnie światowej prawem jordańskim nr 227, z 16 stycznia 1958 r., regulującym władzę i kapitułę nad jego członkami.
Ortodoksyjne Bractwo Rycerskie Obrońców Bożego Grobu współcześnie.
Obecnie prawosławny patriarcha Jerozolimy Teofil III jest „Mistrzem, Przewodniczącym, Gubernatorem i Hegemonem” mniszego Bractwa Bożego Grobu i rycerskiej kapituły prawosławnych Obrońców Bożego Grobu. Protektorem bożogrobców jest patriarcha Konstantynopola Bartłomiej I. Odznaką bożogrobców jest krzyż grecki złoty zawieszany na czerwonej wstędze. Wśród rycerzy są prezydent USA: John F. Kennedy, prezydenci Rosji: Władimir Putin i Borys Jelcyn, prezydent Republiki Białorusi Alaksandr Łukaszenka, był nim patriarcha moskiewski i całej Rusi Aleksy II.
Bożogrobcy łacińscy współcześnie.
Obecnie rycerski zakon bożogrobców jest stowarzyszeniem duchownych i świeckich, nie związanych ślubami zakonnymi, działa w 40 krajach, a jego wielkim mistrzem jest kardynał Fernando Filoni. Bożogrobcy aktywnie wspierają katolików w Ziemi Świętej np. dotują w około 50% zwyczajny budżet patriarchy łacińskiego Jerozolimy. Utrzymują i prowadzą w Ziemi Świętej blisko 100 szkół podstawowych i zawodowych, do których mogą uczęszczać dzieci niezależnie od pochodzenia i wyznawanej wiary.

</doc>
<doc id="334091" url="https://pl.wikipedia.org/wiki?curid=334091" title="Richmond, Wirginia">
Richmond, Wirginia



</doc>
<doc id="334092" url="https://pl.wikipedia.org/wiki?curid=334092" title="Ramones (album)">
Ramones (album)

Ramones – debiutancki album amerykańskiej grupy punkrockowej Ramones, wydany 23 kwietnia 1976 przez Sire Records oraz ponownie w czerwcu 2001 przez Rhino Records.
W 2003 album został sklasyfikowany na 33. miejscu listy 500 albumów wszech czasów magazynu „Rolling Stone”.
Lista utworów.
CD 2001 r. (Rhino Records).
Utwory bonusowe w edycji CD:

</doc>
<doc id="334093" url="https://pl.wikipedia.org/wiki?curid=334093" title="Per Daniel Amadeus Atterbom">
Per Daniel Amadeus Atterbom

Per Daniel Amadeus Atterbom (ur. 19 stycznia 1790 dziś gmina Boxholm, zm. 21 lipca 1855 w Sztokholmie) – szwedzki pisarz, poeta romantyczny, krytyk i filozof. Od 1839 członek Akademii Szwedzkiej.
Był głównym przedstawicielem szwedzkiego romantyzmu. W 1822 został profesorem estetyki, a w 1835 profesorem literatury na Uniwersytecie w Uppsali. W swojej twórczości opiewał piękno i uduchowienie natury. Pisał pod wpływem Friedricha Schlegla.

</doc>
<doc id="334096" url="https://pl.wikipedia.org/wiki?curid=334096" title="Russ Meyer">
Russ Meyer

Russell Albion "Russ" Meyer (ur. 21 marca 1922 w San Leandro, zm. 18 września 2004 w Hollywood Hills w Los Angeles) – amerykański reżyser filmowy.
W roku 2000 zdiagnozowano u niego chorobę Alzheimera. 18 września 2004 zmarł w wieku 82 lat w swoim domu w Hollywood Hills na skutek powikłań po zapaleniu płuc.

</doc>
<doc id="334097" url="https://pl.wikipedia.org/wiki?curid=334097" title="Kamienna-Wieś">
Kamienna-Wieś

Kamienna-Wieś (do 2008 "Kamienna") – wieś w Polsce położona w województwie łódzkim, w powiecie sieradzkim, w gminie Błaszki, w odległości 4 km na zachód od Błaszek, przy szosie do Kalisza. Do 2007 roku nosiła nazwę Kamienna.
Historia.
Wieś wzmiankowana już w 1391 r., stanowiła własność królewską w woj. kaliskim jako Camona. Przed 1411 r. siedziba parafii – w źródłach występuje pleban Michał, posesor Benek i jego brat Camona de Coludowo (z Kamiennej i Kołdowa). U Jana Łaskiego parafia wspólnie z Iwanowicami. Samodzielność parafii zlikwidował abp Jan Gruszczyński (z Gruszczyc) w II poł. XV w. i włączył ją do nowo erygowanej parafii w Iwanowicach, będącej jego własnością. Odtąd drewniany kościół w Kamiennej stał się filialnym.
W XV w. wieś była własnością Nałęczów, którzy przyjęli nazwisko Kamińskich. W 1579 r. posesorem wsi był J. Wawrowski. W 1616 r. dzierżawcą Kamiennej był St. Rudnicki herbu Lis. W II poł. XVIII w. wieś była własnością Cieleckich h. Zaremba: Macieja – stolnika inowrocławskiego, starosty zgierskiego i jego syna Andrzeja, także starosty zgierskiego, który sprzedał ją 2 maja 1804 r. Pawłowi Byszewskiemu h. Jastrzębiec. Po śmierci Byszewskiego, w następstwie przeprowadzonych działów majątkowych, właścicielką została Leonora Marianna z Byszewskich Walewska, która 14 września 1861 r. dobra te sprzedała Feliksowi Leszczyńskiemu. W latach 1867–1898 wieś była własnością Habdank Kruszewskich: Stanisława i Romana, którzy sprzedali ją Żydom, a ci przeprowadzili parcelację wsi. Wcześniej, bo w 1872 r., odłączono pozostałość folwarku Brzozowiec (dawniej Brzozowice), który został sprzedany M. Arnoldowi – właścicielowi posiadłości błaszkowskiej.
W latach 1975–1998 miejscowość należała administracyjnie do województwa sieradzkiego.
Zabytki.
W głębi wsi, w kępie drzew modrzewiowy filialny kościół Św. Trójcy (nr rej.: kl.IV-73/99/54 z 12.06.1954) z ok. 1595 z gontowym dachem z sygnaturką. Pierwotnie był usytuowany ok. 500 m w kierunku Iwanowic, w sąsiedztwie zabudowań dworskich. Jest to budowla konstrukcji zrębowej, jednonawowa, oszalowana. Ołtarz główny późnorenesansowy z 1613 r., w nim: malowane na desce obrazy MB z Dzieciątkiem, św. Elżbiety, św. Zuzanny i Koronacji Marii. Dwa ołtarze boczne w stylu rokoko z ok. 1789 r. z wizerunkami świętych: Małgorzaty, Jana Nepomucena, Macieja, i Anioła Stróża. Ambona drewniana, polichromowana, rokokowa z 2 poł. XVIII w. Na desce tęczowej barokowy krucyfiks z 2. poł XVIII w. Tabernakulum rokokowe. W kościele ponadto liczne przykłady ludowego rzemiosła stolarskiego i kowalskiego. Zwiedzanie jest możliwe po uzyskaniu zgody ks. proboszcza z pobliskich Iwanowic.

</doc>
<doc id="334100" url="https://pl.wikipedia.org/wiki?curid=334100" title="DIA">
DIA



</doc>
<doc id="334101" url="https://pl.wikipedia.org/wiki?curid=334101" title="Lacuna Coil (album)">
Lacuna Coil (album)

Lacuna Coil – pierwszy minialbum włoskiej grupy o tej samej nazwie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="334103" url="https://pl.wikipedia.org/wiki?curid=334103" title="Sidonie-Gabrielle Colette">
Sidonie-Gabrielle Colette

Sidonie-Gabrielle Colette (fr: ) znana pod pseudonimem Colette (ur. 28 stycznia 1873 w Saint-Sauveur-en-Puisaye, zm. 3 sierpnia 1954 w Paryżu) – francuska pisarka, autorka powieści obyczajowo-psychologicznych. Znana głównie z opartego na motywach autobiograficznych cyklu o Klaudynie (1900–1903). Członkini m.in. Królewskiej Belgijskiej Akademii Języka i Literatury Francuskiej (fr. Académie royale de langue et de littérature françaises de Belgique; fotel nr 33 objęła w 1933 roku po zmarłej Annie de Noailles) oraz Akademii Goncourtów.
Biografia.
Gabrielle Colette była najmłodszą z czworga dzieci (dwie dziewczynki i dwóch chłopców) Sidonie Landoy, znanej jako „Sido” oraz kapitana Jules’a-Josepha Colette (absolwenta szkoły wojskowej Saint-Cyr, żuawa), który stracił nogę podczas bitwy pod Melegnano w 1859 roku i został poborcą podatkowym. Gabrielle Colette spędziła szczęśliwe dzieciństwo w rodzinnym domu w Saint-Sauveur-en-Puisaye, dużej wsi w Burgundii. Uwielbiana przez matkę, wychowała się w rodzinnej atmosferze i otrzymała świeckie wykształcenie. Sido, feministka i zdeklarowana ateistka, nauczyła córkę uważnej obserwacji świata, począwszy od flory i fauny ogromnego ogrodu rodziny Colette.
Młoda Gabrielle bardzo wcześnie zapoznała się z klasyką literatury i pobierała nauki języka francuskiego oraz stylu pisania od swojego ojca, zapalonego czytelnika prasy. Upodobanie Sido do luksusowych przedmiotów, których kupna mąż nie był w stanie jej odmówić, zrujnowało rodzinę. Zostali zmuszeni do opuszczenia Saint-Sauveur, po czym osiedlili się w Châtillon-sur-Loing w listopadzie 1891 roku.
Jako nastolatka, Gabrielle poznała Henry’ego Gauthiera-Villarsa, nałogowego uwodziciela o pseudonimie „Willy”, z którym wzięła ślub 15 maja 1893 roku w Châtillon-sur-Loing. Willy był bardzo wpływowym krytykiem muzycznym i płodnym pisarzem popularnych powieści, przy tworzeniu których wykorzystywał "ghostwriterów". Był także współwłaścicielem wydawnictwa Gauthier-Villars przy 55 quai des Grands-Augustins, gdzie młoda para zajmowała najwyższe piętro budynku. Wprowadził swoją młodą żonę w literackie i muzyczne kręgi artystyczne stolicy, w których Gabrielle wsławiła się swoim szorstkim burgundzkim akcentem. Zaskoczony umiejętnościami pisarskimi młodej żony, wykorzystał jej talent i opublikował jej teksty pod swoim nazwiskiem (pierwszy rękopis Colette pochodzi z 1893 roku). Gabrielle, nieznana nikomu w literackim świecie epoki, podpisywała się jako Colette Willy do 1923 roku.
W 1895 roku Willy namówił żonę do spisania wspomnień ze szkolnych lat, których autorstwo przypisał jedynie sobie. W konsekwencji "Klaudyna w szkole" została podpisana pseudonimem męża Colette. Następnie ukazały się kolejne części z serii książek o Klaudynie: "Klaudyna w Paryżu", "Małżeństwo Klaudyny", "Klaudyna odchodzi". Po rozpadzie małżeństwa Colette wydała pod swoim nazwiskiem "La retraite sentimentale", tym samym sygnalizując zakończenie serii o Klaudynie.
Życie prywatne.
Biseksualizm odgrywał znaczącą rolę w życiu Colette, zarówno na polu osobistym, jak i w pracy twórczej.
Mimo że Henry Gauthier-Villars wymagał od żony heteroseksualnej wierności (której sam nie dotrzymywał), nie ma żadnych wątpliwości, że Colette eksperymentowała ze związkami homoseksualnymi w życiu pozamałżeńskim. W 1906 roku Colette opuściła męża i zaangażowała się w nie do końca skrywany związek z Markizą de Belbeuf. Któregoś wieczoru Colette i Markiza zaszokowały publiczność podczas występu w Moulin Rouge, otwarcie pokazując swoją homoseksualną relację: scena pocałunku spowodowała ogromny skandal, który doprowadził do interwencji szefa paryskiej policji.
W 1912 roku Colette wyszła za Henry’ego de Jouvenela, którego pokochała od pierwszego wejrzenia kilka miesięcy wcześniej. Rok później urodziła się córka pisarki, Colette de Jouvenel (1913–1981). Po romansie z synem swojego męża z pierwszego małżeństwa, 17-letnim Bertrandem de Jouvenel, Colette wyszła za mąż po raz trzeci i ostatni za Maurice’a Goudeketa w 1935 roku.
Charakterystyka twórczości.
Colette wyróżniała się spośród współczesnych jej twórców (takich jak André Gide, Romain Rolland czy Jean Giraudoux) tematyką swoich dzieł. Jej styl jest pozornie nieskomplikowany, ale wyszukany. Klasyfikuje się ją jako przedstawicielkę regionalizmu w literaturze. Klasyfikacja ta została jej przypisana w okresie międzywojennym, między innymi ze względu na liczne opisy rodzinnej Burgundii.
To, co przede wszystkim cechuje twórczość Colette, to: szczególna poprawność i precyzja słownictwa, zwłaszcza gdy służą one manifestacji uczuć poprzez naturę oraz całkowita swoboda zmysłowości, rozumianej jako wezwanie do uznania praw cielesnych nad duchowymi i praw kobiet nad prawami mężczyzn. Ponadto styl Colette jest bardziej skomplikowany i nowoczesny, niż może się wydawać na pierwszy rzut oka.
W 1999 roku Serge Doubrovsky, twórca nowoczesnego pojęcia autofikcji, ostatecznie uznał je za wariant autobiografii, a Colette za pionierkę, której twórczość oddaje jego koncepcję: „Wystarczy bowiem wziąć do ręki książkę "Narodziny dnia", która ukazała się w 1928 roku i która oryginalnie zawierała na okładce podpis: powieść. Jednak w "Narodzinach dnia" pojawia się postać starszej kobiety o imieniu Colette. Potem dowiadujemy się, że owa kobieta napisała serię o Klaudynie. Krótko mówiąc, opisała siebie w powieści napisanej przez Colette o Colette”.
Biseksualizm w twórczości Colette.
W dorobku literackim Colette, biseksualizm stanowi powracający motyw, począwszy od serii o Klaudynie, która przedstawia, oprócz głównej bohaterki, wiele biseksualnych kobiet. Część motywów w twórczości Colette jest zatem autobiograficzna.
Colette jest także autorką książki podejmującej refleksję nad miłością i seksualnością "Czyste, nieczyste", która czerpie z doświadczeń zarówno hetero- jak i homoseksualnych.
Z tych powodów, Colette została nazwana przez Julię Kristevę „królową biseksualności”.

</doc>
<doc id="334105" url="https://pl.wikipedia.org/wiki?curid=334105" title="Dia">
Dia



</doc>
<doc id="334110" url="https://pl.wikipedia.org/wiki?curid=334110" title="Snuff film">
Snuff film

Snuff movies („filmy snuff”, zwane również „filmami ostatniego tchnienia”) – gatunek filmowy obejmujący filmy przedstawiające sceny prawdziwych gwałtów, tortur czy zabójstw.
Określenie weszło do szerszego obiegu dzięki filmowi pt. "Snuff" – niskobudżetowemu horrorowi zatytułowanemu początkowo "Slaughter", do którego dokręcono później zakończenie przedstawiające zabójstwo młodej kobiety dokonane przez ekipę filmową (w domyśle – twórców wspomnianego horroru). Inscenizowane demonstracje przed kinami, później prawdziwe – przeciwko prezentowanej w nim pornografii przyniosły filmowi pewien rozgłos.
Istnienie takich filmów zostało potwierdzone, przykładem jest Daisy Destruction Petera Scully'ego. 
Spotyka się również filmy, które przedstawiają autentyczne sceny zabójstw, egzekucji czy śmiertelnych wypadków (zwane "mondo movies"). Przykładem mogą być nagrania wideo wykonywane przez samobójców, przestępców czy pokazujące egzekucje dokonywane przez terrorystów, znane m.in. z Iraku. Brak komercyjnego charakteru nie pozwala ich zaliczyć do filmów "snuff".
Wpływ na kinematografię.
Bez względu na swoją prawdziwość, filmy "snuff" stały się inspiracją dla wielu reżyserów "gore". Jedną z najbardziej szokujących produkcji stylizowanych na „filmy ostatniego tchnienia” jest japońska seria "Guinea Pig", a w szczególności dwa pierwsze odcinki – ' i ' ukazujące sceny tortur i zabójstwa młodych dziewcząt.
Tematykę "snuff" porusza również "Osiem milimetrów" – thriller z 1999 w reżyserii Joela Schumachera, opowiadający historię prywatnego detektywa, który ma za zadanie zbadać autentyczność filmu przedstawiającego gwałt i zabójstwo młodej kobiety. 
Filmy o podobnej tematyce to m.in.: 

</doc>
<doc id="334112" url="https://pl.wikipedia.org/wiki?curid=334112" title="Filmy snuff">
Filmy snuff



</doc>
<doc id="334113" url="https://pl.wikipedia.org/wiki?curid=334113" title="Paul Le Guen">
Paul Le Guen

Paul Le Guen (wym. []; ur. 1 marca 1964 w Pencran, w Bretanii) – francuski trener piłkarski i piłkarz występujący na pozycji obrońcy.
Kariera piłkarska.
Był wyróżniającym się obrońcą ligi francuskiej. Wysoki i dobrze zbudowany stanowił o obliczu defensywy FC Nantes i Paris Saint-Germain, z którym w latach 90. osiągnął swoje największe sportowe sukcesy. Obok Bernarda Lamy i Bruno N’Gotty’ego był filarem obrony paryżan w meczu finałowym Pucharu Zdobywców Pucharów w maju 1996 roku, który PSG wygrało z Rapidem Wiedeń 1:0.
Piłkarską karierę zakończył w wieku trzydziestu czterech lat, w 1998 roku, czyli wtedy, gdy „Trójkolorowi” zdobyli mistrzostwo świata. Le Guen w drużynie narodowej rozegrał 17 meczów. Brał udział w eliminacjach do Mundialu 1994 i Euro 1996.
Kariera szkoleniowa.
Pracę szkoleniową rozpoczął w 1998 w Stade Rennais, z którym jeszcze w tym samym sezonie dotarł do finału Pucharu Intertoto. W kolejnym uchronił klub przed degradacją. W 2002 roku zastąpił Jacques’a Santiniego na stanowisku pierwszego trenera Olympique Lyon.
W Lyonie z młodych i niedoświadczonych zawodników udało mu się zbudować zgrany kolektyw, który wkrótce stał się wizytówką francuskiego futbolu w Europie. Drużyna trzy razy z rzędu zdobyła mistrzostwo Francji, a większość wychowanków Le Guena trafiło do reprezentacji (Éric Abidal, Anthony Reveillere, Sidney Govou, Grégory Coupet, w Lyonie objawił się talent Ghanijczyka Mickaela Essiena). Młody szkoleniowiec, mając już zapewniony tytuł mistrzowski, na trzy kolejki przed końcem sezonu 2004-05 niespodziewanie podał się do dymisji.
Przez rok odpoczywał i starannie wybierał propozycje, na których brak nie mógł narzekać. W marcu 2006 roku podpisał kontrakt ze szkockim Rangers, którego stery objął na początku sezonu 2006–2007. Został zwolniony już pół roku później. Przyczyną szybkiego rozstania słabe wyniki w lidze, odpadnięcie z rozgrywek o Puchar Ligi Szkockiej po porażce z drugoligowym St. Johnstone oraz odsunięcie od pierwszej drużyny Barry’ego Fergusona, jednego z liderów zespołu.
Jeszcze w tym samym miesiącu powrócił do Ligue 1 jako następca Guy Lacombe'a na stanowisku szkoleniowca Paris Saint-Germain. W pierwszym sezonie swojej pracy wywalczył Puchar Francji. W kolejnym zajął dopiero szóste miejsce, nie gwarantujące udziału w europejskich pucharach.
Po jego zakończeniu przyjął propozycję prowadzenia reprezentacji Kamerunu. Już pięć miesięcy później świętował awans do Mundialu 2010. Jego podopieczni zagrają na mistrzostwach świata pierwszy raz od 2002 roku. 24 czerwca 2010 roku został zwolniony z funkcji selekcjonera Kamerunu. 12 czerwca 2011 roku został selekcjonerem reprezentacji Omanu.

</doc>
<doc id="334114" url="https://pl.wikipedia.org/wiki?curid=334114" title="Snuff films">
Snuff films



</doc>
<doc id="334115" url="https://pl.wikipedia.org/wiki?curid=334115" title="Zgromadzenia Boże">
Zgromadzenia Boże



</doc>
<doc id="334116" url="https://pl.wikipedia.org/wiki?curid=334116" title="Filmy ostatniego tchnienia">
Filmy ostatniego tchnienia



</doc>
<doc id="334120" url="https://pl.wikipedia.org/wiki?curid=334120" title="Reprise Records">
Reprise Records

Reprise Records – wytwórnia założona w 1960 roku przez Franka Sinatrę, w celu zwiększenia wolności i niezależności w wydawaniu swoich nagrań. Inni członkowie Rat Pack – Dean Martin i Sammy Davis Jr. także przenieśli się do tej wytwórni. Redd Foxx wydawał w niej swoje nagrania w czasach, kiedy nie była ona jeszcze tak znana. Gościnnie w Reprise wydawał również Bing Crosby (na przykład album "Return to Paradise Islands" z 1964 roku). Reprise Records została sprzedana Warner Bros. Records na początku 1963 roku. Wydawała w Stanach płyty Jimiego Hendrixa. Dziś swoje płyty nagrywają w niej takie zespoły, jak m.in. Green Day, Disturbed, The Used czy My Chemical Romance.

</doc>
<doc id="334124" url="https://pl.wikipedia.org/wiki?curid=334124" title="Assemblies of God">
Assemblies of God



</doc>
<doc id="334131" url="https://pl.wikipedia.org/wiki?curid=334131" title="Program Narodów Zjednoczonych ds. Ochrony Środowiska">
Program Narodów Zjednoczonych ds. Ochrony Środowiska



</doc>
<doc id="334132" url="https://pl.wikipedia.org/wiki?curid=334132" title="Rochester (miasto w stanie Nowy Jork)">
Rochester (miasto w stanie Nowy Jork)



</doc>
<doc id="334141" url="https://pl.wikipedia.org/wiki?curid=334141" title="Kłosowice">
Kłosowice



</doc>
<doc id="334144" url="https://pl.wikipedia.org/wiki?curid=334144" title="Autostrada D3 (Słowacja)">
Autostrada D3 (Słowacja)

Autostrada D3, autostrada kysucka () – autostrada znajdująca się w północnej części Słowacji.
Przebieg.
Autostrada zaczyna się w węźle z autostradą D1 – "Hričovské Podhradie" (na południowy zachód od Żyliny). Następnie przebiegnie na północ doliną Kysucy przez Żylinę, Kysucké Nové Mesto i Čadcę do połączenia z polską drogą ekspresową S1 na granicy polsko-słowackiej w Zwardoniu. 
Autostrada D3 ma odciążyć biegnące tamtędy dotychczas w kierunku Polski (zlikwidowane przejście graniczne Skalité-Zwardoń/Myto) drogę krajową nr 11 (Świerczynowiec – Żylina) i nr 12 (Zwardoń – Świerczynowiec), a także przejmie część ruchu tranzytowego szybkiego i ciężkiego, jeżdżącego dotąd przez Cieszyn i Świerczynowiec. 
Odcinki.
Planowana długość autostrady D3 ma wynieść 59,1 km. 
Na odcinku Świerczynowiec – Skalite oraz Oszczadnica – Czadca droga jest jednojezdniowa. Realizacja drugiej jezdni planowana jest po 2030 roku.

</doc>
<doc id="334147" url="https://pl.wikipedia.org/wiki?curid=334147" title="Fanny Mendelssohn">
Fanny Mendelssohn

Fanny Mendelssohn (ur. 14 listopada 1805 w Hamburgu, zm. 14 maja 1847 w Berlinie) – kompozytorka i pianistka niemiecka, siostra Feliksa Mendelssohn-Bartholdy’ego.
Życiorys.
Urodzona w Hamburgu, podobnie jak jej bardziej znany brat wykształciła się muzycznie i, tak jak on, jako dziecko okazywała niezwykłe umiejętności muzyczne. Zaczęła komponować, jednak jej możliwości publicznego występowania w roli pianistki i kompozytorki były mocno ograniczone przez jej pozycję społeczną, płeć, a także sprzeciw ze strony ojca i brata.
W 1829 r. wyszła za mąż za malarza Wilhelma Hensela, który wspierał jej talent kompozytorski. Później, jej utwory grano wraz z utworami brata w rodzinnym domu w Berlinie, na odbywających się tam bardzo popularnych koncertach.
Jako pianistka, Fanny wspierała kompozycje brata. Jej publiczny debiut na pianinie miał miejsce w 1838 r., kiedy zagrała "Piano Concerto No. 1" autorstwa Feliksa Mendelssohn-Bartholdy’ego.
Skomponowała około 500 utworów, w tym około 120 utworów na fortepian, pieśni, kompozycje kameralne, kantaty i oratoria. Sześć z jej pieśni zostało początkowo opublikowanych pod nazwiskiem Feliksa w jego 8 i 9 kolekcji. Jej kompozycje pianistyczne były z sukcesami rozwijane przez brata, chociaż wielu uczonych wierzy, że były to utwory Fanny, która pierwsza zajęła się tym gatunkiem muzyki.
Fanny Mendelssohn-Hensel zmarła nagle w Berlinie w 1847 r., podczas przygotowań do domowego wykonania kompozycji brata.
W ostatnich latach, jej muzyka została lepiej poznana dzięki wielu koncertom oraz płytom CD wydanym przez wytwórnie takie jak np. Hyperion oraz CPO.

</doc>
<doc id="334150" url="https://pl.wikipedia.org/wiki?curid=334150" title="Fanny Hensel">
Fanny Hensel



</doc>
<doc id="334152" url="https://pl.wikipedia.org/wiki?curid=334152" title="Herb Hrubieszowa">
Herb Hrubieszowa

Herb Hrubieszowa – jeden z symboli miasta Hrubieszów w postaci herbu. Herb został nadany miastu przez króla Zygmunta Augusta w połowie XVI wieku.
Wygląd i symbolika.
Herb przedstawia na czerwonej tarczy herbowej jelenią głowę z porożem, koloru białego. Między porożem umieszczone są dwa złote krzyże kawalerskie, w układzie jeden nad drugim. 
Herb nawiązuje do historii Hrubieszowa, który w czasach jagiellońskich pełnił rolę stanicy myśliwskiej.

</doc>
<doc id="334154" url="https://pl.wikipedia.org/wiki?curid=334154" title="Wiktor Kulerski (młodszy)">
Wiktor Kulerski (młodszy)

Wiktor Kulerski, właśc. Witysław Wiktor Dys-Kulerski (ur. 22 stycznia 1935 w Grudziądzu) – polski nauczyciel i historyk, działacz opozycji w okresie PRL, poseł na Sejm X kadencji.
Życiorys.
Wnuk Wiktora Kulerskiego, używa drugiego imienia, pod którym jest powszechnie znany. Ukończył w 1979 studia na Katolickim Uniwersytecie Lubelskim. Od 1960 do 1981 pracował w szkole podstawowej.
Był współpracownikiem Polskiego Porozumienia Niepodległościowego, a od 1976 Komitetu Obrony Robotników. W 1980 wstąpił do „Solidarności”, do 1981 pełnił funkcję wiceprzewodniczącego zarządu Regionu Mazowsze NSZZ „S”. Po wprowadzeniu stanu wojennego ukrywał się, od 1982 do 1989 wchodził w skład podziemnego Regionalnej Komisji Wykonawczej NSZZ „Solidarność” Region Mazowsze, w latach 1986–1987 był członkiem Tymczasowej Komisji Koordynacyjnej. Uczestniczył w obradach Okrągłego Stołu. W latach 1989–1991 pełnił funkcję posła na Sejm kontraktowy z ramienia Komitetu Obywatelskiego wybranego w okręgu grudziądzkim. Krótko działał w Ruchu Obywatelskim Akcja Demokratyczna i Unii Demokratycznej. W rządzie Tadeusza Mazowieckiego objął stanowisko sekretarza stanu w Ministerstwie Edukacji Narodowej. Działał później w Ruchu Stu, gdzie pełnił funkcję przewodniczącego konwentu. Był współzałożycielem i w latach 1989–1998 prezesem Fundacji Edukacja dla Demokracji. Zasiadł w kolegium redakcyjnym miesięcznika „Nowaja Polsza”.

</doc>
<doc id="334156" url="https://pl.wikipedia.org/wiki?curid=334156" title="Józef Popiel">
Józef Popiel

Józef Maria Popiel (ur. 8 stycznia 1923 w Wójczy, zm. 24 lutego 1995 w Grajowie) – polski ichtiolog, profesor Wyższej Szkoły Rolniczej w Olsztynie i Akademii Rolniczej w Szczecinie.
Życiorys.
Pochodził z rodziny ziemiańskiej herbu Sulima, był synem Michała, wnukiem Jana posła na Sejm Krajowy Galicji. Ukończył studia na Uniwersytecie Jagiellońskim (1947), następnie podjął pracę w Morskim Laboratorium Rybackim w Gdyni (późniejszym Morskim Instytucie Rybackim). W 1952 obronił doktorat w Szkole Głównej Gospodarstwa Wiejskiego w Warszawie, w 1958 został docentem. Kierował w Morskim Instytucie Rybackim Pracownią Łowisk Dalekomorskich (1954-1957), Pracownią Ryb Pelagicznych (1957-1973), Zakładem Ichtiologii (1973-1983), Zakładem Oceanografii (1983-1990), ponadto wchodził w skład komitetu redakcyjnego wydawnictw Instytutu.
W 1961 został kierownikiem Zakładu Łowisk i Zasobów Morza na Wydziale Rybackim Wyższej Szkoły Rolniczej w Olsztynie; kontynuował pracę na tym stanowisku po przeniesieniu wydziału na Akademię Rolniczą w Szczecinie (1966), do 1977. Na emeryturę przeszedł w 1990.
Działał w wielu towarzystwach i organizacjach naukowych, był m.in. wieloletnim ekspertem Międzynarodowej Rady Badań Morza w Kopenhadze, a w latach 1978-1981 jej wiceprzewodniczącym. Uczestniczył w sesjach naukowych tej Rady, a także w licznych rejsach badawczych (m.in. na Bałtyku, Antarktyce, Oceanie Indyjskim). W 1992 otrzymał doktorat "honoris causa" Akademii Rolniczej w Szczecinie. Był odznaczony Krzyżem Kawalerskim Orderu Odrodzenia Polski i Krzyżem Oficerskim Orderu Odrodzenia Polski, Złotym Krzyżem Zasługi, złotą odznaką „Zasłużony Pracownik Morza”.
Był uważany za światowy autorytet w dziedzinie biologii śledzi. Ogłosił szereg prac naukowych, wypromował niemal 100 magistrów, 15 doktorów i 5 doktorów habilitowanych, tworząc szczecińską szkołę ichtiologii.

</doc>
<doc id="334157" url="https://pl.wikipedia.org/wiki?curid=334157" title="Janusz Koza">
Janusz Koza

Janusz Adam Koza (ur. 4 stycznia 1962 w Kielcach) – polski polityk, urzędnik, poseł na Sejm I i II kadencji, samorządowiec.
Życiorys.
Ukończył w 1990 studia w Instytucie Historii Wyższej Szkoły Pedagogicznej w Kielcach. W latach 1991–1997 z ramienia Konfederacji Polski Niepodległej sprawował mandat posła I i II kadencji. Później działał w KPN-OP i Akcji Wyborczej Solidarność. W latach 1998–2002 był dyrektorem generalnym Świętokrzyskiego Urzędu Wojewódzkiego, który w 2001 zdobył tytuł „najbardziej przyjaznego urzędu administracji rządowej” w konkursie organizowanym przez szefa Służby Cywilnej.
W 2004 objął stanowisko sekretarza miasta Kielce. W 2006 został wybrany do sejmiku świętokrzyskiego jako jedyny radny z listy Komitetu Wyborczego Wyborców Porozumienie Samorządowe Wojciech Lubawski. Cztery lata później uzyskał reelekcję z Komitetu Wyborczego Wyborców Porozumienie Samorządowe. W 2011 kandydował do Senatu z ramienia KWW W. Lubawskiego – Senat dla Obywateli (związanego z Unią Prezydentów – Obywatele do Senatu), zajmując przedostatnie miejsce spośród 7 kandydatów. W 2014 i 2018 ponownie zostawał radnym sejmiku (z listy Prawa i Sprawiedliwości, w ramach sojuszu Porozumienia Samorządowego z tą partią). W 2021 opuścił klub radnych PiS, co spowodowało utratę większości przez to ugrupowanie. W 2022 został sekretarzem miasta Starachowice.
Uczestnik Marszu Szlakiem I Kompanii Kadrowej na trasie Kraków – Kielce, odznaczony Srebrnym Krzyżem Zasługi (2000) i Medalem Pro Memoria. Został przewodniczącym Stowarzyszenia Obywatelski Komitet Budowy Pomnika Marszałka Józefa Piłsudskiego w Kielcach.

</doc>
<doc id="334158" url="https://pl.wikipedia.org/wiki?curid=334158" title="Sacramento (ujednoznacznienie)">
Sacramento (ujednoznacznienie)



</doc>
<doc id="334163" url="https://pl.wikipedia.org/wiki?curid=334163" title="Bat micwa">
Bat micwa

Bat micwa (, dosł. „córka przykazania”) – żydowska uroczystość religijna, związana z wejściem dziewczyny w okres dorosłości, odpowiednik bar micwy u chłopców. W zależności od tradycji może być obchodzona w jej 12. (na ogół) lub 13. roku życia.
W społecznościach ortodoksyjnych wejście dziewczynek w dorosłość jest świętowane jedynie przez symboliczną uroczystość w zaciszu domowym. W innych odłamach judaizmu obrzędy są takie same, jak przy "bar micwie". "Bat micwę" zapoczątkował ruch pod przewodnictwem Mordechaja Kaplana, który później przekształcił się w judaizm rekonstrukcjonistyczny. Pierwsza bat micwa odbyła się 18 marca 1922 roku w Nowym Jorku i dostąpiła jej córka Kaplana – Judith Kaplan. Obecnie poza rekonstrukcjonistami praktykują ją również reformatorzy, liberałowie i znaczna część konserwatystów. Olbrzymia większość ortodoksów odrzuca ją jako innowację w religii.

</doc>
<doc id="334164" url="https://pl.wikipedia.org/wiki?curid=334164" title="Bazylika Świętego Krzyża w Warszawie">
Bazylika Świętego Krzyża w Warszawie

Bazylika Świętego Krzyża – kościół znajdujący się przy ul. Krakowskie Przedmieście 3, w dzielnicy Śródmieście w Warszawie. Jest obsługiwany przez Zgromadzenie Księży Misjonarzy.
Historia.
Pierwotnie w tym miejscu stała kaplica pod wezwaniem Świętego Krzyża, wzmiankowana w 1510.
W 1525 stanął tu (według różnych źródeł: drewniany lub murowany) kościółek — filia kolegiaty św. Jana, ufundowany przez Martę Möller, wdowę po warszawskim rajcy Serafinie Möllerze. Kościół przebudowano w 1615.
Parafię świętokrzyską erygował w 1626 biskup poznański Jan Wężyk.
Z dniem 1 grudnia 1653, na mocy dekretu biskupa poznańskiego Kazimierza Floriana Czartoryskiego, kościół i parafia zostały przekazane misjonarzom św. Wincentego a Paulo, sprowadzonym tu na prośbę królowej Ludwiki Marii Gonzagi, żony króla Jana Kazimierza. Odtąd kościół stał się centralnym domem Zgromadzenia Misji w Polsce.
Po zniszczeniach spowodowanych potopem szwedzkim zdecydowano o budowie nowego kościoła. Został on zbudowany w latach 1679–1696 w stylu barokowym. Jego projektantem był nadworny architekt królewski, Włoch Józef Szymon Bellotti, a fundatorami – opat Kazimierz Jan Szczuka, późniejszy biskup chełmiński, i prymas Michał Stefan Radziejowski, który konsekrował kościół 14 października 1696.
Nakryte późnobarokowymi hełmami wieże są autorstwa Józefa Fontany. Fasadę (1756) zaprojektował jego syn Jakub Fontana, zdobią ją figury autorstwa Jana Jerzego Plerscha.
W 1704 z inicjatywy ówczesnego proboszcza parafii, późniejszego biskupa, Michała Bartłomieja Tarły i Bractwa św. Rocha, działającego przy kościele od 1688, po raz pierwszy w Polsce zostało odprawione tutaj nabożeństwo "Gorzkich żali".
Za czasów panowania Stanisława Augusta Poniatowskiego kościół św. Krzyża był stołeczną świątynią równą kolegiacie św. Jana, ze względu na odbywające się tu uroczystości państwowe jak nadawanie Orderu Świętego Stanisława, a także uroczyste posiedzenie Sejmu Czteroletniego w pierwszą rocznicę uchwalenia Konstytucji 3 maja. Po jego zakończeniu uczestnicy przeszli w pochodzie Nowym Światem i Alejami Ujazdowskimi na teren obecnego Ogrodu Botanicznego, gdzie wmurowano kamień węgielny pod budowę Świątyni Opatrzności Bożej.
We wrześniu 1814 w świątyni pochowano przywiezione z Lipska zwłoki Józefa Poniatowskiego, które w 1817 zostały przewiezione do Krakowa i pochowane w katedrze na Wawelu.
25 grudnia 1881 w czasie mszy w kościele wybuchła panika, w wyniku której stratowano na śmierć ok. 30 osób. Plotka, że sprawcami nieszczęścia byli Żydzi, doprowadziła do pogromu ludności żydowskiej.
Już w pierwszych dniach II wojny światowej świątynia została uszkodzona. Zniszczeniu uległy m.in. obrazy: "Wieczerza Pańska" Franciszka Smuglewicza i "Ukrzyżowanie" Jerzego Siemiginowskiego. Podczas powstania warszawskiego stanowił umocniony ośrodek oporu Niemców. 23 sierpnia 1944 świątynia została zdobyta przez powstańców. 6 września 1944 Niemcy wprowadzili do kościoła dwa "Goliaty" wypełnione materiałami wybuchowymi. Zdetonowane pojazdy rozbiły fasadę kościoła, zniszczyły sklepienie nad dolnym kościołem, Wielki Ołtarz, ołtarze św. Rocha i św. Wincentego a Paulo. Po wojnie zniszczenia budynku oszacowano na ok. 45%.
Odbudowę świątyni zakończono w 1950.
W 1965 roku wśród uczniów XI klasy uczęszczających na katechizację przy parafii św. Krzyża powstała myśl utworzenia ośrodka akademickiego. Wprawdzie decyzją kardynała Aleksandra Kakowskiego 4 stycznia 1928 roku powstało duszpasterstwo akademickie przy kościele św. Anny w Warszawie, ale po II wojnie światowej istniały jedynie nieformalne i niejawne grupy akademickie.
Studenci zbierali się w kościele od jesieni 1965 roku. Wspólnota akademicka Drzewo Życia, obecnie Duszpasterstwo Akademickie Święty Krzyż, działa do dziś.
W 2002 roku papież Jan Paweł II podniósł kościół Świętego Krzyża do godności bazyliki mniejszej.
Opis.
Figura Chrystusa.
Przed kościołem w 1858 stanęła figura Chrystusa dźwigającego krzyż, odlana w cemencie w warsztacie sztukatorskim Ferrante Marconiego według projektu Andrzeja Pruszyńskiego, a ufundowana przez hr. Andrzeja Zamoyskiego. Po kilku latach na rzeźbie pojawiły się pęknięcia. Na łamach "Wędrowca" ukazał się apel o zbiórkę datków na odlew figury w brązie. W 1887 uszkodził ją szaleniec, który oderwał rękę Chrystusa. Przyspieszyło to decyzję o wykonaniu odlewu z brązu, figurę wiernie odtworzył w Rzymie w 1898 Pius Weloński, sygnując ją jednak swoim nazwiskiem. Pomnik ustawiono 2 listopada na nowym cokole z czarnego granitu, zaprojektowanym przez Stefana Szyllera, ze złoconym napisem "Sursum Corda" (w górę serca).
Cementową figurę Chrystusa przewieziono do Kruszyny i umieszczono na grobowcu Lubomirskich. Obecnie znajduje się ona przed tamtejszym kościołem parafialnym św. Macieja Apostoła.
We wrześniu 1944 wskutek detonacji "Goliatów" brązowa figura Chrystusa upadła na bruk ulicy i leżała z ręką uniesioną w górę, wskazując na napis na cokole. 22 października 1944 Niemcy wywieźli ją z Warszawy w celu przetopienia, jednak wraz z pomnikiem Mikołaja Kopernika porzucili w przydrożnym rowie w Hajdukach Nyskich, gdzie rozpoznali ją polscy żołnierze. Oba pomniki przywieziono do Warszawy i poddano renowacji w pracowni Braci Łopieńskich. Posąg ponownie stanął przed kościołem 19 lipca 1945, poświęcony w obecności Prezydenta RP Bolesława Bieruta i przedstawicieli rządu przybyłych na odsłonięcie pomnika Mikołaja Kopernika.
Losy figury zostały przypomniane przez Jana Pawła II podczas jego pierwszej pielgrzymki do Ojczyzny w czasie słynnej homilii na pl. Zwycięstwa (2 czerwca 1979), kiedy to papież mówił m.in.:
Ołtarze i kaplice.
Wymienione w kolejności od wejścia ku przodowi:
Epitafia.
W filarach świątyni wmurowane są urny z sercami Fryderyka Chopina (z epitafium z kararyjskiego marmuru wykonanym przez Leonarda Marconiego, odsłoniętym 5 marca 1880) oraz Władysława Reymonta (1929).
W kościele znajdują się też epitafia m.in. bł. Honorata Koźmińskiego, Ignacego Krasickiego, Zygmunta Krasińskiego, Józefa Ignacego Kraszewskiego, Adama Mickiewicza, Bolesława Prusa, Juliusza Słowackiego, Władysława Sikorskiego, Stanisława Wigury i Franciszka Żwirki.
Kościół dolny.
Założenie kościoła dolnego ma kształt odwróconej litery T i zostało ukształtowane do 1693. W surowym niskim pomieszczeniu zwraca uwagę duża liczba podpór oraz masywnych filarów dzielących wnętrze na nawy.
Po obu stronach długiego korytarza biegnącego pod nawą i prowadzącego z ulicy do kościoła dolnego znajdują się krypty z grobowcami m.in. marszałka Sejmu Wielkiego Stanisława Małachowskiego, księcia Adama Kazimierza Czartoryskiego (jego marmurowy nagrobek w kaplicy Matki Bożej w górnym kościele) oraz misjonarza, działacza charytatywnego księdza Gabriela Baudoina, nazywanego "wielkim jałmużnikiem Warszawy".
W katakumbach w dalszej części kościoła dolnego pochowani są m.in. siostry miłosierdzia i księża misjonarze, wśród nich pierwszy wizytator zgromadzenia misjonarzy, biskup poznański Michał Bartłomiej Tarło, wysocy urzędnicy państwowi z czasów Sejmu Wielkiego, Księstwa Warszawskiego i Królestwa Polskiego: wojewoda podlaski Stanisław Bernard Gozdzki, wojewoda pomorski Jerzy Detloff Flemming, wojewoda ruski i starosta warszawski August Aleksander Czartoryski, starosta warszawski i minister stanu w Królestwie Polskim Walenty Faustyn Sobolewski, minister Tadeusz Dembowski, działacz dobroczynny Jan Tadeusz Lubomirski, działacz gospodarczy Andrzej Artur Zamoyski, Maria Anna de la Grange d'Arquien Wielopolska, siostra królowej Marii Kazimiery i żona kanclerza Jana Wielopolskiego, oraz księżna Maria Radziwiłłowa, działaczka filantropijna.
Msza radiowa.
Od 21 września 1980 roku z kościoła pw. Świętego Krzyża w Warszawie transmitowana jest cotygodniowa msza. Transmisję realizuje Polskie Radio. W latach 1980–1982 msza docierała do słuchaczy za pośrednictwem Programu II (na falach średnich). Od 1982 do 1989 na falach ultrakrótkich i długich w programie IV PR, a od 1989 na falach długich w programie I PR.
Transmisja mszy w radiowym eterze była jednym z postulatów stoczniowców Sierpnia 1980. W podpisanym 31 sierpnia 1980 protokole porozumienia zawartego przez Komisję Rządową i Międzyzakładowy Komitet Strajkowy w Gdańsku znalazł się jasny zapis: "Rząd zapewni transmisję radiową niedzielnej mszy w ramach szczegółowego uzgodnienia z Episkopatem".
Obecnie mszy wysłuchać można w każdą niedzielę o godzinie 9. w Programie I Polskiego Radia.
Nazwy pochodzące od kościoła.
Od kościoła wziął swą nazwę folwark świętokrzyski, założony w XVIII w. przez księży misjonarzy, oraz nieistniejący już dziś cmentarz wokół kościoła św. Piotra i Pawła (parafii św. Barbary). Od folwarku świętokrzyskiego z kolei nazwę przejęła biegnąca przez niego droga narolna, dzisiejsza ulica Świętokrzyska. W XX w. od ulicy nazwano Park Świętokrzyski (w sąsiedztwie Pałacu Kultury i Nauki), miejską spółkę „Trasa Świętokrzyska” i zbudowany przez nią most Świętokrzyski, projektowaną arterię na przedłużeniu mostu — Trasę Świętokrzyską, a także zespół przystanków i stację metra A-14 Świętokrzyska przy skrzyżowaniu z ul. Marszałkowską.

</doc>
<doc id="334167" url="https://pl.wikipedia.org/wiki?curid=334167" title="Malý Dunaj">
Malý Dunaj



</doc>
<doc id="334172" url="https://pl.wikipedia.org/wiki?curid=334172" title="Ars moriendi">
Ars moriendi

Ars moriendi (łac. "sztuka umierania") – motyw umierania w literaturze i sztuce średniowiecznej, częsty temat ikonograficzny. Występuje on także jako "ars bene moriendi", czyli "sztuka dobrego umierania".
Sformułowanie "ars morendi" (sztuka umierania) pojawiło się w tytułach późnośredniowiecznych traktatów moralistycznych, których tematyka kształtowała się już w okresie wczesnego chrześcijaństwa w nawiązaniu do niektórych, zwłaszcza stoickich kierunków starożytnej filozofii.”
Według pojmowania śmierci przez ludzi średniowiecza motyw "Ars moriendi" wiąże się z momentem sądu nad zmarłym i orzeczenia czy został zbawiony czy potępiony. Początkowo nazwa ta określała zbiory poleceń dla kapłanów towarzyszących umierającemu. W wieku XIV nastąpiło rozpowszechnienie tekstów tego typu, przestały być dostępne wyłącznie klerowi. Autorzy popularnych podręczników „dobrego umierania” zawierali w nich praktyczne porady dla umierającego, często też puszczali wodze własnej fantazji, podawali recepty na zbawienie, często sprzeczne z religią. Takie publikacje, zawierające twierdzenie, że ostateczne losy człowieka zależą od sądu rozgrywającego się już na łożu śmierci były związane z nieupowszechnieniem w świadomości ludzi dogmatu czyśćca.
Punkt ciężkości w Ars moriendi leży na przebywaniu umierającego (zwanego "moribundem") na łożu śmierci. Otacza je grono znajomych i krewnych. Po duszę zmarłego, przedstawianą jako małego człowieka (homunculus, plastyczne przedstawienie rozdzielenia duszy z ciałem) wydostającego się przez usta zmarłego, przybywają siły dobra i zła, aniołowie i diabli. Rozgrywa się między nimi walka, psychomachia. Pomyślne przejście próby oznacza zbawienie, dobra śmierć może odkupić złe życie.
Na początku renesansu (za sprawą kaznodziejów, m.in. Savonaroli) rozważano także, poza chwilą śmierci, życie dobrze lub źle przeżyte.
Akademickimi przykładami "ars moriendi" są "Pieśń o Rolandzie" i "Legenda o świętym Aleksym".
Przykładem podręcznika tego typu jest "Ars moriendi", przypisywana niegdyś Mateuszowi z Krakowa.

</doc>
<doc id="334173" url="https://pl.wikipedia.org/wiki?curid=334173" title="Adon Olam">
Adon Olam

Adon Olam "(Pan Świata)" – hymn śpiewany na zakończenie dnia Kol Nidre, rozpoczęcie nabożeństwa w Jom Kipur oraz przy łożu śmierci. Kończy się słowami "W Jego ręce oddaję ducha mego, kiedy udaję się na spoczynek i kiedy powstaję. A z moją duszą, ciało moje: Bóg jest ze mną, nie boję się niczego!".
Pełna wersja tłumaczenia (Tel Aviv Muzeum Diaspory)
ADON OLAM PAN ŚWIATA
Treść odnosi się do bożego Królestwa (Sfery Boskości)
Modlitwa poranna, odmawiana codziennie. W soboty i w święta po południu.

</doc>
<doc id="334174" url="https://pl.wikipedia.org/wiki?curid=334174" title="Edwin Powell Hubble">
Edwin Powell Hubble



</doc>
<doc id="334179" url="https://pl.wikipedia.org/wiki?curid=334179" title="Półton diatoniczny">
Półton diatoniczny

Półton diatoniczny (limma) – półton utworzony przez dwa sąsiadujące stopnie znajdujące się w odległości sekundy małej. W szeregu zasadniczym naturalny półton diatoniczny występuje między e-f oraz h-c:
&lt;br&gt;
&lt;br&gt;Pozostałe półtony diatoniczne można uzyskać za pomocą znaków chromatycznych:&lt;br&gt;

</doc>
<doc id="334180" url="https://pl.wikipedia.org/wiki?curid=334180" title="Wyższa Szkoła Nauk Ekonomicznych i Społecznych w Kętach">
Wyższa Szkoła Nauk Ekonomicznych i Społecznych w Kętach

Wyższa Szkoła Nauk Ekonomicznych i Społecznych w Kętach, w skrócie WSNEiS była uczelnią niepaństwową, powstałą w wyniku decyzji Ministra Edukacji Narodowej i Sportu w dniu 25 sierpnia 2003 roku. Założycielem uczelni była Maria Oczko a funkcję dyrektora administracyjnego pełnił jej mąż, Stanisław Oczko. Na uczelni tej wykładali zarówno pracownicy naukowi z uczelni małopolskich, jak i śląskich.
Od 1 października 2007 Wyższa Szkoła Nauk Ekonomicznych i Społecznych w Kętach została postawiona w stan likwidacji. Władze uczelni jako główne powody likwidacji podały problemy ze spełnieniem wymagań kadrowych oraz konkurencję ze strony oświęcimskiego PWSZ. 1 lipca 2009 r. została wykreślona z rejestru uczelni niepublicznych.

</doc>
<doc id="334181" url="https://pl.wikipedia.org/wiki?curid=334181" title="Flaga Cieszyna">
Flaga Cieszyna



</doc>
<doc id="334183" url="https://pl.wikipedia.org/wiki?curid=334183" title="Philips Koninck">
Philips Koninck

Philips Koninck – (ur. 5 listopada 1619 w Amsterdamie, zm. 4 października 1688 tamże) holenderski malarz znany także pod nazwiskiem Philip de Koninck. 
Urodził się w Amsterdamie w rodzinie złotnika. Kształcił się w pracowni swego brata Jacoba w Rotterdamie w latach 1639-1641. Po powrocie do Amsterdamu, związał się z tym miastem do końca życia. Köninck podawał się za ulubionego ucznia Rembrandta, a w jego scenach biblijnych można zauważyć wpływ mistrza. Dla współczesnych był uznanym portrecistą, lecz obecnie ceni się go szczególnie za pejzaże. Jego charakterystyczną manierą kompozycyjną, podobnie jak u Jacoba van Ruisdaela, był dominujący obraz nieba.
Jego obrazy eksponowane są m.in. w Uffizi we Florencji i National Gallery w Londynie.

</doc>
<doc id="334185" url="https://pl.wikipedia.org/wiki?curid=334185" title="Afikoman">
Afikoman

Afikoman – deser, kawałek macy, którą przewodniczący uroczystości sederowej na jej początku oddziela od reszty i ukrywa między poduszkami "laan". Pod koniec posiłku jest wyjmowana i rozdzielana wśród siedzących przy stole. Jeśli jednak nie można jej znaleźć może okazać się, że została wcześniej wykradziona przez jedno z najmłodszych dzieci. W tym wypadku zostaje ona w rękach znalazcy jako nagroda, a ojciec musi swój "błąd" odpokutować. 
Symbolizuje mięso baranka paschalnego w sytuacji, gdy nie ma już "pesach".

</doc>
<doc id="334193" url="https://pl.wikipedia.org/wiki?curid=334193" title="Świątynia Miłosierdzia i Miłości">
Świątynia Miłosierdzia i Miłości



</doc>
<doc id="334201" url="https://pl.wikipedia.org/wiki?curid=334201" title="Via Europea">
Via Europea



</doc>
<doc id="334212" url="https://pl.wikipedia.org/wiki?curid=334212" title="Exposed (album Vince’a Neila)">
Exposed (album Vince’a Neila)

Exposed - debiutancki album solowy Vince’a Neila, rockowego wokalisty amerykańskiej grupy Mötley Crüe.

</doc>
<doc id="334216" url="https://pl.wikipedia.org/wiki?curid=334216" title="Domenico Morosini">
Domenico Morosini

Domenico Morosini, Marin Morosini – doża Wenecji od 1148 do 1156.

</doc>
<doc id="334217" url="https://pl.wikipedia.org/wiki?curid=334217" title="Vital II Michele">
Vital II Michele



</doc>
<doc id="334218" url="https://pl.wikipedia.org/wiki?curid=334218" title="Vitale II Michiel">
Vitale II Michiel

Vitale II Michiel (zm. 28 maja 1172) – doża Wenecji od 1156 do 1172.

</doc>
<doc id="334219" url="https://pl.wikipedia.org/wiki?curid=334219" title="Sebastian Ziani">
Sebastian Ziani



</doc>
<doc id="334220" url="https://pl.wikipedia.org/wiki?curid=334220" title="Sebastiano Ziani">
Sebastiano Ziani

Sebastiano Ziani (ur. ok. 1102, zm. 13 kwietnia 1178) – doża Wenecji od 27 maja 1172.

</doc>
<doc id="334222" url="https://pl.wikipedia.org/wiki?curid=334222" title="Turów">
Turów

Miejscowości i ich części w Polsce.
wołomińskim, w gminie Wołomin

</doc>
<doc id="334224" url="https://pl.wikipedia.org/wiki?curid=334224" title="Age of Mythology">
Age of Mythology

Age of Mythology – strategiczna gra czasu rzeczywistego wyprodukowana przez Ensemble Studios. Gra została wydana 1 listopada 2002 r. przez Microsoft Game Studios. Polskim dystrybutorem gry był APN Promise, a obecnie możemy ją kupić w serii "Kolekcja Klasyki" firmy Cenega. 8 maja 2014 zadebiutowała odświeżona wersja gry zatytułowana "Age of Mythology: Extended Edition".
Rozgrywka toczy się w czasach antycznych, gdy po ziemi stąpali herosi walczący z mitycznymi potworami, a bogowie używając swych mocy wtrącali się w codzienne życie śmiertelników. Do wyboru gracza oddano 3 cywilizacje Greków, Egipcjan i Wikingów (Atlantydzi dostępni są w rozszerzeniu "Age of Mythology: The Titans"). Różnią się między sobą diametralnie, gdyż posiadają odmienne budynki, jednostki i bóstwa.
Każda z trzech ras ma zarówno zwykłych żołnierzy jak i potężne jednostki mityczne. Jeśli gracz posiada wystarczającą ilość zasobów, może awansować do następnego wieku (dostępne są cztery), co daje możliwość budowania nowych budynków oraz rekrutacji silniejszych jednostek. Każdy nowy wiek to również kolejny potężny czar. Boską moc można jednak wykorzystać tylko raz. Dostępne moce zależą od bogów których gracz wybierze na patronów danego wieku. Od tego na jakiego boga się zdecyduje, zależy również rodzaj dostępnych mitycznych jednostek oraz usprawnienia żołnierzy bądź budynków.
Age of Mythology: The Titans.
W 2003 roku wydano dodatek do gry - "Age of Mythology: The Titans". Dodatek wzbogaca oryginalną grę o nową kampanię przeznaczoną dla pojedynczego gracza. Dodatek wprowadza także wiele budynków i jednostek, a także tytułowych Tytanów.

</doc>
<doc id="334227" url="https://pl.wikipedia.org/wiki?curid=334227" title="Józef Babiński">
Józef Babiński

Józef Julian Franciszek Feliks Babiński, fr. Joseph Jules François Félix Babinski (ur. 17 listopada 1857 w Paryżu, zm. 29 października 1932 tamże) – francuski lekarz polskiego pochodzenia, neurolog, pionier neurochirurgii. Jego prace z zakresu fizjologii układu nerwowego oraz neuropatologii miały przełomowe znaczenie dla rozwoju neurologii. Odkrywca jednego z najważniejszych objawów neurologicznych, świadczącego o uszkodzeniu drogi piramidowej, który na jego cześć został nazwany objawem Babińskiego. Opisał anosognozję. W 1914, 1924, 1928 i 1932 nominowany do Nagrody Nobla w dziedzinie fizjologii i medycyny.
Życiorys.
Urodził się jako syn polskich emigrantów, którzy trafili do Francji w 1848: Aleksandra Babińskiego (1823/1824–1899) i Henryki z Warenów (1819–1897). Miał brata Henryka (1855–1931).
Uczęszczał do polskiej szkoły średniej w Batignolles w Paryżu, w 1879 ukończył studia na Wydziale Lekarskim Uniwersytetu Paryskiego. Po studiach jako intern ("interne des hôpitaux de Paris") uczył się anatomopatologii (u André-Victora Cornila), fizjologii, histologii, interny (u Jules’a Bucquoya) i neurologii (u Alfreda Vulpiana). W tym czasie zaprzyjaźnił się z innymi internami: Darierem, Guignardem, Suchardem i Vaquezem.
Doktorem medycyny został w 1885 po przedstawieniu pracy poświęconej związkom anatomiczno-klinicznym w stwardnieniu rozsianym. W tym samym roku Józef i jego brat zmienili zapis imion na francusko brzmiące: Joseph i Henri. Rodzina Babińskich przeniosła się też na Rue Bonaparte w 6. dzielnicy.
W 1884 zwolniło się stanowisko pierwszego asystenta ("chef de clinique") we Szpitalu Pitié-Salpêtrière, w tym samym czasie rozstrzygano konkurs o złoty medal dla najlepszego interna paryskich szpitali. Jean-Martin Charcot przystał na propozycję Joffroya, by z dwóch starających się o stanowisko kandydatów (Babińskiego i Richardiera) przyjąć tego, który nie zdobędzie złotego medalu. Ponieważ złoty medal przyznano Richardierowi, Babiński został w 1885 asystentem Charcota.
W 1890 zdał egzamin konkursowy na stopień ordynatora szpitali paryskich ("médecin des hôpitaux de Paris"). Z powodu intryg innych asystentów zmarłego w 1893 Charcota (m.in. Charlesa-Josepha Boucharda) nie udało mu się zrobić dalszej kariery w środowisku akademickim.
W 1894 został ordynatorem małego oddziału w szpitalu w Porte d’Aubervilliers. Rok później został ordynatorem szpitala de la Pitié ("Hôpital de la Pitié") w Paryżu, na którym to stanowisku pozostał do 1922. 31 grudnia tego roku osiągnął wiek, w którym na mocy wówczas obowiązujących przepisów musiał zaprzestać praktyki. Jednak dzięki pomocy przyjaciela, Henri Vaqueza, miał możliwość praktyki prywatnej przez kilka następnych lat.
W 1887 został członkiem Paryskiego Towarzystwa Biologicznego. Od 1914 członek francuskiej Akademii Medycyny. Współzałożyciel (w 1899) Francuskiego Towarzystwa Neurologicznego, od 1907 jego przewodniczący. W 1924 został członkiem honorowym American Neurological Association i w 1925, Royal Society of Medicine.
W 1925 został profesorem honorowym Uniwersytetu Wileńskiego.
W ostatnich latach życia cierpiał, podobnie jak jego ojciec, na chorobę Parkinsona. Zmarł 29 października 1932 w Paryżu. Został pochowany w grobie rodzinnym na Cmentarzu Les Champeaux w Montmorency. 
W Warszawskim Towarzystwie Lekarskim odbyła się 13 grudnia 1932 akademia z laudacją ku czci Babińskiego. 
Biografię Babińskiego napisał w 1965 Eufemiusz Herman. Szkicowi biograficznemu towarzyszyły przetłumaczone na polski jego najważniejsze prace. W 2008 Oxford University Press wydało biografię w języku angielskim, autorstwa Jacques'a Philippona i Jacques'a Poiriera.
Dorobek naukowy.
Babiński był autorem około 300 prac.
Jego nazwisko wiązane jest do dziś przede wszystkim z nazwą objawu Babińskiego. Praca opisująca ten objaw wpłynęła do Paryskiego Towarzystwa Biologicznego 22 lutego 1896. W zaledwie dwudziestu kilku wierszach Babiński przedstawił sposób wywołania objawu i jego potencjalne znaczenie dla neurologii. Kolejną pracę na ten temat opublikował w 1903.
Szereg prac poświęcił objawom móżdżkowym. Szczególną uwagę poświęcił kwestii różnicowania zaburzeń móżdżkowych i przedsionkowych, a także niezborności móżdżkowej od obwodowej i rdzeniowej. Stosował prąd galwaniczny do potwierdzenia jednostronnego uszkodzenia błędnika.
Zajmował się symptomatologią neurosyfilisu. W 1899 uznał objaw braku reakcji źrenic na światło za patognomoniczny dla kiły układu nerwowego, opisał też zespół zaburzeń odruchu źrenicznego i zmian w aorcie, przez Vaqueza nazywany zespołem Babińskiego. Babiński propagował leczenie przeciwkiłowe wiądu rdzenia jeszcze przed potwierdzeniem kiłowej etiologii wiądu przez Noguchiego.
Ponadto, w piśmiennictwie funkcjonuje szereg mniej lub bardziej zapomnianych określeń upamiętniających wkład Babińskiego w naukę:
Upamiętnienie.
Jego imieniem zostały nazwane placówki medyczne i szpitale, m.in.:
Jest także patronem ulicy w Krakowie w Dzielnicy VIII Dębniki.

</doc>
<doc id="334228" url="https://pl.wikipedia.org/wiki?curid=334228" title="Salem">
Salem

Wszystkie poniższe nazwy miejscowości nawiązują do biblijnej nazwy Jerozolimy:

</doc>
<doc id="334229" url="https://pl.wikipedia.org/wiki?curid=334229" title="Orio Mastropiero">
Orio Mastropiero

Orio Mastropiero (Malpiero, Malipiero, Mastro Pietro) – doża Wenecji od 14 kwietnia 1178 do 1192.

</doc>
<doc id="334231" url="https://pl.wikipedia.org/wiki?curid=334231" title="Podegrodzie">
Podegrodzie



</doc>
<doc id="334232" url="https://pl.wikipedia.org/wiki?curid=334232" title="Georgio Catenazzi">
Georgio Catenazzi

Georgio Catenazzi (pl. "Jerzy Catenazzi") (ok. 1640 - po 1686) – architekt urodzony w Morbio Inferiore koło Mendrisio w kantonie Tessyn jako syn Jana i Zuzanny. 
Życiorys.
Pierwsza wzmianka o nim pochodzi z 1661 z terenu Niemiec. W 1662 wraz z bratem Andreą przybył do Polski, lecz już w 1663 pojawia się w Czechach. Ostatecznie, w 1664 zostaje przyjęty jako czeladnik do poznańskiego cechu murarzy, a już rok później zostaje mistrzem. W 1665 pojawia się jeszcze w Niemczech, ale ostatecznie osiada w Poznaniu, gdzie żeni się z Marią Pigurzanką. Począwszy od 1669 kilkukrotnie pełnił funkcję starszego cechu. Około 1679 rodzi mu się syn, Filip.
Początkowo pracował przy kościele bernardynów, początkowo pod kierunkiem Krzysztofa Bonadury Starszego, a następnie samodzielnie. Kontynuował on również prace nad budową kościoła karmelitów bosych i kościele reformatów, gdzie nadzorował pracę syna dawnego mistrza, Krzysztofa Bonadury Młodszego. Jednocześnie z budowami w Poznaniu prowadził prace nad kościołem parafialnym w Łopiennie. W latach 1679-1680 kierował przebudową opactwa w Lądzie, do której powrócił w 1682 realizując projekt Józefa Szymona Belottiego. W przerwie nad pracą w Lądzie kierował wznoszeniem kościołów cysterskich w Przemęcie i Wągrowcu. W 1686 nadal prowadził prace w Lądzie, jest to jednak ostatni zapisek o nim.

</doc>
<doc id="334233" url="https://pl.wikipedia.org/wiki?curid=334233" title="Wim Kieft">
Wim Kieft

Willem (Wim) Cornelis Nicolaas Kieft (ur. 12 listopada 1962 w Amsterdamie) – holenderski piłkarz, grający na pozycji napastnika.
Kieft zaczynał karierę w małym klubie z Amsterdamu o nazwie Madjoe. Z czasem trafił do szkółki piłkarskiej wielkiego Ajaksu Amsterdam. W Eredivisie Kieft zadebiutował pod okiem trenera Leo Beenhakkera, a miało to miejsce 4 maja 1980 roku podczas wygranego 1-0 meczu ze Spartą Rotterdam. Jednak w sezonie 1979–1980 był to jego jedyny mecz. W następnych sezonach grał już dużo więcej i stał się objawieniem w całej Holandii. Zdobywał w nich odpowiednio 17, 32 i 20 bramek, a w tym, gdy strzelił ich 32 (sezon 1981–1982) został królem strzelców ligi. Z Ajaksem Amsterdam był także trzykrotnym mistrzem Holandii (1980, 1982 i 1983) a także zdobył 1 raz Puchar Holandii w roku 1983. Bardzo dobra gra Kiefta zaowocowała w 1983 roku transferem do Serie A do zespołu Pisa Calcio. Tam Kieft spędził 3 sezony. W pierwszym sezonie spadł do Serie B, w następnym wydatnie pomógł Pisie w powrocie do Serie A. Po 3 latach przeniósł się na 1 sezon do Torino Calcio. Ogółem w lidze włoskiej Kieft zagrał w 110 meczach zdobywając 33 bramki. W sezonie 1987–1988 był już zawodnikiem PSV Eindhoven. Tutaj Kieft również nie zawodził i właśnie w tym sezonie został po raz drugi w karierze królem strzelców Eredivisie – tym razem z 29 bramkami na koncie. Do 1994 roku Kieft grał w PSV z roczną przerwą na występy we francuskim Girondins Bordeaux, w którym grał w sezonie 1990–1991. Z PSV Eindhoven odniósł sukces, jakim było zdobycie Pucharu Mistrzów w 1988 roku. Dołożył także kolejne trzy tytuły mistrza Holandii (1988, 1989 i 1992) a także 3 Puchary Holandii (1988, 1989 i 1990). W 1994 Kieft zdecydował się zakończyć karierę mając 32 lata. Po zakończeniu kariery Kieft jest komentatorem sportowym dla stacji Canal+ i RTL.
W reprezentacji Holandii Kieft zadebiutował 1 września 1981 roku w przegranym 1-2 meczu ze Szwajcarią. Kieft w narodowych barwach zagrał 43 razy zdobywając 11 bramek. Do największego sukcesu na arenie międzynarodowej zaliczyć należy zdobycie Mistrzostwa Europy w 1988. Kieft brał udział także w Euro 92 oraz MŚ w 1990.

</doc>
<doc id="334235" url="https://pl.wikipedia.org/wiki?curid=334235" title="Jerzy Catenazzi">
Jerzy Catenazzi



</doc>
<doc id="334241" url="https://pl.wikipedia.org/wiki?curid=334241" title="Autobianchi">
Autobianchi

Autobianchi – włoskie przedsiębiorstwo produkujące samochody osobowe utworzone w 1955 roku przy pomocy finansowej trzech przedsiębiorstw motoryzacyjnych: Fiat, Pirelli i Bianchi. W latach 80. w ramach koncernu Fiat podporządkowane firmie Lancia.
Historia firmy.
Było ono spadkobiercą istniejącego od 1885 roku przedsiębiorstwa Bianchi, które w Mediolanie na początku naprawiało, a potem wytwarzało rowery, które pod koniec XIX wieku przestawiło się na produkcję samochodów. Pierwszy samochód pod nową nazwą Autobianchi zakłady wyprodukowały w 1957 roku. Do produkcji swoich pojazdów Autobianchi wykorzystywała zespoły napędowe samochodów marki Fiat. 
Fiat uczestniczył w tym projekcie by poszerzyć swoją monopolistyczną pozycję na rynku włoskim, a także w celu przetestowania w nowej firmie koncepcji napędu na przednie koła, np. w modelu Autobianchi A500. W późniejszym czasie model Autobianchi A112 był poligonem doświadczalnym przed uruchomieniem produkcji Fiata 127. Z czasem Fiat zwiększył swoje udziały i w 1967 roku przejął firmę. W latach 80. koncern Fiat podporządkował tę firmę Lancii. Na rynku włoskim jej modele sprzedawano wówczas pod własną marką, a za granicą w sieci Lancii pod jej marką. Z czasem zrezygnowano z tego zróżnicowania pozostawiając jedynie markę Lancia. Z marki Autobianchi wywodzi się seria najmniejszych modeli Lancii, czyli Lancia Y10 (od 1985) a obecnie Lancia Ypsilon (od 1996). W 1996 roku ostatecznie zaprzestano sprzedaży we Włoszech samochodów pod marką Autobianchi.
Samochody Autobianchi:

</doc>
<doc id="334242" url="https://pl.wikipedia.org/wiki?curid=334242" title="San Antonio">
San Antonio



</doc>
<doc id="334244" url="https://pl.wikipedia.org/wiki?curid=334244" title="Virelai">
Virelai

Virelai – jeden z typów poezji i muzyki francuskiej, charakterystyczny dla średniowiecza. Wywodzi się on z rond tworzonych przez truwerów. Charakterystyczna dla większości virelais jest forma poetycka o budowie: 3 zwrotki 4-wierszowe i refren 2-wierszowy. Forma muzyczna przyjmuje postać AbbA: część A pełni rolę refrenu i drugiej części zwrotki:
refren zwrotka refren
w1w2 w3w4w5w6 w1w2
A b b A A
Występują dwa rodzaje virelai:
Wybitnym twórcą virelai był Guillaume de Machaut, który określał je mianem "chanson balladé".

</doc>
<doc id="334245" url="https://pl.wikipedia.org/wiki?curid=334245" title="Pietro Ziani">
Pietro Ziani

Pietro Ziani (zm. 13 marca 1229) – syn Sebastiana Ziani, doża Wenecji od 5 sierpnia 1205 do 26 lutego 1229.

</doc>
<doc id="334248" url="https://pl.wikipedia.org/wiki?curid=334248" title="Jacopo Tiepolo">
Jacopo Tiepolo

Jacopo Tiepolo lub Giacomo Tiepolo (zm. 19 lipca 1249) – doża Wenecji, panujący od 6 marca 1229 do 2 lub 20 maja 1249.

</doc>
<doc id="334249" url="https://pl.wikipedia.org/wiki?curid=334249" title="Marino Merosini">
Marino Merosini



</doc>
<doc id="334252" url="https://pl.wikipedia.org/wiki?curid=334252" title="Marino Morosini">
Marino Morosini

Marino Morosini (ur. 1181 – zm. 1 stycznia 1253) – doża Wenecji od 13 czerwca 1249 do 1 stycznia 1253.

</doc>
<doc id="334253" url="https://pl.wikipedia.org/wiki?curid=334253" title="Romeo Castelen">
Romeo Castelen

Romeo Castelen (ur. 3 maja 1983 w Paramaribo w Surinamie) – holenderski piłkarz, grający na pozycji napastnika lub pomocnika.
Kariera klubowa.
Castelen urodził się jak wielu czarnoskórych holenderskich piłkarzy w byłej kolonii holenderskiej w Surinamie. Potem jego rodzina wyemigrowała do HOlandii i zamieszkała w Hadze. Mały Castelen został zapisany do małego klubiku piłkarskiego o nazwie De Volewijckers, mieszczącego się na przedmieściach Hagi. Profesjonalną karierę Castelen zaczynał w większym klubie – ADO Den Haag. Początkowo klub grał w Eerste divisie i do Eredivisie awansował w sezonie 2002/2003. Castelen w Eredivisie zadebiutował 16 sierpnia 2003 w przegranym 0:1 meczu z RKC Waalwijk. W całym sezonie ten skrzydłowy zdobył 4 bramki w 28 meczach. Jednak i tak wzbudził zainteresowanie Feyenoordu i w sezonie 2004/2005 był już zawodnikiem klubu z Rotterdamu i zagrał wtedy 30 meczów, zdobywając 10 goli. W kolejnych sezonach nie odnosił jednak sukcesu z Feyenoordem, poza grą w fazie grupowej Pucharu UEFA, a niemal cały sezon 2006/2007 stracił z powodu kontuzji.
Latem 2007 za 2,5 miliona euro Castelen trafił do niemieckiego Hamburger SV, do którego ściągnął go jego rodak trener Huub Stevens. Zawodnikiem HSV był do 2012 roku. Następnie występował w Wołdze Niżny Nowogród, RKC Waalwijk, Western Sydney Wanderers FC, Suwon Samsung Bluewings, Zhejiang Yiteng, a także w VVV Venlo.
Kariera reprezentacyjna.
Castelen na tyle dobrze gra w lidze holenderskiej, że zainteresował się nim także selekcjoner reprezentacji Holandii Marco van Basten. 18 sierpnia 2004 roku Castelen zadebiutował w zremisowanym 2:2 meczu z reprezentacją Szwecji. Castelen liczył także, że van Basten powoła go na zbliżające się MŚ w 2006, lecz selekcjoner Holendrów postawił na innych napastników.
W latach 2004–2007 w drużynie narodowej rozegrał 10 spotkań i zdobył 1 bramkę.

</doc>
<doc id="334254" url="https://pl.wikipedia.org/wiki?curid=334254" title="Reniero Zeno">
Reniero Zeno



</doc>
<doc id="334255" url="https://pl.wikipedia.org/wiki?curid=334255" title="Raniero Zeno">
Raniero Zeno

Raniero Zeno (Ranieri lub Renier, Zen) – doża Wenecji od 1253 do 1268.

</doc>
<doc id="334256" url="https://pl.wikipedia.org/wiki?curid=334256" title="Lorenzo Tiepolo">
Lorenzo Tiepolo

Lorenzo Tiepolo (zm. 15 sierpnia 1275) – doża Wenecji od 23 lipca 1268 do 15 sierpnia 1275.

</doc>
<doc id="334258" url="https://pl.wikipedia.org/wiki?curid=334258" title="Ștefan Kovács">
Ștefan Kovács

Ştefan Kovács lub Covaci (ur. 2 października 1920 w Timișoarze, zm. 12 maja 1995) – rumuński piłkarz i trener piłkarski pochodzenia węgierskiego. Z Ajaksem Amsterdam dwukrotny zdobywca Pucharu Mistrzów, kontynuator i reformator michelsowskiej koncepcji "futbolu totalnego".
Kariera piłkarska.
W swojej karierze piłkarskiej grał w takich klubach jak: CA Oradea, Olympique Charleroi, Ripensia Timișoara, CFR Turnu Severin, Kolozsvári AC, CFR 1907 Kluż i Universitatea Kluż.
Kariera szkoleniowa.
W Europie został zauważony, kiedy prowadzona przez niego Steaua Bukareszt trzy razy z rzędu wywalczyła Puchar kraju. Mimo to, kiedy w 1971 roku z najmocniejszego wówczas klubu Starego Kontynentu odchodził zasłużony Rinus Michels, powołanie na jego następcę trenera rodem z Rumunii stanowiło nie lada sensację. Kovács szybko udowodnił, że nie tylko jest w stanie nawiązać do poprzednika, ale i – chociażby pod względem liczby trofeów – prześcignąć go. Ajax Kovácsa, w dużej mierze oparty na zawodnikach wykreowanych za czasów Holendra (Stuy w bramce, Hulshoff, Haan, Neeskens, Cruyff), grał efektowniej, ponieważ sztywny rygor taktyczny wprowadzony przez Michelsa został znacznie złagodzony na rzecz finezji i improwizacji. Od 1973 roku, kiedy Kovácsa zastąpił George Knobel, datowany jest stały regres dokonań sportowych Ajaksu, który dopiero w latach 90. potrafił na jakiś czas przełamać Louis van Gaal.
Rumuński szkoleniowiec, jako pierwszy (i ostatni jak dotąd) trener z zagranicy, został w 1973 roku selekcjonerem reprezentacji Francji, ale przegrał z nią eliminacje do Mundialu 1974 (jego bilans – 15 meczów: 6 zwycięstw – 4 remisy – 5 porażek). W 1976 roku Rumuński Związek Piłki Nożnej, który dotychczas, wspierany przez komunistyczny rząd, kreował negatywny obraz trenera w krajowej propagandzie, zaproponował mu objęcie sterów reprezentacji. W ciągu pięcioletniej kadencji na stanowisku trenera rodzimej kadry Ştefan Kovács poległ z kretesem we wszystkich kwalifikacjach do mistrzostw świata i Europy. Po rozstaniu z Ajaksem nigdy później nie potrafił nawiązać do wielkich sukcesów z początku lat 70.
Do końca lat 80. pracował w rumuńskiej federacji. Przypomniał o sobie, kiedy w sezonie 1986–1987, bez sukcesów, trenował AS Monaco.

</doc>
<doc id="334261" url="https://pl.wikipedia.org/wiki?curid=334261" title="Jacopo Contarini">
Jacopo Contarini

Jacopo Contarini lub Giacomo Contarini (ur. 1194 – zm. 1280) – doża Wenecji od 5 września 1275 do 6 marca 1280.

</doc>
<doc id="334262" url="https://pl.wikipedia.org/wiki?curid=334262" title="Giovanni Dandolo">
Giovanni Dandolo

Giovanni Dandolo – doża Wenecji od 1280 do 1289.

</doc>
<doc id="334264" url="https://pl.wikipedia.org/wiki?curid=334264" title="Pietro Gradenigo">
Pietro Gradenigo

Pietro Gradenigo (ur. 1251 – zm. 13 sierpnia 1311) – doża Wenecji od 1289 do 13 sierpnia 1311.

</doc>
<doc id="334265" url="https://pl.wikipedia.org/wiki?curid=334265" title="Marino Zorzi">
Marino Zorzi

Marino Zorzi (ur. 1231 w Wenecji zm. 3 lipca 1312) – doża Wenecji od 22 sierpnia 1311 do 2 czerwca 1312.

</doc>
<doc id="334267" url="https://pl.wikipedia.org/wiki?curid=334267" title="Giovanni Soranzo">
Giovanni Soranzo

Giovanni Soranzo (ur. 1240 – zm. 31 grudnia 1328) – doża Wenecji od 13 czerwca 1312 do 31 grudnia 1328.

</doc>
<doc id="334268" url="https://pl.wikipedia.org/wiki?curid=334268" title="Bianchi">
Bianchi



</doc>
<doc id="334269" url="https://pl.wikipedia.org/wiki?curid=334269" title="Francesco Dandolo">
Francesco Dandolo

Francesco Dandolo – doża Wenecji od 1328 do 1339.

</doc>
<doc id="334271" url="https://pl.wikipedia.org/wiki?curid=334271" title="Bartolomeo Gradenigo">
Bartolomeo Gradenigo

Bartolomeo Gradenigo (ur. 1260 zm. 28 grudnia 1342) – doża Wenecji od 1339 do 1342.

</doc>
<doc id="334272" url="https://pl.wikipedia.org/wiki?curid=334272" title="Andrea Dandolo">
Andrea Dandolo

Andrea Dandolo (ur. 1306, zm. 7 września 1354) – doża Wenecji od 4 stycznia 1343 do 1354.

</doc>
<doc id="334273" url="https://pl.wikipedia.org/wiki?curid=334273" title="Kościół św. Kazimierza w Warszawie">
Kościół św. Kazimierza w Warszawie

Kościół św. Kazimierza (sakramentek) – kościół znajdujący się na Nowym Mieście w Warszawie, przy Rynku Nowego Miasta 2.
Historia.
Kościół pod wezwaniem św. Kazimierza w Warszawie został wzniesiony na terenie posiadłości stolnika wyszogrodzkiego Adama Kotowskiego. Rezydencja została w 1688 zakupiona przez królową Marię Kazimierę Sobieską, która przeznaczyła ją na kościół i klasztor, który miał służyć sprowadzonemu przez nią do Polski zakonowi sakramentek. W latach 1688–1692 rezydencja była przekształcana w zespół kościelno-klasztorny. Projekt budowli został zlecony wybitnemu holenderskiemu architektowi Tylmanowi van Gameren. Dodatkowo budowlą opiekował się nadworny architekt Jana III Sobieskiego Augustyn Locci. W 1692 kościół przykryto kopułą i oddano do użytku w stanie surowym. Według zmodyfikowanych projektów Tylmana van Gameren stworzono ołtarz który konsekrowano w 1715. W kolejnych latach XVIII w dokonywano następujących przeróbek:
W 1740 wybudowano utrzymany w barokowym stylu budynek klasztorny ufundowany przez rodzinę Radziwiłłów prawdopodobnie ze względu na wstąpienie do tego zakonu Anny Kazimiery Petroneli Radziwiłłówny (w klasztorze s. Augustyny). Autorem projektu był włoski architekt Antonio Solar.
W 1794 nastąpił upadek potęgi Kościoła. Klasztor stracił większość dóbr, m.in. 73 srebrne elementy dekoracyjne w tym naczynia liturgiczne oraz 4 figury aniołów z ołtarza głównego. Zarekwirowano również blachę pokrywającą dach kościoła co ze względu na warunki atmosferyczne groziło mu ruiną. Jednak dzięki zapobiegliwości przeoryszy klasztoru dach pokryto innym rodzajem blachy a całość została odnowiona i ozdobiona od nowa pod okiem Bonawentury Solariego.
Kościół został mocno uszkodzony w wyniku pożaru spowodowanego uderzeniem pioruna w 1855. Od 1873 roku prowadzono prace remontowe. W latach 1882–1884 otynkowano kościół na zewnątrz, a także wyremontowano kopułę. Prace prowadzono pod kierunkiem Władysława Kosmowskiego. Do roku 1939 klasztor utrzymywał swoją świetność. Bombardowania ominęły klasztor, a w sierpniu 1944 r. otwarto w nim szpital. Od tego momentu kościół znajdował się pod ostrzałem. Został zniszczony we wrześniu 1944 r. (straty oszacowano na 80%), a pod gruzami straciło życie ok. 1000 osób. Po wojnie prace remontowe trwały w latach 1948–1952.
Architektura.
Sytuacja przed modernizacją w 1688.
Trójkondygnacyjny, mający bogato rozczłonkowaną bryłę budynek, nakryty dachem czterospadowym; część frontowa obiektu obniżona o jedną kondygnację, przykryta połaciami dachu namiotowego, pałac wieńczy trójkątny przyczółek z posągiem w szczycie oraz tympanonem dekorowanym popiersiem w medalionie, podtrzymywanym przez dwie postacie. Partia środkowa elewacji pałacu otrzymała szczególnie bogatą dekorację: część przyziemia z portalem stworzono techniką boniowania czyli profilowania zewnętrznego krawędzi poszczególnych ciosów, natomiast dwie wyższe kondygnacje o wnętrzach pełniących reprezentacyjne funkcje, rozczłonkowane zostały pilastrami ujmującymi okna drugiego piętra, zamknięte łukiem półkolistym, zwieńczone zostało kartuszem herbowym. Dekoracja pilastrów i obramień okien pałacu, opracowana została w formie: muszel, wisiorów, liści akantu, wazonów i zwisających festonów.
Sytuacja po modernizacji.
Elewacja dolnych części świątyni, o wyraźnie wyodrębnionych ramionach krzyża, została rozczłonkowana pilastrami toskańskimi dźwigającymi belkowanie i dachy ramion krzyża. Nawa środkowa nakryta została wyniosłą kopułą, z latarnią zwieńczoną koroną królewską i krzyżem. Monumentalne ramię wejściowe świątyni, pełniące rolę pseudoportyku, ujęto parami wielkich pilastrów i zwieńczono trójkątnym frontonem.
Głęboko przemyślana, symboliczna koncepcja architektoniczna Tylmana była konsekwencją programu ideowego królowej-fundatorki i zakonnic poświęconych nieustannej adoracji Najświętszego Sakramentu. Znalazło to pełne odbicie w architekturze świątyni: w jej centralnym planie, a także monumentalnym ukształtowaniu jej bryły. W tym duchu czytelna jest również oszczędna dekoracja, zdobiąca wejście. Portal wejściowy wieńczy grupa aniołów adorująca monstrancję, fryz belkowania nosi napis DIVO CASIMIRO, a kartusze herbowe Sobieskich i rodziny d’Arquien z koroną monarszą w zwieńczeniu, wypełniają jego trójkątny przyczółek. Kościół posiadał charakterystyczny gzyms rozczłonkowany profilowaniem przy użyciu: wałków, listew i licznych uskoków o zróżnicowanej formie. Projekt gzymsu opracowany został przez Tylmana.
Początkowe plany.
Kościół centralny założony na rzucie krzyża greckiego z pięcioma ołtarzami, umieszczonymi m.in. w ramionach krzyża i wnękach ośmioboku nawy; ramię prezbiterialne świątyni wtopione w zabudowania klasztorne (rozplanowane w czworobok z wewnętrznym dziedzińcem), zawiera nie tylko ołtarz główny ale także chór zakonny. Plan zabudowań klasztornych uwzględnia rozplanowanie szeregu pomieszczeń, ukazując m.in.: dwie zakrystie zewnętrzną i wewnętrzną z kołem obrotowym, a także długi korytarz prowadzący do pałacu Kotowskich. Wnętrze zostało rozczłonkowane pilastrami jońskimi, ujmującymi wielkie arkady (cztery ślepe i cztery otwierające się do ramion krzyża). Prezbiterium z wolnostojącym ołtarzem głównym, zamknięte ścianą z arkadą i oknem, ujęte korytarzami, prowadzącymi do pomieszczeń klasztornych.
Sytuacja po zmianie planów i częściowej przebudowie.
W wyniku poszerzenia ramion krzyża świątyni, rzut jej oraz dyspozycja wnętrza uległy przekształceniu; liczba ołtarzy z pięciu zredukowana została do trzech. Zabudowania klasztorne uległy częściowemu przeorientowaniu w kierunku poprzecznym w stosunku do pierwotnego osiowego założenia, powodując powiększenie wewnętrznego dziedzińca i odmienny układ pomieszczeń. Wnętrze świątyni rozczłonkowane jońskimi pilastrami, ujmującymi wielkie arkady, otwierające się do ramion krzyża; w górnej partii ścian, oddzielonej gzymsem, usytuowane prostokątne okna; nawa centralna nakryta kopułą z latarnią i osadzona na wysokim tamburze; ściana prezbiterium z widokiem na ołtarz główny, z arkadą otwierającą się na chór zakonny i prostokątnym oknem o bogatym obramowaniu. Kościelne ołtarze wykonane iluzjonistyczną techniką malarstwa ściennego przedstawiały św. Kazimierza oraz Matkę Boską. Znajdowała się tam również późnobarokowa ambona zdobiona wykonanymi ze stiuki aniołami. W środku przy ścianie umieszczone były dwa nagrobki: Marii Karoliny de Bouillon z Sobieskich oraz Marii Józefy z Wesslów Sobieskiej. Jeden z tych nagrobków został po II wojnie światowej zrekonstruowany przez Antoniego Szymanowskiego. W kościele znajdowała się również ogromna liczba obrazów bezpowrotnie utracona w 1794. Kościół posiadał wiele drogich srebrnych naczyń liturgicznych i innych zdobień np. 12 lichtarzy augsburskich, 5 pozłacanych relikwiarzy oraz 52 mniejsze naczynia srebrne.

</doc>
<doc id="334276" url="https://pl.wikipedia.org/wiki?curid=334276" title="Kościół św. Kazimierza">
Kościół św. Kazimierza

Niektóre kościoły pod wezwaniem św. Kazimierza:

</doc>
<doc id="334277" url="https://pl.wikipedia.org/wiki?curid=334277" title="Stefan Covaci">
Stefan Covaci



</doc>
<doc id="334279" url="https://pl.wikipedia.org/wiki?curid=334279" title="Lista okrętów Reichsmarine i Kriegsmarine">
Lista okrętów Reichsmarine i Kriegsmarine

Lista okrętów Reichsmarine i Kriegsmarine – Okręty Reichsmarine (1921-1935) i Kriegsmarine (1935-1945) wraz z datą wejścia do służby.

</doc>
<doc id="334281" url="https://pl.wikipedia.org/wiki?curid=334281" title="Giovanni Gradenigo">
Giovanni Gradenigo

Giovanni Gradenigo (zm. 8 sierpnia 1356) – doża Wenecji od 1355 do 1356.

</doc>
<doc id="334282" url="https://pl.wikipedia.org/wiki?curid=334282" title="Tezy kwietniowe">
Tezy kwietniowe

Tezy kwietniowe – referat wygłoszony przez Włodzimierza Lenina po przyjeździe do Piotrogrodu, podczas zebrania działaczy bolszewickich w Pałacu Taurydzkim.
Okoliczności wygłoszenia i treść referatu.
Referat Lenina został wygłoszony dzień po przyjeździe bolszewickiego przywódcy do Piotrogrodu, a następnie opublikowany w artykule "O zadaniach proletariatu w bieżącej rewolucji".
Lenin przedstawił w tekście hipotezę, jakoby w Rosji dokonała się wskutek rewolucji lutowej rewolucja burżuazyjno-demokratyczna, którą należy niezwłocznie przekształcić w rewolucję socjalistyczną, pozbawiając Rząd Tymczasowy władzy i przekazując ją w ręce robotników i ubogich chłopów, w formie systemu władzy rad. W ocenie Lenina w Rosji doszło do sytuacji nieprzewidywanej przez klasyczną myśl marksistowską: dyktatura burżuazji (reprezentowanej przez Rząd Tymczasowy) współistniała z dyktaturą proletariatu i chłopstwa (reprezentowaną przez Piotrogrodzką Radę Delegatów Robotniczych i Żołnierskich i popierające ją rady w innych miastach oraz oddziałach wojska), powstałą dzięki ogromnemu zaangażowaniu społeczeństwa w proces przemian. Oznaczało to jego zdaniem, że przedstawiony przez Marksa model rewolucji burżuazyjnej, po której następuje epoka rządów mieszczaństwa, może zostać przekształcony w rewolucję socjalistyczną. Zgoda na rozwinięcie się w Rosji demokracji parlamentarnej byłaby w ocenie Lenina krokiem wstecz w rozwoju społecznym w porównaniu z tworzącym się systemem rad robotniczych. Analizując przebieg rewolucji 1905, Lenin doszedł także do wniosku, że rosyjska burżuazja nie będzie w stanie zbudować nawet systemu demokratycznego i również to musiałby zrobić proletariat.
Jako najważniejsze doraźne cele działalności bolszewików Lenin wymienił utworzenie komitetów robotniczych w fabrykach i przejęcie przez nie kontroli nad nimi, zajęcie majątków szlacheckich przez chłopów, natychmiastowe wycofanie się Rosji z wojny oraz przekazanie całej władzy radom robotniczym i żołnierskim. Twierdził, że w sytuacji, gdy masy ufały politykom reprezentującym interes burżuazji, nie należało natychmiast wzywać do zbrojnego wystąpienia przeciwko nim, lecz konsekwentnie obnażać błędy rządu i kierownictwa Piotrogrodzkiej Rady Robotniczej i Żołnierskiej aż do momentu, gdy robotnicy i żołnierze uwierzą, że te ośrodki władzy nie zagwarantują im pokoju, a rewolucyjnym rządem byłby tylko ten oparty na systemie rad. Po wygłoszeniu tez kwietniowych w propagandzie bolszewików pojawiły się hasła „Cała władza w ręce Rad”, „Wojna pałacom, pokój chatom” oraz żądania "wywłaszczenia obszarników".
Lenin stwierdził, że bolszewicy są jedynymi reprezentantami robotników, gdyż zarówno mienszewicy, jak i eserowcy popierali Rząd Tymczasowy, zdradzając interesy proletariatu.
Odbiór tez.
Dyskusja nad tezami na forum Komitetu Centralnego partii bolszewickiej była krótka i zakończyła się ich odrzuceniem. Za tezami padły tylko dwa głosy przeciwko trzynastu. Jako jedyna Lenina poparła Aleksandra Kołłontaj. W ocenie większości działaczy twierdzenia i prognozy Lenina były nietrafione, Gieorgij Plechanow określił je jako „bezsensowne”. Stalin i Kamieniew na łamach „Prawdy” przekonywali, że system dwuwładzy utrzyma się jeszcze długo, a bolszewicy powinni skupiać się na pracy w obrębie samego ruchu socjaldemokratycznego. W Piotrogrodzie panowała atmosfera euforii po niedawnej rewolucji lutowej i obaleniu caratu. Wszystkie partie socjalistyczne były skłonne dać Rządowi Tymczasowemu kredyt zaufania i czekać na zapowiedziane przez rząd wybory do Zgromadzenia Ustawodawczego, które wypracowałoby nowy kształt ustrojowy państwa. 
W kolejnych dniach Lenin przekonywał innych działaczy do swoich poglądów. Było to na tyle skuteczne, że już na początku maja 1917 VII Wszechrosyjski Zjazd Partyjny przyjął tezy. W rezolucji wydanej z tej okazji potępiono Rząd Tymczasowy i stwierdzono, że w ostatecznym rozrachunku władzę powinny przejąć rady.

</doc>
<doc id="334283" url="https://pl.wikipedia.org/wiki?curid=334283" title="Kościół Nawiedzenia Najświętszej Marii Panny w Warszawie">
Kościół Nawiedzenia Najświętszej Marii Panny w Warszawie

Kościół Nawiedzenia Najświętszej Marii Panny – kościół znajdujący się na Nowym Mieście w Warszawie przy ul. Przyrynek 2. Dawny kościół parafialny dla Nowej Warszawy.
Kościół według podania został zbudowany na miejscu pogańskiej świątyni w 1411 w stylu gotyckim i jest tym samym jedną z najstarszych świątyń Warszawy. W 1581 dobudowano późnogotycką dzwonnicę. W XIX i XX w. był wielokrotnie przebudowywany. Podczas obrony Warszawy we wrześniu 1939 został uszkodzony, a w 1944 spalony przez Niemców. Odbudowano go w latach 1947–1966.
Historia kościoła.
Kościół został wzniesiony na skarpie wiślanej, według podania w miejscu pogańskiej świątyni. Został ufundowany w 1409 przez księcia Janusza Starszego i jego żonę Danutę Annę. W 1411 poświęcony przez biskupa Wojciecha Jastrzębca. Przy świątyni urządzono cmentarz. Wkrótce kościół został świątynią rybaków i rzemieślników oraz zasłynął z tego, że kazania były tu prowadzone również po niemiecku.
W II połowie XV w. jednonawowa świątynia została rozbudowana i przekształcona na trójnawową bazylikę, głównie za sprawą Bolesława IV księcia warszawskiego i zakroczymskiego. W 1518 r. dobudowano wieżę-dzwonnicę. Król Zygmunt August 14 stycznia 1562 w Łomży, nadał kapitule kościoła św. Jana prawo zarządzania kościołem Nawiedzenia NMP, łącznie z przeznaczaniem dochodów na swoje potrzeby i wyznaczaniem wikariuszy. Taki stan trwał przez prawie 40 lat i dopiero biskup Jędrzej Opaliński, 30 kwietnia 1608 r. postanowił, że kościół będzie miał swojego stałego proboszcza (praepositusa).
Józef Łukaszewicz taką zamieszcza wzmiankę o kościele (fragmenty, pisownia oryginalna):"W roku 1641 wizytował go Jan Branecki, arichidyakon pszczewski, scholastyk warszawski, dnia 12. Marca i dni następnych, i tak go opisuje: „Kościół Panny Maryi w Nowem mieście warszawskiem jest murowany wraz z wieżą swoją, w której się dzwony znajdują. Prawo kollacyi tego kościoła służy Prześwietnej kapitule warszawskiej, od której rządca (rector, proboszcz, pleban) jego teraźniejszy ma wyznaczony sobie pewny dochód coroczni. Zresztą w kościele tym odbywa się wszystko w myśl wizyty Wężyka odbytej dnia 15. Kwietnia 1626 roku”. Podług wizyty Braneckiego kościół zawierał w sobie 11 ołtarzy, prócz wielkiego ołtarza, posiadał piękne organy, a organistą przy nim był ksiądz Mikołaj Beda. Na wieży prócz dzwonów był zegar, który naprawiał jakiś Kowalewski, zegarmistrz warszawski. Nabożeństwo w nim odprawiało, prócz proboszcza, sześciu mansyonarzy, ustanowionych tu w roku 1523 przez Stanisława de Strzelcze, kanonika wrocławskiego, płockiego i poznańskiego. Kościół był świeżo restaurowany przez ówczesnego proboszcza, księdza Mateusza Jagodowicza, O.P.D, który nadto jeszcze kościół upiększył i dał w nim posadzkę kamienną. Kaplica w tym kościele była w roku 1641 tylko jedna pod tytułem ś. Benona. W niej odprawiało się nabożeństwo w języku niemieckim, dla Niemców katolików osiadłych w Warszawie. W tej samej kaplicy Węgrzy bawiący w Warszawie odprawiali nabożeństwo w swoim języku… W dziewięciu domach kościelnych, zapewne drewnianych, mieścili się proboszcz, mansyonarze, organista i inni słudzy kościelni. Prócz tego posiadał kościół obszerne place, na których samowolnie pobudowało się wielu mieszkańców Warszawy, z którymi wspomniany wyżej X. Jagodowicz proboszcz Panny Maryi rozpoczął proces w roku 1640 o odmawiany przez tych mieszkańców czyńsz kościołowi i nieuznawanie nad sobą zwierzchności proboszcza kościoła Panny Maryi. …"
Podczas wojny ze Szwedami w 1656 kościół został spalony. Został odbudowany do ok. 1690. W XIX i XX wiekach kościół był wielokrotnie przebudowywany i zatracił cechy świątyni średniowiecznej. W XIX w. m.in. przebudowano wieżę środkową, wykonano nowy dach. W 1829 r. rozebrano i zmodernizowano stare organy. W latach 1906–1915 budowla została regotycyzowana pod kierunkiem Józefa P. Dziekońskiego i Stefana Szyllera. 
Świątynia została zniszczona podczas powstania warszawskiego w sierpniu 1944. Podczas odbudowy w latach 1947-1952 przywrócono jej pierwotny wygląd. Było to możliwe dzięki wielu wcześniejszym panoramom miasta, na których był widoczny. Podczas stanu wojennego działało tu Duszpasterstwo Środowisk Twórczych, a najwybitniejsi literaci i aktorzy przygotowywali programy o charakterze patriotycznym, które ściągały tłumy.
Na terenie kościoła stoi też niewielki pomnik przedstawiający Waleriana Łukasińskiego.
Architektura kościoła.
Kościół Nawiedzenia NMP jest przysadzisty, ma schodkowy szczyt, wysmukłe blendy (ozdobne wgłębienia w murze), ostrołukowy portal i niskie, szerokie nawy podparte skarpami. Do tylnej ściany tej gotyckiej budowli dobudowano w XVII i XVIII w. dwie białe, barokowe, kwadratowe kaplice przykryte zielonymi hełmami. Z tyłu są też małe latarenki. W ciemnym wnętrzu zobaczyć można neogotycki ołtarz z obrazem, na którym widnieje scena Nawiedzenia, czyli spotkania Matki Boskiej ze św. Elżbietą. Zobacz metalową rzeźbę Jezusa przy zamykającej prawą nawę kaplicy Miłosierdzia Bożego.
Teren kościoła jest otoczony kamiennym murkiem. Skwer (dawny cmentarz) obsadzono wysokimi kasztanowcami. Znajdziemy tu drewniany krzyż z napisem "Ratuj duszę swoją" oraz figurkę Matki Boskiej z 1870 r. ("Ja, Matka Pięknej miłości, Bogobojności, Uznania i Nadziei Świętej").
Wieża-dzwonnica.
Do nawy południowej w 1518 r. dobudowano wieżę – dzwonnicę również zwieńczoną szczytem schodkowym, który bywa porównywany do kiści winogron. Dzwonnicę wspierają wysokie uskokowe skarpy, ściany ozdabiają ceglane, geometryczne fryzy, płyciny i wąskie otwory. Ta charakterystyczna wieża stała się nieodłącznym elementem warszawskiego krajobrazu i została uwieńczona w wielu panoramach stolicy, dzięki czemu po wojnie można ją było dokładnie odtworzyć.

</doc>
<doc id="334284" url="https://pl.wikipedia.org/wiki?curid=334284" title="Giovanni Delfino (doża)">
Giovanni Delfino (doża)

Giovanni Delfino lub Giovanni Dolfin – doża Wenecji od 1356 do 1361.

</doc>
<doc id="334286" url="https://pl.wikipedia.org/wiki?curid=334286" title="Lorenzo Celsi">
Lorenzo Celsi

Lorenzo Celsi – doża Wenecji od 1361 do 1365.

</doc>
<doc id="334287" url="https://pl.wikipedia.org/wiki?curid=334287" title="Kościół Nawiedzenia Najświętszej Maryi Panny">
Kościół Nawiedzenia Najświętszej Maryi Panny

Niektóre kościoły pod wezwaniem Nawiedzenia Najświętszej Maryi Panny:

</doc>
<doc id="334289" url="https://pl.wikipedia.org/wiki?curid=334289" title="Marco Cornaro (doża)">
Marco Cornaro (doża)

Marco Cornaro lub Marco Corner (ur. 1285 zm. 1368) – doża Wenecji od 1365 do 1368.

</doc>
<doc id="334290" url="https://pl.wikipedia.org/wiki?curid=334290" title="Łączność DX">
Łączność DX

Łączność DX – oznacza łączność radiową na daleką odległość.
Łączności nawiązywane są za pośrednictwem fali radiowej odbitej od jonosfery w zakresie fal krótkich, zależne od pory dnia i aktywności słonecznej umożliwiają przeprowadzanie łączności na dystansie mierzonym w tysiącach kilometrów.
Długość fali zależy od częstotliwości – im wyższa tym wyżej w atmosferze się zakrzywia bądź odbija. Przy odpowiednim dobraniu częstotliwości pracy i kąta promieniowania, można uzyskiwać zasięg kilkuset km przy mocach znacznie mniejszych niż w zakresie fal długich i średnich.
Łączności przeprowadzane są przez licencjonowanych krótkofalowców w służbie radiokomunikacyjnej amatorskiej na specjalnie wydzielonych przez IARU pasmach częstotliwości zawartych w bandplanie.
Oprócz spraw technicznych związanych z prowadzeniem łączności oraz znajomości języków obcych, niezbędna jest również znajomość slangu radiowego, alfabetu fonetycznego, kodu Q oraz geografii. Warto posiadać mapę, na której można lokalizować położenie geograficzne korespondenta.

</doc>
<doc id="334291" url="https://pl.wikipedia.org/wiki?curid=334291" title="Andrea Contarini">
Andrea Contarini

Andrea Contarini (ur. ok. 1301, zm. 5 czerwca 1382) – doża Wenecji od 20 stycznia 1368 do 5 czerwca 1382.
Życiorys.
Rodzina Contarini była wówczas jedną z najpotężniejszych i najbardziej wpływowych rodzin w Wenecji. Andrea Contarini był jednym z ośmiu członków rodziny, który został wybrany na dożę. Andrea Contarini zasłynął z roztopienia swojej fortuny na rzecz państwa i pomyślnego poprowadzenia Republiki Weneckiej w wojnie z Genueńczykami w bitwie pod Chioggią w 1379. Andrea Contarini pochowany jest w Kościele Santo Stefano.

</doc>
<doc id="334292" url="https://pl.wikipedia.org/wiki?curid=334292" title="Kościół św. Ducha w Warszawie">
Kościół św. Ducha w Warszawie

Kościół św. Ducha w Warszawie – kościół na Nowym Mieście w Warszawie przy ulicy Długiej 3.
Historia.
Pierwszy kościół został zbudowany z drewna wraz z miejskim szpitalem św. Ducha w XIV wieku. Był to zapewne pierwszy tego typu szpital na Mazowszu (ulokowany został za murami Starej Warszawy, ufundowany przez księcia Janusza Starszego i przekazany miastu w 1388 r.).
Przy istniejącym małym kościółku św. Ducha "rajcy i obywatele Warszawy chcieli wtenczas założyć szpital i na ten cel podobno Mikołaj Panczatka jeden z ich grona podarował kościołowi trzeci denar z jatek, kramów i straganów, to jest trzecią część wójtostwa warszawskiego". Szpital w aktach urzędowych był różnie nazywany: domem gościnnym dla ubogich (1425), "oraculum" (kaplica) św. Ducha łącząc kościółek ze szpitalem (1473), "xenodochium" (pokój – pensjonat w klasztorze do przejściowego zakwaterowania gości lub pielgrzymów), wreszcie uważając kościółek „dodatkiem” do szpitala nazywano go klasztorem "cenobium" (1473). Faktem jest, że proboszcz św. Ducha był z urzędu prowizorem (zarządcą) szpitala. Pierwszym proboszczem kościoła, znanym z nazwiska był Jędrzej Pronobis w roku 1473 ("prepositus oraculi S. Spiritus ad cenobium extra muros Varsavienses"). W kronikach znacznie częściej czytamy o szpitalu św. Ducha, niż o kościele i praktycznie większość otrzymanych przywilejów (np. od Zygmunta Starego i Bony) dotyczyło szpitala. Wymienia się także proboszczów: Jana Szeligę (1574), Wojciecha Pruszczyńskiego (1579) i Wojciecha Badowskiego (1633). W 1629 biskup poznański Maciej Łubieński połączył parafię Św. Trójcy, której zabudowania oddano, na polecenie króla, ss. Brygidkom (dzisiaj nie ma tego kościoła i zabudowań klasztornych, mieściły się one na ul. Nalewki na wprost wylotu ul. Bielańskiej) z parafią św. Ducha.
Świątynia ucierpiała w czasie potopu szwedzkiego. Na mocy uchwały magistratu z 22 sierpnia 1664 r. "kościół z dochodami, tytułem probostwa, ze wszystkimi dobrami, użytkami, zyskami i wygodami oddany został paulinom".
Odłączono wtedy szpital od kościoła. Kronikarz zanotował (pisownia oryginalna)
"Ofiarę" przyjmował ówczesny prowincjał zakonu paulinów w Polsce o. Augustyn Kordecki.
W 1699 położono kamień węgielny pod nowy kościół, który został zbudowany w latach 1707-1717 w stylu baroku według projektu Józefa Pioli i Bellottiego. Jeden z przyjaciół króla Augusta Mocnego, wojewoda chełmiński Rybiński, zaproszony jako główna osobistość na uroczystość położenia kamienia, przeznaczył na budowę bardzo znaczną, jak na owe czasy, kwotę 40 000 złp. Najwięcej na budowę łożyło jednak istniejące przy kościele Bractwo Pana Jezusa Pięciorańskiego, do którego należeli głównie mieszczanie warszawscy. Duszą budowy i wystroju kościoła był przeor Innocenty Pokorski (w czasie drugiego najazdu szwedzkiego był przeorem na Jasnej Górze). Prace wykończeniowe, budowa ołtarzy trwały do roku 1746, wtedy to wybudowano kaplicę "Najświętszej Panny Częstochowskiej". Za J. Bartoszewiczem (cytowanym w przypisach, pisownia oryginalna):
Kronikarz notuje, że 12 marca 1800 "księży było wtenczas 9-ciu... nowicyjatu nie było, ale znajdowało się studium teologiczne w klasztorze, a w niem dwóch professorów i czterech uczniów, którzy słuchali teologii spekulacyjnej i dogmatyki, oraz ćwiczyli się w rozwiązywaniu wypadków sumienia i znajomości ceremonij kościelnych."
W styczniu 1807 wojska Napoleona Bonaparte podeszły pod Warszawę a klasztor został zajęty na koszary francuskie. I choć po wojnie na krótko paulini odzyskali klasztor (przeorem był o. Teodor Fortuński), to w lipcu 1819 biskup administrator nakazał "by księży swoich w cztery tygodnie najdalej przewiózł do Częstochowy i żeby sprzęty wszystkie zostawił na miejscu, bo za uronienie ich był odpowiedzialny..." a w sierpniu kościół oddano bractwu niemieckiemu (bractwu św. Benona). Kolejnymi rektorami byli księża pochodzenia niemieckiego, tak można domniemywać z nazwisk: Lűdicke, Amman, Gueldre, Ballach.
W klasztorze popaulińskim 22 września 1825 otwarto "seminaryjum główne, które z uniwersyteckim wydziałem teologicznym tworzyło jednę całość." Pierwszym rektorem seminarium był ks. Żółtowski, drugim, aż do 1836, ks. Jan Onoszko – kanonik mohylewski, w którym to roku podniesiono je do rangi "akademija" i przeniesiono do franciszkanów. Pozostałą część klasztoru wynajmowano jako mieszkania. Miejsce seminarium zajęła szkoła "obwodowa" a potem powiatowa, wreszcie w 1852 rozdzielono "murem to co z klasztorem miało się zostać dla kościoła i to co szło na użytek publiczny."
Po powstaniu styczniowym w 1863 umieszczono przed kościołem figurkę Matki Bożej.
W czasie powstania warszawskiego na skutek bombardowania kościół został zniszczony przez Niemców, a w jego podziemiach zginęło kilkadziesiąt osób. Po wojnie zniszczenia budynku oszacowano na ok. 50%. Paulini wrócili do kościoła i klasztoru w 1948. Odbudowano go w 1956.

</doc>
<doc id="334293" url="https://pl.wikipedia.org/wiki?curid=334293" title="Michele Morosini">
Michele Morosini

Michele Morosini (ur. 1308, zm. 16 października 1382) – doża Wenecji od czerwca do października 1382.

</doc>
<doc id="334294" url="https://pl.wikipedia.org/wiki?curid=334294" title="Antonio Veniero">
Antonio Veniero

Antonio Veniero lub Venier (zm. 1400) – doża Wenecji od 21 października 1382 do 1400.

</doc>
<doc id="334296" url="https://pl.wikipedia.org/wiki?curid=334296" title="Tommaso Mocenigo">
Tommaso Mocenigo

Tommaso Mocenigo (ur. 1343 – zm. 4 kwietnia 1423) – doża Wenecji od 7 stycznia 1414 do 4 kwietnia 1423.

</doc>
<doc id="334297" url="https://pl.wikipedia.org/wiki?curid=334297" title="Kościół św. Ducha">
Kościół św. Ducha



</doc>
<doc id="334298" url="https://pl.wikipedia.org/wiki?curid=334298" title="Kościół Wniebowzięcia Najświętszej Maryi Panny i św. Józefa Oblubieńca w Warszawie">
Kościół Wniebowzięcia Najświętszej Maryi Panny i św. Józefa Oblubieńca w Warszawie

Kościół Wniebowzięcia Najświętszej Maryi Panny i św. Józefa Oblubieńca, zwyczajowo kościół pokarmelicki lub kościół seminaryjny – kościół znajdujący się w Warszawie przy ul. Krakowskie Przedmieście 52/54.
W latach 1945–1952 prokatedra archidiecezji warszawskiej. Pełni funkcję kościoła Wyższego Metropolitalnego Seminarium Duchownego w Warszawie.
Opis.
Zbudowany w latach 1661–1681 na planie krzyża z dwiema bocznymi nawami w stylu barokowym według projektu Isidoro Affaita starszego dla karmelitów bosych. W latach 1762–1780 fasada przebudowana według projektu Efraima Szregera w stylu klasycyzmu. To pierwsza kamienna fasada w stylu klasycyzmu w Rzeczypospolitej.
Około 1642 Albrycht Wessel chorąży nadworny i starosta różański, makowiecki i tykociński postanowił wybudować kościół dla karmelitów bosych, których nie było w tamtych czasach w Warszawie. Przedmieście Warszawy, na którym miała stanąć świątynia nosiło nazwę "Bykowiec" a plac należał do Marcina Krasickiego starosty bolimowskiego. Po śmierci Wessla, który nie zapewnił stosownych funduszy na dalszą budowę kościoła, jego wznoszenie odbywało się dzięki kolejnym „dobroczyńcom”. 
Julian Bartoszewicz tak opisuje owych dobroczyńców (pisownia oryginalna z pominięciem akcentów é):
Tak więc budowa, liczona od rozpoczęcia budowy przez Albrychta Wessla do poświęcenia kościoła przez ks. Augustyna Wessla (wnuka brata Albrychta Wessla), trwała 74 lata (1642–1716).
J. Bartoszewicz odnotowuje również, że 1 września 1705 rozpoczęły się w klasztorze rozmowy o "pokój ostateczny" pomiędzy Polską i Szwecją (pomiędzy Stanisławem Leszczyńskim a Karolem XII), które zakończyły się podpisaniem w nim przymierza 18 listopada 1705 r. Wspomina także przeora i prowincjała zakonu karmelitów ks. Jerzego Brzostowskiego, który założył bibliotekę uważaną wówczas za jedną z największych w Polsce, a także Ojca Honorego od św. Elizeusza, który przez 20 lat był przeorem.
Charakterystycznym elementem budynku jest umieszczona na dachu w 1779 w czasie remontu fasady wielka kula z wężem trzymającym jabłko w pysku. Mieszkańcy Warszawy nazywali ją „banią karmelicką”.
Kościół nie został zniszczony podczas II wojny światowej. W latach 1945–1952, do czasu odbudowy katedry św. Jana, pełnił rolę prokatedry. W 1965 roku świątynia wraz z zespołem klasztornym karmelitów bosych została wpisana do rejestru zabytków.

</doc>
<doc id="334299" url="https://pl.wikipedia.org/wiki?curid=334299" title="Katedra św. Jana">
Katedra św. Jana



</doc>
<doc id="334300" url="https://pl.wikipedia.org/wiki?curid=334300" title="Pasqual Malipiero">
Pasqual Malipiero

Pasquale Malipiero (ur. 1392, zm. 7 maja 1462) – doża Wenecji w latach 1457-1462.

</doc>
<doc id="334302" url="https://pl.wikipedia.org/wiki?curid=334302" title="Trzęsacz">
Trzęsacz

4 miejscowości w Polsce: 
a także:

</doc>
<doc id="334303" url="https://pl.wikipedia.org/wiki?curid=334303" title="Cristoforo Moro">
Cristoforo Moro

Cristoforo Moro (ur. 1390, zm. 10 listopada 1471) – doża Wenecji od 1462 do 2 listopada 1471.

</doc>
<doc id="334306" url="https://pl.wikipedia.org/wiki?curid=334306" title="Nicolo Trono">
Nicolo Trono



</doc>
<doc id="334307" url="https://pl.wikipedia.org/wiki?curid=334307" title="Mikołaj Tron">
Mikołaj Tron

Mikołaj Tron, "Niccolò Tron" lub "Nicolò Tron" (ur. 1399 – zm. 1473) – doża Wenecji od 23 listopada 1471 do 28 lipca 1473.

</doc>
<doc id="334308" url="https://pl.wikipedia.org/wiki?curid=334308" title="San Diego">
San Diego

San Diego – miasto w Stanach Zjednoczonych w stanie Kalifornia położone nad Oceanem Spokojnym oraz siedziba hrabstwa o tej samej nazwie.
Drugie co do wielkości miasto w stanie Kalifornia (po Los Angeles) i ósme w Stanach Zjednoczonych. Znane z licznych plaż i łagodnego klimatu. W rankingu najbogatszych miast w Stanach Zjednoczonych stworzonym przez magazyn Forbes San Diego zdobyło piąte miejsce.
Historia.
Okolice San Diego były zamieszkane już 10 tys. lat temu przez Indian Kumeyaay. W 1542 roku dopłynął tu Juan Rodríguez Cabrillo, portugalski odkrywca podróżujący pod hiszpańską banderą. Cabrillo ogłosił, że zatoka należy do Hiszpanii i nazwał miejsce San Miguel.
W 1602 roku w okolice dzisiejszego San Diego przybył Sebastián Vizcaíno, aby stworzyć mapę Kalifornii. Vizcaíno postanowił nazwać dzisiejsze rejony Mission Bay i Piont Loma San na cześć świętego Dydaka (hiszp. San Diego). W 1769 powstał tam pierwszy fort w okolicy dzisiejszego Old Town San Diego State Historic Park, a w 1797 roku – misja chrześcijańska Mission San Diego de Alcalá prowadzona przez franciszkanina, ojca Junípero Serra.
Pierwsze zabudowania miejskie powstały w San Diego w okolicach dzisiejszego Old Town San Diego State Historic Park. Lokalizacja nie była jednak idealna – ludzie osiedlili się zbyt daleko do oceanu, portu i szlaków żeglugi. Pod koniec lat 60. XIX wieku tutejszy kupiec Alonzo Horton postanowił przenieść główną część miasta na brzeg oceanu, tam gdzie obecnie znajduje się centrum (Downtown). Zbudował pierwsze budynki i namówił do tego samego innych zamożnych mieszkańców. Miasto zaczęło bardzo dynamicznie się rozwijać.
Geografia.
Miasto położone jest na południowo-zachodnim krańcu Kalifornii i kontynentalnego USA, ok. 2 godzin jazdy samochodem od Los Angeles. Na południu graniczy z Meksykiem. Po stronie meksykańskiej znajduje się miasto Tijuana. Na zachodzie – Ocean Spokojny, na wschodzie – pasmo gór (Laguna Mountains) i pustynny Park Stanowy Anza-Borrego. Samo miasto poprzecinane jest kanionami. Przez miasto przepływa rzeka San Diego (ang. San Diego River).
Klimat.
W San Diego występuje klimat śródziemnomorski. Lata są suche i ciepłe, zimy – łagodne. Średnia temperatura roczna to +18,0 °C (średnie maksimum +21,6 °C a średnie minimum +14,5 °C), roczny opad wynosi 274 mm (średnio 43 dni z opadami &gt;¼ mm). Opady występują głównie od stycznia do marca, 52–58 mm miesięcznie. Latem temperatura w dzień wynosi od +22 do +26 °C, tylko przez kilka dni w roku osiąga +32 °C. Roczne nasłonecznienie wynosi 3057 godz. Zimy są łagodne, z temperaturami od +16 do +19 °C.
W najbardziej suchych i gorących miesiącach na wzgórzach w okolicy miasta często wybuchają pożary. W 2003 ogromny pożar zwany Cedar Fire (ogłoszony największym pożarem w Kalifornii w ciągu ostatnich 100 lat) zniszczył ponad 1200 km² lasów, zniszczył 2200 domów i spowodował śmierć 15 osób. Równie duże pożary miały miejsce w 2007 roku.
Gospodarka.
Główne gałęzie gospodarki San Diego to przemysł obronny, elektroniczny i turystyka. W połowie pierwszej dekady XXI wieku, według rankingu amerykańskiego instytutu The Milken Institute, miasto stało się czołowym ośrodkiem rozwoju biotechnologii. Swoje siedziby albo centra badawcze ma tutaj wiele największych firm biotechnologicznych (m.in. Neurocrine Biosciences, Nventa Biopharmaceuticals, BD Biosciences, Biogen Idec, Integrated DNA Technologies, Merck, Pfizer, Élan, Genzyme, Cytovance, Celgene, Vertex). Znajdują się tu także znane instytuty badawcze: The Scripps Research Institute, Salk Institute for Biological Studies, Burnham Institute oraz Uniwersytet Kalifornijski w San Diego.
San Diego to również ośrodek przemysłu lotniczego, rakietowego i elektronicznego. Dobrze rozwinięty jest tu przemysł stoczniowy, metalowy, spożywczy, poligraficzny i odzieżowy. Znajdują się tu wielkie zakłady odsalania wody morskiej. San Diego jest też ważnym węzłem drogowym i posiada międzynarodowy port lotniczy San Diego International Airport.
W San Diego znajduje się wiele instalacji wojskowych, wliczając w to porty marynarki wojennej (US Navy) oraz marines: Marine Corps Air Station Miramar i Marine Corps Recruit Depot San Diego. Miasto jest portem macierzystym największej na świecie flotylli wojennej, składającej się z trzech superlotniskowców (USS „John C. Stennis”, USS „Nimitz” oraz USS „Ronald Reagan”), pięciu dużych okrętów desantowych, kilku atomowych okrętów podwodnych i licznych mniejszych okrętów.
Edukacja i nauka.
Według U.S. Census Bureau, 40,4% mieszkańców powyżej 25. roku życia ukończyło studia z tytułem licencjata co plasuje San Diego na dziewiątym miejscu w rankingu amerykańskich miast pod względem wykształcenia. W 1960 roku powstał tu University of California, San Diego, zwany UCSD, jeden z dziesięciu uniwersytetów wchodzących w skład systemu Uniwersytetu Kalifornijskiego. UCSD to uczelnia znana szczególnie z osiągnięć w naukach ścisłych, biologicznych, medycznych, informatycznych, biotechnologicznych i ekonomii. Dziewięciu spośród jej naukowców to laureaci Nagrody Nobla. Obecnie wykłada tam sześciu Noblistów: Renato Dulbecco (medycyna,1975), Harry Markowitz (ekonomia, 1990), Paul J. Crutzen (chemia, 1995), Mario J. Molina (chemia, 1995), Robert F. Engle (ekonomia, 2003), Roger Tsien (chemia, 2008). Dwunastu naukowców z UCSD to doradcy ds. klimatu i środowiska Ala Gore’a, laureata Pokojowej Nagrody Nobla z 2007 roku. Wśród wykładowców UCSD są też laureaci Nagrody Pulitzera, Nagrody Tony, Medalu Fieldsa, Nagrody MacArthur Foundation, National Medal of Science, Kyoto Prize, National Humanities Medal i innych. W rankingu Uniwersytetu Jiao Tong w Szanghaju z 2009 roku Uniwersytet Kalifornijski w San Diego uzyskał trzecie miejsce wśród publicznych uniwersytetów w Stanach Zjednoczonych. W rankingu U.S. News &amp; World Report z 2009 roku – zdobył 7. miejsce wśród amerykańskich uniwersytetów publicznych. UCSD uważany jest za jeden z najbardziej ekologicznych kampusów w USA.
Uczelnie w San Diego:
Demografia.
Według amerykańskiego spisu powszechnego z 2010 roku w samym San Diego mieszka 1 307 402 osób, a w granicach aglomeracji 3 miliony.
Sport i rekreacja.
W San Diego swoje siedziby ma wiele klubów:
Kultura.
W San Diego znajduje się wiele galerii i muzeów (m.in. San Diego Museum of Art, Museum of Contemporary Art San Diego, The Timken Gallery, The Mingei International Museum, The Museum of Photographic Arts, The Museum of the Living Artist, The Museum of Man, The San Diego Natural History Museum, The Reuben H. Fleet Science Center, The San Diego Air &amp; Space Museum, The San Diego Children’s Museum).
Opera – The San Diego Opera została uznana przez „Opera America” – The National Service Organization for Opera za jedną z najlepszych w USA. Działa też Symfonia The San Diego Symphony, chór The San Diego Master Chorale oraz La Jolla Symphony and Chorus i Orchestra Nova. Darmowe koncerty muzyki poważnej odbywają się regularnie w Spreckels Organ Pavillion, w Balboa Park, gdzie znajdują się największe na świecie organy postawione na świeżym powietrzu.
Odbywa się tu jeden z największych w Stanach Zjednoczonych festiwali filmów latynoamerykańskich San Diego Latino Film Festival, którego gośćmi są m.in. Alfonso Cuarón, Gael García Bernal, Diego Luna.
W San Diego jest wiele teatrów, najbardziej znane to: działający od 70 lat The Old Globe Theatre oraz The La Jolla Playhouse, którego dyrektorem jest dwukrotny zdobywca Nagrody Tony Des McAnuff. Cztery przedstawienia stworzone w San Diego zostały uhonorowane nagrodami Tony, ponad trzydzieści zostało przeniesionych na Broadway. Popularne teatry w San Diego to: The Joan B. Kroc Theatre at Kroc Center’s Performing Arts Center, The San Diego Repertory Theatre at the Lyceum Theatres, Lyric Opera San Diego i Starlight Theatre. Jest tu też spora scena teatrów niezależnych i pół-amatorskich, np. Christian Community Theater, Vanguard Theater, Lamb’s Players Theater, Diversionary Theatre i San Diego Junior Theatre.
Co roku w San Diego odbywa się największy międzynarodowy konwent - San Diego Comic-Con, podczas którego wręczna jest Nagroda Eisnera.
W San Diego nakręcono ok. 1000 amerykańskich filmów. Za plan filmowy najczęściej służą plaże, deptaki przy oceanie, wybrzeże, hotele, zabytkowe XIX-wieczne kamienice, parki, stare miasto (plan wielu westernów), port i centrum z wieżowcami. San Diego nazywane jest „filmową siostrą przyrodnią” – malownicze plenery i lokalizacje często wykorzystywane są w filmach, ale zazwyczaj „udają” inne miejsca. Znane filmy nakręcone w San Diego to m.in.: "Obywatel Kane" (posiadłość Kane’a to Balboa Park), "Pół żartem, pół serio" (San Diego udaje Florydę), "Kaskader z przypadku" (kręcony w dzielnicy-kurorcie Coronado, Children’s Pool w La Jolla i Flinn Springs), "Top Gun", "Mały Nikita", "Pearl Harbor", "Traffic", "U progu sławy", "Bliskie spotkania trzeciego stopnia", "Kasyno (film)" (ostatnia scena), "Star Trek (film 2009)", "Incepcja" (biblioteka Geisel Library to Śnieżna Forteca). Pierwszy raz San Diego wykorzystano jako plan filmowy w 1898 roku (nakręcono wtedy m.in. przejazd tramwaju w centrum miasta, okolice Hotelu del Coronado, plaże i wybrzeże).
Z miasta pochodzą znane grupy muzyczne: Stone Temple Pilots, Psychotic Waltz, Disgorge, The Black Heart Procession, Cattle Decapitation, P.O.D., As I Lay Dying.
Plaże.
Ze względu na malownicze plaże, dobre warunki pogodowe i wysokie fale miasto jest doskonałym miejscem do uprawiania surfingu. Wytworzyła się tu subkultura surferska (ang. beach culture). Najbardziej znane spoty surfingowe to plaże Swamis i Windansea. Jedna z niewielu zachowanych wzmianek o pierwszych surferach w San Diego (archiwa gazet ucierpiały w licznych pożarach) pochodzi z 1925 roku. To zdjęcie ratownika Charliego Wrighta na tle gigantycznej drewnianej deski surfingowej z gazety „Sun Diego Sun”. Wright był sponsorem jednych z pierwszych w San Diego zawodów surfingowych.
Znani mieszkańcy San Diego.
W San Diego mieszkał Theodor Seuss Geisel, pisarz, autor kultowych w USA książek dla dzieci, m.in. , na podstawie której nakręcono dwa filmy w 1966 i 2000 roku. Geisel wraz z żoną ufundowali budynek biblioteki na kampusie University of California, San Diego. Inni znani pisarze z San Diego to Anne Rice, autorka m.in. powieści Wywiad z wampirem, Raymond Chandler i Deepak Chopra. Inni artyści związani z miastem to m.in. Frank Zappa, Matt Cameron, perkusista Pearl Jam, Lew Ayres, Jolene Blalock, Adam Brody, Cameron Diaz, Robert Duvall, Dennis Hopper, Gregory Peck, Raquel Welch, Gore Verbinski.
Wśród polityków i biznesmenów mieszkających w La Jolla, dzielnicy San Diego są m.in. John McCain, Mitt Romney, Ray Kroc, założyciel McDonald’s Corporation, Iriwn Jacobs, założyciel firmy telekomunikacyjnej Qualcomm, Margaret Anne Cargill, współwłaścicielka koncernu Cargill. Z San Diego związanych jest i było wielu znanych naukowców, m.in. twórca psychologii humanistycznej Carl Rogers, Francis Crick, genetyk odkrywca DNA, Clive Granger, ekonomista, laureat nagrody Nobla, Jonas Salk, wirusolog, Kary B. Mullis, Nagrody Nobla z chemii, Barry Sharpless, laureat Nagrody Nobla z chemii.
Z San Diego pochodzi także Rey Mysterio Jr. Jeden z najbardziej rozpoznawalnych wrestlerów na świecie, oraz Kawhi Leonard - koszykarz NBA.
Polonia w San Diego.
W San Diego działa kilka organizacji polonijnych, The House of Poland. Znajduje się tu kościół polonijny Polska Misja św. Maksymiliana Kolbe.
W latach 80. XX wieku mieszkał tu piłkarz Kazimierz Deyna. Grał w drużynach San Diego Sockers i Legends San Diego. Zginął w wypadku samochodowym na Miramar Road, w drodze do swojego domu przy 9949 Maya Linda. Został pochowany na cmentarzu El Camino Memorial Park.
Miasta partnerskie.
Miasta partnerskie San Diego:

</doc>
<doc id="334309" url="https://pl.wikipedia.org/wiki?curid=334309" title="Kościół św. Aleksandra w Warszawie">
Kościół św. Aleksandra w Warszawie

Kościół św. Aleksandra – kościół rzymskokatolicki znajdujący się na placu Trzech Krzyży w Warszawie.
Historia.
Kościół został zbudowany w latach 1818-1826 w stylu klasycystycznym według projektu Piotra Aignera. Wezwanie upamiętnia cara Aleksandra I, który wskrzesił Królestwo Polskie i nadał mu konstytucję. Car przyjechał do Warszawy po raz pierwszy 12 listopada 1815. Miasto chciało powitać go tymczasową bramą triumfalną postawioną na "placu pod trzema krzyżami", a potem na jej miejscu zbudować pomnik. Jednak car w liście skierowanym do "prezesa" senatu nakazał zebrane na ten cel fundusze przeznaczyć na budowę kościoła. 
Jego pierwotny wystrój tak opisuje współczesny budowie J. Bartoszewicz (pisownia oryginalna, z niewielkimi skrótami):
Kamień węgielny pod budowę został położony 15 czerwca 1818. W zastępstwie chorego namiestnika Królestwa Polskiego gen. Józefa Zajączka kamień wmurował minister przychodu i skarbu Jan Węgliński. Budowa trwała osiem lat i 18 czerwca 1826 świątynię poświęcił arcybiskup warszawski, prymas Królestwa Polskiego Wojciech Józef Skarszewski. Tutejsza parafia była piątą w Warszawie, a pierwszym proboszczem został ksiądz Jakub Falkowski ("grzeszny Kuba" – jak sam się nazywał). Był proboszczem do początku 1837, sam zrzekł się funkcji i przeszedł na emeryturę.
W latach 1841–1844 na rogu ulicy Książęcej i placu Trzech Krzyży (obecny numer 23) powstał dom parafialny według projektu Józefa Lessla, budowniczym był Antonio Corazzi. W tym domu, w nocy z 16 na 17 stycznia 1863, w mieszkaniu wikariusza księdza Karola Mikoszewskiego, zebrał się Komitet Centralny Narodowy, który ustalił termin wybuchu powstania styczniowego oraz założenia do manifestu do narodu "Komitet Centralny jako Tymczasowy Rząd Narodowy". W 1865 dom ten został skonfiskowany i sprzedany. Nową plebanię zbudowano dopiero w 1900–1902 według projektu Tomasza Bielskiego przy ulicy Książęcej (obecny numer 21).
W latach 1886-1895 przebudowany w stylu neorenesansowym przez Józefa Piusa Dziekońskiego.
Kościół został uszkodzony podczas obrony Warszawy we wrześniu 1939. 5 czerwca 1943 Niemcy aresztowali w świątyni członków organizacji „Osa”-„Kosa 30”, którzy brali udział w odbywającej się tam ceremonii ślubu kolegi.
Świątynia została zniszczona w wyniku bombardowania przez Niemców w 1944 (9 lub 11 września) i odbudowana w latach 1949–1952 w stylu klasycystycznym – przywrócono jej wygląd sprzed przebudowy w XIX wieku. Po 1945 rozważano zachowanie ocalałej lewej wieży świątyni jako symbolu wojennych zniszczeń, ale ostatecznie w 1951 została ona rozebrana.

</doc>
<doc id="334310" url="https://pl.wikipedia.org/wiki?curid=334310" title="Nicolo Marcello">
Nicolo Marcello



</doc>
<doc id="334314" url="https://pl.wikipedia.org/wiki?curid=334314" title="Niccolò Marcello">
Niccolò Marcello

Niccolò Marcello lub Nicolò Marcello – doża Wenecji od 13 sierpnia 1473 do 1474.

</doc>
<doc id="334318" url="https://pl.wikipedia.org/wiki?curid=334318" title="Pietro Mocenigo">
Pietro Mocenigo

Pietro Mocenigo (ok. 1405 – 23 lutego 1476) – doża Wenecji od 1474 do 1476.

</doc>
<doc id="334324" url="https://pl.wikipedia.org/wiki?curid=334324" title="Andrea Vendramino">
Andrea Vendramino

Andrea Vendramino lub Vendramin (ur. 1393 – zm. 6 maja 1478) – doża Wenecji od 6 marca 1476 do 6 maja 1478.

</doc>
<doc id="334325" url="https://pl.wikipedia.org/wiki?curid=334325" title="Pałac Staszica w Warszawie">
Pałac Staszica w Warszawie

Pałac Staszica, właśc. pałac Królewskiego Towarzystwa Przyjaciół Nauk – pałac w Warszawie, znajdujący się u zbiegu ulic Krakowskie Przedmieście i Nowy Świat.
Klasycystyczny budynek został wzniesiony w latach 1820–1823 z inicjatywy Stanisława Staszica według projektu Antonia Corazziego dla Królewskiego Towarzystwa Przyjaciół Nauk. Został przebudowany w latach 1892–1893, rewaloryzowany w latach 1924–1926 według projektu Mariana Lalewicza, zniszczony w 1944, odbudowany w latach 1947–1950 według projektu Piotra Biegańskiego. Siedziba m.in. Polskiej Akademii Nauk i Towarzystwa Naukowego Warszawskiego.
Historia.
Pałac został zbudowany w latach 1820–1823 w stylu klasycystycznym według projektu Antonia Corazziego dla Królewskiego Towarzystwa Przyjaciół Nauk. Powstał w miejscu zburzonego w 1816 kościoła dominikanów obserwantów.
11 maja 1830 ówczesny prezes Towarzystwa Julian Ursyn Niemcewicz odsłonił przed wejściem do pałacu pomnik Mikołaja Kopernika dłuta Bertela Thorvaldsena.
Po rozwiązaniu Towarzystwa, na skutek powstania listopadowego, w gmachu mieściła się do 1862 Dyrekcja Loterii. W latach 1857–1862 działała Akademia Medyko-Chirurgiczna. Później w murach pałacu znalazło się I Gimnazjum Męskie wraz z internatem. Było ono przeznaczone dla osób wyznania prawosławnego.
W 1890 zdecydowano umieścić w pałacu także cerkiew św. Tatiany Rzymianki. Budynek został przebudowany w latach 1892–1895 przez architekta rosyjskiego Władimira Pokrowskiego w stylu bizantyjsko-rosyjskim, w nawiązaniu do rzekomej „rosyjskiej przeszłości” tego miejsca – Kaplicy Moskiewskiej. Elewację pokryto majolikową cegłą, z której wykonano szereg starannie rzeźbionych elementów. Na budynku umieszczono pozłacaną cebulastą kopułę, a w czterech rogach dachu – wieżyczki zakończone spiczastymi hełmami. 22 sierpnia 1897 przebudowany gmach odwiedził car Mikołaj II z żoną Aleksandrą. W październiku tego samego roku przystąpiono do budowy dzwonnicy, na której zawieszono 10 dzwonów.
W zajęciu w 1915 Warszawy przez wojska niemieckie w pałacu umieszczono "Deutsches Soldatenheim", klub dla żołnierzy i oficerów niemieckich.
W latach 1924–1926 na podstawie projektu Mariana Lalewicza budowli przywrócono klasycystyczny wygląd.
W 1918 pałac stał się siedzibą Towarzystwa Naukowego Warszawskiego, a w 1919 w tymczasową siedzibą Państwowego Instytutu Geologicznego. W okresie międzywojennym pałac był także siedzibą:
Pałac został uszkodzony w czasie nalotów Luftwaffe we wrześniu 1939. 9 sierpnia 1944 budynek został obsadzony przez żołnierzy 2 kompanii VIII zgrupowania wchodzącego w skład zgrupowania „Krybar” i utrzymany przez Polaków do upadku Powiśla.
Po wojnie zniszczenia budynku oszacowano na ok. 60%. Pałac został odbudowany w latach 1946–1950 pod kierunkiem Piotra Biegańskiego. Gmach został rozbudowany w kierunku południowym i uzyskał nową fasadę od strony przedłużonej ul. Świętokrzyskiej. Architekt zmienił również kształt kopuły, a od strony dziedzińca stworzył kopię fasady zaprojektowanej przez Antonia Corazziego kamienicy Mikulskiego, której odbudowy nie przewidywano.
Odbudowany Pałac Staszica został przekazany do dyspozycji Towarzystwa Naukowego Warszawskiego, a później – po jego likwidacji – Polskiej Akademii Nauk. Pałac stanowi siedzibę kilku instytutów I Wydziału Akademii oraz archiwum, a od 1981 również reaktywowanego Towarzystwa Naukowego Warszawskiego.

</doc>
<doc id="334326" url="https://pl.wikipedia.org/wiki?curid=334326" title="Giovanni Mocenigo">
Giovanni Mocenigo

Giovanni Mocenigo (ur. 1409, zm. 14 listopada 1485) – doża Wenecji od 1478 do 14 listopada 1485.

</doc>
<doc id="334329" url="https://pl.wikipedia.org/wiki?curid=334329" title="Marco Barbarigo">
Marco Barbarigo

Marco Barbarigo (ur. 1413 – zm. 14 sierpnia 1486) – doża Wenecji od 19 listopada 1485 do 14 sierpnia 1486.
Kultura.
Marco Barbarigo pojawił się w grze komputerowej Assassin’s Creed II jako jeden z celów głównego bohatera.

</doc>
<doc id="334330" url="https://pl.wikipedia.org/wiki?curid=334330" title="Trzebiszyn">
Trzebiszyn



</doc>
<doc id="334332" url="https://pl.wikipedia.org/wiki?curid=334332" title="Agostin Barbarigo">
Agostin Barbarigo

Agostino Barbarigo lub Agostin Barbarigo (ur. ok. 1420 – zm. 20 września 1501) – doża Wenecji od 28 sierpnia 1486 do 20 września 1501. W czasie jego panowania, w 1489 roku Wenecja opanowała Cypr.

</doc>
<doc id="334334" url="https://pl.wikipedia.org/wiki?curid=334334" title="Antonio Grimani">
Antonio Grimani

Antonio Grimani (ur. 28 grudnia 1434, zm. 7 maja 1523) – doża Wenecji od 6 lipca 1521 do 7 maja 1523, admirał floty weneckiej.

</doc>
<doc id="334336" url="https://pl.wikipedia.org/wiki?curid=334336" title="Dover, Delaware">
Dover, Delaware



</doc>
<doc id="334337" url="https://pl.wikipedia.org/wiki?curid=334337" title="Śnieżnik R-502">
Śnieżnik R-502

Śnieżnik R-502 – stacjonarny radioodbiornik monofoniczny produkowany w latach 80. XX w. przez zakłady Unitra Diora. Bezpośredni następca Śnieżnika (bez żadnych oznaczeń) produkowanego dekadę wcześniej. Był produkowany także model R-504.
Radio to w swoim czasie uchodziło za bardzo nowoczesne z racji posiadania wskaźnika sygnału w postaci diod LED oraz programatora (umożliwiał zaprogramowanie 4 stacji UKF). Posiadało ponadto ARCz, przycisk „kontur”, podwójną regulację barwy tonu („basy”, „soprany”) oraz precyzer dostrojenia dla fal krótkich.
Zakres częstotliwości:
Gniazda przyłączeniowe:
Wymiary: 563×196×135 mm

</doc>
<doc id="334338" url="https://pl.wikipedia.org/wiki?curid=334338" title="Pietro Lando">
Pietro Lando

Pietro Lando (ok. 1462 – 9 listopada 1545) – doża Wenecji od 19 stycznia 1539 do 11 listopada 1545.

</doc>
<doc id="334339" url="https://pl.wikipedia.org/wiki?curid=334339" title="Francesco Donato">
Francesco Donato

Francesco Donato lub Francesco Donà (ur. ok. 1468 - zm. 1553) – doża Wenecji od 24 listopada 1545 do 23 maja 1553.

</doc>
<doc id="334340" url="https://pl.wikipedia.org/wiki?curid=334340" title="Błękit bromotymolowy">
Błękit bromotymolowy

Błękit bromotymolowy, 3′,3″-dibromotymolosulfonoftaleina – organiczny związek chemiczny, pochodna błękitu tymolowego, chemiczny wskaźnik pH. Czerwony proszek, praktycznie nierozpuszczalny w wodzie, rozpuszczalny w alkoholu etylowym, który przybiera w środowisku kwaśnym barwę żółtą, w zasadowym błękitną, a w środowisku obojętnym zieloną. Zakres zmiany barwy pH 6,0–7,6.
Powstaje w wyniku bromowania błękitu tymolowego w środowisku kwasu octowego.

</doc>
<doc id="334341" url="https://pl.wikipedia.org/wiki?curid=334341" title="Marcantonio Trivisano">
Marcantonio Trivisano

Marcantonio Trivisano lub Trivisan (ur. 1475 - zm. 31 maja 1554) - doża Wenecji od 4 czerwca 1553 do 31 maja 1554.

</doc>
<doc id="334342" url="https://pl.wikipedia.org/wiki?curid=334342" title="Pablo Honey">
Pablo Honey

Pablo Honey – debiutancki album brytyjskiego zespołu Radiohead wydany 22 lutego 1993. Nagrany w latach 1992–1993. Najbardziej znany z wydanej rok wcześniej na singlu piosenki „Creep”. Tytuł albumu pochodzi ze skeczu grupy Jerky Boys, gdzie pada kwestia „"Pablo, honey? Please come to Florida!"”. Ten fragment można usłyszeć w utworze „How do you?”.

</doc>
<doc id="334344" url="https://pl.wikipedia.org/wiki?curid=334344" title="Francesco Veniero">
Francesco Veniero

Francesco Veniero lub Venier (ur. 1489 – zm. 2 czerwca 1556) – doża Wenecji od 11 czerwca 1554 do 2 czerwca 1556.

</doc>
<doc id="334346" url="https://pl.wikipedia.org/wiki?curid=334346" title="Lorenzo Priuli (doża)">
Lorenzo Priuli (doża)

Lorenzo Priuli (ur. 1489, zm. 17 sierpnia 1559 w Wenecji) – doża od 14 czerwca 1556 do 17 sierpnia 1559.

</doc>
<doc id="334347" url="https://pl.wikipedia.org/wiki?curid=334347" title="Pałac Mostowskich">
Pałac Mostowskich



</doc>
<doc id="334348" url="https://pl.wikipedia.org/wiki?curid=334348" title="Giorolamo Priuli">
Giorolamo Priuli

Giorolamo Priuli lub Girolamo, Gerolamo (ur. 1486 – zm. 4 listopada 1567) – doża Wenecji od 1 września 1559 do 4 listopada 1567.

</doc>
<doc id="334349" url="https://pl.wikipedia.org/wiki?curid=334349" title="Pietro Loredano">
Pietro Loredano

Pietro Loredano lub Loredan (ur. ok. 1482 w Wenecji, zm. 3 maja 1570) – doża Wenecji od 26 listopada 1567 do 5 maja 1570.

</doc>
<doc id="334350" url="https://pl.wikipedia.org/wiki?curid=334350" title="Norton Antivirus">
Norton Antivirus



</doc>
<doc id="334351" url="https://pl.wikipedia.org/wiki?curid=334351" title="Alvise Mocenigo (1507–1577)">
Alvise Mocenigo (1507–1577)

Alvise I Mocenigo (Aloise Mocenigo I) (ur. 26 października 1507, zm. 4 czerwca 1577) – doża Wenecji od 11 maja 1570 do 4 czerwca 1577.
W 1548 roku ambasador w Rzeszy Niemieckiej. Za jego panowania Wenecja utraciła Cypr (Nikozja), zawiązano Świętą Ligę, a 7 października 1571 miała miejsce morska bitwa pod Lepanto, w wyniku której chwilowo zatrzymano podboje tureckie.

</doc>
<doc id="334352" url="https://pl.wikipedia.org/wiki?curid=334352" title="Pałac Sapiehów w Warszawie">
Pałac Sapiehów w Warszawie

Pałac Sapiehów, także Koszary Sapieżyńskie – pałac znajdujący się przy ul. Zakroczymskiej 6 w Warszawie.
Historia.
Pałac został zbudowany w latach 1731–1746 w stylu barokowym według projektu Jana Zygmunta Deybla dla kasztelana trockiego, późniejszego kanclerza wielkiego litewskiego, Jana Fryderyka Sapiehy.
W 1817 roku będący w złym stanie budynek kupiła od Sapiehów Komisja Rządowa Wojny Księstwa Warszawskiego. W latach 1818–1820 został przebudowany w stylu klasycystycznym na koszary według projektu Wilhelma Henryka Mintera. Przebudowa ta w dużym stopniu spowodowała zniszczenie bogatej szaty rokokowej na elewacjach. Od 1820 roku do powstania listopadowego pełnił funkcje koszar 4 Pułk Piechoty Liniowej – "Czwartaków". Po powstaniu listopadowym, aż do ucieczki Rosjan z Warszawy w 1915 roku, pałac pełnił rolę koszar wojsk rosyjskich. W tym czasie jego elewacja uległa dalszej dewastacji, poprzez skucie boniowania i ryzalitu wejściowego. 
W dwudziestoleciu międzywojennym w pałacu mieściła się filia Głównego Wojskowego Szpitala Ujazdowskiego. 
Pałac został zbombardowany i spalony przez Niemców w 1944.
W latach 1950–1955 pałac został zrekonstruowany przez Marię Zachwatowicz, według oryginalnych planów Jana Fryderyka Deybla.
W 1965 pałac został wpisany do rejestru zabytków.
Od roku 1972 w pałacu Sapiehów znajdowała się Specjalna Szkoła Podstawowa nr 196, później (w 1999 roku) Przedszkole Specjalne nr 343 i Specjalne Gimnazjum nr 153. Od 2005 roku zaczęto stosować nazwę „Specjalny Ośrodek Szkolno-Wychowawczy nr. 15 dla Dzieci Słabosłyszących im. Ottona Lipkowskiego”.

</doc>
<doc id="334354" url="https://pl.wikipedia.org/wiki?curid=334354" title="Pałac Komisji Rządowej Przychodów i Skarbu">
Pałac Komisji Rządowej Przychodów i Skarbu

Pałac Komisji Rządowej Przychodów i Skarbu – pałac znajdujący się przy placu Bankowym 3/5 w Warszawie, wzniesiony w latach 1823–1825 dla Komisji Rządowej Przychodów i Skarbu. Obecnie siedziba Prezydenta m.st. Warszawy oraz Mazowieckiego Urzędu Wojewódzkiego.
Opis.
Pałac został wzniesiony w latach 1823–1825 w stylu klasycystycznym w wyniku przebudowy barokowego pałacu Leszczyńskich dla Komisji Rządowej Przychodów i Skarbu Królestwa Polskiego. Składa się z korpusu głównego oraz dwóch skrzydeł z jońskimi kolumnadami od strony placu. W tympanonie znajduje się płaskorzeźba Pawła Malińskiego przedstawiająca Minerwę, Merkurego i Jazona oraz alegorie Wisły i Bugu.
W latach 1829–1831 w gmachu jako aplikant Komisji pracował Juliusz Słowacki. Upamiętniają go popiersie oraz tablica pamiątkowa na półpiętrze korpusu głównego.
W dwudziestoleciu międzywojennym gmach, po adaptacji dokonanej w latach 1919–1921 przez Mariana Lalewicza, wraz z sąsiednim pałacem Ministra Skarbu był siedzibą Ministerstwa Skarbu (z adresem ul. Rymarska 3/5).
Pałac został zniszczony przez niemieckie lotnictwo we wrześniu 1939. Odbudowano go w latach 1950–1954 z przeznaczeniem dla Prezydium Stołecznej Rady Narodowej.
Obecnie w budynku mieści się siedziba Prezydenta m.st. Warszawy i biura Urzędu m.st. Warszawy oraz Mazowiecki Urząd Wojewódzki. Miasto zajmuje ok. 15% powierzchni pałacu. Gabinety prezydenta miasta i wojewody mazowieckiego znajdują się na pierwszym piętrze korpusu głównego gmachu. Jest on połączony z sąsiednim pałacem Ministra Skarbu, a oba budynki posiadają wspólny adres. 
9 kwietnia 2016 na dziedzińcu pałacu odsłonięto głaz z tablicą upamiętniającą Lecha Kaczyńskiego autorstwa Józefa Henryka Helińskiego. Upamiętnienie wzbudziło kontrowersje, gdyż na ustawienie głazu nie uzyskano zgody stołecznego konserwatora zabytków, a fragment inskrypcji na tablicy zakwestionował sekretarz Rady Ochrony Pamięci Walk i Męczeństwa Andrzej Kunert.

</doc>
<doc id="334356" url="https://pl.wikipedia.org/wiki?curid=334356" title="Podgaj">
Podgaj



</doc>
<doc id="334358" url="https://pl.wikipedia.org/wiki?curid=334358" title="Synagoga im. Małżonków Nożyków w Warszawie">
Synagoga im. Małżonków Nożyków w Warszawie

Synagoga im. Zalmana i Rywki Małżonków Nożyków – synagoga znajdująca się przy ulicy Twardej 6 w Warszawie. Jedyna czynna przedwojenna synagoga w mieście, która przetrwała II wojnę światową.
Jest główną synagogą Gminy Wyznaniowej Żydowskiej w Warszawie oraz synagogą, w której urzęduje naczelny rabin Polski Michael Schudrich.
Nabożeństwa odbywają się w niej codziennie. W każde święto, podczas którego odmawia się izkor, cały czas rozbrzmiewają modlitwy – wedle życzenia fundatorów – wspominające zmarłych Rywkę i Zalmana Nożyków.
Historia.
Przed 1939.
Koncepcja budowy nowej ortodoksyjnej synagogi narodziła się w 1892 roku. 11 kwietnia 1893 roku jedyny żydowski notariusz w Warszawie, Szymon Landau, spisał akt notarialny, dzięki któremu Zalman Nożyk, syn Menaszego, za 157 tysięcy rubli zakupił od Jana Teodora Engelberta Zembrzuskiego pustą parcelę przy ulicy Twardej 6. Wiosną 1898 roku rozpoczęto prace budowlane. Nadzorował je specjalnie powołany Komitet Budowy Synagogi.
Projekt wykonał najprawdopodobniej Leandro Marconi, choć nie jest to do końca pewne. Wymienia się również Juliusa Prechnera oraz Lwa Bachmana. Budynek został zaprojektowany dla ok. 600 osób, po połowie kobiet i mężczyzn.
Koszt realizacji projektu wyniósł ok. 257 tysięcy rubli (157 tys. koszt zakupu działki i ok. 100 tys. rubli budowa synagogi). Tę kwotę w całości wyłożyli małżonkowie Nożykowie. 28 lutego 1902 roku Komitet Budowy Synagogi zawiadomił o zakończeniu budowy synagogi oraz zaprosił mieszkańców do jej obejrzenia oraz ewentualnego obrania sobie miejsca. Uroczyste otwarcie odbyło się 12 maja 1902 roku w święto Lag ba-Omer o godzinie 19.00. Podczas uroczystości modły prowadził kantor Lewinsohn z chórem, a uroczyste mowy wygłosili dwaj rabini. Następnie został odśpiewany Hymn Narodowy i odmówiona została modlitwa za władcę. Pochodu ze zwojami Tory i uroczystego ich włożenia do Aron ha-kodesz dokonał Zalman Nożyk.
W sprawozdaniu, zamieszczonym w "Izraelicie", synagodze wystawiono bardzo dobrą opinię:
Kilka tygodni po otwarciu powołano Komitet Synagogi im. Małżonków Nożyków, w którym zasiadali m.in. fundator, Izaak Ettinger, Dawid Mojżesz Szereszewski, Arie Lejb Dawidsohn, Jecheskiel Krawcow, Josef Jecheskiel Zuckerwaar oraz B. Rikwert. Do bożnicy uczęszczali głównie bogatsi Żydzi, którzy mieli wykupione stałe miejsca. Opłaty wynosiły: 16 do 80 rubli dla mężczyzn i 8 do 30 rubli dla kobiet – stosownie do mniejszego lub większego oddalenia od ściany wschodniej. Komitet opiekujący się budynkiem zapewniał również bezpłatne miejsca dla biednych Żydów, ale tylko podczas modlitwy porannej, w dniach kiedy urządzenie podwójnego nabożeństwa było możliwe.
W 1914 roku, po śmierci Rywki, bożnica wraz z innymi należącymi do niej nieruchomościami zostały nieodpłatnie przekazane Warszawskiej Gminie Starozakonnych. Warunkiem było jedynie utrzymywanie synagogi ze środków przekazanych przez ofiarodawców, zachowanie jej pełnej nazwy oraz odmawianie w święta modlitwy El Male Rachamim za fundatorów.
W 1923 roku synagoga została wyremontowana, a do ściany wschodniej dobudowano półokrągły chór według planów Maurycego Grodzieńskiego. W wyniku tej przebudowy dwa oryginalne witraże z motywem geometrycznej plecionki, umiejscowione w ścianie tylnej, znalazły się w ślepej ścianie, flankując Aron ha-kodesz. W okresie międzywojennym synagoga słynęła z męskiego chóru prowadzonego przez Abrahama Cwi Dawidowicza. Oprócz uroczystości czysto religijnych odbywały się w niej także okolicznościowe koncerty oraz spotkania z okazji świąt oraz ważnych wydarzeń państwowych.
II wojna światowa.
W 1939 roku synagoga Nożyków była jedną z pięciu największych synagog w Warszawie. W 1940 roku zamknięta i zdewastowana przez hitlerowców, służyła za stajnie dla koni i magazyn paszy. Po utworzeniu getta warszawskiego znalazła się na terenie tzw. małego getta.
20 maja 1941 roku władze niemieckie zezwoliły na otwarcie trzech synagog dla wiernych, w tym i synagogi Nożyków. Uroczyste otwarcie nastąpiło w święto Rosz ha-Szana. Modły odprawiał nadkantor Dawid Ajzensztadt, a krótkie i treściwe przemówienie poświęcone Miesiącowi Dziecka wygłosił prof. Majer Bałaban – nowy rabin i kaznodzieja synagogi. W lipcu 1942 roku synagoga została ponownie zamknięta, a w sierpniu tego samego roku, po likwidacji w czasie wielkiej akcji deportacyjnej tzw. małego getta, znalazła się po stronie aryjskiej.
Podczas powstania warszawskiego synagoga została znacznie uszkodzona podczas walk ulicznych oraz bombardowań, ale jej solidna konstrukcja się nie zawaliła.
Okres powojenny.
Po zakończeniu wojny synagoga została prowizorycznie zabezpieczona i częściowo wyremontowana z funduszy, które w części przeznaczyli ocaleni Żydzi. W lipcu 1945 roku odbyło się w niej pierwsze powojenne nabożeństwo. W sierpniu 1946 roku wizytę w synagodze złożył naczelny rabin Mandatu Palestyny Izaak Herzog.
Mimo iż budynek synagogi użytkowała Kongregacja Wyznania Mojżeszowego w Warszawie, to prawnie należał do Zarządu Miasta, który dzierżawił synagogę za bardzo wysoki czynsz. W związku z tym kongregacja postanowiła wystąpić do Sądu Grodzkiego w Warszawie z wnioskiem o przyznanie posiadania nieruchomości zabudowanej synagogą. Proces okazał się dla kongregacji pozytywny, ale Prokuratoria Generalna odwołała się od wyroku z uzasadnieniem, że ówczesna (w roku 1948) kongregacja nie miała nic wspólnego z dawną gminą żydowską. Po ponownym procesie synagoga stała się własnością kongregacji.
Wkrótce przystąpiono do małych napraw i w 1951 roku nastąpiło jej pierwsze, powojenne, oficjalne otwarcie. W 1968 roku synagogę zamknięto, a modły odbywały się w pokoju znajdującym się w przyległym budynku przy ulicy Twardej 6. Po likwidacji Kongregacji Wyznania Mojżeszowego w Warszawie synagoga przeszła na własność Związku Religijnego Wyznania Mojżeszowego. W latach 1977–1983 przeprowadzono gruntowny remont synagogi, którego celem było przywrócenie jej wyglądu z początku XX wieku oraz dobudowano od strony wschodniej aneks, w którym mieszczą się biura Związku Gmin Wyznaniowych Żydowskich w RP i Gminy Wyznaniowej Żydowskiej oraz stołówka koszerna. Wówczas z wnętrza synagogi zniknęło wiele oryginalnych elementów, m.in. gwiazdki na suficie apsydy czy bima. Pracami kierował warszawski oddział Pracowni Konserwacji Zabytków reprezentowany przez dwie architektki, Hannę Szczepanowską i Ewę Dziedzic.
Dnia 18 kwietnia 1983 roku, w 40. rocznicę powstania w getcie warszawskim, po raz kolejny uroczyście otwarto synagogę. Na tę uroczystość przybyli m.in. naczelny rabin Tel Awiwu Icchak Frenkel, arcybiskup Kazimierz Majdański, przedstawiciele rządu PRL, władz miejskich Warszawy, przedstawiciele kościołów i związków wyznaniowych. Przybyłych powitał Mozes Finkelstein, przewodniczący Związku Religijnego Wyznania Mojżeszowego. W 1985 roku odbyła się bar micwa Mateusza Kosa, pierwsza tego typu uroczystość w Polsce od wielu lat.
Od 1988 roku po raz pierwszy od czasu zakończenia II wojny światowej warszawska społeczność żydowska mogła odprawiać modły w synagodze z rabinem. W tym bowiem roku do Warszawy przybył ówczesny naczelny rabin Polski Pinchas Menachem Joskowicz. Od 1990 roku wspomagał go Michael Schudrich, rabin Warszawy i naczelny rabin Polski. W 1989 roku synagoga otrzymała od ofiarodawców ze Stanów Zjednoczonych nowy zwój Tory, który w pełni odpowiadał wymogom religijnym warszawskiej społeczności żydowskiej. Wcześniej bowiem brakowało takiego egzemplarza w Warszawie.
19 kwietnia 1993 roku podczas uroczystego nabożeństwa z okazji 50. rocznicy wybuchu powstania w getcie warszawskim, po raz pierwszy w historii stosunków chrześcijańsko-żydowskich biskup katolicki, arcybiskup Henryk Muszyński i rabin Warszawy Michael Schudrich modlili się wspólnie w synagodze.
Próba podpalenia synagogi.
Na początku lat 90. doszło do kilku aktów antysemickich. Najgroźniejszy z nich wydarzył się w nocy z 25 na 26 lutego 1997 roku, kiedy to bożnicę próbowano podpalić. Dzięki szybkiej reakcji pewnego przechodnia oraz sprawnej akcji straży pożarnej zniszczeniu uległ jedynie przedsionek synagogi. Sprawcy podpalenia nie zostali schwytani, a w mediach pojawiły się sugestie o prowokacyjnym charakterze zdarzenia, o czym miał świadczyć brak reakcji znajdującego się w pobliżu policjanta, a następnie przeprowadzenie bez zgody prokuratury rewizji i zatrzymań w środowisku antykomunistycznej Ligi Republikańskiej, które nie przyniosły żadnych efektów dla śledztwa.
W 1999 roku gmina Warszawa-Centrum wsparła finansowo restaurację spalonego wejścia.
Lata 2000–2005.
W 2001 roku gmina Warszawa-Centrum przekazała synagodze 500 tysięcy złotych, które wykorzystano na osuszanie piwnic i zabezpieczenie przed wilgocią fundamentów.
12 października 2001 roku do synagogi trafiły przedmioty kultu religijnego, które zostały zrabowane przez hitlerowców z jednej z warszawskich synagog i w 1943 roku złożone w Muzeum Narodowym w ramach przymusowego zarządu sprawowanego przez władze okupacyjne. W uroczystości przekazania judaików uczestniczył szef Kancelarii Prezesa Rady Ministrów Maciej Musiał. Większość została umieszczona w szklanym sześcianie w przedsionku synagogi. Wśród odzyskanych przedmiotów znalazły się:
Od września do listopada 2002 roku trwał remont fasady synagogi, na której jeszcze były widoczne nadpalenia po ostatniej próbie podpalenia. Podczas remontu uzupełniono tynki i stiuki, wymieniono okna i elementy blacharskie, odrestaurowano schody, a ścianę do wysokości pierwszego piętra pokryto preparatem antygraffiti. Zmieniono również kolor fasady na żółty, w miejsce piaskowoszarego, który nawiązywał do dobudowanej do synagogi nowej części. Renowacja prowadzona była pod kierunkiem konserwatorów Grażyny Babut-Prykiel i Piotra Grzegorza Mądracha i sfinansowana przez Fundację Ronalda S. Laudera. Wrócił też na swoje miejsce nad drzwiami przedsionka, witraż „Jestem który, jestem” ofiarowany, zaprojektowany i wykonany przez warszawskiego artystę Tomasza Łączyńskiego prowadzącego pracownię Sztuka-Szkło. 6 listopada w przedsionku synagogi uroczyście odsłonięto tablicę pamiątkową poświęconą sponsorowi remontu. Na tę uroczystość specjalnie przyleciał ze Stanów Zjednoczonych Ronald S. Lauder.
3 stycznia 2003 roku nieznani sprawcy dokonali próby dewastacji synagogi, między innymi wbijając gwoździe w drzwi głównego wejścia. W kwietniu 2003 roku w synagodze złożył wizytę prezydent Izraela Mosze Kacaw, podczas której wręczył pięciorgu Polakom medale i dyplomy „Sprawiedliwy wśród Narodów Świata”. Wcześniej uczestniczył w uroczystości wprowadzenia nowych zwojów Tory, które podarowała jedna z chicagowskich synagog.
22 listopada 2003 roku w synagodze odbyła się uroczystość żałobna dla uczczenia pamięci ofiar zamachów terrorystycznych w Stambule z udziałem m.in. ambasadorów Turcji i Izraela. W styczniu 2004 roku Gmina Wyznaniowa Żydowska w Warszawie przejęła aktem darowizny na własność synagogę Nożyków, która wówczas była własnością Związku Gmin Wyznaniowych Żydowskich.
20 stycznia 2005 roku w synagodze odbyło się nabożeństwo ekumeniczne w intencji ofiar tsunami w Azji. Modlitwy prowadzili rabin Michael Schudrich, ksiądz Michał Czajkowski oraz biskup Kościoła Ewangelicko-Reformowanego Zdzisław Tranda. Obecni byli ambasadorzy Indonezji, Sri Lanki, Indii, Tajlandii, a także ambasador Izraela Dawid Peleg oraz inni przedstawiciele korpusu dyplomatycznego. 25 stycznia odbyło się nabożeństwo żałobne pamięci Jana Nowaka-Jeziorańskiego, a 2 maja w intencji izraelskich żołnierzy i ofiar ataków terrorystycznych.
8 kwietnia 2005 roku w synagodze odbyły się modlitwy żałobne związane ze śmiercią papieża Jana Pawła II. W uroczystościach uczestniczyli zarówno Żydzi, jak i osoby innych wyznań, w tym naczelny rabin Polski Michael Schudrich, ambasador Izraela Dawid Peleg oraz ksiądz Michał Czajkowski. Podczas siódmej pielgrzymki do Polski, Jan Paweł II miał w planach odwiedzenie synagogi, jednak zgody na to nie wyraził ówczesny rabin warszawski Pinchas Menachem Joskowicz.
6 maja 2005 roku nastąpiło wniesienie trzecich zwojów Tory do synagogi. Zostały one ufundowane przez mieszkającą w Stanach Zjednoczonych rodzinę zmarłego w 2003 roku, Jacka Eisnera, warszawskiego Żyda, uczestnika powstania w getcie warszawskim: jego żonę Sarę oraz dzieci: Shirley, Arnolda i Philipa. 18 maja w synagodze z warszawskimi Żydami spotkał się generał Mosze Ja’alon, szef sztabu armii izraelskiej z grupą oficerów i żołnierzy rannych w walce i zasłużonych dla obronności kraju.
Dnia 17 czerwca 2005 roku nastąpiło kolejne uroczyste wniesienie nowych, tym razem już czwartych zwojów Tory do synagogi. Zostały one ufundowane przez mieszkających w Stanach Zjednoczonych Harleya i Marie Lippman z okazji bat micwy ich córki Juliet. Tora powstała w 1886 roku i należała pierwotnie do rodziny polskich Żydów. Zwój z placu Bankowego przez Ogród Saski, ulicę Królewską i Grzybowską nieśli pod baldachimem na przemian mężczyźni. W uroczystości wzięli również udział przebywający w Warszawie oficerowie z izraelskiej armii. 22 stycznia 2006 roku zwoje Tory zostały przewiezione do Lublina i umieszczone w małej synagodze w Jeszywas Chachmej Lublin. Od 11 lutego 2007 roku znajdują się w głównej synagodze jesziwy.
2006-2008.
31 stycznia 2006 roku w synagodze odbyła się modlitwa ekumeniczna z udziałem przedstawicieli kościołów katolickiego, greckokatolickiego, prawosławnego, ewangelicko-augsburskiego, przedstawicieli polskich muzułmanów i żydów oraz Kancelarii Prezydenta RP, Kancelarii Prezesa Rady Ministrów i Ambasady Izraela. Uczestnicy modlili się za ofiary, rannych i rodziny katastrofy budowlanej w Katowicach. Uroczystość prowadził przewodniczący Związku Gmin Wyznaniowych Żydowskich w RP Piotr Kadlčik. Ambasador Izraela, Dawid Peleg odczytał list kondolencyjny od prezydenta Izraela Moszego Kacawa. Przed synagogą zebrano datki w wysokości 556 złotych na rzecz ofiar, a Polska Unia Studentów Żydowskich zorganizowała ambulans, w którym oddawano krew.
W maju 2006 roku w synagodze odbyła się pierwsza od ponad 60 lat konferencja rabinacka, w której udział wzięło 25 rabinów z krajów Europy Środkowej. Omawiano na niej sprawy edukacji młodzieży, życia codziennego Żydów oraz jak przyciągnąć ludzi do synagogi.
5 czerwca 2007 roku Przewodniczący Parlamentu Europejskiego Hans-Gert Pöttering złożył wizytę w synagodze i spotkał się z przedstawicielami społeczności żydowskiej w Polsce.
W dniach 16 i 17 listopada 2007 roku modlitwy szabatowe w synagodze prowadził kantor Joseph Malovany, jeden z najlepszych wykonawców hebrajskiej muzyki liturgicznej. Wcześniej dawał on liczne koncerty w synagodze, głównie podczas Festiwalu Kultury Żydowskiej Warszawa Singera.
21 lutego 2008 roku wizytę w synagodze złożył naczelny aszkenazyjski rabin Izraela Jona Metzger. Była to pierwsza od 60 lat wizyta naczelnego rabina Izraela w Polsce. W synagodze rabin Metzger rozmawiał o kondycji polskiej społeczności żydowskiej z przedstawicielami działających w kraju organizacji: m.in. Gminy Wyznaniowej Żydowskiej w Warszawie, Związku Gmin Wyznaniowych Żydowskich w RP, Towarzystwa Społeczno-Kulturalnego Żydów, Żydowskiego Instytutu Historycznego, Dzieci Holocaustu, Stowarzyszenia Żydów Kombatantów i Poszkodowanych w II Wojnie Światowej, Jointu, Sochnutu, Żydowskiej Ogólnopolskie Organizacji Młodzieżowej oraz Ambasady Izraela w RP. Następnie wygłosił przemówienie na otwartym spotkaniu z członkami warszawskiej gminy żydowskiej. Na pamiątkę naczelny rabin Polski Michael Schudrich i przewodniczący ZGWŻ Piotr Kadlčik podarowali rabinowi Metzgerowi zdjęcie z 1946 roku, kiedy w synagodze wizytę złożył ówczesny naczelny rabin Palestyny Izaak Herzog.
8 marca w synagodze odbyły się modlitwy w intencji poszkodowanych i ofiar zamachu na jesziwę Merkaz Ha-Raw w Jerozolimie. 14 kwietnia w budynku synagogi odbyło się spotkanie lokalnej społeczności żydowskiej z prezydentem Izraela Szymonem Peresem.
18 maja 2008 roku w synagodze odbyły się modlitwy w intencji zmarłej Ireny Sendlerowej z udziałem m.in. Michaela Schudricha, Piotra Kadlčika, Dawida Pelega oraz Elżbiety Ficowskiej. 25 sierpnia odbyło się uroczyste nabożeństwo żałobne w intencji Bronisława Geremka. W uroczystościach wzięli udział m.in. Marcin Geremek, były premier Tadeusz Mazowiecki, Konstanty Gebert, a modlitwom przewodniczył rabin Michael Schudrich.
5 grudnia 2008 roku w synagodze odbyły się uroczystości upamiętniające ofiary zamachów terrorystycznych w Mumbaju. Uczestniczyli w nich przedstawiciele społeczności żydowskiej z Polski, chasydzi z Chabad-Lubawicz z rabinem Szalomem Ber Stamblerem oraz ambasadorowie Izraela, Indii, Stanów Zjednoczonych oraz Wielkiej Brytanii.
Od sierpnia do 31 grudnia 2008 roku trwał gruntowny remont synagogi, podczas którego odnowiono elewacje budynku oraz nadano im nową żółto-brzoskwiniową kolorystykę. Odtworzono rozsypujące się elementy ozdobne elewacji, m.in. ornamentykę w stylu bizantyńskim i mauretańskim, zainstalowano nowoczesny system odstraszania ptaków oraz zabezpieczono fundamenty metalową obręczą i opaską z białego kamienia. Wewnątrz synagogi odmalowano nawy główne, wyremontowano klatki schodowe oraz odnowiono posadzkę z piaskowca. Remont kosztował 1,215 milionów złotych, z czego 750 tysięcy wyłożył stołeczny konserwator zabytków, resztę Gmina Wyznaniowa Żydowska w Warszawie. Renowację synagogi zaprojektowali: Joanna Kwiećińska, Małgorzata Pastewka i Sławomir Stankiewicz. Remont wykonały firmy Renova i Zemart Prime.
Wizyta prezydenta RP.
21 grudnia 2008 roku w synagodze odbyła się ceremonia zapalenia pierwszej świeczki chanukowej oraz uroczysta modlitwa z okazji 90. rocznicy odzyskania niepodległości przez Polskę. Z tej okazji wizytę w synagodze złożył prezydent RP Lech Kaczyński wraz z małżonką Marią Kaczyńską. Była to pierwsza po II wojnie światowej wizyta urzędującego prezydenta RP w synagodze.
Parę prezydencką przywitał śpiew dziecięcego chóru żydowskiego Havaynu z Zespołu Szkół Lauder-Morasha w Warszawie, który zaśpiewał pieśń "Shalom Aleichem" oraz Piotr Kadlčik, który wygłosił przemówienie. Następnie Chór Żydowski CLIL odśpiewał "Mazurka Dąbrowskiego" oraz pieśń partyzantów żydowskich z getta warszawskiego "Zog Nit Keinmol", po czym rabini Michael Schudrich, Efraim Meisles, Maciej Pawlak i Pinchas Żarczyński odmówili w języku polskim modlitwę za ojczyznę napisaną przez rabina Mojżesza Schorra oraz współczesną modlitwę autorstwa rabina Boaza Pasha, wypowiedzianą po hebrajsku i po polsku.
Przed przemówieniem prezydenta przedstawiciele Gminy Wyznaniowej Żydowskiej w Warszawie wręczyli Lechowi Kaczyńskiemu tekst modlitwy za ojczyznę, zapisany w języku hebrajskim w formie klasycznej żydowskiej wycinanki, przygotowanej przez Monikę Krajewską. W przemówieniu prezydent m.in. podziękował za modlitwę za Rzeczpospolitą Polską oraz przypomniał społeczność żydowską, która zamieszkiwała w okresie międzywojennym Polskę. Następnie pierwszą chanukową świeczkę zapalili wspólnie naczelny rabin Polski Michael Schudrich, Lech Kaczyński oraz attaché ds. kultury Ambasady Izraela w Polsce Alon Simhayoff.
Architektura.
Murowany budynek synagogi wzniesiono na planie prostokąta z ryzalitem mieszczącym główne wejście, w stylu neoromańskim z licznymi elementami bizantyjskimi, neorenesansowymi oraz mauretańskimi. Nad nim znajdują się dwie tablice Dekalogu. Wnętrze jest podzielone na trzy nawy. Nad nawami i przedsionkiem znajdują się galerie dla kobiet, do których prowadzą osobne klatki schodowe z osobnymi wejściami.
Na wschodniej ścianie, znajduje się trzyosiowy pulpit zwieńczony złotą kopułą z gwiazdą Dawida w którym znajduje się Aron ha-kodesz. Na jego belkowaniu znajduje się fragment tekstu Psalmu 118: „"Otwórzcie mi bramy sprawiedliwości, wejdę tam i dzięki złożę Panu"”. Wiodą do niego symetrycznie ustawione marmurowe schodki z ażurową żelazną balustradą, wypełnioną motywem esowato wygiętej roślinnej plecionki. Bogato zdobione drzwi arki zasłonięte są skromnym parochetem. Po lewej stronie znajduje się ner tamid, a po prawej pulpit kantora.
Na środku znajduje się kwadratowa, dwuwejściowa bima, otoczona żelazną balustradą wypełnioną motywem karo. Synagoga posiada łącznie 600 miejsc siedzących.
W synagodze, w głównej sali modlitewnej i przedsionku znajduje się pięć tablic pamiątkowych.
Pierwsza w języku polskim i hebrajskim umieszczona na prawo od Aron ha-kodesz, pod nawą boczną upamiętnia życzenie Zalmana Nożyka aby po jego śmierci odmawiać izkor za jego żonę i niego samego:
Druga w języku polskim i hebrajskim umieszczona w głównej sali modlitewnej, upamiętnia remont synagogi z lat 1977–1983:
Trzecia w języku polskim i hebrajskim umieszczona w głównej sali modlitewnej, upamiętnia budowę oraz fundatorów synagogi:
Czwarta w języku polskim i angielskim umieszczona w przedsionku została odsłonięta 6 listopada 2001 roku:
Piąta w języku angielskim upamiętnia wizytę w synagodze prezydenta Izraela Moszego Kacawa w kwietniu 2003 roku: „"Presented to the Nozyk Synagogue of Warsaw by H.E. Moshe Katsav President of the State of Israel."”. Tablica została usunięta w marcu 2009 r. w związku z oskarżeniem prezydenta Kacawa o gwałt i molestowanie seksualne.
W podziemiach synagogi znajduje się mykwa, dostępna zarówno dla kobiet, jak i dla mężczyzn.
Synagoga jako ośrodek kultury.
Synagoga Nożyków to nie tylko miejsce praktyk religijnych, ale również prężnie rozwijający się ośrodek kultury żydowskiej, w którym odbywają się liczne wystawy, koncerty, wernisaże oraz spotkania.
W synagodze odbywały się koncerty:
Od 8 grudnia 2001 roku do stycznia 2002 roku w synagodze zorganizowano pierwszą wystawę zatytułowaną „Pamiętanie. Zabytki żydowskie Warszawy”. Okazją było 100-lecie synagogi Nożyków. Na wystawie prezentowano głównie archiwalne i współczesne zdjęcia budynków i miejsc szczególnie ważnych dla warszawskich Żydów, a także fragmenty starych ksiąg, modlitewników i innych judaiców. Zdjęcia i eksponaty rozmieszczono w przedsionku i na klatce schodowej budynku. Każdy opatrzono obszernym opisem.
Od 19 kwietnia do 30 lipca 2007 roku na babińcu synagogi była wystawa w większości nigdy dotąd publikowanych zdjęć z getta warszawskiego. Fotografie pokazują głównie pierwsze miesiące getta. Zostały zakupione przez Gminę Wyznaniową Żydowską w Warszawie na międzynarodowych aukcjach internetowych. Autorami byli prawdopodobnie hitlerowscy żołnierze.
W dniach od 2 do 16 września 2007 roku w synagodze odbyła się wystawa fotografii Jacka Jędrzejczaka, pt. „"Malowane w jidysz"”. Część zdjęć, których tematem było przemijanie zostało wkomponowanych w okna babińca synagogi.
W dniach od 17 września do 17 października na babińcu synagogi eksponowane były połączone wystawy Sebastiana Rakowskiego „Żydzi otwoccy” oraz Tomasza Brzostka „Kraina Dziwnych Snów...”. Ekspozycja składała się z osiemnastu czarno-białych fotogramów „Krainy dziwnych snów” oraz piętnastu plansz „Żydów otwockich”.
Od 2004 roku w synagodze odbywa się koncert inauguracyjny Festiwalu Kultury Żydowskiej Warszawa Singera. W 2007 roku na koncercie obecni byli m.in.: były prezydent Polski Aleksander Kwaśniewski i jego małżonka Jolanta Kwaśniewska, prezydent Warszawy Hanna Gronkiewicz-Waltz, przewodniczący Friends of the Shalom Foundation w Nowym Jorku Sigmund A. Rolat, minister w Kancelarii Prezydenta Ewa Junczyk-Ziomecka, Szymon Szurmiej, Małgorzata Niezabitowska, Marek Borowski, Witold Dąbrowski.
Nabożeństwa.
Nabożeństwa w synagodze odbywają się codziennie, a prowadzi je rabin Michael Schudrich; w razie jego nieobecności prowadzą je rabini pomocniczy lub inni członkowie gminy żydowskiej. Modlitwy prowadzone są według porządku aszkenazyjskiego.
Modlitwa piątkowa rozpoczyna się 15 minut przed zachodem słońca, a w przypadku miesięcy letnich o godzinie 20.00, następnie Kabalat Szabat oraz Maariw. Modlitwa szabatowa rozpoczyna się o 9.30, po której następuje kidusz w sali konferencyjnej synagogi oraz obiad szabatowy w białym budynku. Mincha, szabatowa modlitwa popołudniowa rozpoczyna się na 25 minut przed zachodem słońca, po której celebruje się Seudat Szliszit, modlitwę wieczorną i Hawdalę.
Modlitwy od poniedziałku do piątku rozpoczynają się o 7.30, zaś w niedziele o 9.00, po których wykładany jest Talmud. Godziny modlitw popołudniowej i wieczornej ustalane są zgodnie z czasem zachodu słońca.

</doc>
<doc id="334362" url="https://pl.wikipedia.org/wiki?curid=334362" title="Muzułmański Cmentarz Kaukaski">
Muzułmański Cmentarz Kaukaski

Muzułmański Cmentarz Kaukaski – zabytkowy cmentarz muzułmański znajdujący się w Warszawie przy ulicy Młynarskiej 60.
W lipcu 2014 cmentarz, razem z pięcioma innymi nekropoliami tworzącymi zespół zabytkowych cmentarzy wyznaniowych na Powązkach, został uznany za pomnik historii.
Historia.
Muzułmański Cmentarz Kaukaski jest starszym z dwóch (drugi to Muzułmański Cmentarz Tatarski) istniejących w Warszawie cmentarzy muzułmańskich. Jest położony pomiędzy cmentarzami: żydowskim i ewangelicko-augsburskim. Został założony w 1830 na gruntach zakupionych za 2152 ruble od warszawskiej parafii ewangelicko-augsburskiej. Ma 1 tys. m² powierzchni.
Nekropolia była użytkowana do 1867. Chowano na niej żołnierzy wyznania muzułmańskiego z wojska rosyjskiego oraz przyjezdnych kupców i mieszkańców Warszawy. Cmentarz zamknięto po 37 latach użytkowania. 
Podczas powstania warszawskiego cmentarz, wraz z sąsiadującymi cmentarzami ewangelickimi, był terenem ciężkich walk. Broniły go bataliony „Wigry” i „Antoni” Armii Krajowej.
Obecnie cmentarz ponownie jest czynny. Chowani są tu uchodźcy z Czeczenii.

</doc>
<doc id="334363" url="https://pl.wikipedia.org/wiki?curid=334363" title="Płowce">
Płowce



</doc>
