<doc id="334365" url="https://pl.wikipedia.org/wiki?curid=334365" title="Muzułmański Cmentarz Tatarski">
Muzułmański Cmentarz Tatarski

Muzułmański Cmentarz Tatarski – zabytkowy mizar znajdujący się przy ul. Tatarskiej 8 w dzielnicy Wola w Warszawie.
W lipcu 2014 cmentarz, razem z pięcioma innymi nekropoliami tworzącymi zespół zabytkowych cmentarzy wyznaniowych na Powązkach, został uznany za pomnik historii.
Historia.
Muzułmański Cmentarz Tatarski został założony w 1867 po zamknięciu z powodu zapełnienia Muzułmańskiego Cmentarza Kaukaskiego przy ul. Młynarskiej, z inicjatywy warszawskiego imama Seifetdina Chosianowa Sinnajewa.
Pierwotnie miał powierzchnię około 0,5 ha, zaś obecnie zajmuje około 1 ha.
Początkowo byli na nim chowani głównie muzułmańscy żołnierze armii rosyjskiej stacjonujący w Warszawie. Później zaczęto grzebać tu innych muzułmanów. Jest on miejscem spoczynku polskich Tatarów, głównie wywodzących się z obszaru Wielkiego Księstwa Litewskiego. Jeszcze pod koniec XIX w. cmentarz podzielony był na część dla bogatszych (na prawo od wejścia) i część dla biedniejszych (na lewo od wejścia). Potem ten podział zarzucono z inicjatywy warszawskiego imama. Podczas I wojny światowej spoczęli tu zmarli w niemieckiej niewoli żołnierze rosyjscy wyznający islam. Cmentarz został zniszczony przez Niemców podczas II wojny światowej (w 1942 na teren cmentarza wjechały niemieckie czołgi i inne pojazdy pancerne kryjąc się przed radzieckim nalotem, w 1944 w rejonie Powązek trwały zacięte walki w czasie powstania warszawskiego).
Najstarsze zachowane nagrobki znajdują się obecnie na lewo od wejścia, przed budynkiem administracyjnym.
W 1984 nekropolia została wpisana do rejestru zabytków.

</doc>
<doc id="334368" url="https://pl.wikipedia.org/wiki?curid=334368" title="Rynek Nowego Miasta w Warszawie">
Rynek Nowego Miasta w Warszawie

Rynek Nowego Miasta – plac znajdujący się na Nowym Mieście w Warszawie.
Opis.
Rynek powstał na przełomie XIV i XV wieku jako centralny punkt nowo lokowanego miasta, przylegającego od północy do Starej Warszawy Początkowo miał kształt prostokąta o wymiarach 140 m na 120 m i ograniczony był od wschodu skarpą warszawską, a od zachodu traktem z Czerska do Zakroczymia. Rynek na początku XVI w. zabudowany był drewnianymi domami, które w większości spłonęły w pożarze w 1544 roku. Od ok. 1497 roku na Rynku istniał drewniany ratusz, zastąpiony następnie murowanym w latach trzydziestych XVIII wieku. Kolejne zniszczenia w zabudowie dokonane zostały podczas okupacji szwedzkiej w latach 1656–1657. 
W 1930 przy kościele sakramentek odsłonięto figurę Klemensa Hofbauera.
Przed 1800 rokiem większość zabudowy była już murowana. W roku 1818 rozebrano ratusz, ponieważ Warszawa stała się jednym organizmem miejskim. W 2. połowie XIX w. Rynek ostatecznie zmienił swój dawny charakter, ponieważ w 1868 roku przemianowano oficjalnie dwie jego pierzeje na ulice poprzez zabudowę w poprzek północnej części placu: część pierzei zachodniej zaczęła być przedłużeniem ulicy Freta, zaś północna przedłużeniem ulicy Kościelnej.
W 1944 roku nastąpiło prawie całkowite zniszczenie zabudowy Rynku. 
Po wojnie szczególny nacisk położono na rekonstrukcję pierzei wschodniej Rynku oraz kamienic pierzei zachodniej, będącej częścią ulicy Freta. Kamienice pierzei południowej i skośnej pierzei północnej są w większości swobodną rekonstrukcją nawiązującą do osiemnastowiecznych form klasycystycznych. Rynek wyróżnia się także zróżnicowaniem poziomów. Odbudowa rynku i całego Nowego Miasta zakończyła się 1 września 1956.
W południowo-zachodniej części znajduje się eklektyczna studnia żeliwna z 2. połowy XIX wieku ustawiona tutaj ok. 1957 roku, na której szczycie przedstawiony jest herb Nowego Miasta – panna z jednorożcem.

</doc>
<doc id="334371" url="https://pl.wikipedia.org/wiki?curid=334371" title="Plac Trzech Krzyży w Warszawie">
Plac Trzech Krzyży w Warszawie

Plac Trzech Krzyży – plac w śródmieściu Warszawy w ciągu Traktu Królewskiego, położony między wylotami ulic: Nowego Światu, Książęcej, Bolesława Prusa, Wiejskiej, Alej Ujazdowskich, Mokotowskiej, Hożej, Żurawiej i Brackiej. Został ukształtowany w XVIII wieku.
W 1965 założenie urbanistyczne placu Trzech Krzyży zostało wpisane do rejestru zabytków.
Historia.
Plac Trzech Krzyży powstał w wężle dawnych traktów prowadzących ze Starej Warszawy (ul. Nowy Świat) do Solca (ul. Książęca), Ujazdowa (ul. Wiejska), Rakowca (ul. Mokotowska) i Grzybowa (ul. Bracka). Rozdroże było mniejsze od obecnego placu, a do połowy XVIII wieku w jego północnej części, wzdłuż dzisiejszej ulicy Żurawiej i dalej, wąwozem ulicy Książęcej, płynęła do Wisły rzeka Żurawka.
Około 1725 na placu wzniesiono dwie kolumny zwieńczone pozłacanymi krzyżami, wyznaczające początek Drogi Krzyżowej Kalwarii Ujazdowskiej, ufundowanej przez króla Augusta II. Droga wiodła do Grobu Chrystusa, znajdującego się przy Zamku Ujazdowskim, który miał zostać przebudowany na kościół i klasztor. Dewocyjna fundacja króla dała początek dzisiejszym Alejom Ujazdowskim.
W 1756, na pamiątkę zakończenia brukowania warszawskich ulic i doprowadzenia bruku aż do tego miejsca, marszałek wielki koronny Franciszek Bieliński postawił nieopodal kolumn, na osi Nowego Światu w pobliżu wylotu obecnej ulicy Wiejskiej, posąg świętego Jana Nepomucena trzymającego w rękach krzyż. Autorem posągu był prawdopodobnie Jan Jerzy Plersch. Krzyż w rękach świętego był trzecim krzyżem w tym miejscu, stąd też w XVIII i XIX wieku plac nazywano "placem Trzech Złotych Krzyży", "placem Złotych Krzyży", ale także "rozdrożem Złotych Krzyży" lub "miejscem obok Złotych Krzyżów na Nowym Świecie". Inne używane nazwy to "plac pod Figurami", "plac Aleksandra" i "plac św. Aleksandra". Obecną nazwę nadano oficjalnie w 1919.
W 1787 na placu urządzono targowisko, a w 1831 został on wybrukowany.
We wrześniu 1939 oraz podczas powstania warszawskiego na skwerach znajdujących się w obrębie placu chowano poległych w czasie walk i bombardowań.
Od 4 sierpnia, po wyparciu oddziałów niemieckich z gmachów Gimnazjum im. Królowej Jadwigi i kina „Apollo”, aż do kapitulacji, plac Trzech Krzyży był kontrolowany przez powstańców. Najcięższe walki toczyły się po jego wschodniej stronie, w rejonie szpitala św. Łazarza i ulicy Książęcej, która stanowiła jedyny łącznik pomiędzy Śródmieściem a Powiślem Czerniakowskim.
Zabudowa placu.
Do połowy XVIII wieku luźna zabudowa otoczonego ogrodami placu była w większości drewniana. Pierwsze większe budynki murowane zaczęto wznosić ok. 1770. W 1776 – pałacyk Dominika Merliniego, nazywany także domkiem Holenderskim, (nr 4/6), a ok. 1787 kamienicę Antoniego Lucińskiego, podczaszego Stanisława Augusta Poniatowskiego (nr 3). 
We wrześniu 1809 na placu ustawiono bramę triumfalną z napisem "Pamiątka chwalebnego powrotu Woyska Narodowego po szczęśliwie dla oręża polskiego odbytej kampanii MDCCCIX", na powitanie wojsk polskich pod dowództwem księcia Józefa Poniatowskiego wracających do stolicy po kampanii austriackiej. W listopadzie 1815 zbudowano tam drewnianą bramę triumfalną w stylu klasycystycznym z okazji wjazdu do Warszawy – od strony południowej tj. przez rogatki mokotowskie – cesarza Rosji Aleksandra I. Był to jednoarkadowy łuk triumfalny z rozbudowaną partią rzeźbiarską. Obydwie budowle zaprojektował Jakub Kubicki.
W 1817 plac powiększono wywłaszczając pięć posesji i rozbierając znajdujące się na nich budynki. W latach 1818–1825 wzniesiono tam klasycystyczny kościół św. Aleksandra zaprojektowany przez Chrystiana Piotra Aignera. Świątynia powstała ze składek urzędników państwowych i osób prywatnych, przeznaczonych pierwotnie na murowaną bramę triumfalną na cześć Aleksandra I, która miała zastąpić drewniany obiekt z 1815. Rosyjski monarcha przeszkodził jednak w realizacji tego pomysłu, wskutek czego zgromadzone środki postanowiono przeznaczyć na wzniesienie w pobliżu miejsca, w którym znajdowała się brama, kościoła św. Aleksandra. Zastąpił on stary drewniany kościółek parafialny św. Anny i św. Małgorzaty znajdujący się w pobliżu Belwederu.
Plac uregulowano i nazwano placem Aleksandra ku czci cara Aleksandra I. W 1827 po wschodniej stronie placu zbudowano klasycystyczny gmach Instytutu Głuchoniemych. Jednopiętrowy korpus główny budynku został w latach 1873–1874 nadbudowany o kolejne piętro. W takiej formie zachował się do dziś.
Od 1862 na parterze kamienicy pod nr 10 prowadził aptekę Henryk Klawe. Dała ona początek jednej z najbardziej znanych rodzinnych warszawskich firm farmaceutycznych – Towarzystwu Przemysłu Chemiczno-Farmaceutycznego d. Mgr Klawe SA (później Polfa Warszawa).
Od 1871 funkcjonujące na placu Trzech Krzyży targowisko zaczęło być stopniowo przenoszone na posesję u zbiegu placu i ul. Hożej, gdzie dla potrzeb handlu wybudowano trzypiętrowe oficyny. Później bazar przeniesiono na parcelę położoną między ulicami: Wspólną, Hożą i Kruczą, gdzie działał do września 1939.
W latach 1884–1886 u wylotu ulicy Brackiej wzniesiono monumentalną kamienicę Pod Gryfami, zaprojektowaną przez Józefa Hussa.
Ponieważ kościół św. Aleksandra okazał się być zbyt mały dla szybko rozwijającej się parafii, w latach 1886–1894 został on znacznie powiększony według projektu Józefa Piusa Dziekońskiego w stylu neorenesansu. W związku z przebudową świątyni kolumny z krzyżami oraz figurę św. Jana Nepomucena przeniesiono na nowy skwer, urządzony w 1894 naprzeciw głównego wejścia do świątyni. W latach 1897–1900 zwietrzałe marmurowe trzony kolumn wymieniono na nowe, wykonane z różowego granitu, które zachowały się do dziś.
Po udzieleniu w 1892 przez miasto koncesji paryskiemu towarzystwu akcyjnemu "Compagnie Nouvelle des châlets de commodité pour la France et l’Etranger", w północno-zachodniej części placu Trzech Krzyży powstał jeden z pierwszych nowoczesnych szaletów publicznych w Warszawie, składający się z niewielkiego murowanego budynku i blaszanej konstrukcji w kształcie rotundy (tzw. grzybka). Rozebrany w 2005 obiekt był ostatnim z kilkunastu tego typu obiektów zbudowanych przez francuskie towarzystwo w Warszawie.
W latach 1913–1914 na rogu ulic Hożej i Mokotowskiej wzniesiono siedmiopiętrową, zachowaną do dzisiaj, kamienicę Sukierta, zaprojektowaną przez Henryka Stifelmana i Stanisława Weissa. 
W grudniu 1922 na placu doszło do starć pomiędzy przeciwnikami i zwolennikami wyboru na urząd prezydenta Gabriela Narutowicza, w wyniku których rannych zostało kilkanaście osób.
W 1924 jednopiętrowy budynek biurowy znajdujący się u wylotu ulicy Wiejskiej i Alej Ujazdowskich przebudowano na siedzibę Gimnazjum im. Królowej Jadwigi. Nowy gmach zaprojektował Józef Handzelewicz.
W latach 1938–1939 pod nr 2, na rogu ulicy Prusa, wzniesiono wielki wielofunkcyjny budynek należący do włoskiego towarzystwa ubezpieczeniowego "Riunione Adriatica di Sicurtà" zaprojektowany przez Edwarda Ebera. W styczniu 1939 uruchomiono tam jedno z największych i najnowocześniejszych warszawskich kin, „Napoleon”, przemianowane w okresie okupacji na „Apollo” (od października 1942 kino było przeznaczone wyłącznie dla Niemców).
W czasie obrony Warszawy we wrześniu 1939 skwer przy kościele św. Aleksandra zamieniono w cmentarz. Groby usunięto jesienią 1939. W okresie okupacji plac znajdował się w granicach dzielnicy niemieckiej. Po zamknięciu w listopadzie 1939 Gimnazjum im. Królowej Jadwigi, w budynku zorganizowano tzw. Dom Żołnierza ("Soldatenheim"). Niemcy zajęli także szereg obiektów znajdujących się w pobliżu placu m.in. budynek YMCA przy ulicy Konopnickiej 6 oraz gmach Izby Przemysłowo-Handlowej przy ul. Wiejskiej 10, a także budynki w Alejach Ujazdowskich. Na dwóch przeciwległych krańcach placu (róg ulic Hożej i Mokotowskiej oraz Książęcej i Nowego Światu) uruchomiono sklepy Julius Meinl, przeznaczone wyłącznie dla Niemców. W kwietniu 1942 przez plac zaczęła przejeżdżać przeznaczona wyłącznie dla okupanta nowo uruchomiona okólna linia tramwajowa „O”.
Podczas powstania warszawskiego zabudowa placu Trzech Krzyży została częściowo zniszczona przez niemiecką artylerię i lotnictwo. Na początku września 1944 samoloty Luftwaffe zbombardowały gmach Gimnazjum im. Królowej Jadwigi, budynek towarzystwa ubezpieczeniowego "Riunione Adriatica di Sicurtà" i kościół św. Aleksandra. Ocalał jedynie kościół dolny, lewa wieża świątyni, fragmenty murów rotundy oraz portyk od strony Nowego Światu.
W latach 1947–1949 w zachodniej części placu wzniesiono budynek Państwowej Komisji Planowania Gospodarczego, zaprojektowany przez Stanisława Bieńkuńskiego i Stanisława Rychłowskiego. Odciął od placu wylot ul Wspólnej. Monumentalny gmach, nawiązujący do reprezentacyjnej architektury lat 30., był pierwszym po wojnie budynkiem w Warszawie zrealizowanym z prefabrykatów (pustaków z gruzobetonu).
W 1949 opracowano koncepcję otwarcia placu Trzech Krzyży od strony wschodniej, gdzie na zboczu skarpy miał powstać ziemny amfiteatr. Ten pomysł nie został jednak zrealizowany. Nie zdecydowano się również na rozebranie stosunkowo dobrze zachowanych kamienic w narożniku Nowego Światu i Książęcej w celu odsłonięcia południowej fasady gmachu Komitetu Centralnego PZPR.
W latach 1949–1952 odbudowano kościół św. Aleksandra w formie zbliżonej do pierwotnego projektu Chrystiana Piotra Aignera. W ocenie Biura Odbudowy Stolicy świątynia dzięki swej zmniejszonej bryle miała być lepiej wkomponowana w zabudowę placu. Na miejscu kościoła zaprojektowanego przez Józefa Piusa Dziekońskiego wykonano taras otaczający świątynię i tworzący plac przed głównym wejściem. Dwa wejścia do dolnego kościoła, znajdującego się pod tarasem, zostały umieszczone na poziomie placu Trzech Krzyży. W 1951, pomimo protestów parafian, zburzono ocalałą lewą wieżę świątyni.
Po wojnie zrekonstruowano obie kamienice w północnej pierzei placu, wypełniając lukę między nimi pseudorenesansowym dwupiętrowym budynkiem, w którym od 1952 mieściła się redakcja tygodnika „Szpilki” (nr 16a). Z kolei po stronie południowej nie odbudowano gmachu Gimnazjum im. Królowej Jadwigi, pozostawiając jedynie i wydłużając do Alej Ujazdowskich jego południową oficynę, przez co plac został nieznacznie wydłużony w kierunku ulicy Wiejskiej. Na skwerze urządzonym w miejscu, w którym znajdował się budynek towarzystwa "Riunione Adriatica di Sicurtà", ustawiono kamień z tablicą upamiętniającą bojownika Gwardii Ludowej Ładysława Buczyńskiego, który zginął podczas zamachu na kino „Apollo” w styczniu 1943. Upamiętnienie usunięto w latach 90. XX w związku z budową w tym miejscu hotelu Sheraton.
W latach 70. zburzono kamienicę nr 10, a wyposażenie apteki Henryka Klawego przewieziono do apteki „Cefarmu” przy ul. Krakowskie Przedmieście 19 (po jej likwidacji w 2011 spółka przekazała je do Muzeum Farmacji im. mgr Antoniny Leśniewskiej).
W latach 1996–1998 przy narożniku z Książęcą wzniesiono biurowiec Holland Park, który – po zakończeniu w 1996 budowy hotelu Sheraton – wypełnił brakujący fragment pierzei placu po stronie wschodniej. W 2017 zakończyła się rozbudowa budynku, który zmienił nazwę na "Ethos".
W 2003 zakończono przebudowę kamienicy Antoniego Lucińskiego, która została nadbudowana szklanym dachem i połączona z budynkami dawnej Destylarni Wódek Karola Schneidera i kamienicą Karszo-Siedlewskich (Al. Ujazdowskie 51). Nowy obiekt biurowo-usługowy otrzymał nazwę "Domu Dochodowego o Trzech Frontach".
Transport.
W 1881 przez plac poprowadzono linię tramwaju konnego, a w 1908 zaczęły kursować tędy tramwaje elektryczne.
Po 1945, w związku ze zmianą polityki komunikacyjnej i ograniczeniem liczby linii tramwajowych w centrum Warszawy, nie odbudowano linii w Alejach Ujazdowskich. Uruchomione w 1946 tramwaje zawracały na pętli wybudowanej u wylotu ulicy Wiejskiej. Zachowano jednak linię na ulicy Książęcej. Przed przywróceniem ruchu tramwajowego w rejonie placu przebudowano (przekuto) także torowisko, zgodnie z podjętą w 1945 decyzją o zmianie szerokości torów tramwajowych w Warszawie z 1525 mm na 1435 mm.
Tramwaje zniknęły z placu Trzech Krzyży w październiku 1960, kiedy to zlikwidowano linię prowadzącą od Alej Jerozolimskich, ulicą Nowy Świat, północno-wschodnim narożnikiem placu, i dalej – Książęcą, Ludną, Solcem do al. 3 maja.
W 1970 przebudowano jezdnię i przesunięto skwer znajdujący się na placu, łagodząc łuki przy wjeździe w Aleje Ujazdowskie.
Współcześnie przez plac przebiegają najważniejsze linie autobusowe łączące Stare Miasto z Wilanowem. Z pozostałych ulic wychodzących z placu istotne znaczenie komunikacyjne ma ulica Książęca, stanowiąca dogodne połączenie śródmieścia z Solcem.

</doc>
<doc id="334372" url="https://pl.wikipedia.org/wiki?curid=334372" title="Plac Teatralny w Warszawie">
Plac Teatralny w Warszawie

Plac Teatralny – plac w śródmieściu Warszawy położony między wylotami ulic: Senatorskiej, Moliera, Bielańskiej i Wierzbowej.
Historia.
Plac powstał w dwóch etapach. Około 1808 na miejscu zlikwidowanego targowiska Pociejów i rozebraniu pałacu Pociejowskiego utworzono najpierw ogród, a później niewielki plac nazwany placem Pociejowskim. W 1825 rozebrano znajdujący się obok Marywil. Pozyskany teren wykorzystano pod budowę monumentalnego gmachu Teatru Wielkiego oraz utworzenie kolejnego placu. Plac ten połączono z placem Pociejowskim i nazwano "Marywilskim". Nazwa "plac Teatralny" zaczęła być używana ok. 1840.
Po przeniesieniu w 1818 siedziby władz miejskich do pałacu Jabłonowskich plac stał się centrum życia miasta. W 1838 roku plac przedstawił na swym obrazie Marcin Zaleski.
Na placu w czasie powstania styczniowego i rewolucji 1905 roku miały miejsce wielkie manifestacje patriotyczne.
W okresie międzywojennym plac był ważnym węzłem komunikacyjnym, m.in. przecinało go kilka linii tramwajowych. 
We wrześniu 1939 w pałacu Jabłonowskich mieścił się sztab cywilnej obrony Warszawy.
W 1936 przed gmachem teatru odsłonięto pomnik Wojciecha Bogusławskiego. Został on zniszczony w 1944. W czasie wojny zniszczone zostały również m.in. gmach teatru i budynki w północnej pierzei placu; ocalał najmniej uszkodzony pałac Blanka.
Po ogłoszeniu kapitulacji III Rzeszy, 9 maja 1945 roku na placu odbyła się wielka manifestacja mieszkańców.
Na początku lat 60. po wschodniej stronie ul. Bielańskiej wzniesiono trzy wieżowce, będące częścią osiedla Bielańska-WZ-Długa (według innego źródła osiedla Plac Teatralny), zaprojektowanego przez Jerzego Czyża, Jana Furmana i Andrzeja Skopińskiego. Ich lokalizacja wzbudziła kontrowersje.
W 1964 w miejscu zniszczonego pałacu Jabłonowskich ustawiono pomnik Bohaterów Warszawy. W 1965 odsłonięto zrekonstruowany pomnik Wojciecha Bogusławskiego oraz pomnik Stanisława Moniuszki. Plac wyłożono kostką bazaltową z podolskiego kamieniołomu zdjętą z ul. Żwirki i Wigury.
W latach 90. zrekonstruowano pałac Jabłonowskich i kościół św. Andrzeja, co zakończyło proces przywracania zabudowy przy placu.
Centralną część placu zajmuje parking dla samochodów.

</doc>
<doc id="334377" url="https://pl.wikipedia.org/wiki?curid=334377" title="Muzeum Marii Skłodowskiej-Curie w Warszawie">
Muzeum Marii Skłodowskiej-Curie w Warszawie

Muzeum Marii Skłodowskiej-Curie – muzeum biograficzne znajdujące się przy ul. Freta 16 w Warszawie. Mieści się w zrekonstruowanej kamienicy Łyszkiewicza, w której w 1867 urodziła się Maria Skłodowska-Curie.
Opis.
Muzeum ma charakter biograficzny, tzn. jest poświęcone głównie życiu i rodzinie Marii Skłodowskiej-Curie. Placówka prezentuje także dokonania naukowe dwukrotnej noblistki w Paryżu, w dawnych laboratoriach Instytutu Radowego.
Maria Skłodowska przebywała w domu przy ul. Freta niecały rok, gdyż w 1868 r. przeniosła się razem z rodzicami do kamienicy przy ulicy Nowolipki (budynek został zniszczony w czasie II wojny światowej i nie został zrekonstruowany).
Muzeum zostało utworzone przez Polskie Towarzystwo Chemiczne w 1967 roku, za zgodą i z pomocą polskiej i francuskiej części rodziny Marii Skłodowskiej-Curie, z inicjatywy ówczesnego Prezesa Towarzystwa – Profesora Józefa Hurwica. Od początku zlokalizowane było w kamienicy przy ul. Freta 16. Nosiło nazwę "Muzeum Marii Skłodowskiej-Curie Polskiego Towarzystwa Chemicznego".
Wystawa prezentuje głównie rzeczy osobiste noblistki, jej ojca Władysława Skłodowskiego i męża Piotra Curie, eksponowane w gablotach i zaaranżowane na fragmenty dawnych wnętrz. Oprócz tego prezentowana jest część zbioru fotografii, znaczków, medali, dokumentów. Poza ekspozycją stałą, muzeum prowadzi także działalność kulturalną i edukacyjną.
Uznając za ważne popularyzacji osoby i dorobku naukowego Marii Skłodowskiej-Curie, jednej z najbardziej znanych na świecie Polek i warszawianek, w lipcu 2018 r. Rada m.st. Warszawy podjęła uchwałę w sprawie utworzenia i prowadzenia jako wspólnej instytucji kultury Muzeum pod nazwą "Muzeum Marii Skłodowskiej-Curie w Warszawie". Placówka rozpoczęła działalność 1 sierpnia 2018.

</doc>
<doc id="334378" url="https://pl.wikipedia.org/wiki?curid=334378" title="Ulica Freta w Warszawie">
Ulica Freta w Warszawie

Ulica Freta – ulica na Nowym Mieście w Warszawie. Biegnie od ulicy Nowomiejskiej (przy zbiegu z ulicą Mostową i Długą) do połączenia ulic: Zakroczymskiej, Franciszkańskiej i Kościelnej. 
W średniowiecznej łacinie jej nazwa oznaczała błotniste bezdroże ("Fretha Novae Civitatis" – ugór nowomiejski). Według innego źródła nazwa wywodzi się ze średniowiecznej formy niemieckiego terminu "Freiheit" (wolna przestrzeń przed bramą, miejsce targów).
Historia.
Ulice: Freta, Nowomiejska i Zakroczymska były odcinkiem drogi biegnącej wzdłuż Wisły na północ, częścią dawnego traktu wiodącego ze Starej Warszawy do Zakroczymia.
W XIV wieku przed północną bramą obronną powstał wydłużony plac. Pod koniec XIV wieku wokół placu zaczęły powstawać budynki. Miejsce nazwano Freta. Na początku XV wieku weszło ono w skład lokowanego miasta Nowa Warszawa, na odcinku pomiędzy Świętojerską a Rynkiem Nowomiejskim jako ulica lokacyjna.
Nazwa ulicy po raz pierwszy wzmiankowana była w 1427 r. Zabudowana była drewnianymi chatami. W 1510 r. wzdłuż ulicy znajdowało się 13 zabudowanych działek. Dom wójta Nowej Warszawy znajdował się na terenie, gdzie teraz stoi kamienica nr 31. W 1564 r. zabudowania były już zwarte i miały maksymalnie dwie kondygnacje. Znajdowały się w nich głównie kramy, browary, pracownie i warsztaty malarskie, złotnicze, sukiennicze, tkackie, budynki gospodarcze i mieszkalne.
W 1603 r. działkę przy ulicy (nr 8/10) kupili dominikanie, by zbudować klasztor i kościół. Początkowo postawili drewnianą kaplicę i skromny klasztor. W latach 1606-1638 wznosili kościół św. Jacka charakteryzujący się wczesnobarokową fasadą. Zbudowano go według projektu Jana Włocha. W latach 1638-1649 w sąsiedztwie kościoła powstał największy w Warszawie klasztor. Do połowy XVIII wieku część ulicy Freta była nazywana Dominikańską. Nazwa ta wiązała się z kościołem dominikanów.
W 1656 r. część zabudowań spłonęła. Pierwsze murowane kamienice powstały podczas odbudowy w drugiej połowie XVII wieku. Ulica miała przede wszystkim charakter handlowy (sklepy, szynki i winiarnie). W latach 1741-1772 funkcjonowały „czarne jatki”, w których swoje produkty sprzedawali szewcy.
W połowie XVIII wieku Freta została wybrukowana. Przed 1770 r. wzdłuż ulicy było już ok. 30 kamienic, przeważnie dwukondygnacyjnych o zwartej zabudowie, w stylu barokowym z elementami klasycystycznymi.
W 1823 r. powstała, według projektu Hilarego Szpilowskiego, neogotycka galeria sklepów (przed kościołem dominikanów). W połowie XIX wieku wyremontowano część kamienic. Pozbawiono je wówczas fasad i w niektórych przypadkach cech zabytkowych. Przy ulicy Freta znajdowały się sklepy modystek, wytwórnie sztucznych kwiatów i słomianych kapeluszy (funkcjonowało ich wówczas 21). Mieszkali tu prawnicy, sędziowie, adwokaci i rejenci. Pracowali oni w sądach na placu Krasińskich oraz przy ulicy Zakroczymskiej. Przy ulicy Freta znajdowało się również kilka fabryk, m.in. wyrobów mosiężnych (nr 41).
Od ok. 1865 r. zaczęto nadbudowywać kamienice. Większość budynków nie miała urządzeń sanitarnych. W dawnym klasztorze dominikanów zostały ulokowane instytucje charytatywne Warszawskiego Towarzystwa Dobroczynności (m.in. czytelnie, szkoła i dom sierot).
Pod koniec XIX wieku do niektórych kamienic (m.in. pod nr 33, 35, 44, 45, 46, 47 i 55) dobudowano dwie kondygnacje, a do nr. 27 cztery. Budynek nr 16, nadbudowany w 1910 r., w 1935 r. zawalił się.
W okresie zaboru rosyjskiego ulica Freta wraz z jej najbliższą okolicą (m.in. ulicą Mostową) stała się jednym z centrów nierządu w Warszawie. W późniejszym okresie domy publiczne przeniosły się na ul. Towarową, gdzie zajmowały całe kamienice. Nastąpiło to po interwencji arcybiskupa Wincentego Popiela, który zażądał usunięcia ich ze Starego Miasta, gdyż sąsiadowały z kościołami.
Na początku XX wieku wśród mieszkańców ulicy przeważali Żydzi. Nastąpiła również jej pauperyzacja. Zamożniejsi mieszkańcy przeprowadzili się do nowych dzielnic, a magazyny mody zamknięto.
W listopadzie 1940 część budynków po nieparzystej stronie ulicy znalazła się w warszawskim getcie. W grudniu 1941 cały obszar Nowego Miasta został wyłączony z dzielnicy zamkniętej, a granicę getta przesunięto na środek ulicy Bonifraterskiej.
W czasie powstania warszawskiego w kapitularzu kościoła św. Jacka miało siedzibę dowództwo grupy „Północ”. W pomieszczeniach klasztoru urządzono szpital powstańczy. W kamienicy Łyszkiewicza mieścił się sztab warszawskiej AL; po uderzeniu niemieckiej bomby wszyscy zginęli. Po zajęciu ulicy Freta oddziały SS wymordowały wszystkich rannych powstańców, większość budynków uległa zniszczeniu.
Obecna zabudowa ulicy pochodzi z lat 1950-1955. Jest rekonstrukcją kamienic z XVIII wieku, które zostały zniszczone w 1944 r. Po II wojnie światowej ocalały jedynie mury niektórych budynków. Kamienicy pod nr. 31 nie dobudowano trzeciego i czwartego piętra. Budynkom znajdującym się pod nr. 5 i 25, mającym dłuższe fasady, nadano dawny, na wpół pałacowy styl. Odbudowę ulicy przeprowadzano stopniowo. Szeroka część ulicy w 1951 r. była w stanie surowym, a większość kamienic była oddana do użytku w 1955 r.
Ulica przybrała wygląd jaki miała za czasów stanisławowskich. Kontrowersje co do rekonstrukcji wzbudziło, m.in. usunięcie arkady w pobliżu kościoła dominikanów, ustawienie latarń-pastorałów zamiast lamp gazowych na wysięgnikach przyściennych oraz kolor fasad. Jarosław Zieliński, badacz architektury Warszawy, stwierdził, iż kamienica znajdująca się pod nr. 39, pochodząca z ok. 1734 r., odrestaurowana w stylu saskiego baroku stanowi „przykład bezsensownego zniszczenia zachowanej dekoracji klasycystycznej w celu stworzenia pseudobarokowej atrapy”. Nie zostały także odtworzone oficyny i budynki na tyłach posesji. Oryginalny jest bruk z kostek, z czerwonego granitu i chodniki z granitowymi krawężnikami.

</doc>
<doc id="334379" url="https://pl.wikipedia.org/wiki?curid=334379" title="Play">
Play



</doc>
<doc id="334380" url="https://pl.wikipedia.org/wiki?curid=334380" title="Ulica Mostowa w Warszawie">
Ulica Mostowa w Warszawie

Ulica Mostowa – ulica warszawskiego Nowego Miasta, biegnąca od ul. Boleść i ul. Brzozowej do ul. Nowomiejskiej i ul. Freta.
Historia.
Znana już w średniowieczu ulica pierwotnie była drogą wiodącą do przeprawy i przystani na Wiśle. W XVI stuleciu zwana "Waliszewem" lub ulicą "Przewoźną". Obecna nazwa pochodzi od mostu Zygmunta Augusta.
W 1376 książę Janusz I Starszy wydał pierwszy znany przywilej dla Starej Warszawy; dotyczył on wybudowania i urządzenia w pobliżu mostu nad potokiem (spływającym parowem późniejszej ul. Mostowej) łaźni publicznej. Po otoczeniu Starej Warszawy murami obronnymi ulica stała się drogą podmurną; na przełomie XV i XVI wieku jej południową stronę zajmował mur obronny wraz z fosą. Po przeciwnej stronie stały wówczas bardzo skromne, drewniane domy, zamieszkane przez ubogą ludność.
Przełom w dziejach ulicy nastąpił po rozpoczęciu w roku 1568 – z fundacji Zygmunta Augusta – budowy stałego mostu na Wiśle, zwanego mostem Zygmunta Augusta. Budowę drewnianego mostu ukończono już po śmierci króla, w roku 1573, dzięki zabiegom Anny Jagiellonki. W latach 1581–1582 z fundacji Anny Jagiellonki wzniesiono przy moście murowaną strażniczą wieżę bramną – Bramę Mostową. Dzięki istnieniu mostu ulica Mostowa otrzymała (poza nazwą) częściowo brukowaną nawierzchnię, ułożoną w roku 1595.
Drewniany most Zygmunta Augusta przetrwał 30 lat, do roku 1603, kiedy to został zniesiony przez krę; ulica Mostowa wówczas na powrót stała się dojazdem do zwykłej przeprawy na Wiśle.
Pod koniec XVI wieku Bractwo Miłosierdzia założone w roku 1584 przez Piotra Skargę otworzyło przy Mostowej szpital św. Łazarza dla ubogiej, okolicznej ludności. Zabudowania, pierwotnie drewniane i zastąpione około roku 1621 murowanymi, kilkakrotnie powiększano i nadbudowano do wysokości dwóch pięter; w latach 1671–1675 zespół uzupełniono o budynek mieszczący kaplicę, i w roku 1677 – niewielki cmentarz mieszczący się przy ul. Brzozowej.
Pozostałą zabudowę Mostowej stanowiły domy drewniane oraz wzniesiony już przed rokiem 1655 bardzo mały, ale pierwszy przy tej ulicy dom murowany, należący do Jakuba Graszowskiego. 7 maja 1656 cała zabudowa ulicy została na rozkaz feldmarszałka Arvida Wittenberga spalona przez Szwedów, przetrwał jedynie dom nr 18 oraz zabudowania szpitala. Po tym wydarzeniu w dziesięć lat odbudowano jeden dworek i 10 drewnianych domów. Poważne zmiany w zabudowie ulicy pojawiły się dopiero po roku 1730; do roku 1743 powstało przy ulicy 16 murowanych domów i kamieniczek; mieszkańcami Mostowej byli przeważnie rzemieślnicy. W związku z istnieniem przystani na Wiśle przy ulicy funkcjonowały liczne karczmy, szynki i garkuchnie.
W roku 1761 ulica otrzymała na znacznym odcinku nowy bruk, zaś cztery lata później, w roku 1765, powstał w kompleksie Szpitala św. Łazarza nowy budynek mieszczący infirmerię dla chorych. Dawna Brama Mostowa mieszcząca w międzyczasie prochownię, w latach 1767–1771 została przebudowana na więzienie marszałkowskie według projektu Jakuba Fontany. Nowa klasycystyczna fasada gmachu zamknęła perspektywę ulicy.
W roku 1770 przy ulicy znajdowało się już 10 kamienic; prawie 10 lat później, w roku 1779, otwarto przejazd na ulicę Starą. Ruch odbywał się przez zamykaną na noc bramę kamienicy numer 16, należącej do dominikanów z ulicy Freta. W roku 1785 wzniesiono kamienicę „Pod Świętym Florianem” według projektu Szymona Bogumiła Zuga; wyróżniała się ona wybitnym opracowaniem bogatego, wczesnoklasycystycznego wystroju.
Po upadku Rzeczypospolitej w budownictwie zapanował marazm; kolejne realizacje przyniosły dopiero czasy konstytucyjnego Królestwa Kongresowego. W latach 1815–1830 przy ulicy Mostowej powstało kilka kamienic, w tym projektowana przez Fryderyka Alberta Lessla kamienica Hieronima Grabowskiego pod nrem 23 oraz najciekawsza realizacja z tego okresu: kamienica Karoliny i Wincentego Moritzów pod nrem 27. 
Rok 1832 przyniósł wielką zmianę, jaką była wyprowadzka Szpitala św. Łazarza; po 240 latach działalności w jednym miejscu w świadomości ówczesnych mieszkańców był instytucją istniejącą tu „od zawsze”. Dawna kamienica szpitalna stała się kamienicą mieszczańską, zaś Szpital św. Łazarza kontynuował swą działalność przy ulicy Brackiej.
W następnych dziesięcioleciach powstała jeszcze jedna kamienica, jedną też przebudowano. Dopiero około roku 1870 u zbiegu z ulicą Rybaki ostatnie drewniane domostwa przy Mostowej zastąpiono trzypiętrową kamienicą. Po tym czasie ulica podupadła: zabudowę nadmiernie dogęszczono oficynami, istniejące kamienice nadbudowywano o kolejne kondygnacje, przy okazji wprowadzając tandetne, gipsowe dekoracje całych fasad.
Jak wszędzie na Nowym i Starym Mieście długo nie remontowane kamienice miały niski standard, zaś ich mieszkańcami była uboga, głównie żydowska ludność, parająca się rzemiosłem lub handlem. Ulicę zamieszkiwali także licznie zawodowi złodzieje, sutenerzy oraz prostytutki.
W roku 1910 przebito burząc dwie kamieniczki wylot ulicy Starej; jednak działaniom niszczącym zabytkowy charakter ulicy sprzeciwiało się utworzone w roku 1906 Towarzystwa Opieki nad Zabytkami Przeszłości. Dzięki jego działaniom już wtedy wpisano do rejestru zabytków kamienice pod numerami 16, 27 i 28; nadbudowy musiały być konsultowane z konserwatorem zabytków, który zawsze zalecał cofnięcie nadbudowanej kondygnacji. W ten sposób podwyższono kamienice nr 20 i 23, jednak nawet pomimo takich działań Mostowa była ulicą bardzo zaniedbaną, słabo oświetloną i uchodziła za niebezpieczną po zapadnięciu zmroku. Rok 1939 (kampania wrześniowa) nie przyniósł zniszczeń zabudowy.
18 marca 1943 w zasadzce zorganizowanej na ulicy Mostowej Gestapo ujęło lewicowych działaczy PPR: Hankę Sawicką i Jana Strzeszewskiego, a Tadeusz Olszewski zginął na miejscu. W 1952 pod nrem 2 wmurowano tablicę upamiętniającą to wydarzenie.
W 1944 wszystkie budynki znajdujące się przy ulicy zostały spalone. W czasie powstania warszawskiego była tu tzw. reduta „Mostowa”, której bronił batalion „Dzik”, od 7 sierpnia 1944 batalion im. Czwartaków, natomiast 14 sierpnia, w czasie silnego niemieckiego ataku z pomocą przybyła 104 Kompania Syndykalistów.
Mimo dobrego zachowania murów i dekoracji kilku kamienic zbyt późno podjęta odbudowa – w roku 1951 – musiała wiązać się z rozbiórką niezabezpieczonych przez kilka lat domów, narażonych na działanie czynników zewnętrznych. Kładąc nacisk na ekspozycję rekonstruowanych wtedy murów obronnych rozebrano wszystkie relikty dawnej zabudowy, w tym relikty dawnego Szpitala św. Łazarza.
Zabudowie sztucznie narzucono rytm „schodków” odpowiadających spadkowi ulicy; nierzadko zmieniono też w tym celu liczbę kondygnacji. Wszystkie obiekty odbiegają w znacznym stopniu od pierwowzorów, przy czym w ich wyglądzie doszukać można się inspiracji estetyką XVIII wieku. Części pierzei nieparzystej nie odbudowano w ogóle: aby otworzyć widok na mury obronne Starej Warszawy w kilku miejscach stworzono luki w zabudowie pierzei.

</doc>
<doc id="334381" url="https://pl.wikipedia.org/wiki?curid=334381" title="Trakt Królewski w Warszawie">
Trakt Królewski w Warszawie

Trakt Królewski w Warszawie – niegdyś wiodący ze Starego Miasta w kierunku południowym szlak komunikacyjny; obecnie ciąg ulic w Warszawie, przy którym znajduje się szereg zabytkowych budowli.
Zaczyna się na placu Zamkowym i biegnie Krakowskim Przedmieściem, Nowym Światem, Alejami Ujazdowskimi, ulicami Belwederską i Sobieskiego do Wilanowa.
W 1994 Trakt Królewski w Warszawie wraz z historycznym zespołem miasta i Wilanowem został uznany za pomnik historii.

</doc>
<doc id="334382" url="https://pl.wikipedia.org/wiki?curid=334382" title="Park Skaryszewski im. Ignacego Jana Paderewskiego w Warszawie">
Park Skaryszewski im. Ignacego Jana Paderewskiego w Warszawie

Park Skaryszewski im. Ignacego Jana Paderewskiego – zabytkowy park krajobrazowy znajdujący się w dzielnicy Praga-Południe w Warszawie. Został założony na terenach skaryszewskiego pastwiska miejskiego w latach 1906–1922 przez Franciszka Szaniora, zaś robotami przy utworzeniu parku kierował Edward Ciszkiewicz. Współcześnie określany jest jako przykład parku miejskiego, który jest ostoją bioróżnorodności w mieście.
W 2009 uzyskał tytuł Najpiękniejszego Parku w Polsce oraz trzecią lokatę w konkursie Najpiękniejszy Park w Europie.
Opis.
Park został założony w 1906 na terenie dawnej osady Kamion, na tarasie zalewowym Wisły. W tamtym czasie ten teren znajdował się poza granicami miasta. Współcześnie granice parku wyznaczają al. Zieleniecka, al. Waszyngtona i ul. Międzynarodowa oraz południowa linia brzegowa Jeziorka Kamionkowskiego. Od wschodu, razem z ciągnącymi się aż do ul. Kinowej Kamionkowskimi Błoniami Elekcyjnymi, tworzy jedną z największych w Warszawie enklaw zieleni.
Park został zaprojektowany przez Franciszka Szaniora w stylu angielskim. Powstał jako wielkomiejski ośrodek parkowy dla rekreacji i wypoczynku, z rozwiniętą siecią komunikacyjną, przystosowaną do ówczesnego ruchu pojazdów konnych.
W 1973 roku park został wpisany do rejestru zabytków.
Zaprojektowane sztuczne jeziorka współgrają z bogatą szatą roślinną, którą wysadził rozległy park. Całości dopełniają nasypane wzgórza, sztuczny wodospad i rozarium. W parku można podziwiać 280 gatunków drzew i krzewów. Bogactwo przyrodnicze Parku opisuje m.in. raport "Przyroda Parku Skaryszewskiego" wydany w 2015 w ramach społecznego projektu koordynowanego przez Macieja Luniaka. Na wnioski wynikające z raportu powołują się m.in. mieszkańcy okolic parku zabiegający o utrzymanie parkowej funkcji tego terenu.
Nazwa.
Powstał jako "park Skaryszewski", zachowując nazwę pastwiska miejskiego, na którego terenie wytyczony. Nazwa pochodzi od lokowanego w pobliżu, na terenach wsi Kamion, miasta Skaryszew. W okresie międzywojennym nadano mu imię Ignacego Jana Paderewskiego – polskiego pianisty, kompozytora, polityka – jednego z twórców niepodległego państwa polskiego. W okresie okupacji niemieckiej parkowi nadano niemiecką nazwę "Ostpark".
Po wojnie, z powodów politycznych usunięto imię Paderewskiego z nazwy. Przywrócono je w 1980. Potocznie nazywany jest określeniem z gwary warszawskiej – Skaryszakiem.
Obiekty na terenie Parku.
Muszla koncertowa.
Muszla koncertowa – administrowana przez Centrum Promocji Kultury
Stadion.
Stadion – obecnie użytkowany przez klub sportowy Drukarz. Pierwsze wzmianki o stadionie Akademickiego Związku Sportowego pochodzą z 1917. W 1926 po uzyskaniu dotacji od miasta w wysokości 59500 zł z funduszu dla bezrobotnych rozpoczęto budowę. Stadion uruchomiono we wrześniu 1927. W jego skład wchodziły: bieżnia i skocznie lekkoatletyczne, boisko piłkarskie, 6 kortów tenisowych i pływalnia na Jeziorku Kamionkowskim. Stadion mógł pomieścić 6000 widzów, był wyposażony w krytą trybunę (1000 miejsc). Na bieżni odbył się w 1929 bieg lekkoatletyczny z udziałem Paavo Nurmiego, który nieoczekiwanie przegrał go ze Stanisławem Petkiewiczem.
Użytkownikiem stadionu był zarówno AZS, jak i poszczególne uczelnie. Odbywały się tam międzyuczelniane zawody znane jako Tydzień Sportu Akademickiego. Był również wynajmowany przez kluby sportowe takie jak Jur, Hakoah, PWATT.
Budynek mieszczący szatnie i trybuny stadionu zostały zniszczone podczas II wojny światowej, zachowało się jedynie boisko z bramkami.

</doc>
<doc id="334383" url="https://pl.wikipedia.org/wiki?curid=334383" title="Trzcianne">
Trzcianne

Trzcianne ( "Trestini") – wieś (dawniej miasto) w województwie podlaskim, w powiecie monieckim, siedziba gminy Trzcianne. Wieś zamieszkuje ok. 561 osób.
Trzcianne uzyskało lokację miejską przed 1700 rokiem, zdegradowane w 1801 roku.
Wieś jest siedzibą rzymskokatolickiej parafii św. Apostołów Piotra i Pawła.
Historia.
Pierwsze wzmianki o Trzciannem sięgają XIII wieku. Nazwa pochodzi prawdopodobnie od trzcin rosnących wokół przepływającej wówczas przez wieś rzeczki. Trzcianne początkowo należało do Mazowsza jako część ziemi wiskiej, w ramach której położone było na pograniczu powiatów goniądzkiego i tykocińskiego. Następnie zostało włączone do ziemi bielskiej, należącej do Podlasia. Według akt wielkiego księcia litewskiego Aleksandra Jagiellończyka, pierwszy kościół w Trzciannem powstał przed rokiem 1496. Przetrwał on ok. stu lat. Obecny, czwarty kościół, zbudowany został w roku 1846, a konsekrowany w roku 1860.
Przez wieki wieś zamieszkiwało wielu Żydów (np. w 1909 stanowili 98% ludności). Po 17 września 1939 roku miejscowi Żydzi ustawili we wsi bramę triumfalną na powitanie wojsk radzieckich, która została zniszczona przez polskich ułanów. W latach 1939–1941 wielu mieszkańców Trzciannego zostało deportowanych przez władze radzieckie nad Irtysz, do Kazachstanu.
Podczas II wojny światowej ok. 1200 Żydów z Trzciannego zostało wywiezionych i zamordowanych w obozie zagłady w Treblince.
W latach 1975–1998 miejscowość administracyjnie należała do województwa łomżyńskiego.
Demografia.
Według Powszechnego Spisu Ludności z 1921 roku miasteczko zamieszkiwało 1434 osoby, wśród których 33 było wyznania rzymskokatolickiego, a 1401 mojżeszowego. Jednocześnie 33 mieszkańców zadeklarowało polską przynależność narodową, a 1401 żydowską. Było tu 177 budynków mieszkalnych.

</doc>
<doc id="334389" url="https://pl.wikipedia.org/wiki?curid=334389" title="Gran Canaria">
Gran Canaria

Gran Canaria – wyspa na Oceanie Atlantyckim należąca do Hiszpanii, będąca częścią archipelagu Wysp Kanaryjskich. Leży nieopodal północno-zachodnich wybrzeży Afryki, wraz z całym archipelagiem zaliczana jest do Makaronezji. Razem z wyspami Lanzarote i Fuerteventura tworzy prowincję Las Palmas. Stolicą wyspy jest miasto Las Palmas. Wyspa zajmuje centralne miejsce w archipelagu kanaryjskim i jest usytuowana pomiędzy Teneryfą a Fuerteventurą. Gran Canaria wraz z sąsiednią Teneryfą bywa nazywana „kontynentem w miniaturze” ze względu na występowanie kilku typów krajobrazu i kilku stref klimatycznych. Na wyspie znajduje się jeden obiekt wpisany na Listę Światowego Dziedzictwa UNESCO: stanowisko archeologiczne i Święte Góry Gran Canarii.
Pochodzenie nazwy wyspy.
Pomimo że historycy nie mogą dojść do porozumienia, większość z nich uważa, że pierwotna nazwa wyspy w języku Guanczów brzmiała "Tamarán" lub "Tamarant".
Opis ogólny.
Wyspa Gran Canaria, ze swoją powierzchnią prawie 1600 km² jest trzecią co do wielkości i drugą co do ludności z 802,247 mieszkańców (Narodowy Instytut Statystyczny Hiszpanii, 01-01-2005) wyspą archipelagu. Znajduje się na 28º szerokości północnej i 15º 35' długości zachodniej. Posiada miano „kontynentu w miniaturze” dzięki swojej różnorodności klimatycznej, różnicom geograficznym oraz zróżnicowanej florze i faunie.
Wyspa ma okrągły kształt z masywem górskim pochodzenia wulkanicznego w centrum wyspy. Najwyższy punkt wyspy to Pico de Las Nieves (1949 m n.p.m.). Wyróżniają się także formy skalne takie jak Roque Nublo (1813 m n.p.m.) i Roque Bentayga (1412 m n.p.m.).
Na wyspie możemy rozróżnić dwie strefy:
W najbardziej wysuniętym na północny wschód miejscu wyspy znajduje się mały półwysep zwany La Isleta, połączony z lądem przesmykiem Guanarteme, z plażami Las Canteras i Las Alcaravaneras usytuowanymi na jego brzegach. La Isleta przynależy do miasta Las Palmas de Gran Canaria i znajdują się na niej trzy charakterystyczne wzgórza: Montaña del Faro (251 m n.p.m.), Isleta (239 m n.p.m.) i Montaña del Vigía (212 m n.p.m.).
Transport.
Głównym portem morskim wyspy jest port Las Palmas położony w stolicy wyspy. Znajduje się tu także port "Puerto de Agaete" znajdujący się w miasteczku Agaete.
Wyspa jest obsługiwana przez międzynarodowy port lotniczy Gran Canaria ("Aeropuerto de Gran Canaria"), położony tuż obok miasta Telde, jednego z największych miast wyspy.
Sieć drogowa wyspy jest zwarta a jej punktem newralgicznym jest miasto Las Palmas de Gran Canaria. Drogi wiodące do części centralnej wyspy są dostosowane do jej warunków terenowych, z powodu licznych wąwozów ją przecinających. Głównymi drogowymi szlakami komunikacyjnymi są drogi dwupasmowe i autostrady:
oraz łącznice autostradowe:
Gospodarka.
Motorem napędowym gospodarki wyspy jest turystyka, która również napędza rozwój budownictwa. Prawie trzy czwarte pieniędzy generowanych na wyspie pochodzi z sektora usługowego.
Główne miasta turystyczne.
Oprócz stolicy, głównym centrum turystycznym wyspy są trzy połączone miejscowości – Maspalomas (z przyległym Meloneras), Playa del Inglés i San Agustin. Składają się głównie z infrastruktury hotelowej, liczba turystów wielokrotnie przewyższa liczbę mieszkańców. Maspalomas znane jest ze swojego ekosystemu wydmowego (rezerwat Dunas de Maspalomas), często odwiedzanego, którego przetrwanie jest niestety zagrożone poprzez rozwój urbanistyczny przeszkadzający w odtwarzaniu się wydm.
Druga strefa turystyczna leży na zachód od Maspalomas i obejmuje miejscowości Arguineguin, Puerto Rico i Puerto de Mogan oraz znajdujące się między nimi osiedla hotelowe Patalavaca, La Verga, Amadores i Taurito. W Amadores i Puerto de Mogan znajdują się sztuczne plaże usypane z piasku saharyjskiego, a w Patalavaca – ze sprowadzonego z Bahamów. W miejscowościach tych są oprócz hoteli liczne apartamenty do wynajmowania lub nabycia.
Turystyka wyspy Gran Canaria jest głównie typu plażowego, chociaż obiekty naturalne takie jak Roque Nublo (wolnostojąca skała o wysokości 60 m położona w centrum wyspy), przyciągają coraz większą liczbę turystów głodnych wrażeń innych niż tylko wylegiwanie się na plaży. Poza tym wyspa znana jest z osiedli jaskiniowych Artenara i Guayadeque, w których do dziś mieszkają ludzie, zajmując jaskinie przerobione na mieszkania. Znanym miejscem kultu maryjnego w centrum wyspy jest miasteczko Teror. Dawnymi siedzibami pierwotnych mieszkańców wyspy, Guanczów, są Telde (drugie co do wielkości miasto wyspy) i Gáldar, w pobliżu którego leżą jaskinie Guia.
Rolnictwo.
Wyróżniają się nawadniane uprawy bananów i pomidorów, przeznaczonych na eksport. Pomidory uprawia się na południowym zachodzie wyspy a banany w strefie północnej.
W wyżej położonych partiach wyspy uprawia się zboże, rośliny strączkowe i ziemniaki, które to uprawy służą zaopatrzeniu rynku wewnętrznego. W ciągu ostatnich dziesięcioleci uprawy te uległy jednak znacznemu ograniczeniu ze względu na wysokie koszty produkcji i coraz większy import.
Zabytki.
Największa część zabytków jest pozostałością po epoce podboju wyspy, chociaż udało się zachować pewne ślady kultury pozostałe po plemionach tubylczych wyspy. Są to Malowana Jaskinia Gáldar, Klasztor Valerón w Santa María de Guía itp. Innymi zabytkami są m.in.:
Podział administracyjny.
Wyspa Gran Canaria jest podzielona na 21 okręgów miejskich:

</doc>
<doc id="334394" url="https://pl.wikipedia.org/wiki?curid=334394" title="Vhaldemar">
Vhaldemar



</doc>
<doc id="334397" url="https://pl.wikipedia.org/wiki?curid=334397" title="Thy Majestie">
Thy Majestie

Thy Majestie – zespół muzyczny z Włoch grający power metal, założony w 1998.
Życiorys.
Zespół został założony przez Giuseppe Bondì i Claudio Diprima którzy po graniu razem coverów chcieli stworzyć własną muzykę. W wyniku poszukiwań odpowiednich muzyków przyłączyli się do nich Maurizio Malta, Giovanni Santini, Michele Cristofalo i Dario Grillo. Po wydaniu 3-ścieżkowego demo "Sword, Crown and Shields", Thy Majestie nagrali w marcu 1999 nowe utwory, pod nazwą "Perpetual Glory". Otrzymały one wysokie oceny od włoskich pism metalowych, dzięki czemu zespół mógł podpisać umowę ze "Scarlet Records". W marcu 2000 rozpoczęli pracę nad debiutowym albumem "The Lasting Power", który ukończyli w kwietniu 2000. Mimo słabej produkcji album został bardzo dobrze przyjęty. We wrześniu 2001 "LIMB Music" (wytwórca Rhapsody) zauważył Thy Majestie, jednak nie mógł podpisać z nimi umowy, bo ta ze "Scarlet Music" przewidywała wydanie dwóch albumów. W styczniu 2002 "Thomas Youngblood" zaproponował Thy Majestie supportowanie jego Kamelot na trasie koncertowej po Europie. Była to duża szansa dla Thy Majestie, ale nie było ich stać na wydatki na podróże i mieli zaplanowane na dwa miesiące później nagrania kolejnego albumu. W marcu 2002 zaczęli nagrania albumu "Hastings 1066", mówiącego o bitwie pod Hastings, zakończyli je 3 maja.

</doc>
<doc id="334399" url="https://pl.wikipedia.org/wiki?curid=334399" title="Nörthwind">
Nörthwind

Nörthwind – hiszpański zespół muzyczny grający power metal. Powstał w 1998 roku. W 2002 podzielił się na dwa nowe zespoły – Darksun i Vendaval.

</doc>
<doc id="334400" url="https://pl.wikipedia.org/wiki?curid=334400" title="Northwind">
Northwind



</doc>
<doc id="334402" url="https://pl.wikipedia.org/wiki?curid=334402" title="Stanisław Dragan">
Stanisław Dragan

Stanisław Dragan (ur. 21 listopada 1941 w Sadkowej Górze w powiecie mieleckim, zm. 21 kwietnia 2007 w Kasince Małej, powiat limanowski) – polski bokser wagi półciężkiej, medalista olimpijski.
Kariera sportowa.
Podczas olimpiady w Meksyku w 1968 wywalczył brązowy medal. Dwukrotnie startował w Mistrzostwach Europy. W Berlinie w 1965 odpadł w ćwierćfinale, a w Rzymie w 1967 w eliminacjach.
Sześciokrotnie zdobywał tytuł mistrza Polski: w 1966, 1967, 1968, 1970, 1971 i 1972, a w 1965 był wicemistrzem. Piętnaście razy wystąpił w reprezentacji Polski, wygrywając 9 walk, 1 remisując i 5 przegrywając.
W początkowym okresie kariery głównym rywalem krajowym Dragana był Zbigniew Pietrzykowski, potem Jan Fabich, a pod koniec Janusz Gortat, a spośród rywali zagranicznych Rumun Ion Monea.
Występował w Warmii Olsztyn, Bieszczadach Rzeszów (jego trenerem był Stanisław Wisz), Hutniku Nowa Huta (w latach 1963-1973) i Turowie Zgorzelec.
Po zakończeniu kariery został trenerem. Był działaczem sportowym, a także przedsiębiorcą. Zmarł w kwietniu 2007 w wyniku obrażeń doznanych w wypadku przy pracach gospodarskich. Pochowany został na Cmentarzu Rakowickim w Krakowie (Aleja Zasłużonych) (kwatera LXIX pas C-2-7).

</doc>
<doc id="334404" url="https://pl.wikipedia.org/wiki?curid=334404" title="Frito-Lay">
Frito-Lay

Frito-Lay, Inc. – amerykańskie przedsiębiorstwo zajmujące się produkcją chrupek kukurydzianych, chipsów i innych przekąsek.
Frito-Lay, Inc. powstał z połączenia The Frito Company i H.W. Lay &amp; Company w roku 1961. W roku 1965 Frito-Lay, Inc. połączył się z Pepsi Cola International Ltd., tworząc nową spółkę pod nazwą PepsiCo, Inc.
Produkty Frito-Lay to między innymi:

</doc>
<doc id="334405" url="https://pl.wikipedia.org/wiki?curid=334405" title="Lay’s">
Lay’s

Lay’s – marka chipsów ziemniaczanych należąca do Frito-Lay (części PepsiCo) od 1965.
Historia.
Produkcję chipsów zapoczątkował w 1932 roku Herman W. Lay, który w 1938 roku po przejęciu Barrett Food Company utworzył H.W. Lay &amp; Company. W czasie II wojny światowej spożycie chipsów znacznie wzrosło (w dużej mierze z powodu racjonowania cukru i czekolady) i firma Hermana Laya stała się znaczącym producentem na rynku. Po wojnie Lay zautomatyzował produkcję, a także rozpoczął współpracę z Charlesem Elmerem Doolinem, właścicielem The Frito Company, którą Lay przejął w 1961 roku, dwa lata po śmierci Doolina, tworząc w ten sposób firmę Frito-Lay. Cztery lata później firma połączyła się z Pepsi Cola Company, tworząc PepsiCo.
Marka Lay’s wkrótce stała się jedną z najbardziej rozpoznawanych marek chipsów, podobnie jak Frito-Lay, który pod koniec lat 60. stał się wiodącym światowym producentem przekąsek i pozostaje nim do dziś. W niektórych krajach marka Lay’s występuje pod inną nazwą, np. w Wielkiej Brytanii jako Walkers, a w Brazylii – Elma Chips.

</doc>
<doc id="334406" url="https://pl.wikipedia.org/wiki?curid=334406" title="Lays">
Lays



</doc>
<doc id="334407" url="https://pl.wikipedia.org/wiki?curid=334407" title="Sos (płyn)">
Sos (płyn)



</doc>
<doc id="334408" url="https://pl.wikipedia.org/wiki?curid=334408" title="Dwa Plus Jeden">
Dwa Plus Jeden



</doc>
<doc id="334410" url="https://pl.wikipedia.org/wiki?curid=334410" title="Dragonhammer">
Dragonhammer

Dragonhammer - zespół muzyczny z Włoch grający melodyjny power metal. Formacja powstała w 1999 roku jako trio w składzie: Max Aguzzi (gitara, śpiew), Gae Amodio (gitara basowa) oraz Marino Deyana (perkusja). Rok później muzycy zarejestrowali demo zatytułowane "Age Of Glory". Nagrania ukazały się nakładem samego zespołu. Wkrótce potem grupa podpisała kontrakt wydawniczy z wytwórnią muzyczną Elevate Records. Debiutancki album studyjny Dragonhammer zatytułowany "Blood Of The Dragon" ukazał się 24 lipca 2001 roku. Gościnnie w nagraniach wzięli udział: pianista Piero Poleggi oraz gitarzysta Fabio Cerrone. Druga płyta zespołu pt. "Time For Expiation" została wydana 22 marca 2004 roku przez firmę Scarlet Records. Materiał z przeznaczeniem na album został zarejestrowany w Draconia Studio.

</doc>
<doc id="334413" url="https://pl.wikipedia.org/wiki?curid=334413" title="Sękacz">
Sękacz

Sękacz (inaczej dziad, bankuch, kołacz; lit. "šakotis", niem. "Baumkuchen", "Prügelkrapfen"; fr. "gâteau à la broche", ciasto z rożna) – wypiek cukierniczy z ciasta biszkoptowo-tłuszczowego, pieczonego nad otwartym ogniem na obracającym się rożnie w kształcie drewnianego wałka lub wydłużonego stożka. Wywodzi się z kuchni niemieckiej , jednak dokładne jego pochodzenie jest niejasne. Obecnie regionalna specjalność w Niemczech (góry Harz i Saksonia-Anhalt), Szwajcarii, Francji, Rumunii, Węgrzech, Litwie, Białorusi, Szwecji, a w Polsce na Kaszubach, Suwalszczyznie i województwie podlaskim.
Forma.
Gotowy sękacz jest podobny do ściętego pnia drzewa z sękami. W wyniku polewania rożna kolejnymi warstwami ciasta w przekroju sękacza widoczne są grubsze warstwy jasnego ciasta przedzielone ciemnymi warstewkami ciasta spieczonego, co przypomina słoje roczne w pniu drzewa. Spływający w trakcie pieczenia nadmiar ciasta tworzy zastygające sople, które w ostatecznym efekcie naśladują sęki. Gotowy sękacz może być pokryty lukrem lub czekoladą. 
Historia.
Historia sękacza w jego obecnej postaci sięga prawdopodobnie średniowiecza. Polacy poznali przepis na sękacz i technologię jego produkcji od Jaćwingów, plemienia bałtyckiego zamieszkującego w średniowieczu tereny na północ od Mazowsza. Ten rodzaj dużego ciasta mógł być łatwo wykonywany na otwartych paleniskach kuchni tamtych czasów, a jego efektowny, naśladujący twór przyrody kształt odpowiadał gustom epoki. W dalszej perspektywie historycznej technika pieczenia ciasta nad otwartym ogniem na rożnie była znana od czasów prehistorycznych.
Obecnie tradycja pieczenia sękacza zachowała się w różnych miejscach w Niemczech (Niemcy środkowe, zwłaszcza rejon gór Harzu), Szwajcarii, we Francji, Rumunii, na Węgrzech, na Litwie, na Białorusi, w Szwecji, we wschodniej Polsce oraz na Kaszubach. Sękacz stał się też jednym z ulubionych ciast w Japonii, gdzie jest również obecnie wypiekany.
O pochodzeniu sękacza istnieją rozmaite, zwykle sprzeczne ze sobą, legendy. Według jednej z nich najstarszy przepis pochodzi od wędrownego średniowiecznego czeladnika, który służąc u pewnego piekarza pierników w Berlinie zaznajomił go z ciastem, którego wyrób poznał w czasie pobytu w Chociebużu. Z Berlinem łączy też sękacz notatka z 1682 r. w dziele Johannesa Sigismunda Elsholza lekarza nadwornego elektora saskiego pt. "Gewürztes Brot und von allerhand Gebackenes" ("Chleb korzenny i o wszelkich wypiekach"), która wymienia "Baumkuchen", po łacinie "Placenta cylindrica", jako specjalność berlińską.
W Polsce tradycja uznaje, że pierwsze sękacze upieczono w miejscowości Berżniki koło Sejn na Suwalszczyźnie z okazji odwiedzin królowej Bony. Według innych podań sękacze zostały sprowadzone na Litwę z Niemiec przez Radziwiłłów, a następnie za pośrednictwem szlacheckich dworów trafiły do bogatszych chałup chłopskich.

</doc>
<doc id="334416" url="https://pl.wikipedia.org/wiki?curid=334416" title="Insania">
Insania

Insania to zespół muzyczny ze Szwecji grający power metal, założony w 1992 w Sztokholmie.
Życiorys.
Insania została założona w 1992 przez dwóch muzyków ze Sztokholmu - Mikko Korsbäck (perkusja) i Henrik Juhano (gitara). Ich celem było tworzenie i granie muzyki w stylu Helloween, Gamma Ray i Blind Guardian. Henrik grał wcześniej w różnych garażowych zespołach. Do zespołu dołączył basista Tomas Stolt, który wkrótce go na jakiś czas opuścił by grać gdzie indziej, ale wrócił w 1996 i jest w zespole do dzisiaj. Drugim gitarzystą w zespole został Niklas Dahlin, którego Mikko znał ze szkoły. Skład zespołu stał się kompletny gdy dołączyli klawiszowiec Patrik Västilä i wokalista David Henriksson pochodzący z północnych części Szwecji (wcześniej śpiewał Mikko, ale wolał skoncentrować się na perkusji).
Zespół wydał dwa dema, a następnie w 1999 pierwszy album "World of Ice". Rok później wydali "Sunrise In Riverland". Album został nagrany w Finnvox Studios, z producentem Mikko Karmila. Po wydaniu płyty odbyło się wiele koncertów w Szwecji.
W ciągu lat w zespole było wiele zmian członków. W 2001, po krótkej trasie koncertowej z Saxon, David Henriksson z powodu straty motywacji zdecydował się na opuszczenie zespołu i powrót do swojego rodzinnego miasta w północnej Szwecji. Po krótkim poszukiwaniu zespół znalazł nowego utalentowanego wokalistę Ola Halén z Nacka. Zespół zaczął nagrania trzeciego albumu. I tym razem producentem był Mikko Karmila. Album "Fantasy - A New Dimension" został wydany w lutym 2003 - prawie pół roku po nagraniach.
Pod koniec 2002 klawiszowiec Patrik Västilä oznajmił, że chce odejść z zespołu i zająć się nauką. Zespół znalazł nowego klawiszowca Dimitri Keiski, został on zarekomendowany przez Ola Halén, który znał go wcześniej. Wkrótce po tym oboje gitarzystów Henrik Juhano i Niklas Dahlin opuściło zespół z powodów osobistych. Ich miejsce zajął Peter Östros z Haninge. Zdecydowano na kontynuowanie z tylko jednym gitarzystą, by dać więcej miejsca dla klawiszy. Pomiędzy grudniem 2003 a styczniem 2004 zostało nagrane nowe demo z czterema utworami, pokazujące umiejętności nowego składu zespołu.
W lecie 2005 zespół podpisał umowę ze szwedzką wytwórnią Black Lodge (Sound Pollution). Aktualnie tworzą nową płytę, którą wydadzą na wiosnę 2006.

</doc>
<doc id="334420" url="https://pl.wikipedia.org/wiki?curid=334420" title="Igła (medycyna)">
Igła (medycyna)

Igły – stosowane w medycynie są zazwyczaj metalowe, wykonane z długiej, cienkiej rurki zaostrzonej na jednym końcu w celu przebicia skóry. Służą przede wszystkim do wykonywania wstrzyknięć leków i płynów lub do pobierania materiałów do badań.
Igła jest również częścią wenflonu i pozwala na podłączenie linii żylnej.
Istnieją różne rodzaje igieł do wstrzyknięć:
Zwyczajowe oznaczenia kolorystyczne igieł do iniekcji:
Igły do pobierania i rozpuszczania leków.
Pobieranie leku z fiolki i rozpuszczanie w niej leku powinno odbywać się z użyciem igły z otworem bocznym, której konstrukcja zapobiega dostawaniu się do igły skrawków gumowych z zatyczki fiolki podczas wkłuwania i zanieczyszczeniu leku tymi skrawkami.
W przypadku ampułki igła powinna mieć wbudowany w nasadkę filtr, który zapobiega pobraniu ze szklanych ampułek razem z lekiem drobin szkła, powstałych w wyniku otwarcia ampułki.

</doc>
<doc id="334421" url="https://pl.wikipedia.org/wiki?curid=334421" title="Sachsen-Weimar-Eisenach">
Sachsen-Weimar-Eisenach



</doc>
<doc id="334422" url="https://pl.wikipedia.org/wiki?curid=334422" title="Kanał Wieprz-Krzna">
Kanał Wieprz-Krzna

Kanał Wieprz-Krzna – melioracyjny kanał wodny znajdujący się we wschodniej Polsce, w województwie lubelskim. Łączy rzekę Wieprz w miejscowości Borowica (poniżej Krasnegostawu) z Krzną (koło Międzyrzeca Podlaskiego). Część systemu melioracyjnego kanału tworzą jeziora zamienione na zbiorniki retencyjne oraz kilka sztucznych zbiorników wodnych jak: Mosty, Opole-Podedwórze, Zahajki, Żelizna.
Długość: 140 km. Jest to najdłuższy kanał w Polsce. Nieżeglowny.
Historia.
Wybudowany w latach 1954–1961. Pierwszy odcinek (Borowica) został oddany do użytku w sierpniu 1958 r., zaś całość przedsięwzięcia w październiku 1961 r. Projektantem tej największej wówczas inwestycji melioracyjnej w kraju był inż. Jan Kwapiszewski. Budowę kanału opisał w swojej książce: "Budujemy kanał Wieprz-Krzna", Warszawa 1956.
Wpływ na środowisko.
Wpływ kanału Wieprz-Krzna na środowisko naturalne Polesia Lubelskiego jest wybitnie szkodliwy. Oblicza się, iż kanał reguluje stosunki wodne na ok. 40 tys. ha gruntów ornych i ok. 80 tys. ha użytków zielonych. Są to jednak dane pochodzące z lat 60. i 70. Szkody wyrządzane przez zachwianie stosunków wodnych mogą więc obejmować znacznie większy obszar. Wykopanie kanału spowodowało przesuszenie gruntów w pobliżu kanału, murszenie torfów, degradację i erozję gleb, zanik wielu naturalnych siedlisk zwierząt i roślin. Budowa kanału miała silny wydźwięk propagandowy. Na początku zaobserwowano silny wzrost plonów z gruntów zmeliorowanych, jednak z czasem wydajność spadła poniżej wskaźników notowanych przed inwestycją.
Badania prowadzone w Katedrze Melioracji i Budownictwa Rolniczego oraz Katedrze Hydrobiologii i Ichtiobiologii Uniwersytetu Przyrodniczego w Lublinie (dawnej Akademii Rolniczej) wykazały, iż na terenach zmeliorowanych dochodzi do wielu negatywnych zjawisk z punktu widzenia zarówno ekologii, jak i rolnictwa. Rowy melioracyjne nie spełniają swoich funkcji, ponieważ w okresie wiosennym mogą przyczyniać się do hamowania odpływu nadmiaru wody, zaś w okresie letnim do przesychania terenu. Na skutek tego następuje intensywny proces murszenia masy torfowej, zanikanie cennych zbiorowisk roślinnych oraz – w konsekwencji – spadek plonów. Osuszanie prowadzi do niszczenia wierzchniej warstwy gleby, intensywnej jej mineralizacji oraz zahamowania wzrostu roślin. Podsumowując można stwierdzić, iż wskutek budowy i dalszego użytkowania kanału stale pogłębia się degradacja przyrodnicza terenów Polesia.
Przyrodnicy podkreślają, iż na terenach objętych później obszarem Poleskiego Parku Narodowego, wskutek budowy kanału zniszczono ponad 80% zasobów rzadkich gatunków flory i fauny. Odwodnienie terenów w dawnym województwie chełmskim doprowadziło na obszarze ok. 15 tys. ha do masowych pożarów torfowisk i przekształcenia ich w nieużytki z dominacją ostu pospolitego, pokrzywy, trzcinnika piaskowego i innych roślin nienadających się na paszę dla zwierząt. Zespół badawczy pod kierunkiem Prof. Tadeusza J. Chmielewskiego z Akademii Rolniczej w Lublinie wskazał, iż na terenie Pojezierza Łęczyńsko-Włodawskiego od 1956 do 2006 roku „osuszono ponad 73% wszystkich torfowisk, turzycowisk i wilgotnych łąk”.
Rolnicy posiadający grunty w sąsiedztwie kanału wystąpili w 2010 roku o pomoc finansową państwa w „przywróceniu łąk do użytkowania”, a władze województwa lubelskiego zaplanowały zainwestowanie w tereny położone w pobliżu „zaniedbanego” kanału ponad 100 mln zł.

</doc>
<doc id="334427" url="https://pl.wikipedia.org/wiki?curid=334427" title="Józef Czuchra">
Józef Czuchra

Józef Czuchra ps. „Orski”, „Mnich”, „Bogumił”, „Podhalanin” (ur. 4 marca 1911 w Białobrzegach, zm. 31 marca 1945 w Rzeszowie) – porucznik czasu wojny, dowódca oddziału partyzanckiego NOW i AK w Rzeszowskiem.
Życiorys.
Urodził się 4 marca 1911 w Białobrzegach (od 1926 dzielnica Krosna) jako syn Andrzeja i Stanisławy Kubackiej. Po ukończeniu krośnieńskiej szkoły tkackiej i odbyciu służby wojskowej w latach 1930–1931 w Przemyślu, rozpoczął pracę w fabryce wyrobów lnianych „Lnianka” w Krośnie. Był członkiem ZZ „Praca Polska” i SN. W styczniu 1941 związał się z NOW, lecz wkrótce - pod wpływem swojego przyrodniego brata - przeszedł do Tajnej Organizacji Wojskowej. Od lutego 1943, po scaleniu TOW z AK, stanął na czele oddziału dyspozycyjnego rejonu Kedywu OP-15. Był wówczas trzykrotnie aresztowany przez Gestapo. Brał udział w akcjach likwidacyjnych konfidentów działających na rzecz Niemców, wykonywanych wskutek wydania wyroków przez Wojskowy Sąd Specjalny. W dniu 28 czerwca 1943 w wyniku konfliktów z dowódcą Kedywu, Zenonem Sobotą, przeszedł ze swoim oddziałem do NOW. Po akcji scaleniowej NOW z AK, został 1 września 1943 dowódcą pierwszego w Inspektoracie AK Jasło oddziału partyzanckiego OP-11. W czasie akcji „Burza” od czerwca 1944 jego oddział wchodził w skład zgrupowania partyzanckiego OP-23 „Południe” (oddział Czuchry zasilił zgrupowanie dwoma plutonami). Józef Czucha w stopniu porucznika czasu wojny pełnił funkcję zastępcy dowódcy Zgrupowania „Południe” kpt. Adama Winogrodzkiego. W wyniku nieporozumień z dowódcą kpt. Winogrodzkim (ich konflikt ujawnił się już wcześniej w 1943) 9 (na wzgórzu Jawornik) / 11 sierpnia 1944 opuścił zgrupowanie (kpt. Winogrodzki złożył zeznania świadczące o "dezercji Czuchry wraz z bronią mimo rozkazu odejścia na zachód"; w tej sprawie wszczęto dochodzenie i przygotowywano akt oskarżenia do Wojskowego Sądu Specjalnego), a wkrótce potem – po wkroczeniu wojsk sowieckich na ziemie polskie - rozwiązał swój oddział. Poszukiwany przez NKWD i UB, wymknął się 4 listopada 1944 z zorganizowanej na siebie obławy, zabijając kapitana NKWD i ciężko raniąc drugiego enkawudzistę. Powrócił do działalności konspiracyjnej i do wiosny 1945 przeprowadził kilka akcji zbrojnych. W Jaćmierzu schronienia udzielał mu Józef Stachowicz. Józef Czuchra był żonaty (żona przebywała w Krośnie).
Władze SN, w dyspozycji którego pozostawał, poleciły mu opuścić teren Podkarpacia. W czasie przygotowań do wyjazdu, został aresztowany 31 marca 1945 r. przez UB w Rzeszowie. Został przewieziony do siedziby WUPB, gdzie w czasie przesłuchania zaatakował oficera śledczego, zabrał mu pistolet, zastrzelił go i wybiegł z gmachu; ranił także jednego ze strażników. Podczas próby ucieczki został zastrzelony przez wartownika. Naocznym świadkiem jego śmierci był aresztowany wspólnie z nim Jan Radożycki ps. „Owczarek”. W swoich wspomnieniach pt. "Aby o nich nie zapomniano" Radożycki pochlebnie wyrażał się o „Orskim”, wskazując jego zalety oraz m.in. organizowanie akcji przeciw Niemcom w taki sposób, aby nie skutkowały następnie represjami wobec ludności polskiej (np. dokonywanie działań w przebraniu żołnierzy Wehrmachtu).
Józef Czuchra został symbolicznie upamiętniony na grobie Heleny Czuchry (1911–1986) na Cmentarzu Komunalnym w Krośnie.

</doc>
<doc id="334431" url="https://pl.wikipedia.org/wiki?curid=334431" title="Rada Bezpieczeństwa Narodowego">
Rada Bezpieczeństwa Narodowego

Rada Bezpieczeństwa Narodowego – konstytucyjny organ doradczy Prezydenta Rzeczypospolitej Polskiej w zakresie wewnętrznego i zewnętrznego bezpieczeństwa państwa.
Organizacja i tryb działania.
Rada działa na podstawie art. 135 Konstytucji Rzeczypospolitej Polskiej. Zgodnie z art. 144 ust. 1 i 3 pkt 26 Konstytucji, powoływanie i odwoływanie członków Rady Bezpieczeństwa Narodowego należy do wyłącznych kompetencji Prezydenta Rzeczypospolitej Polskiej i następuje w drodze postanowienia, które nie wymaga kontrasygnaty Prezesa Rady Ministrów. Poza postanowieniami Konstytucji, brak innego aktu prawa powszechnie obowiązującego, który by dotyczył działalności Rady.
Wewnętrzny tryb działania Rady został ustalony po 13 latach obowiązywania konstytucji, z dniem 24 maja 2010 w drodze wydania przez Marszałka Sejmu wykonującego obowiązki Prezydenta RP Bronisława Komorowskiego zarządzenia "w sprawie trybu działania Rady Bezpieczeństwa Narodowego".
Zgodnie z powyższym zarządzeniem, Rada obraduje na posiedzeniach, które zwołuje Prezydent. Prezydent również przewodniczy posiedzeniom Rady; w razie jego nieobecności kompetencje te przejmuje wskazany przez niego członek Rady. Posiedzenia odbywają się w siedzibie Biura Bezpieczeństwa Narodowego, które również zapewnia Radzie obsługę organizacyjną, techniczną i finansową. Posiedzenia Rady przygotowuje Sekretarz Rady, którym z urzędu jest Szef Biura Bezpieczeństwa Narodowego. O ile Prezydent nie zarządzi inaczej, posiedzenia Rady są niejawne.
W posiedzeniach Rady uczestniczą członkowie Rady, a także, na zaproszenie Prezydenta, inne osoby niebędące członkami Rady – byli prezydenci i Prezesi Rady Ministrów oraz inne osoby, których udział jest wskazany z uwagi na przedmiot rozpatrywanych spraw.
Kompetencje.
Kompetencje Rady zostały określone w Konstytucji, zgodnie z którą jest to organ doradczy. W związku z powyższym nie jest ona uprawniona do podejmowania jakichkolwiek decyzji. Stosownie do wyżej wskazanego zarządzenia, Rada ma prawo do rozpatrywania i opiniowania założeń bezpieczeństwa, polityki zagranicznej, strategicznych problemów bezpieczeństwa narodowego i projektów jego strategii, doktryny obronnej, kierunków rozwoju sił zbrojnych, problemów pozamilitarnych dotyczących przygotowania systemu bezpieczeństwa narodowego.
Składy Rady.
Prezydentura Aleksandra Kwaśniewskiego (I kadencja).
Po raz pierwszy Rada została powołana przez prezydenta Aleksandra Kwaśniewskiego 20 stycznia 1998
Prezydentura Andrzeja Dudy.
Oficjalny skład (stan na 2016 rok):
W posiedzeniu RBN 10 marca 2020 spośród oficjalnie powołanych członków i prezydenta Andrzeja Dudy udział wzięli jej sekretarz Paweł Soloch (szef BBN), Mariusz Błaszczak (minister obrony narodowej) oraz Władysław Kosiniak-Kamysz (prezes PSL i przewodniczący klubu parlamentarnego Koalicji Polskiej). Oprócz nich uczestnikami były osoby pełniące w tym czasie stosowne funkcje:
W posiedzeniu RBN 28 stycznia 2022 ponownie wzięli udział – oprócz Andrzeja Dudy – pełniący te same funkcje, co w marcu 2020: Elżbieta Witek, Tomasz Grodzki, Mateusz Morawiecki, Mariusz Kamiński, Ryszard Terlecki, Władysław Kosiniak-Kamysz, Jakub Kulesza i Paweł Soloch. Ponadto jego uczestnikami byli:

</doc>
<doc id="334433" url="https://pl.wikipedia.org/wiki?curid=334433" title="Księstwo Saksonii-Lauenburga">
Księstwo Saksonii-Lauenburga

Księstwo Saksonii-Lauenburga – księstwo Świętego Cesarstwa Rzymskiego powstałe w wyniku podziału ziem dynastii askańskiej. W latach 1814–1866 kraj Związku Niemieckiego. Od 1866 państwo Związku Północnoniemieckiego, a po zjednoczeniu Niemiec w 1871 jedno z krajów Cesarstwa Niemieckiego. Stolicą do 1619 był gród Lauenburg/Elbe; później Ratzeburg. Jego terytorium zawiera się w południowej części kraju związkowego Szlezwik-Holsztyn.
Historia.
Po śmierci księcia saskiego Albrechta I Askańczyka jego państwo podzielili między siebie jego dwaj synowie: Jan I (Saksonia-Lauenburg) i Albrecht II (Saksonia-Wittenberg). Dali początek dwóm liniom saskim dynastii askańskiej. Księstwo Saksonii mimo podziału nadal pozostało formalne jednym krajem, a ostatecznie rozdzielono je w 1296 r. Powstały wówczas: Księstwo Saksonii-Wittenbergi oraz Księstwo Saksonii-Lauenburga.
Po wojnach napoleońskich, Saksonia-Lauenburg została przywrócona w 1813 r. Kongres wiedeński włączył księstwo do Związku Niemieckiego Na mocy traktatu wiedeńskiego w 1864, kończącego tzw. wojnę duńską, król Danii i książę Saksonii-Lauenburga Christian IX oddał księstwo Prusom i Austrii. W zamian za rekompensatę finansową w wysokości 2,5 mln koron duńskich, Austria zrzekła się roszczeń do Saksonii-Lauenburga na mocy konwencji z Gastein z sierpnia 1865. Księciem Lauenburga we wrześniu 1865 został król Prus Wilhelm I Hohenzollern. Król mianował następnie premiera Prus Ottona von Bismarcka ministrem Saksonii-Lauenburga. W 1866 r. Saksonia-Lauenburg dołączyła do Związku Północnoniemieckiego.
W 1871 r. Saksonia-Lauenburg stała się jednym z krajów zjednoczonych Niemiec. Jednakże w 1876 rząd księstwa postanowił zlikwidować suwerenność kraju. Akt zjednoczenia z Królestwem Pruskim wszedł w życie 1 lipca 1876. Jego terytorium włączono do pruskiej prowincji Szlezwik-Holsztyn jako powiat Herzogtum Lauenburg, czyli "Księstwo Lauenburg".
Władcy.
Dynastia askańska.
linia z Ratzeburga.
Ziemie księstwa włączono do księstwa Brunszwik-Celle
Welfowie.
W 1814 księstwo połączono unią personalną z Danią
Hohenzollernowie.
1876 – włączenie Księstwa Saksonii-Lauenburga do Królestwa Prus

</doc>
<doc id="334435" url="https://pl.wikipedia.org/wiki?curid=334435" title="Nagroda imienia Aleksandra Rekszy">
Nagroda imienia Aleksandra Rekszy

Nagroda imienia Aleksandra Rekszy – nagroda przyznawana corocznie od 1986 podczas finałów mistrzostw Polski w boksie dla osoby zasłużonej dla polskiego pięściarstwa.
Upamiętnia postać Aleksandra Rekszy, wybitnego dziennikarza sportowego, redaktora naczelnego pism "Ring Wolny" i "Boks", znawcy boksu amatorskiego i zawodowego. Została ufundowana przez wdowę po nim.

</doc>
<doc id="334437" url="https://pl.wikipedia.org/wiki?curid=334437" title="Roger Vadim">
Roger Vadim

Roger Vadim, właśc. Wadim Igoriewicz Plemiannikow (ur. 26 stycznia 1928 w Paryżu, zm. 11 lutego 2000 tamże) – francuski reżyser, scenarzysta i aktor ukraińskiego pochodzenia. Jeden z pionierów nowej fali francuskiego filmu.
Życie prywatne.
Miał pięć żon: Brigitte Bardot, Annette Strøyberg, Jane Fondę, Catherine Schneider i Marie-Christine Barrault. Był również związany z Catherine Deneuve.

</doc>
<doc id="334442" url="https://pl.wikipedia.org/wiki?curid=334442" title="Empire (ujednoznacznienie)">
Empire (ujednoznacznienie)

Miejscowości w USA:
Gminy w USA:

</doc>
<doc id="334447" url="https://pl.wikipedia.org/wiki?curid=334447" title="Saksonia-Altenburg">
Saksonia-Altenburg

Księstwo Saksonii-Altenburga (niem. "Herzogtum Sachsen-Altenburg") – księstwo Świętego Cesarstwa Rzymskiego powstałe z podziału ziem linii ernestyńskiej dynastii Wettynów. W 1672 roku odziedziczone przez Saksonię-Gotha, tworzy Saksonię-Gotha-Altenburg. Przywrócone w 1826 roku w wyniku nowego podziału ziem dynastii Wettynów. Do 1866 kraj Związku Niemieckiego. Od 1866 roku państwo Związku Północnoniemieckiego, a po zjednoczeniu Niemiec w 1871 roku jedno z krajów Cesarstwa Niemieckiego. Stolicą księstwa było miasto Altenburg.
Historia.
Książę Ernest I nie był aktywny politycznie, ale otwarty na kwestie społeczne. Doprowadził do uproszczenia administracji i większego rozwoju przemysłowego miasta. Od 1864 roku patronował pracom przy restauracji ratuszu w Altenburg. W 1873 roku otwarto Muzeum Narodowe. W 9 lutego 1855 wydał zarządzenie o ścisłym porozumieniu wojskowym z Prusami. Tydzień później został mianowany pruskiego generała à la suite. W czasie wojny prusko-austriackiej w 1866 roku, mimo osobistej sympatii dla wielu Wettynów i Austrii, zawarł sojusz wojskowy z Prusami. Konsekwencją ścisłego sojuszu z Prusami było przystąpienie Ernesta do Związku Północnoniemieckiego. Księstwo Saksonii-Altenburg w zamian za podporządkowanie się Prusom i przyjęcie narzuconego przezeń nowego porządku federalnego, otrzymało gwarancję niepodległości i nienaruszalności swojego terytorium.
Panujący w latach 1918-1908, bratanek i następca Ernesta I, Ernest II w październiku 1918 roku w obliczu zbliżającej się klęski, gdy istnienie monarchii było coraz bardziej zagrożone, zwlekał z wprowadzeniem choćby częściowych reform, w tym z wprowadzeniem nowego prawa wyborczego. 7 listopada 1918 roku wybuchły w księstwie zamieszki. Książę próbował jeszcze ratować sytuację uzupełniając skład rządu o grupę socjaldemokratów. Bezskutecznie. Dnia 13 listopada został zmuszony do abdykacji.
Książę Ernest II był jedynym byłym władcą niemieckim, który nie opuścił dawnej ojczyzny na terenie NRD. Powszechnie szanowany, zakończył życie w swym zameczku myśliwskim „Fröhliche Wiederkunft” koło Neustadt/Orla. W jego pogrzebie, nie bojąc się represji reżimu, brało udział wiele tysięcy dawnych poddanych.
Książęta (Herzöge).
Pierwsza kreacja "Stara linia".
W 1672 ziemie księstwa dziedziczy książę Saksonii-Gotha Ernest I Pobożny. W 1680, po podziale ziem obydwa księstwa tworzą Saksonię-Gotha-Altenburg.
Druga kreacja "Nowa linia".
1918 – zniesienie monarchii.

</doc>
<doc id="334448" url="https://pl.wikipedia.org/wiki?curid=334448" title="Kilblok">
Kilblok



</doc>
<doc id="334449" url="https://pl.wikipedia.org/wiki?curid=334449" title="Saksonia-Meiningen i Hildburghausen">
Saksonia-Meiningen i Hildburghausen

Księstwo Saksonii-Meiningen (niem. "Herzogtum Sachsen-Meiningen", od 1826 roku znane też jako Księstwo Saksonii-Meiningen i Hildburghausen) – księstwo Świętego Cesarstwa Rzymskiego powstałe z podziału ziem linii ernestyńskiej dynastii Wettynów. Od 1826 roku włączono do niego księstwo Saksonii-Hildburghausen. Od 1866 roku państwo Związku Północnoniemieckiego, a po zjednoczeniu Niemiec w 1871 roku jedno z krajów Cesarstwa Niemieckiego. Stolicą księstwa było miasto Meiningen.
Historia.
Bernard II wstąpił na tron w 1803 roku. Jego siostra Adelajda została królową Wielkiej Brytanii. 11 lutego 1825 roku zmarł Fryderyk IV (1774–1825), ostatni przedstawiciel linii Saksonia-Gotha-Altenburg. Dokonano nowego podziału ziem książąt saskich. Dotychczasowy władca księstwa Saksonii-Hildburghausen książę Fryderyk został władcą księstwa Saksonii-Altenburg. Natomiast władzę nad Hildburghausen przejął Bernard II. W wyniku nowego podziału obszar państwa Bernarda II zwiększył się dwukrotnie. Dwukrotnie zwiększyła się też liczba mieszkańców. 23 sierpnia 1829 dał książę swoim poddanym nową konstytucję.
Wraz z wyjazdem siostry Adelajdy do Anglii i nowym kontaktom nastąpiło ożywienie życia gospodarczego w księstwie. W 1830 roku książę Bernard został odznaczony Orderem Podwiązki. Poprawa sytuacji gospodarczej sprzyjała rozwojowi miast, przyczyniła się do ustanowienia dworskiego teatru ("Das Meininger Theater") oraz pozwoliła na budowę zamku Landsberg.
Książę Bernard III objął panowanie po śmierci swego ojca, który zmarł w dniu 25 czerwca 1914 roku w wieku 88 lat i po 48 latach panowania, na kilka dni przed zamachem w Sarajewie (28 czerwca 1914), mając wtedy 63 lata. Reprezentując konserwatywno-pruskie przekonania stał się z czasem mało popularny w tym będącym aż do dzisiaj liberalnym kraju. Po rozpoczęciu I wojny światowej Bernhard przekazał zarząd nad państwem swej małżonce Charlotte, która sprawowała rządy nad krajem jako księżna, a sam udał się na front, aby nadzorować oddziały wojskowe z Meiningen, jak też fortyfikacje wojskowe. Po klęsce Cesarstwa w I wojnie światowej i wybuchu rewolucji listopadowej w 1918 podobnie jak wszyscy niemieccy monarchowie został zmuszony do abdykacji.
Książęta ("Herzöge").
1918 – obalenie monarchii

</doc>
<doc id="334451" url="https://pl.wikipedia.org/wiki?curid=334451" title="Turisas">
Turisas

Turisas – zespół muzyczny z Finlandii założony w Hämeenlinna w 1997 przez Mathiasa Nygårda i Jussiego Wickströma. Muzyka grana przez grupę to mieszanina power metalu, folk metalu i symfonicznego metalu, ale sami określają się jako zespół grający battle metal (styl, który zapoczątkował Manowar). Natomiast pod względem lirycznym jest to viking metal, ponieważ zespół w swoich utworach opowiada o historii wikingów z XI wieku naszej ery.
Nazwa zespołu pochodzi od starożytnego fińskiego boga wojny Iku-Turso, zwanego też Turisas.

</doc>
<doc id="334453" url="https://pl.wikipedia.org/wiki?curid=334453" title="Podpora stępkowa">
Podpora stępkowa

Podpora stępkowa (kilblok) - podpora drewniana, żelbetowa lub stalowa podpierająca stępkę statku na pochylni lub w doku. Zwykle posiada możliwość regulacji wysokości za pomocą klinów, zbiornika z piaskiem lub układów hydraulicznych.

</doc>
<doc id="334469" url="https://pl.wikipedia.org/wiki?curid=334469" title="Józef Drelichowski">
Józef Drelichowski

Józef Drelichowski, ps. „Hen”, „Czartoryski” (ur. 10 lutego 1891 w Zwiniaczu, pow. Czortków, zm. 12 kwietnia 1977 w Krakowie) – porucznik piechoty cesarskiej i królewskiej armii, kapitan Wojska Polskiego, członek Narodowej Organizacji Wojskowej, Armii Krajowej i Narodowego Zjednoczenia Wojskowego.
Życiorys.
Urodził się 10 lutego 1891 r. w Zwiniaczu, w ziemiańskiej rodzinie Andrzeja i Eugenii z Radomskich. Uczęszczał do szkoły powszechnej w Trembowli i Lwowie. W 1909 r. zdał maturę w gimnazjum we Lwowie, a następnie rozpoczął studia na Wydziale Prawa Uniwersytetu Franciszkańskiego we Lwowie. W 1914 r. dostał absolutorium (tytuł magistra prawa otrzymał dopiero 26 maja 1926 r.). W czasie I wojny światowej walczył w armii austriackiej jako dowódca plutonu i kompanii na Bałkanach i w północnych Włoszech. Służbę wojskową zakończył w 1918 r. w stopniu porucznika.
Pod koniec listopada 1918 r. wstąpił do odrodzonego Wojska Polskiego. W czasie wojny polsko-ukraińskiej walczył w składzie 40 pułku piechoty Dzieci Lwowskich, natomiast podczas wojny polsko-bolszewickiej 1919–1920 był dowódcą kompanii wartowniczej w Przemyślu. Na początku 1920 r. został awansowany na stopień kapitana. W 1921 r. uczestniczył ochotniczo w III powstaniu śląskim. Był wówczas dowódcą 12 Zabrskiego pułku im. Stefana Czarnieckiego. Następnie powrócił do zawodowej służby wojskowej w WP. Do 1927 r. służył ponownie w 40 pp we Lwowie, a następnie 53 pułku piechoty Strzelców Kresowych w Stryju. W latach 1928–1930 był dowódcą kompanii szkolnej w Szkole Podchorążych Rezerwy w Tomaszowie Mazowieckim i Zambrowie. Wskutek decyzji ministra spraw wojskowych 31 października 1930 r. został przeniesiony z przyczyn politycznych w stan spoczynku.
10 maja 1939 r. na mocy wyroku Oficerskiego Sądu Honorowego przy Dowództwie Okręgu Korpusu we Lwowie został zdegradowany do stopnia szeregowego i usunięty z korpusu oficerskiego za obrazę legionistów. Wyrok został 23 sierpnia zatwierdzony przez ministra spraw wojskowych.
Do wybuchu wojny obronnej 1939 r. mieszkał w Czortkowie. Po klęsce wrześniowej natychmiast zaangażował się w działalność konspiracyjną. W listopadzie 1939 r. został zastępcą, a w lipcu 1940 r. - komendantem Podokręgu Krośnieńskiego NOW. Po scaleniu NOW z AK objął funkcję jednego z dwóch zastępców inspektora Inspektoratu AK Jasło. W tym okresie brał czynny udział w tajnych naradach organizowanych na plebanii w Bączalu Dolnym przez ówczesnego proboszcza ks. Floriana Zająca. W listopadzie 1943 r. otrzymał awans do stopnia majora.
Po zajęciu Podkarpacia przez wojska sowieckie początkowo ukrywał się. Przez krótki okres - jesienią 1944 r. - był szefem sztabu komendy Okręgu Rzeszowskiego NZW (NOW). Następnie udał się do ZSRR do Lwowa i Sambora w celu znalezienia swojej rodziny. Do Polski powrócił jako repatriant. Ponownie włączył się do konspiracji niepodległościowej, organizując podziemne struktury NZW na Podkarpaciu. Od kwietnia do grudnia 1945 r. (według innych źródeł od listopada 1946 r. aż do stycznia 1948 r.) wchodził w skład KG NZW, pełniąc funkcje jednego z zastępców Komendanta Głównego i jednocześnie szefa sztabu. Miał także zostać komendantem Okręgu Krakowskiego NZW. W 1947 r. wstąpił do Polskiego Stronnictwa Ludowego. Do 1952 r. pracował w Prezydium Miejskiej i Wojewódzkiej Rady Narodowej w Krakowie, a następnie do 1957 r. w Przedsiębiorstwie Robót Wodociągowych i Kanalizacji.
W 1946 r. ożenił się ze Stefanią Lelito (1902–1982).
Zmarł 12 kwietnia 1977 r. w Krakowie. Pochowany na Cmentarzu Rakowickim (kwatera XXIII-I-9a WSCH).

</doc>
<doc id="334478" url="https://pl.wikipedia.org/wiki?curid=334478" title="Plzeň">
Plzeň



</doc>
<doc id="334482" url="https://pl.wikipedia.org/wiki?curid=334482" title="Autostrada D5 (Czechy)">
Autostrada D5 (Czechy)

Autostrada D5 (czes. "dálnice D5") zwana także "Via Carolina" oraz "Plzeňská dálnice" (autostrada pilzneńska) – czeska autostrada o długości 151 km. Łączy Pragę przez Pilzno z Niemcami (autostrada A6 w kierunku Norymbergi), a przez to z europejską siecią autostrad. Stanowi jeden z czeskich odcinków międzynarodowej drogi E50.
Pierwsze plany dotyczące budowy autostrady łączącej Pragę z Niemcami przez Pilzno pojawiły się w latach trzydziestych XX wieku. Sytuacja polityczna po II wojnie światowej spowodowała, iż dopiero w roku 1977 rozpoczęła się budowa pierwszego odcinka koło Pragi. Ostatni odcinek D5 koło Pilzna otwarto w 2006 roku.
Budowa D5 trwała blisko 30 lat. Sukcesywnie oddawano do użytku następujące odcinki:

</doc>
<doc id="334483" url="https://pl.wikipedia.org/wiki?curid=334483" title="Via Carolina">
Via Carolina

Via Carolina – międzynarodowy szlak autostradowy łączący Paryż z Pragą. Na całej długości (ok. 1050 km) pokrywa się z przebiegiem europejskiej trasy E50.
Prowadzi przez terytorium Francji (Île-de-France, Szampania-Ardeny, Lotaryngia), Niemiec (Saarę, Nadrenia-Palatynat, Hesja, Badenia-Wirtembergia, Bawaria) i Czech (kraj pilzneński, kraj środkowoczeski, miasto Praga) następującymi drogami:
Miasta leżące przy trasie Via Carolina:

</doc>
<doc id="334485" url="https://pl.wikipedia.org/wiki?curid=334485" title="Reprezentacja Tunezji w piłce nożnej mężczyzn">
Reprezentacja Tunezji w piłce nożnej mężczyzn

Reprezentacja Tunezji w piłce nożnej mężczyzn – przedstawiciel Tunezji w międzynarodowych zawodach piłkarskich mężczyzn. Pięciokrotny uczestnik finałów mistrzostw świata, który nigdy nie wyszedł z fazy grupowej rozgrywek. Drużyna wystąpiła dziewiętnaście razy w finałach Pucharu Narodu Afryki (1962, 1963, 1965, 1978, 1982, 1994, 1996, 1998, 2000, 2002, 2004, 2006, 2008, 2010, 2012, 2013, 2015, 2017, 2019), gdzie największym sukcesem było zdobycie mistrzostwa w 2004 będąc gospodarzem turnieju.
Historia.
Pięciokrotnie grała w finałach mistrzostw świata. Premierowy start miał miejsce w roku 1978. Drużyna prowadzona przez legendarnego Abdelmajida Chetalego z Polską wprawdzie przegrała, a z reprezentacją RFN bezbramkowo zremisowała, ale pokonując 3:1 Meksyk, odniosła pierwsze zwycięstwo dla kontynentu afrykańskiego na światowym czempionacie i ostatecznie zajęła trzecie miejsce w grupie.
Od drugiej połowy lat 90. piłkarstwo tunezyjskie przeżywa swoje najlepsze dni. W 1996 roku reprezentacja zdobyła wicemistrzostwo Afryki i wzięła udział w Igrzyskach Olimpijskich, a rok później zakwalifikowała się – po dwudziestoletniej przerwie – do finałów mistrzostw świata. We Francji Tunezyjczycy zajęli ostatnie miejsce w grupie notując remis z Rumunią 1:1 i dwukrotnie przegrywając (z Kolumbią 0:1 oraz Anglią 0:2). Także w 1997 roku dwa kluby z Tunezji zdobyły najważniejsze afrykańskie trofea – Étoile Sportive du Sahel wywalczył Puchar Zdobywców Pucharów, a Espérance Tunis – Puchar CAF, odpowiednik europejskiego Pucharu UEFA. Tunezja była obecna również na Mundialu 2002. Koreańsko-japoński czempionat Kartagińskie Orły ponownie zakończyły już po fazie grupowej remisując 1:1 z Belgią, oraz przegrywając z Rosją i Japonią po 0:2. Premierowy triumf z 2004 roku w Pucharze Narodów Afryki ostatecznie udowodnił, że reprezentacja, którą od czterech lat prowadził Francuz Roger Lemerre, należy do absolutnej czołówki drużyn z Czarnego Kontynentu. Dzięki zwycięstwu w PNA 2004 reprezentacja Tunezji wystąpiła w rozgrywkach o Puchar Konfederacji 2005. Zakończyła je jednak już na fazie grupowej. W 2006 roku trzeci raz z rzędu udało jej się awansować do mistrzostw świata. Niemiecki mundial Tunezyjczycy rozpoczęli od remisu z Arabią Saudyjską 2:2. Później przyszły porażki z Hiszpanią 1:3 oraz Ukrainą 0:1. Z jednym punktem na koncie zajęli więc trzecie miejsce w grupie i odpadli z turnieju.
Ponownie Tunezyjczycy awansowali na mundial 12 lat później. W 2018 roku w Rosji Tunezja grała w grupie G razem z Anglią, Belgią, oraz Panamą. Po porażkach z Anglikami 1:2 i Belgami 2:5 w pierwszych dwóch spotkaniach na zakończenie zmagań grupowych i ostateczne pożegnanie z turniejem Orły Kartaginy wygrały 2:1 z Panamczykami. 
Fundamenty obecnej siły piłki tunezyjskiej zbudowali w latach 80. zagraniczni trenerzy, którzy przywieźli z Europy nowe wzorce szkoleniowe, położyli nacisk na przygotowanie taktyczne i zwiększyli dyscyplinę wśród zawodników. Dobrą opinię wyrobili sobie w Tunezji Polacy. Henryk Apostel, Bernard Blaut, Stefan Białas, Antoni Piechniczek, czy Ryszard Kulesza pracowali w najlepszych klubach w kraju, a dwaj ostatni prowadzili drużynę narodową (Kulesza w latach 1981-83, Piechniczek 1988-89). W latach 1994-1998 i 2015-2017 selekcjonerem reprezentacji był także Henryk Kasperczak. Obecnie selekcjonerem kadry Tunezji jest Nabil Maâloul, który prowadził tę kadrę w 2013 roku 
W Tunezji piłka nożna jest sportem numer jeden. Popularność piłkarzy i trenerów jest ogromna 
Większość piłkarzy, podobnie jak reprezentanci Kamerunu, czy Nigerii, gra w klubach francuskich. Niewielu występuje w kraju, jeśli już to najczęściej w Esperance Tunis.

</doc>
<doc id="334487" url="https://pl.wikipedia.org/wiki?curid=334487" title="Kino Pionier 1907 w Szczecinie">
Kino Pionier 1907 w Szczecinie

Kino Pionier 1907 (dawniej także: Kino Pionier 1909 lub kino „Pionier”) – kino w Szczecinie, jedno z najstarszych działających nieprzerwanie w tym samym miejscu kin na świecie.
W 2005 roku wydany został certyfikat Księgi rekordów Guinnessa poświadczający, że "Pionier" jest najstarszym kinem, jednak od 2008 roku tytuł ten przysługiwał działającemu od 1908 roku "Korsør Biograf Teater" w duńskim mieście Korsør. Aktualnie za najdłużej działające kino uznawane jest otwarte w 1902 roku (pierwsza projekcja miała miejsce w roku 1905) "L'Idéal Cinéma – Jacques Tati" we francuskiej miejscowości Aniche.
Historia kina.
Kino znajduje się w centrum miasta, przy al. Wojska Polskiego 2 − przed II wojną światową Falkenwalder Straße 2 (138, 212).
Oficjalnie kino rozpoczęło działalność 26 września 1909 od pokazu filmów krótkometrażowych, chociaż wyświetlano tu filmy już wcześniej, w 1907 roku.
Założycielem kina był Otto Blauert, rok później przejął je Albert Pietzke. Początkowo funkcjonowało jako "Helios", później, do 1945, nosiło nazwę "Welt-Theater". Od grudnia 1945 r. do grudnia 1950 r. działało jako "Odra" (później nazwę kina zmieniono na "Pionier"). Pierwszym wyświetlanym po wojnie filmem był "Iwan Groźny" w reż. Siergieja Eisensteina.
Jesienią 2009 roku, podczas realizacji filmu dokumentalnego pt. "W starym kinie - Pionier 1909", szczecińskiego reżysera Marcina Korneluka ekipa filmowa natrafiła na dokumenty potwierdzające prawdziwy wiek kina. W 1907 roku, przy Falkenwalder Straße 2 (dzisiejsza Wojska Polskiego 2) Otto Blauert prowadził w sali restauracyjnej "Kinematographenbesitzer", co potwierdza książka adresowa na rok 1908, której redakcja zakończona została w 1907 r. Rok powstania kina potwierdza również anons z książki adresowej wydanej w 1943 roku, z którego wynika że kino "Welt" obchodziło swoje 36. urodziny w 1943 roku.
Stan obecny.
Obecnie "Pionier" posiada dwie sale projekcyjne. "Sala Czerwona" jest większa i tradycyjna w wystroju. Sala "Kiniarnia" została urządzona w stylu retro, filmy ogląda się tu przy stolikach, a obok znajduje się bar, w którym można zamówić m.in. kawę, herbatę lub wino i poczytać czasopisma filmowe. 
Odniesienia w kulturze.
Wiele wskazuje na to, że to właśnie to szczecińskie kino (gdy nosiło jeszcze nazwę "Odra") uwiecznił poeta Konstanty Ildefons Gałczyński w swoim nastrojowym wierszu "Małe kina" z 1947, pisząc m.in.:

</doc>
<doc id="334493" url="https://pl.wikipedia.org/wiki?curid=334493" title="Jelgava">
Jelgava



</doc>
<doc id="334495" url="https://pl.wikipedia.org/wiki?curid=334495" title="Saksonia-Hildburghausen">
Saksonia-Hildburghausen

Księstwo Saksonii-Hildburghausen (niem. "Herzogtum Sachsen-Hildburghausen") – księstwo Świętego Cesarstwa Rzymskiego powstałe z podziału ziem linii ernestyńskiej dynastii Wettynów. W 1826 roku włączone do księstwa Saksonii-Meiningen. Od 1806 roku państwo Związku Reńskiego, a od 1815 roku państwo Związku Niemieckiego. Stolicą księstwa było miasto Hildburghausen.
Historia.
Po śmierci Fryderyka IV i tym samym wygaśnięciu linii rodu rządzącej księstwem Saksonii-Gothy-Altenburga, powstał spór pomiędzy pozostałymi przedstawicielami rodu o schedę po zmarłym księciu. Spór zakończył się po arbitrażu króla Saksonii Fryderyka Augusta II i zawarciu traktatu w Hildburghausen 12 listopada 1826. Na mocy ustaleń zdecydowano, że:
Książęta (Herzöge).
"1826 – Władzę nad Hildburghausen przejął książę Saksonii-Meiningen".

</doc>
<doc id="334496" url="https://pl.wikipedia.org/wiki?curid=334496" title="Gryżyna (województwo lubuskie)">
Gryżyna (województwo lubuskie)

Gryżyna (niem. "Griesel") – wieś w Polsce położona w województwie lubuskim, w powiecie krośnieńskim, w gminie Bytnica.
W latach 1975–1998 miejscowość administracyjnie należała do województwa zielonogórskiego.
Według danych z 2011 roku wieś liczyła 141 mieszkańców. 
Wieś położona ok. 22 km od Świebodzina. Siedziba Gryżyńskiego Parku Krajobrazowego. Wieś otoczona lasami Borów Lubuskich, na północ od Gryżyny rynna jezior gryżyńskich (największe jezioro Kałek).
Historia.
Jest to wieś o metryce średniowiecznej, ale o jej najstarszych dziejach dziś już niewiele wiadomo. Przez dłuższy czas losy miejscowości były związane z przedstawicielami rodu von Schlichting, którzy mieszkali tutaj od XVI do końca XVII wieku. Gryżyna oraz pobliski Kosobudz zostały zniszczone podczas wojny trzydziestoletniej wskutek działań wojska dowodzonego przez szwedzkiego generała Stalhansa, a Szlichtyngowie wkrótce po tym zrzekli się majątku w Gryżynie. Około 1700 roku osiedlił się we wsi baron von Schenkendorf, następnie około 1780 roku von Pfortner. Posiadłość objął po, nim książę von Hohenzollern. Jako właścicielkę dóbr w roku 1879 wymienia się żonę radcy stanu Krausego. Ówczesny wykaz pracujących we wsi zakładów obejmował gorzelnię, wapniarnię i cegielnię.
Zabytki.
Do wojewódzkiego rejestru zabytków wpisany jest:

</doc>
<doc id="334505" url="https://pl.wikipedia.org/wiki?curid=334505" title="Abell 1835 IR1916">
Abell 1835 IR1916

Abell 1835 IR1916 – galaktyka w konstelacji Panny. Były kandydat na najbardziej odległą kiedykolwiek zaobserwowaną galaktykę, leżący za gromadą galaktyk Abell 1835. Został odkryty w 2004 przez francuskich i szwajcarskich astronomów Europejskiego Obserwatorium Południowego, są nimi Roser Pelló, Johan Richard, Jean-François Le Borgne, Daniel Schaerer i Jean-Paul Kneib. Zmierzone przez nich przesunięcie ku czerwieni wyniosło z = ~10, co oznaczałoby, że galaktyka jest odległa o 13,23 miliarda lat świetlnych od Ziemi i prawdopodobnie uformowała się około 470 mln lat po Wielkim Wybuchu.
Późniejsze obserwacje, w tym wykonane w 2006 roku za pomocą Teleskopu Spitzera, podają w wątpliwość istnienie tej galaktyki.

</doc>
<doc id="334506" url="https://pl.wikipedia.org/wiki?curid=334506" title="Libjingle">
Libjingle

Libjingle - zestaw bibliotek i narzędzi służących do komunikacji głosowej (tzw. VoIP) w komunikatorach systemu Jabber. Jest to implementacja standardu Jingle, zbudowanego w architekturze P2P. 
Libjingle jest rozprowadzany na liberalnej licencji BSD, dzięki czemu można go używać w oprogramowaniu FLOSS jak i w oprogramowaniu zamkniętym. Został wydany przez Google w ramach komunikatora Google Talk. 
Drugim klientem (a zarazem pierwszym klientem open source), w którym próbowano wykorzystać tę bibliotekę był Psi. W tym celu powstała eksperymentalna gałąź kodu o nazwie Psi-Jingle, która jednak została porzucona ze względu na stagnację i niekompatybilność libjingle z protokołem. Ostatecznie Psi obsługuje Jingle od wydania stabilnego 0.13 za pomocą frameworku GStreamer.

</doc>
<doc id="334512" url="https://pl.wikipedia.org/wiki?curid=334512" title="German (metropolita)">
German (metropolita)



</doc>
<doc id="334514" url="https://pl.wikipedia.org/wiki?curid=334514" title="Saksonia-Coburg-Saalfeld">
Saksonia-Coburg-Saalfeld

Księstwo Saksonii-Coburg-Saalfeld – (niem. "Herzogtum Sachsen-Coburg-Saalfeld") – księstwo Świętego Cesarstwa Rzymskiego powstałe ze zjednoczenia ziem linii ernestyńskiej dynastii Wettynów. Od 1806 roku państwo Związku Reńskiego, a od 1815 kraj Związki Niemieckiego.
Historia.
Jan Ernest IV był dziesiątym dzieckiem Ernesta I Pobożnego i Elżbiety Zofii z Saksonii-Altenburg. W 1675 roku po śmierci ojca Jan Ernest rządził księstwem Saksonii-Gotha-Altenburg, początkowo wspólnie ze swoimi sześcioma starszymi braćmi, zgodnie z wolą ojca, lecz w 1680 roku bracia podzielili się ojcowską ziemią, a Jan Ernest jako najmłodszy z nich został w posiadaniu najmniejszej części ziemi – Saksonii-Saalfeld, oraz zarządzał miastami Gräfenthal, Probstzellą i Pössneck. Książę popadł w kłopoty finansowe, które skończyły się w wyniku bezpotomnej śmierci Alberta V, księcia Saksonii-Coburg, w 1699 roku, Henryka, księcia Saksonii-Römhild, w 1710 roku i Chrystiana, księcia Saksonii-Eisenberg, w 1707 roku. Jan Ernest przejął po nich schedę.
Księstwa Saksonii-Coburg i Saksonii-Saalfeld w 1699 roku połączyły się jednak jedynie unią personalną. Księstwa zjednoczyły się ostateczne w 1735.
Podział ziem Wettynów w 1826.
Po śmierci Fryderyka IV i tym samym wygaśnięciu linii rodu rządzącej księstwem Saksonii-Gotha-Altenburg powstał spór pomiędzy pozostałymi przedstawicielami rodu o schedę po zmarłym księciu. Spór zakończył się po arbitrażu króla Saksonii Fryderyka Augusta II i zawarciu traktatu w Hildburghausen 12 listopada 1826. Na mocy ustaleń zdecydowano, że:
Książęta Saksonii-Coburg i Saksonii-Saalfeld (od 1735 formalnie Saksonii-Coburg-Saalfeld).
W 1826 przekształcenie księstwa w Saksonię-Coburg-Gotha

</doc>
<doc id="334527" url="https://pl.wikipedia.org/wiki?curid=334527" title="Fotografia lotnicza">
Fotografia lotnicza



</doc>
<doc id="334528" url="https://pl.wikipedia.org/wiki?curid=334528" title="Pepi II">
Pepi II

Pepi II – "NeferKaRe" – władca starożytnego Egiptu z okresu Starego Państwa, z VI dynastii, syn faraona Pepiego I i królowej Anchnesmerire II (egip. "Merire-żyje-dla-niej").
Lata panowania i kontrowersje wokół długości rządów.
Pepi II odziedziczył tron po swym przyrodnim bracie Merenre I w wieku 6 lat i panował 94 lata. Gdyby było to prawdą, stanowiłoby najdłuższy okres rządów w historii Egiptu i wszystkich monarchii świata. Taką wersję długości panowania podaje Maneton, Pseudo-Eratostenes, a potwierdza Kanon turyński i w związku z tym znajduje to uznanie u niektórych autorów ("Helck, Hornung").
Liczba ta jednak jest też często odrzucana przez innych autorów dokonujących ogólnych analiz długości życia osób współczesnych władcy na podstawie informacji z ówczesnych czasów. Autorzy ci skłaniają się do rządów o długości od 64 ("von Beckerath, Goedicke") do ponad 70 lat ("Vercouter"). Najwyższą z całą pewnością poprawnie odczytaną datą jest „rok po 31 spisie ludności”, czyli 64 rok panowania, zanotowany na graffiti w Hatnub.
Genealogia.
Anchnesmerire I i Anchnesmerire II były córkami arystokraty z Abydos imieniem Chui i żonami Pepiego I. Pierwsza była matką następcy Pepiego I – Merenre I i księżniczki Neit – przyszłej żony Pepiego II, druga była matką następcy Merenre I – Pepiego II. Tak więc Merenre I i Pepi II byli przyrodnimi braćmi, a przyszła żona Pepiego II, księżniczka Neit, była jego przyrodnią siostrą. Syn Chui, Dżau, był wezyrem na dworze Merenre I i Pepiego II. Wszystkie te koligacje wskazują na wzmocnienie pozycji arystokracji z Abydos, którą władca chciał mocniej związać z domem panującym w celu ustabilizowania sytuacji w kraju oraz zapobieżenia secesji Południa.
Żony.
W ciągu swego długiego życia Pepi II pojął kilkanaście żon, z których na uwagę zasługują:
Małżeństwa w rodzinie królewskiej można określić jako kazirodcze, gdyż zgodnie z tradycją zawierane były pomiędzy blisko spokrewnionymi osobami – Neit była przyrodnią siostrą Pepiego II, a Iput jego bratanicą. Spośród wszystkich żon Pepiego II, dla Neit, Iput II i Udżebten zbudowano niewielkie piramidy i świątynie grobowe przy kompleksie grobowym Pepiego II w Sakkarze.
Wczesne lata panowania.
Matka Pepiego II, Anchenesmerire II najprawdopodobniej pełniła funkcję regentki we wczesnych latach jego panowania, sprawując władzę w imieniu swego małoletniego syna. Alabastrowa statua, znajdująca się obecnie w Muzeum Brooklyńskim, obrazuje młodego Pepiego II z insygniami władzy królewskiej, siedzącego na kolanach swej matki. Pomimo jego długiego panowania, rzeźba ta jest jedną z tylko trzech przedstawień tego szczególnego władcy. Prawdopodobnie w rządach współuczestniczył również brat Anchenesmerire, Dżau.
Nikłe wyobrażenie o charakterze małoletniego władcy może dać list, który wysłał on do Harchufa, gubernatora Asuanu, dowódcy ekspedycji handlowej do Nubii. Wyprawa, oprócz licznych dóbr, prowadziła Pigmeja, o czym wieść dotarła na dwór młodocianego władcy. Wywołało to zachwyt u króla, który wysłał do Harchufa list, obiecując sowite wynagrodzenie za dostarczenie na dwór żywego Pigmeja, który miał służyć jako ozdoba i rozrywka na dworze. List ten przetrwał w postaci drobiazgowych inskrypcji w grobowcu Harchufa.
Kontakty zagraniczne.
Uważa się, że Pepi II podtrzymywał tradycję swych poprzedników, kontynuując i pogłębiając stosunki (głównie handlowe) z sąsiadami z południa i wschodu. Egipt eksploatował złoża miedzi i turkusów w Uadi Maghara na Synaju. Istnieje przynajmniej jeden zapis, dokumentujący handlową wyprawę do Puntu oraz zapis o misji dyplomatycznej do Byblos w Palestynie. Następcą Harchufa był Pepinacht zwany Hekaib ("Ten-który-włada-sercem"). Poprowadził on wspomnianą już wyprawę do Byblos i dwie do Nubii.
Oprócz wypraw handlowych i dyplomatycznych, w okresie panowania Pepiego były organizowane również wyprawy wojenne. Przekazy mówiące o sukcesach militarnych tych wypraw oparte są głównie o sceny z królewskiej piramidy, ukazujące króla jako sfinksa depczącego swych wrogów, w tym również przywódcę libijskiego i jego rodzinę, są one jednak niemal identyczne ze scenami z kompleksu grobowego Sahure, co stawia pod znakiem zapytania prawdziwość ukazanych wydarzeń. Pod koniec panowania Pepiego II relacje międzypaństwowe uległy całkowitemu załamaniu, co stanowiło znak zbliżającego się rozkładu władzy centralnej.
Schyłek Starego Państwa.
Początki schyłku VI dynastii i całego okresu w historii Egiptu zwanego Starym Państwem datują się już za panowania Pepiego I, który pojął za żony dwie siostry, córki nomarchy Chui. Stały się one matkami przyszłych władców. Ich brat został później wezyrem na dworze królewskim. Wzrost wpływów lokalnych dygnitarzy, nomarchów, był głównym czynnikiem rozkładu władzy centralnej, gdyż urzędnicy ci, wraz z upływem wieloletniego panowania Pepiego II, stawali się niemal feudalnymi władcami lokalnymi, a w terytoriach im podległych obowiązywał dziedziczny system sprawowania władzy. Tradycyjne zwolnienie z podatków powiększało zamożność i niezależność nomarchów i urzędników państwowych, powodując zarazem stopniowy wzrost ich wpływów, a co za tym idzie wzrost ich realnej władzy i jednocześnie decentralizację władzy faraona. Gwałtownie rosła rywalizacja dostojników skupionych wokół dworu, co spowodowało lawinę urzędów dworskich, przechodzących stopniowo w godności wyłącznie tytularne. Następnego kroku w tym procesie dokonał sam faraon, dzieląc urząd wezyra na dwóch dygnitarzy – wezyrów Górnego i Dolnego Egiptu. Jeden rezydował w Memfis, a drugi w Tebach. W późniejszym okresie urząd wezyra Górnego Egiptu przenoszono wielokrotnie w różne miejsca. Niezwykle długie panowanie Pepiego II spowodowało skostnienie administracji państwowej oraz, co niezwykle znaczące, kryzys następstwa po nim. (Znacznie lepiej udokumentowana jest podobna sytuacja, mająca miejsce za czasów XIX dynastii pod koniec 67-letniego panowania Ramzesa II).
Kompleks grobowy.
Został pochowany w piramidzie w Sakkarze w sąsiedztwie innych kompleksów grobowych władców Starego Państwa.

</doc>
<doc id="334529" url="https://pl.wikipedia.org/wiki?curid=334529" title="Adam Mirecki">
Adam Mirecki

Adam Mirecki, ps. "Adaś" (ur. 9 stycznia 1909 w Ulanowie, zm. 24 października 1952 w Warszawie) – członek Związku Akademickiego Młodzież Wszechpolska i Stronnictwa Narodowego oraz Narodowej Organizacji Wojskowej i Armii Krajowej.
Okres przedwojenny.
Był synem Dominika i Pauliny z domu Ścisłowskiej, bratem Bronisława, Kazimierza, Leona i Marii. Uczył się w Państwowym Gimnazjum w Nisku, a następnie w Prywatnym Gimnazjum w Borszczowie, w którym w 1931 zdał maturę. W okresie od września 1932 do lipca 1933 odbywał obowiązkową służbę wojskową w Dywizyjnym Kursie Podchorążych Piechoty Rezerwy przy 17 pułku piechoty w Rzeszowie. Zakończył ją w stopniu kaprala podchorążego rezerwy. Następnie rozpoczął studia na Wydziale Prawa Uniwersytecie Jana Kazimierza we Lwowie, ale ich nie ukończył. Związał się wówczas z ruchem narodowym. Był członkiem Młodzieży Wszechpolskiej i Stronnictwa Narodowego. Po przerwaniu studiów, podjął pracę jako urzędnik samorządowy w Nisku. 1 stycznia 1936 dostał awans do stopnia podporucznika rezerwy. W listopadzie-grudniu 1938 uczestniczył w akcji zajmowania Zaolzia w ramach 24 pułku ułanów.
Okres wojny.
Podczas wojny obronnej w 1939 dowodził plutonem, a następnie kompanią w 3 pułku piechoty Legionów w składzie 2 Dywizji Piechoty Legionów. Dostał się do niewoli niemieckiej, z której zbiegł i powrócił do Niska. W listopadzie 1939 wskutek donosu miejscowych Ukraińców został aresztowany przez Niemców. Udało mu się jednak uciec 11 stycznia 1940 z transportu do obozu koncentracyjnego. Wiosną 1940 mianowano go komendantem NOW w powiecie kolbuszowskim (być może wchodził też wówczas w skład komendy Okręgu Rzeszowskiego). W listopadzie 1940 został ponownie aresztowany. Osadzono go w więzieniu w twierdzy Przemyśl, skąd zbiegł pod koniec grudnia. Przez krótki czas przebywał w Jarosławiu i Tryńczy.
W połowie 1941 został komendantem Okręgu Lubelskiego NOW. W listopadzie 1942 trzeci raz aresztowany podczas łapanki w Lublinie, znowu zbiegł z transportu do obozu koncentracyjnego. Krótko był członkiem KG NOW, a następnie w czerwcu 1943 objął stanowisko komendanta Okręgu Lwowskiego NOW. Po scaleniu NOW z AK, został oficerem organizacyjnym ds. partyzantki w komendzie Okręgu AK Lwów. Pod koniec lipca 1943 został aresztowany już po raz czwarty, ale po raz kolejny udało mu się zbiec z transportu. Wreszcie w grudniu 1943 został aresztowany już ostatecznie, tym razem w Nisku, gdy wracał z odprawy komendantów okręgów w Warszawie. Był więziony przez Niemców w kilku więzieniach (m.in. w Tarnowie i Krakowie) oraz w obozach koncentracyjnych (m.in. w Bergen-Belsen). 15 kwietnia 1945 został uwolniony przez wojska angielskie.
Okres powojenny.
W listopadzie 1945 powrócił do Polski i natychmiast zaangażował się w działalność konspiracyjną przeciw komunistom. Jednakże już w grudniu – zagrożony aresztowaniem przez UB – opuścił kraj razem z kilkunastoma działaczami narodowymi i poprzez Czechosłowację przybył do zachodnich Niemiec. W maju 1946 przyjechał do Polski jako kurier SN. 17 lipca został aresztowany przez UB i wyrokiem Wojskowego Sądu Rejonowego w Warszawie z 23 maja 1947 skazany na karę 6 lat więzienia, złagodzoną w wyniku amnestii do 3 lat. 17 lipca 1949 został zwolniony z więzienia we Wronkach i rozpoczął studia prawnicze na Katolickim Uniwersytecie Lubelskim. Ponownie aresztowany 5 grudnia 1951 w związku z tzw. „sprawą Bergu”, wyrokiem WSR w Warszawie pod przewodnictwem ppłka Mieczysława Widaja, nr sądu: R. Warszawa Sr. 291/52 został skazany na podst. 7,8 Dekr. z 13 czerwca 1946 28 kwietnia 1952 na karę śmierci. Wspólnie z nim skazani zostali na śmierć jego współtowarzysze broni – Władysław Lisiecki i Mieczysław Gągorowski. 9 lipca 1952 Najwyższy Sąd Wojskowy utrzymał wyrok w mocy, a prezydent Bierut decyzją z 17 października 1952 nie skorzystał z prawa łaski.
Rozstrzelano go w więzieniu mokotowskim 24 października 1952. Jego symboliczny grób znajduje się na cmentarzu w Racławicach koło Niska, a także na Cmentarzu Wojskowym na Powązkach w Warszawie w Kwaterze „Na Łączce”. Został pochowany w Kwaterze Ł Cmentarza Wojskowego na Powązkach, jego szczątki zostały odnalezione w wyniku prac ekshumacyjnych w 2017, a o ich identyfikacji poinformowano publicznie 4 października 2018.
W 1992 i 1994 Sąd Warszawskiego Okręgu Wojskowego unieważnił wcześniejsze wyroki, stwierdzając że "przypisane Mireckiemu czyny były związane z działalnością na rzecz niepodległego bytu Państwa Polskiego".
W 2007 prezydent RP Lech Kaczyński odznaczył go pośmiertnie Krzyżem Komandorskim z Gwiazdą Orderu Odrodzenia Polski.
Jego szczątki zostały odnalezione w 2017 roku przez zespół IPN na terenie kwatery Ł Cmentarza Wojskowego na Powązkach.
Został pochowany na Cmentarzu Wojskowym na Powązkach w Warszawie w Panteonie – Mauzoleum Wyklętych-Niezłomnych.

</doc>
<doc id="334532" url="https://pl.wikipedia.org/wiki?curid=334532" title="Ari Thorgilsson">
Ari Thorgilsson



</doc>
<doc id="334534" url="https://pl.wikipedia.org/wiki?curid=334534" title="Goalball">
Goalball

Goalball – gra drużynowa dla osób niewidomych i słabowidzących. Została stworzona w 1946 roku przez Niemca Seppa Reindle i Austriaka Hansa Lorenzena w ramach doskonalenia sposobów rehabilitacji niewidomych weteranów II wojny światowej.
Zasady.
Drużyna składa się z trzech zawodników, grających z zasłoniętymi oczami, broniących bramki o wysokości 1,3 metra zajmującej całą szerokość boiska. Boisko do goalballa ma 9 × 18 m i podzielone jest na trzy strefy: bramkową (na szerokość 3 m od bramki), rzutu (3 m za strefą bramkową) i strefę środkową, zajmującą szerokość 6 m na środku boiska. Piłka musi być toczona. Podczas rzutu musi dotknąć strefy rzutu zarówno drużyny rzucającej, jak i broniącej. Po pierwszym kontakcie piłki z zawodnikiem drużyny broniącej drużyna ta ma 10 sekund na odrzucenie piłki. Za przewinienia drużyna może otrzymać rzut karny – jeden zawodnik broni całej bramki. Gra trwa 2 razy po 12 min. Piłka zawiera dzwoneczki i waży 1,25 kg. Mecze rozgrywane są w absolutnej ciszy. Dla wyrównania szans zawodników niewidomych i słabowidzących, podczas meczu goalballa gracze mają zaklejone specjalnymi plastrami oczy oraz dodatkowo noszą nieprzezroczyste gogle. Wszystkie linie na boisku są wyklejone plastrem, pod którym znajduje się sznurek w celu ułatwienia poruszania się i orientacji na nim, gdyż zawodnicy jedną ręką niemal cały czas dotykają podłoża.
Goalball na świecie.
W goalball rozgrywane są mistrzostwa świata, Europy i Polski. Jest to dyscyplina paraolimpijska od 1976 roku i jest pierwszą oficjalną olimpijską grą zespołową dla osób niewidomych i słabowidzących.
Obecnym mistrzem paraolimpijskim (2016) jest reprezentacja Litwy (wśród mężczyzn) oraz Turcji (wśród kobiet).
Obecnym mistrzem świata (2018) jest reprezentacja Brazylii (wśród mężczyzn) oraz Rosji (wśród kobiet).
Obecnym mistrzem Europy (2019) jest reprezentacja Niemiec (wśród mężczyzn) oraz Turcji (wśród kobiet).
Goalball w Polsce.
Obecnym mistrzem Polski (2015) jest drużyna Katowic, natomiast wicemistrzem drużyna Wrocławia. Obecnym mistrzem Polski juniorów (2015), jest drużyna Wrocławia.
W Polsce rozgrywane są także Puchary Polski - w 2015 roku zwycięzcą Pucharu Polski była drużyna Białegostoku, natomiast Puchar Polski "Silesia Cup" zwyciężyła drużyna Wrocławia.

</doc>
<doc id="334539" url="https://pl.wikipedia.org/wiki?curid=334539" title="Matka Boska Ostrobramska">
Matka Boska Ostrobramska



</doc>
<doc id="334540" url="https://pl.wikipedia.org/wiki?curid=334540" title="Atanazy (metropolita Moskwy)">
Atanazy (metropolita Moskwy)

Atanazy, imię świeckie Andriej (zm. 1575) – metropolita moskiewski i całej Rusi od marca 1564 do maja 1566 r.
Życiorys.
Pochodził z Perejasławia Zaleskiego. Był duchowym uczniem świętego mnicha Daniela Perejasławskiego. Przed 1550 ożenił się i został wyświęcony na kapłana, zaś w wymienionym roku mianowano go protopopem soboru Zwiastowania na Kremlu moskiewskim i spowiednikiem cara Iwana IV Groźnego.
Brał udział w marszu Iwana Groźnego na Kazań, odprawiając w jego trakcie nabożeństwa w intencji sukcesów wojsk rosyjskich (1552). Według tradycji w drodze został uzdrowiony przed relikwiami św. Aleksandra Newskiego. Po zdobyciu Kazania brał udział w ceremonii położenia kamienia węgielnego pod pierwszą cerkiew w mieście. W 1554 razem z metropolitą moskiewskim Makarym udzielił sakramentu chrztu następcy tronu, Iwanowi Iwanowiczowi.
Metropolita moskiewski.
Po śmierci żony, w 1562 wstąpił do Monasteru Czudowskiego i przyjął imię mnisze Atanazy. Dwa lata później, na soborze zwołanym po śmierci metropolity Makarego, został 24 lutego wybrany na jego następcę, zaś 5 marca intronizowany. Brał udział w chirotonii biskupiej biskupa kazańskiego Germana. 
W okresie sprawowania urzędu przez Atanazego metropolita moskiewski przestał brać udział w oficjalnych naradach państwowych z carem. Gdy Iwan Groźny rozpoczął prześladowania bojarów i opuścił Moskwę w 1564, Atanazy bezskutecznie wstawiał się za skazanymi na śmierć członkami potężnych rodów. Wzywał cara, by powstrzymywał się od przelewu krwi. Ostatecznie w 1566, być może wskutek niezgody na politykę opriczniny, Atanazy odszedł z urzędu i zamieszkał w Monasterze Czudowskim.
Zmarł w 1575 i został pochowany w klasztorze, w którym spędził ostatnie lata życia.
Działalność ikonograficzna i pisarska.
Zajmował się odnawianiem starych ikon i pisaniem nowych. W 1555 razem z metropolitą Makarym odnawiał cudotwórczy obraz św. Mikołaja przywieziony do Moskwy z Wiatki (Chłynowa). Był także autorem Księgi stopni, gdzie w latach 1560/1561–1563 spisywał historię ziem ruskich. Z 1566 pochodzi wzmianka o odnawianiu przez niego Włodzimierskiej Ikony Matki Bożej.

</doc>
<doc id="334541" url="https://pl.wikipedia.org/wiki?curid=334541" title="Choroba Beri-beri">
Choroba Beri-beri



</doc>
<doc id="334542" url="https://pl.wikipedia.org/wiki?curid=334542" title="Adam Ołdakowski">
Adam Ołdakowski

Adam Ołdakowski (ur. 25 grudnia 1955 w Giżycku) – polski polityk, inżynier rolnik, działacz związkowy, poseł na Sejm IV, V, VIII i IX kadencji.
Życiorys.
Wykształcenie i praca zawodowa.
W 1982 ukończył studia na Akademii Rolniczo-Technicznej w Olsztynie. W latach 1984–1986 pracował w PGR we wsi Tolko. Od 1987 prowadzi 600-hektarowe gospodarstwo rolne w Witkach pod Bartoszycami. Był też właścicielem Zakładu Usług Rolniczych. Od 1995 pełnił funkcję prezesa Rejonowego Związku Plantatorów Buraka Cukrowego. Od 1998 do 2000 zasiadał w radzie społecznej Kasy Chorych w województwie warmińsko-mazurskim. W 1998 został wiceprzewodniczącym wojewódzkich struktur Związku Zawodowego Rolnictwa „Samoobrona”.
W 2010 został pełnomocnikiem Europejskiego Centrum Wsparcia Społecznego Helper w Olsztynie. Wszedł w skład Powiatowej Rady Zatrudnienia w Bartoszycach. Został odznaczony odznaką „Zasłużony dla Warmii i Mazur”.
Działalność polityczna.
W 1988 wstąpił do Zjednoczonego Stronnictwa Ludowego, a od 1990 do 1998 należał do Polskiego Stronnictwa Ludowego. W latach 1994–1998 był radnym i członkiem zarządu gminy Bartoszyce. W wyborach samorządowych w 1998 bezskutecznie ubiegał się o mandat radnego województwa z listy Przymierza Społecznego. W 2000 wstąpił do Samoobrony RP. Stanął na czele struktur powiatowych partii i wszedł w skład jej rady krajowej.
W wyborach parlamentarnych w 2001 liczbą 10 124 uzyskał głosów mandat poselski na Sejm IV kadencji jako kandydat tej partii z okręgu elbląskiego.
Prokurator Prokuratury Rejonowej w Olsztynie oskarżył go udział w nielegalnej okupacji Urzędu Wojewódzkiego. Postępowanie karne w tej sprawie zostało w 2002 warunkowo umorzone przez sąd rejonowy w Olsztynie.
W wyborach w 2005 po raz drugi został posłem liczbą 7488 głosów. Zasiadał w Komisji Obrony Narodowej, Komisji Ochrony Środowiska, Zasobów Naturalnych i Leśnictwa i Komisji Polityki Społecznej. Od lipca do listopada 2007 był członkiem Rady Służby Publicznej.
W przedterminowych wyborach parlamentarnych w 2007 bezskutecznie ubiegał się o reelekcję (otrzymał 2485 głosów). W 2008 został przewodniczącym struktur Samoobrony RP w województwie warmińsko-mazurskim oraz przewodniczącym Związku Zawodowego Rolnictwa „Samoobrona” w regionie. Funkcje te pełnił do 2009, kiedy wystąpił z partii.
W wyborach samorządowych w 2010, kandydując jako bezpartyjny kandydat na wójta gminy Bartoszyce, otrzymał 30,64% głosów i przeszedł do II tury wyborów, w której przegrał, uzyskując 46,67% poparcia oraz zdobył mandat radnego rady powiatu bartoszyckiego z listy Komitetu Wyborczego Wyborców „Odrodzenie”.
W wyborach parlamentarnych w 2011 bez powodzenia kandydował do Sejmu jako kandydat bezpartyjny z listy Prawa i Sprawiedliwości (otrzymał 3487 głosów). W 2014 z ramienia tej partii został wybrany do sejmiku warmińsko-mazurskiego. W 2015 jako członek PiS uzyskał mandat posła VIII kadencji, otrzymując 4983 głosy. W wyborach w 2019 nie został ponownie wybrany, jednak w maju 2021 objął mandat poselski zwolniony po śmierci Jerzego Wilka.
Życie prywatne.
Jest synem Tadeusza i Zofii Ołdakowskich. Jest żonaty, ma troje dzieci. Jest kuzynem Jana Ołdakowskiego.

</doc>
<doc id="334543" url="https://pl.wikipedia.org/wiki?curid=334543" title="Beri-Beri">
Beri-Beri



</doc>
<doc id="334545" url="https://pl.wikipedia.org/wiki?curid=334545" title="Szkoła Orląt">
Szkoła Orląt



</doc>
<doc id="334546" url="https://pl.wikipedia.org/wiki?curid=334546" title="Alina Gut">
Alina Gut

Alina Gut z domu Suska (ur. 10 lutego 1938 w Lublinie) – polska polityk, radca prawny, posłanka na Sejm V kadencji.
Życiorys.
Wykształcenie i praca zawodowa.
W 1974 ukończyła studia prawnicze na Wydziale Prawa i Administracji Uniwersytetu Marii Curie-Skłodowskiej w Lublinie, a w 1976 uzyskała uprawnienia radcy prawnego.
W latach 1964–1976 pracowała jako specjalista w Lubelskiej Wytwórni Tytoniu. Następnie była radcą prawnym w Zespole Opieki Zdrowotnej w Lublinie (1976–1983), Gminnej Spółdzielni w Urszulinie (1983–1985) i GS w Kraśniczynie (1983–1992). Od 1992 do 1999 prowadziła agencję celną, później przeszła na emeryturę.
W 1995 została zatrzymana pod zarzutem łapownictwa. Po trzyletnim procesie sąd warunkowo umorzył sprawę, uznając ją za winną dokonania zarzucanego jej czynu i karząc grzywną.
Działalność polityczna.
W 2002 wstąpiła do Samoobrony RP i weszła w skład władz regionalnych partii. Bez powodzenia kandydowała w wyborach samorządowych w tym samym roku.
W wyborach w 2005 z jej listy uzyskała mandat poselski na Sejm V kadencji z okręgu lubelskiego liczbą 8455 głosów. Zasiadała w Komisji Sprawiedliwości i Praw Człowieka, Komisji Ustawodawczej, Komisji do Spraw Kontroli Państwowej, Komisji Edukacji, Nauki i Młodzieży oraz Komisji Nadzwyczajnej ds. zmian w Konstytucji RP. W marcu 2006 objęła funkcję wiceprzewodniczącej Komisji Nadzwyczajnej do spraw zmian w kodyfikacjach. Była też wiceprzewodniczącą Podkomisji nadzwyczajnej do rozpatrzenia rządowego projektu ustawy o zmianie ustawy – Prawo o ustroju sądów wojskowych oraz ustawy o służbie wojskowej żołnierzy zawodowych. Wchodziła w skład stałej delegacji do Zgromadzenia Parlamentarnego Polski i Ukrainy. Od stycznia do lutego 2006 była też członkiem Krajowej Rady Sądownictwa.
Bez powodzenia kandydowała do Senatu w okręgu chełmskim w przedterminowych wyborach parlamentarnych w 2007. W styczniu 2008 została przewodniczącą struktur Samoobrony RP w Lublinie.
Życie prywatne.
Jest mężatką, ma dwoje dzieci.

</doc>
<doc id="334549" url="https://pl.wikipedia.org/wiki?curid=334549" title="Andrzej Ruciński (polityk)">
Andrzej Ruciński (polityk)

Andrzej Ruciński (ur. 15 października 1958 w Kłodawie) – polski polityk, przedsiębiorca, menedżer, działacz sportowy, rolnik, poseł na Sejm V kadencji.
Życiorys.
Wykształcenie i praca zawodowa.
Posiada wyższe wykształcenie (w 2002 ukończył studia na Wydziale Zarządzania i Marketingu Szkoły Wyższej im. Pawła Włodkowica w Płocku).
W latach 1973–1978 pracował jako murarz w Kutnowskim Przedsiębiorstwie Budowlanym, a następnie jako kierownik w Rolniczej Spółdzielni Produkcyjnej w Kole. W latach 1979–1982 był sztygarem w Kopalni Soli w Kłodawie, a przez kolejne dwa lata pracował w Przedsiębiorstwie Górnictwa Surowców Chemicznych „HYDROKOP”.
Od 1984 prowadzi własną działalność gospodarczą (jest właścicielem firmy budowlanej i 73-hektarowego gospodarstwa rolnego). Od 1995 należy do Kłodawskiego Towarzystwa Gospodarczego, a od 2004 także do Kolskiej Izby Gospodarczej. W latach 2007–2008 wchodził w skład zarządu klubu sportowego Górnik Kłodawa.
Działalność polityczna.
Od 1994 do 2002 był radnym i wiceprzewodniczącym rady gminy Kłodawa. Szefował zarządom wojewódzkim Bezpartyjnego Bloku Wspierania Reform (1993–1994) i Partii Republikanie (1994–1995) w Koninie. W wyborach parlamentarnych w 1993 bez powodzenia ubiegał się o mandat poselski z ramienia BBWR. W 1998 wstąpił do partii Przymierze Samoobrona (działającej od 2000 pod nazwą Samoobrona Rzeczpospolitej Polskiej). Zasiadał we władzach wojewódzkich tej partii. W wyborach samorządowych w 2002 ubiegał się z ramienia KWW „Pojednanie” o urząd burmistrza Kłodawy. Z wynikiem 4,56% głosów zajął ostatnie miejsce spośród sześciu kandydatów. Od 2001 do 2005 był asystentem posła Alfreda Budnera.
W wyborach w 2005 z listy Samoobrony RP uzyskał mandat poselski w okręgu konińskim liczbą 2366 głosów. W Sejmie był członkiem Komisji Gospodarki oraz Komisji Rozwoju Przedsiębiorczości. We wrześniu 2006 wystąpił z Samoobrony RP i następnie, do grudnia 2006, należał do nowo powstałego klubu parlamentarnego Ruch Ludowo-Narodowy.
W kwietniu 2007 wstąpił do Prawa i Sprawiedliwości. W wyborach parlamentarnych w tym samym roku z listy PiS bez powodzenia ubiegał się o reelekcję (otrzymał 3814 głosów). W 2008 wystąpił z tej partii i przeszedł do Stronnictwa „Piast”. W 2009 był kandydatem komitetu Libertas w wyborach do Parlamentu Europejskiego; otrzymał 818 głosów. W 2018 wystartował do rady powiatu kolskiego z ramienia ugrupowania Wolni i Solidarni.
Życie prywatne.
Jest żonaty, ma troje dzieci.

</doc>
<doc id="334552" url="https://pl.wikipedia.org/wiki?curid=334552" title="Arnold Masin">
Arnold Masin

Arnold Wiktor Masin (ur. 6 kwietnia 1977 w Staszowie) – polski polityk, informatyk, były wiceminister sportu i turystyki, poseł na Sejm V kadencji, w 2009 pełniący obowiązki prezesa Ligi Polskich Rodzin.
Życiorys.
Ukończył Technikum Górnicze „PIOMA” w Piotrkowie Trybunalskim, a w 2003 studia informatyczne z tytułem inżyniera w Wyższej Szkole Humanistyczno–Ekonomicznej w Łodzi. Ukończył też studia magisterskie na wydziale Fizyki i Informatyki Stosowanej Uniwersytetu Łódzkiego oraz studia podyplomowe w SGH w Warszawie. Został doktorantem w Głównym Instytucie Górnictwa w Katowicach.
Pracował jako informatyk w dwóch prywatnych firmach, a od 2004 do 2005 był zatrudniony na stanowisku specjalisty ds. administracyjnych w Wojewódzkim Funduszu Ochrony Środowiska i Gospodarki Wodnej.
Działał w Narodowym Odrodzeniu Polski, potem w Młodzieży Wszechpolskiej, wstąpił następnie do Ligi Polskich Rodzin. W 2005 wraz z grupą kilku innych osób związanych z LPR złożył wniosek o rejestrację partii politycznej o nazwie „Partia Demokratyczna”, uprzedzając w ten sposób ogłoszone publiczne w lutym tego roku zamierzenie Władysława Frasyniuka, Tadeusza Mazowieckiego i innych polityków związanych wcześniej z Unią Wolności. Partia ta nie podjęła faktycznej działalności, zaś działacze UW zmienili nazwę na Partia Demokratyczna – demokraci.pl.
W wyborach parlamentarnych w 2005 uzyskał mandat poselski z listy LPR, kandydując w okręgu piotrkowskim i otrzymując 4168 głosów. Od 27 kwietnia 2007 do 23 lipca 2007 zajmował stanowisko sekretarza stanu w Ministerstwie Sportu, następnie do 13 sierpnia 2007 w Ministerstwie Sportu i Turystyki. Nadzorował prace w departamentach prawno-kontrolnym i współpracy międzynarodowej. W tym czasie zasiadał w Komitecie Stałym Rady Ministrów oraz w Komitecie Rady Ministrów do Spraw Informatyzacji i Łączności. W przedterminowych wyborach parlamentarnych w tym samym roku bez powodzenia ubiegał się o reelekcję.
W lutym 2009 objął funkcję sekretarza generalnego LPR, a dwa miesiące później (19 kwietnia) został p.o. prezesa partii, którym był do 14 lipca. Od sierpnia do listopada 2009 pracował w TVP na stanowisku doradcy zarządu. Zajął się prowadzeniem fermy ślimaków koło Kleszczowa.
W wyborach samorządowych w 2010 bez powodzenia kandydował na radnego rady miasta Bełchatowa z listy Komitetu Wyborczego Wyborców „Plus”. W wyborach parlamentarnych w 2011 zajął ostatnie miejsce na liście kandydatów partii Polska Jest Najważniejsza w okręgu wrocławskim. W LPR działał (zasiadając w zarządzie) do 2013. Potem związany z Polską Razem (jako pełnomocnik na powiat bełchatowski, a także przez krótki okres w 2014 jako pełnomocnik w okręgu piotrkowskim). Ponadto w 2014 kandydował ponownie bezskutecznie do rady powiatu z ramienia Platformy Obywatelskiej.
Przeszedł chorobę nowotworową; wypowiadał się jako zwolennik medycznego zastosowania marihuany.

</doc>
<doc id="334553" url="https://pl.wikipedia.org/wiki?curid=334553" title="Nimrod (ujednoznacznienie)">
Nimrod (ujednoznacznienie)



</doc>
<doc id="334555" url="https://pl.wikipedia.org/wiki?curid=334555" title="Bernard Ptak">
Bernard Ptak

Bernard Adam Ptak (ur. 9 sierpnia 1954 w Mościszkach) – polski polityk, technik rolnik, poseł na Sejm RP V kadencji.
Życiorys.
Wykształcenie i praca zawodowa.
W 1974 ukończył Państwowe Technikum Rolnicze w Grzybnie. Od 1969 do 1977 należał do ZMW. W latach 1974–1977 pracował jako stażysta, a następnie jako magazynier w Państwowym Gospodarstwie Rolnym w Starym Bojanowie. Później do 1980 kierował Stacją Hodowli Roślin „Dusina”. W latach 1980–1989 był prezesem zarządu Rolniczej Spółdzielni Produkcyjnej „Zbęchy”. Następnie prowadził własne gospodarstwo rolne o powierzchni 1 ha w Lubiniu. Od 1997 do 2004 był członkiem Rady Społecznej KRUS. Należy do Forum Rolniczego Powiatu Kościańskiego.
W 2008 objął funkcję prezesa zarządu Spółdzielni „Solidarna Grupa Rolników Lubiń”, w 2009 został dyrektorem w towarzystwie ubezpieczeń wzajemnych.
Działalność polityczna.
Od 1977 do rozwiązania należał do Polskiej Zjednoczonej Partii Robotniczej. W 1992 współtworzył wielkopolskie struktury ZZR „Samoobrona” oraz partii Przymierze Samoobrona (działającej następnie pod nazwą Samoobrona Rzeczpospolitej Polskiej). Wszedł w skład władz wojewódzkich obu organizacji. Stanął też na czele struktur Samoobrony RP w Kościanie. W 1998 koordynował strajki rolnicze w województwie leszczyńskim. Bez powodzenia kandydował do Sejmu w wyborach parlamentarnych w 1993 oraz wyborach w 2001 (otrzymał 4694 głosów). W wyborach samorządowych w 1998 bezskutecznie ubiegał się o mandat w sejmiku wielkopolskim z ramienia Przymierza Społecznego. Od 2002 do 2005 był radnym powiatu kościańskiego. Do 2002 pełnił funkcję asystenta posła Tadeusza Wojtkowiaka.
W wyborach w 2005 został z listy Samoobrony RP wybrany posłem na Sejm V kadencji z okręgu kaliskiego, otrzymując 7023 głosy. Zasiadał w Komisji Administracji i Spraw Wewnętrznych oraz w Komisji Rolnictwa i Rozwoju Wsi. We wrześniu 2006 został wystąpił z klubu parlamentarnego Samoobrony RP, a następnie został wykluczony z tej partii. Przeszedł do nowo powstałego klubu parlamentarnego Ruchu Ludowo-Narodowego. Po jego rozpadzie został członkiem koła o tej nazwie, które od kwietnia 2007 nosiło nazwę Koła Posłów Bezpartyjnych. Od sierpnia 2007 był posłem niezrzeszonym.
W przedterminowych wyborach parlamentarnych w tym samym roku bez powodzenia ubiegał się o ponowny mandat poselski z list wyborczych Prawa i Sprawiedliwości (otrzymał 3548 głosów. W 2008 wszedł w skład zarządu wojewódzkiego Stronnictwa „Piast”. W 2009 na krótko wrócił do Samoobrony RP, gdzie pełnił funkcję wiceprzewodniczącego jej struktur w województwie wielkopolskim.
W październiku 2008 Sąd Rejonowy w Kościanie skazał go na karę 8 miesięcy pozbawienia wolności z warunkowym zawieszeniem jej wykonania na okres trzech lat próby oraz na grzywnę za stosowanie gróźb karalnych.
Życie prywatne.
Jest żonaty, ma czworo dzieci.

</doc>
<doc id="334556" url="https://pl.wikipedia.org/wiki?curid=334556" title="Bolesław Borysiuk">
Bolesław Borysiuk

Bolesław Borys Borysiuk (ur. 1 maja 1948 w Jałowcu) – polski polityk, historyk, politolog, przedsiębiorca, działacz PZPR, poseł na Sejm V kadencji.
Życiorys.
Wykształcenie i praca zawodowa.
W 1971 ukończył studia na Wydziale Historycznym Uniwersytetu Warszawskiego z tytułem zawodowym magistra. Doktorat poświęcony ruchowi oporu na północy Lubelszczyzny obronił eksternistycznie w 1979 w Wyższej Szkole Nauk Społecznych przy Komitecie Centralnym PZPR. W 1989 ukończył na tej uczelni studia podyplomowe z zakresu stosunków międzynarodowych.
W latach 1966–1972 działał w Zrzeszeniu Studentów Polskich, w którym od 1971 był sekretarzem Rady Naczelnej. W latach 80. przez kilka miesięcy pełnił funkcję zastępcy redaktora naczelnego tygodnika „Rzeczywistość” – organu tzw. twardogłowej frakcji PZPR. W okresach 1972–1977 i 1983–1990 był sekretarzem Towarzystwa Przyjaźni Polsko-Radzieckiej.
Od 1977 do 1981 pracował jako zastępca sekretarza redakcji w Wydawnictwie Współczesnym, a w latach 1981–1983 jako adiunkt na Akademii Teatralnej w Warszawie. Doradzał spółce Art-B. Współpracował z jej współwłaścicielem Bogusławem Bagsikiem. W 1991 z jego pomocą rozpoczął prowadzenie działalności gospodarczej m.in. w Rosji i na Ukrainie. Był też prezesem Forum Polska-Ukraina-Wschód. Do 2005 zasiadał w zarządzie Spółdzielni Mieszkaniowej „Rodzina” w Warszawie oraz radzie nadzorczej spółki Edytor.
W listopadzie 2007 został zatrudniony w Telewizji Polskiej na stanowisku specjalisty w biurze kadr, szkoleń i spraw socjalnych, a od stycznia do sierpnia 2009 był doradcą p.o. prezesa TVP Piotra Farfała.
Jest autorem kilku książek m.in. "Lata walki" (1983), za którą otrzymał Nagrodę Ministra Obrony Narodowej III stopnia.
Działalność publiczna.
Od 1971 do rozwiązania należał do Polskiej Zjednoczonej Partii Robotniczej. W 2002 został doradcą Samoobrony RP. Stanął na czele jej władz miejskich w Lublinie. W wyborach do Parlamentu Europejskiego w 2004 bez powodzenia kandydował z listy tej partii w okręgu olsztyńsko-białostockim (otrzymał 12 031 głosów).
Rok później uzyskał w wyborach parlamentarnych mandat poselski na Sejm V kadencji z okręgu lubelskiego liczbą 8256 głosów. Wszedł w skład prezydium klubu parlamentarnego Samoobrony RP. Pełnił funkcję wiceprzewodniczącego Komisji Pracy. Zasiadał też w Komisji Gospodarki. W latach 2005–2007 wchodził w skład Rady Służby Cywilnej. W przedterminowych wyborach parlamentarnych w 2007 bez powodzenia ubiegał się o reelekcję (otrzymał 2432 głosy).
Wkrótce po wyborach współtworzył Partię Regionów. 18 kwietnia 2009 został jej prezesem. W wyborach do PE w 2009 był kandydatem z listy Libertas w okręgu łódzkim (dostał 1313 głosów).
W wyborach parlamentarnych w 2011 był kandydatem do Senatu z ramienia Sojuszu Lewicy Demokratycznej (w ramach porozumienia SLD i Partii Regionów). W sierpniu 2014 stanął na czele Związku Zawodowego Rolnictwa i Obszarów Wiejskich „Regiony”. W wyborach samorządowych w tym samym roku reprezentował Partię Regionów i działający przy niej związek na liście SLD Lewica Razem do sejmiku lubelskiego, także nie uzyskując mandatu. W 2015 powołany do zarządu Związku Polskich Parlamentarzystów. 16 stycznia 2017 kierowana przez niego Partia Regionów została wyrejestrowana. W 2019 jako bezpartyjny startował do Sejmu z listy SLD, nie uzyskując mandatu. W 2023 jako przedstawiciel ZZRiOW „Regiony” został powołany przez ministra rolnictwa i rozwoju wsi w skład Rady Ubezpieczenia Społecznego Rolników.
Życie prywatne.
Jest żonaty. Ma synów Piotra oraz Tomasza, dziennikarza, od 2006 do 2010 członka Krajowej Rady Radiofonii i Telewizji (z rekomendacji Samoobrony RP).

</doc>
<doc id="334558" url="https://pl.wikipedia.org/wiki?curid=334558" title="Napoleon I Bonaparte">
Napoleon I Bonaparte



</doc>
<doc id="334559" url="https://pl.wikipedia.org/wiki?curid=334559" title="Budy Zaklasztorne">
Budy Zaklasztorne

Budy Zaklasztorne – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
Sołectwo Budy Zaklasztorne obejmuje wieś z wyłączeniem nr 84-88, które podlegają pod sołectwo Małe Długokąty.
W latach 1975–1998 miejscowość administracyjnie należała do województwa skierniewickiego.
Wieś leży na obrzeżach Bolimowskiego Parku Krajobrazowego, w połowie odległości pomiędzy Żyrardowem a Skierniewicami, w pobliżu linii kolejowej Warszawa – Skierniewice. Przez wieś przepływa rzeka Korabiewka – dopływ Rawki. Pozostałości drugiej linii okopów rosyjskich z okresu I wojny światowej. Miejsce urodzenia Zygmunta Wrzodaka.
Dojazd.
Koleją – ze Skierniewic i Warszawy do stacji Radziwiłłów Mazowiecki, położonej w bezpośrednim sąsiedztwie wsi. Pociągi w obu kierunkach odjeżdżają średnio co godzinę. Podróż do centrum Warszawy zajmuje od 50 do 70 minut.
Samochodem – ze Skierniewic i Warszawy drogą wojewódzką nr 719, należy skręcić w Puszczy Mariańskiej w kierunku Radziwiłłowa Mazowieckiego.
Z Warszawy można również dojechać autostradą A2 węzeł Wiskitki, następnie kierować się drogą krajową nr 50 na Grójec i skręcić na Skierniewice w drogę 719. Alternatywnie drogą ekspresową S8 w Mszczonowie na Sochaczew i na Skierniewice w drogę 719. Podróż do granic Warszawy zajmuje od 30 do 50 minut.

</doc>
<doc id="334560" url="https://pl.wikipedia.org/wiki?curid=334560" title="Czesław Litwin">
Czesław Litwin

Czesław Litwin (ur. 17 marca 1955 w Głogowie) – polski polityk, technik mechanik, hutnik, rolnik, samorządowiec i poseł na Sejm V kadencji.
Życiorys.
Wykształcenie i praca zawodowa.
W 1981 ukończył Technikum Mechaniczne w Zielonej Górze. w latach 1974–1986 pracował w Hucie Miedzi Głogów, później prowadził 42-hektarowe gospodarstwo rolne w Nielubi i ubojnię zwierząt. Zasiadał też w radzie nadzorczej Wojewódzkiego Funduszu Ochrony Środowiska i Gospodarki Wodnej we Wrocławiu.
Działalność publiczna.
Od 1980 należał do NSZZ „Solidarność”. W 1998 wstąpił do ZZR Samoobrona oraz partii Samoobrony RP i objął funkcję wiceprzewodniczącego jej władz wojewódzkich. Od 2002 do 2005 był radnym tej partii w sejmiku dolnośląskim. Od marca 2003 kierował klubem radnych Samoobrony RP.
W wyborach w 2005 uzyskał z jej listy mandat poselski na Sejm V kadencji z okręgu legnickiego liczbą 9902 głosów. Pracował w Komisji Ochrony Środowiska, Zasobów Naturalnych i Leśnictwa, Komisji Skarbu Państwa oraz dwóch podkomisjach.
W przedterminowych wyborach parlamentarnych w 2007 bez powodzenia ubiegał się o reelekcję (otrzymał 2043 głosy). Tuż po nich wystąpił z Samoobrony RP i powrócił do prowadzenia działalności rolczniej. Później wstąpił do Polskiego Stronnictwa Ludowego i bez powodzenia kandydował do Sejmu z listy tej partii w wyborach parlamentarnych w 2011 (otrzymał 333 głosy).

</doc>
<doc id="334562" url="https://pl.wikipedia.org/wiki?curid=334562" title="Jawa Środkowa">
Jawa Środkowa

Jawa Środkowa () − prowincja w Indonezji w centralnej części Jawy. Powierzchnia wynosi 32 800,7 km²; liczy 37 mln mieszkańców (2021); stolica Semarang.
Obejmuje środkową część Jawy z wyjątkiem wydzielonego okręgu specjalnego Jogyakarta. Powierzchnia na północy i południu prowincji nizinna, przez środkową część przebiega pasmo gór z najwyższymi szczytami Slamet (3428 m n.p.m.), Sundoro (3151 m n.p.m.), Sumbing (3371 m n.p.m.). 
Prowincja o charakterze rolniczym (ryż, trzcina cukrowa, kawa, tytoń, herbata, palma kokosowa, kauczuk); w miastach przemysł gł. spożywczy, tytoniowy, włókienniczy; rybołówstwo; rozwinięta turystyka.
Dobrze zorganizowana sieć dróg i kolei; 3 duże porty lotnicze; najważniejsze porty morskie: Tanjung Emas (koło Semarang, nad morzem Jawajskim) i Cilacap (nad Oceanem Indyjskim).

</doc>
<doc id="334564" url="https://pl.wikipedia.org/wiki?curid=334564" title="Edward Kiedos">
Edward Kiedos

Edward Józef Kiedos (ur. 18 marca 1961 w Wieluniu) – polski polityk, ekonomista, samorządowiec, rolnik, urzędnik, strażak, wójt gminy Pątnów, poseł na Sejm V kadencji.
Życiorys.
Wykształcenie i praca zawodowa.
W 1981 został absolwentem Technikum Budowlanego w Wieluniu. W 2005 ukończył studia w Szkole Ekonomii i Zarządzania na Politechnice Częstochowskiej, a w 2007 – studia podyplomowe w Dolnośląskiej Wyższej Szkole Służb Publicznych „Asesor” we Wrocławiu.
W latach 1980–1981 pracował jako kierowca w Spółdzielni Kółek Rolniczych w Pątnowie. Następnie, od 1981 do 1998, był inspektorem ds. budownictwa w Urzędzie Gminy. Był też wiceprezesem zarządu gminnego OSP. Prowadzi indywidualne gospodarstwo rolne o powierzchni 37 ha. Pełnił także funkcję przewodniczącego zarządu Związku Gmin Ziemi Wieluńskiej.
Działalność polityczna.
Od 1981 działał w Zjednoczonym Stronnictwie Ludowym i potem w Polskim Stronnictwie Ludowym. Od 1998 do 2005 zajmował stanowisko wójta Pątnowa. W 2005 przeszedł do Samoobrony RP. Wszedł w skład władz wojewódzkich i rady krajowej partii.
W wyborach w tym samym roku z listy tej partii uzyskał mandat poselski na Sejm V kadencji z okręgu sieradzkiego liczbą 6016 głosów. Pracował w Komisji Edukacji, Nauki i Młodzieży, Komisji Finansów Publicznych, Komisji Rolnictwa i Rozwoju Wsi oraz w Komisji Ustawodawczej. W lutym 2007 został wiceprzewodniczącym Komisji Administracji i Spraw Wewnętrznych.
W przedterminowych wyborach parlamentarnych w tym samym roku bez powodzenia ubiegał się o reelekcję (otrzymał 2057 głosów). Następnie wystąpił z Samoobrony RP. W wyborach samorządowych w 2010 został wybrany na wójta Pątnowa z własnego komitetu wyborczego wyborców. Urząd objął 4 grudnia 2010. W 2014 nie uzyskał reelekcji na kolejną kadencję. W wyborach samorządowych w 2018, jako kandydat Solidarnej Polski, bez powodzenia ubiegał się o mandat radnego sejmiku łódzkiego z listy Prawa i Sprawiedliwości. W czerwcu 2019 objął mandat radnego wojewódzkiego, zastępując Krzysztofa Ciebiadę. We wrześniu 2021 został wykluczony z Solidarnej Polski po głosowaniu za uchyleniem przez sejmik uchwały „anty-LGBT”.
Odznaczenia.
W 2005, "za zasługi w działalności społecznej na rzecz ochrony przeciwpożarowej", został odznaczony przez prezydenta Aleksandra Kwaśniewskiego Srebrnym Krzyżem Zasługi.
Życie prywatne.
Jest żonaty, ma dwoje dzieci. Wraz z rodziną mieszka w miejscowości Cieśle.

</doc>
<doc id="334565" url="https://pl.wikipedia.org/wiki?curid=334565" title="Edward Czesak">
Edward Czesak

Edward Stanisław Czesak (ur. 22 lutego 1951 w Tarnowie) – polski polityk, inżynier mechanik, poseł na Sejm V, VI i VII kadencji, poseł do Parlamentu Europejskiego VIII kadencji.
Życiorys.
Ukończył w 1976 studia na Wydziale Maszyn Górniczych i Hutniczych Akademii Górniczo-Hutniczej w Krakowie (magister inżynier mechanik). Odbył studia podyplomowe na Wydziale Ekonomiki Akademii Ekonomicznej w Krakowie (obrót gospodarki środkami produkcji, ukończone w 1979) oraz w Studium Prawno-Samorządowym (konstytucyjne podstawy samorządu, ukończone w 2003). Prowadził własną działalność gospodarczą. W latach 1998–2002 pełnił funkcję przewodniczącego rady miasta i gminy Brzesko.
W 2005 z listy Prawa i Sprawiedliwości został wybrany na posła V kadencji w okręgu tarnowskim liczbą 7529 głosów. W wyborach parlamentarnych w 2007 po raz drugi uzyskał mandat poselski, otrzymując 17 944 głosy. W wyborach do Sejmu w 2011 z powodzeniem ubiegał się o reelekcję, dostał 18 787 głosów. Bezskutecznie kandydował w wyborach do Parlamentu Europejskiego w 2014, jednak mandat europosła VIII kadencji przypadł mu w 2015 po wyborze Andrzeja Dudy na prezydenta RP. W 2019 nie wystartował w kolejnych wyborach europejskich. W październiku tego samego roku został powołany na członka zarządu województwa małopolskiego, zastępując wybraną do Sejmu Annę Pieczarkę. Zrezygnował z tej funkcji w listopadzie 2020.

</doc>
<doc id="334566" url="https://pl.wikipedia.org/wiki?curid=334566" title="Edward Ciągło">
Edward Ciągło

Edward Ciągło (ur. 15 października 1953 w Gołkowicach Dolnych) – polski polityk, nauczyciel, poseł na Sejm V kadencji.
Życiorys.
Z wykształcenia fizyk, ukończył studia na Wydziale Matematyki, Fizyki i Chemii Uniwersytetu Wrocławskiego. Od 1980 do 2003 pracował jako nauczyciel w nowosądeckim Zespole Szkół Kolejowych. Był radnym miasta i gminy Stary Sącz w latach 1990–1994 oraz delegatem do Sejmiku Samorządowego Województwa Nowosądeckiego. Od 2002 do 2005 zasiadał w sejmiku małopolskim. W wyborach parlamentarnych w 1993 bez powodzenia kandydował do Sejmu z listy Koalicji dla Rzeczypospolitej (jako kandydat RdR). W latach 1995–1997 był prezesem zarządu okręgowego Ruchu Odbudowy Polski.
W 2002 wstąpił do Ligi Polskich Rodzin, w której objął funkcję prezesa zarządu powiatowego. W wyborach do Parlamentu Europejskiego w 2004 bez powodzenia kandydował z jej listy. W wyborach parlamentarnych w 2005 z ramienia tej samej partii został wybrany posłem na Sejm V kadencji w okręgu nowosądeckim (otrzymał 9470 głosów). Zasiadał w Komisji Gospodarki oraz Komisji Ochrony Środowiska, Zasobów Naturalnych i Leśnictwa.
W 2007 odszedł z LPR. W przedterminowych wyborach parlamentarnych w tym samym roku bez powodzenia ubiegał się o reelekcję z listy Prawa i Sprawiedliwości (otrzymał 8790 głosów). Następnie wstąpił do tego ugrupowania i zasiadł w jego władzach lokalnych w Nowym Sączu.
W wyborach samorządowych w 2010 z listy PiS uzyskał mandat radnego rady powiatu nowosądeckiego. W tych samych wyborach bez powodzenia ubiegał się o urząd burmistrza Starego Sącza. W wyborach parlamentarnych w 2011 bezskutecznie kandydował do Sejmu z listy PiS. Pod koniec lutego 2012 wystąpił z klubu radnych PiS w powiecie nowosądeckim. Pod koniec października 2013 powrócił do tego klubu. W wyborach w 2014 bez powodzenia ubiegał się o reelekcję z listy konkurencyjnego wobec PiS komitetu Solidarnie dla Sądecczyzny, związanego z Solidarną Polską. W listopadzie 2016 wybrany w skład zarządu okręgowego PiS. W 2018 ponownie został radnym powiatu nowosądeckiego.
Życie prywatne.
Żonaty (żona Janina), ma troje dzieci: Joannę, Lesława i Miłosza.

</doc>
<doc id="334570" url="https://pl.wikipedia.org/wiki?curid=334570" title="Edward Józef Kiedos">
Edward Józef Kiedos



</doc>
<doc id="334572" url="https://pl.wikipedia.org/wiki?curid=334572" title="Edward Ośko">
Edward Ośko

Edward Ośko (ur. 13 stycznia 1957 w Podebłociu) – polski polityk i prawnik, adwokat, poseł na Sejm V kadencji.
Życiorys.
W 1980 ukończył studia prawnicze na Wydziale Prawa i Administracji Uniwersytetu Warszawskiego. Od 1981 do 1982 pracował w Przedsiębiorstwie Gospodarki Komunalnej i Mieszkaniowej w Olsztynie. W 1983 podjął pracę w Prokuraturze Rejonowej w tym mieście. W latach 1990–1993 był zastępcą prokuratora rejonowego. Od 1993 do 2002 wchodził w skład kolegium Regionalnej Izby Obrachunkowej. Od 1995 prowadzi własną kancelarię adwokacką.
Należy do Akcji Katolickiej, był też członkiem Ligi Polskich Rodzin. W latach 2002–2005 zasiadał w radzie miejskiej Olsztyna. W wyborach w 2005 uzyskał mandat poselski z okręgu olsztyńskiego liczbą 5725 głosów. W 2007 bez powodzenia ubiegał się o reelekcję i powrócił do pracy zawodowej. Wystąpił z LPR; wystartował następnie z listy Prawa i Sprawiedliwości do Sejmu (2015) i sejmiku warmińsko-mazurskiego (2018).

</doc>
<doc id="334573" url="https://pl.wikipedia.org/wiki?curid=334573" title="Edward Siarka">
Edward Siarka

Edward Siarka (ur. 7 lipca 1963 w Rabce) – polski polityk, samorządowiec i nauczyciel, poseł na Sejm V, VI, VII, VIII i IX kadencji, od 2020 wiceminister w resortach odpowiedzialnych za środowisko.
Życiorys.
W 1988 ukończył studia na Wydziale Filozoficzno-Historycznym Uniwersytetu Jagiellońskiego w Krakowie, a w 2004 studia podyplomowe z zakresu doradztwa europejskiego w Wyższej Szkole Filozoficzno-Pedagogicznej „Ignatianum” w Krakowie.
W latach 1989–1997 pracował jako nauczyciel historii i dyrektor szkoły podstawowej. Od 1994 do 1997 zasiadał w zarządzie gminy, następnie od 1998 do 2005 pełnił funkcję wójta gminy Raba Wyżna. W latach 1998–2002 był także radnym powiatu nowotarskiego.
Działał w Partii Chrześcijańskich Demokratów i Stronnictwie Konserwatywno-Ludowym, następnie przystąpił do Prawa i Sprawiedliwości. W wyborach parlamentarnych w 2005 z listy PiS został wybrany na posła V kadencji w okręgu nowosądeckim. W wyborach w 2007 po raz drugi uzyskał mandat poselski, otrzymując 15 697 głosów. W wyborach w 2011 z powodzeniem ubiegał się o reelekcję, dostał 13 264 głosy. W Sejmie VII kadencji przystąpił do klubu parlamentarnego Solidarna Polska, a następnie zajął się tworzeniem struktur powstałej w 2012 partii o tej nazwie na Podhalu. Objął funkcję przewodniczącego powołanej w grudniu 2013 rady głównej tego ugrupowania. Był kandydatem Solidarnej Polski w wyborach do Parlamentu Europejskiego w 2014, jednak partia nie osiągnęła progu wyborczego. W lipcu 2014 zasiadł w klubie parlamentarnym Sprawiedliwa Polska, od marca 2015 działającym pod nazwą Zjednoczona Prawica.
W 2015 został ponownie wybrany do Sejmu, otrzymując 13 953 głosy. W wyborach w 2019 uzyskał mandat poselski na kolejną kadencję (dostał 21 561 głosów). W listopadzie tego samego roku został wybrany wiceprzewodniczącym klubu parlamentarnego PiS jako przedstawiciel Solidarnej Polski.
Na początku października 2020 powołany na sekretarza stanu w Ministerstwie Środowiska i pełnomocnika rządu do spraw leśnictwa i łowiectwa. W tym samym miesiącu, po przekształceniach w strukturze rządu, został sekretarzem stanu w Ministerstwie Klimatu i Środowiska.
W 2022 został wiceprezesem Zarządu Głównego Związku Ochotniczych Straży Pożarnych.

</doc>
<doc id="334576" url="https://pl.wikipedia.org/wiki?curid=334576" title="155 mm haubica M198">
155 mm haubica M198

M198 – amerykańska haubica holowana. Jest przystosowana do desantu spadochronowego, może być również transportowana z pomocą śmigłowca CH-47 Chinook. W 1979 wykonano prototyp haubicy. Haubice M198 są zgrupowane w odrębnych armijnych i korpusowych jednostkach artyleryjskich, a także w batalionach artylerii dywizji lekkich i powietrznodesantowych. Używa ich także Korpus Piechoty Morskiej Stanów Zjednoczonych oraz armia australijska.
W US Army i USMC haubica M198 będzie zastąpiona przez ultralekką haubicę M777.
Budowa.
Posiada wzmocnioną lufę, która jest zakończona dwukomorowym hamulcem wylotowym. Ma wbudowany czujnik temperatury z trójkolorowym wskaźnikiem (określa stan termiczny lufy podczas strzelania), zamek śrubowy z uszczelnieniem i hydropneumatyczny oporopowrotnik.
Lufa podczas transportu jest obracana o 180° i przytwierdzona do ogonów. Do jej obracania posiada hydrauliczne urządzenie, które jest napędzane ręczną pompą. Koła haubicy na stanowisku ogniowym są wyłączane. W konstrukcji wykorzystano stopy lekkie. 

</doc>
<doc id="334577" url="https://pl.wikipedia.org/wiki?curid=334577" title="Elżbieta Wiśniowska">
Elżbieta Wiśniowska

Elżbieta Aleksandra Wiśniowska z domu Maziarz (ur. 16 czerwca 1975 w Ząbkowicach Śląskich) – polska polityk, historyk filozofii, posłanka na Sejm V kadencji.
Życiorys.
Wykształcenie i praca zawodowa.
W 1999 ukończyła studia z zakresu historii filozofii na Uniwersytecie Kardynała Stefana Wyszyńskiego w Warszawie, a w 2003 studia podyplomowe na Wydziale Prawa i Administracji Uniwersytetu Warszawskiego. Od 1999 do 2001 pracowała w prywatnym przedsiębiorstwie z branży reklamowej. W lutym 2011 została wiceprezesem spółki z o.o. Bioenergis.
Działalność polityczna.
W 1995 wstąpiła do Związku Zawodowego Rolnictwa „Samoobrona” oraz partii Przymierze Samoobrona (działającej następnie pod nazwą Samoobrona Rzeczpospolitej Polskiej). Weszła w skład rady krajowej obu organizacji, a także zasiadała w prezydium partii (do listopada 2007). Pełniła też funkcję wiceprzewodniczącej Ogólnopolskiej Organizacji Młodzieżowej Samoobrony RP.
W wyborach do Sejmu w 2001 bez powodzenia kandydowała z okręgu podwarszawskiego (otrzymała 2012 głosów). Od tego samego roku do 2005 kierowała biurem klubu parlamentarnego Samoobrony RP. W latach 2002–2006 zasiadała także w radzie programowej Polskiego Radia. Od lipca 2006 do listopada 2010 była członkinią rady programowej TVP.
W wyborach w 2005 z listy tej partii uzyskała mandat poselski na Sejm V kadencji z okręgu nowosądeckiego liczbą 4839 głosów. Pracowała w Komisji ds. Unii Europejskiej oraz Komisji Administracji i Spraw Wewnętrznych. Pełniła także funkcję wiceprzewodniczącej Komisji Samorządu Terytorialnego i Polityki Regionalnej oraz przewodniczącej Polsko-Chińskiej Grupy Parlamentarnej. Sprawowała także funkcję sekretarza Sejmu.
W przedterminowych wyborach parlamentarnych w 2007 bez powodzenia ubiegała się o reelekcję (otrzymała 1077 głosów). W 2008 została przewodniczącą struktur Samoobrony RP w Warszawie-Wilanowie. Następnie związała się z Polskim Stronnictwem Ludowym. Bez powodzenia kandydowała z listy tej partii do Sejmu w wyborach parlamentarnych w 2011 (otrzymała 403 głosy).
Życie prywatne.
Zawarła związek małżeński z synem Genowefy Wiśniowskiej.

</doc>
<doc id="334578" url="https://pl.wikipedia.org/wiki?curid=334578" title="Genowefa Wiśniowska">
Genowefa Wiśniowska

Genowefa Wiśniowska z domu Stopa (ur. 4 marca 1949 w Ożarach) – polska polityk, działaczka związkowa, psycholog, ekonomistka, przedsiębiorca. Posłanka na Sejm IV i V kadencji (2001–2007), wicemarszałek Sejmu V kadencji.
Życiorys.
Wykształcenie i praca zawodowa.
Ma wykształcenie wyższe. Jest absolwentką: Technikum Ekonomicznego w Legnicy, Studium Kulturalno-Oświatowego we Wrocławiu, a także Wydziału Psychologii Zarządzania Instytutu Ekonomii i Kultury w Moskwie (filia w Warszawie), gdzie ukończyła w 2000 studia z zakresu psychologii zarządzania. Wcześniej podjęła nieukończone ostatecznie studia ekonomiczne na Akademii Ekonomicznej we Wrocławiu.
W latach 1968–1986 była księgową w Zakładach Naprawczych Mechanizacji Rolnictwa w Ząbkowicach Śląskich. Następnie, do 1990 pracowała Wojewódzkim Przedsiębiorstwie Handlu Wewnętrznego w Wałbrzychu. W kolejnych latach prowadziła działalność gospodarczą. Była właścicielką m.in. sklepu w Ząbkowicach Śląskich oraz Zakładu Usługowo-Handlowego.
Działalność publiczna.
Działała w ZHP. W latach 70. była animatorem kultury w oddziale Stowarzyszenia „Pax”. Od 1980 należała do NSZZ „Solidarność”. Pełniła funkcję wiceprzewodniczącej komisji zakładowej związku.
W 1991 wraz z innymi działaczami (między innymi z Andrzejem Lepperem) była współzałożycielką Związku Zawodowego Rolnictwa „Samoobrona”, w którym objęła funkcję sekretarza generalnego. W 1992 współtworzyła partię Przymierze Samoobrona (działającą później pod nazwą Samoobrona Rzeczpospolitej Polskiej), a następnie została jej wiceprzewodniczącą. W wyborach parlamentarnych w 1993 bez powodzenia kandydowała z jej listy do Sejmu w województwie wałbrzyskim (otrzymała 1260 głosów). W latach 2003–2008 przewodniczyła strukturom partii w województwie podlaskim. W latach 90. kierowała biurem krajowym Samoobrony RP w Warszawie.
W wyborach do Sejmu w 2001 z ramienia Samoobrony RP uzyskała mandat poselski z okręgu podlaskiego liczbą 12 587 głosów. W Sejmie IV kadencji była przewodniczącą Komisji Mniejszości Narodowych i Etnicznych, wiceprzewodniczącą Komisji nadzwyczajnej ds. zmian w Regulaminie Sejmu Rzeczypospolitej Polskiej, członkinią Komisji ds. Równego Statusu Kobiet i Mężczyzn, wiceprzewodniczącą Parlamentarnej Grupy Kobiet oraz wiceprzewodniczącą Klubu Parlamentarnego Samoobrony RP. W 2003 została obserwatorem, a od 1 maja do 17 lipca 2004 była posłanką do Parlamentu Europejskiego w ramach delegacji krajowej. Zasiadała w Komisji Spraw Konstytucyjnych PE.
W wyborach w 2005 ponownie została wybrana posłem, uzyskując 10 670 głosów. Od 9 listopada 2005 do 9 grudnia 2005 zasiadała w Komisji Edukacji, Nauki i Młodzieży. 9 listopada 2005 została członkinią i równocześnie zastępcą przewodniczącego Komisji Kultury i Środków Przekazu. Sprawowała obie te funkcje do 12 maja 2006. Była także członkiem stałej delegacji do Zgromadzenia Parlamentarnego Polski, Litwy i Ukrainy. Od października 2005 do maja 2006 pełniła funkcję przewodniczącej klubu parlamentarnego. 9 maja 2006 została wybrana wicemarszałkiem Sejmu V kadencji w miejsce mianowanego kilka dni wcześniej na funkcję wicepremiera i ministra rolnictwa i rozwoju wsi Andrzeja Leppera.
W przedterminowych wyborach parlamentarnych w 2007 nie uzyskała ponownie mandatu (dostała 2813 głosów). W grudniu 2007 zrezygnowała z zasiadania we władzach Samoobrony RP, a następnie wycofała się z działalności politycznej. Wróciła do niej w 2014, kiedy bez powodzenia ubiegała się o mandat radnej sejmiku mazowieckiego z listy SLD Lewica Razem.
Została odznaczona odznakami honorowymi „Zasłużony dla Rolnictwa” i „Zasłużony dla Polskiej Racji Stanu”.
Życie prywatne.
Jest rozwiedziona, ma dwoje dzieci. Została teściową Elżbiety Wiśniowskiej.

</doc>
<doc id="334580" url="https://pl.wikipedia.org/wiki?curid=334580" title="Grażyna Tyszko">
Grażyna Tyszko

Grażyna Alicja Tyszko z domu Medyńska (ur. 25 kwietnia 1949 w Pabianicach) – polska polityk, laborantka, rolnik, przedsiębiorca, posłanka na Sejm V kadencji.
Życiorys.
W 1968 ukończyła Zasadniczą Szkołę Chemiczną. Pracowała jako laborantka. Od 1971 prowadziła indywidualne gospodarstwo rolne o powierzchni 3 ha w Piątkowisku oraz firmę handlową. W latach 1980–1984 zasiadała w Miejskiej Radzie Narodowej w Łodzi.
W 1992 była współzałożycielką łódzkich struktur ZZR „Samoobrona” oraz partii Przymierze Samoobrona (działającej następnie pod nazwą Samoobrona Rzeczpospolitej Polskiej). Bez powodzenia kandydowała jej do Sejmu z listy utworzonego przez tę partię komitetu Samoobrona – Leppera w wyborach parlamentarnych w 1993 w województwie łódzkim (otrzymała 1308 głosów). W wyborach w 2005 z listy tego ugrupowania uzyskała mandat poselski na Sejm V kadencji z okręgu sieradzkiego liczbą 10 981 głosów. Zasiadała w Komisji Spraw Zagranicznych, Komisji Samorządu Terytorialnego i Polityki Regionalnej oraz w Komisji Rolnictwa i Rozwoju Wsi. 
W lipcu 2007 weszła do prezydium partii. W przedterminowych wyborach parlamentarnych w 2007 bez powodzenia ubiegała się o reelekcję (uzyskała 1905 głosów). Po wyborach odeszła z Samoobrony RP i wycofała się z działalności politycznej.
Życie prywatne.
Jest mężatką, ma troje dzieci.

</doc>
<doc id="334581" url="https://pl.wikipedia.org/wiki?curid=334581" title="Strzybnica">
Strzybnica

Strzybnica (niem. "Friedrichshütte") – część miasta i dzielnica Tarnowskich Gór położona w północno-zachodniej części miasta. Dawniej osiedle, a także samodzielne miasto.
Położenie.
Strzybnica leży w północno-zachodniej części miasta. Na północy graniczy z Pniowcem, na zachodzie z gminą Tworóg (sołectwa Hanusek i Boruszowice), na południowym zachodzie z Rybną, od południa z Sowicami i na niewielkim odcinku ze Śródmieściem-Centrum, natomiast na wschodzie z Lasowicami.
Historia.
Ciągły rozwój osadniczy Strzybnicy zapoczątkowano w 1786 roku. Wówczas rząd Królestwa Prus z inicjatywy hrabiego Friedricha Wilhelma von Redena wybudował hutę przeznaczoną do wytapiania rud srebra, ołowiu i cynku z kopalni „Fryderyk” w Bobrownikach. Kopalnia ta została uruchomiona w 1784 roku, była największą kopalnią rud na Górnym Śląsku aż do 21 kwietnia 1933 roku, kiedy została zamknięta.
W okresie międzywojennym w miejscowości stacjonowała placówka Straży Granicznej I linii „Strzybnica”.
W latach 1946–1954 siedziba gminy Strzybnica.
W latach 50. XX wieku na wschód od Zakładów Przetwórczych „Strzybnica” (późniejszy „Zamet”) założono Park Hutnika.
W 1954 Strzybnica wraz z Piaseczną utworzyły wspólną gromadę.
W latach 1967–1975 Strzybnica była samodzielnym miastem.
W Strzybnicy działa klub sportowy Strzybnica, Tęczowe Przedszkole nr 24, Szkoła Podstawowa nr 13, straż pożarna, tartak oraz rzymskokatolicka parafia Najświętszego Serca Pana Jezusa i Matki Boskiej Fatimskiej. W latach 2009–2014 swoją siedzibę miało tutaj również Wydawnictwo św. Macieja Apostoła.
Transport.
Transport drogowy.
Główną ulicą przebiegającą przez Strzybnicę jest zbudowana w 1847 roku droga łącząca Tarnowskie Góry z Opolem – obecnie ulica Zagórska. Stanowi ona część drogi krajowej nr 11 (drogi jednojezdniowej klasy GP na odcinku Tworóg – Bytom).
Transport kolejowy.
Wzdłuż ulicy Zagórskiej biegnie linia kolejowa nr 144 łącząca stacje Tarnowskie Góry i Opole Główne. Na terenie dzielnicy zlokalizowana jest stacja Tarnowskie Góry Strzybnica, na której ruch pasażerski został zawieszony w grudniu 2011 roku wraz z wejściem w życie nowego rozkładu jazdy likwidującego cztery pary pociągów relacji Tarnowskie Góry – Zawadzkie – Opole Główne. Powodem jest wycofanie się województwa śląskiego z organizacji przewozów na tej linii spowodowane niską frekwencją w pociągach.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
Według stanu z grudnia 2022 przez Strzybnicę przejeżdżają i zatrzymują się autobusy kursujące na liniach:
Na terenie dzielnicy znajdują się przystanki: "Strzybnica Park Hutnika", "Strzybnica Zametowska, Strzybnica Grzybowa", "Strzybnica Kościół", "Strzybnica Kościelna", "Strzybnica" "Szkoła" oraz przystanki na żądanie: "Strzybnica Ferma", "Strzybnica Osiedle" i "Strzybnica Poczta".
Herb.
Według statutu dzielnicy Strzybnica do 2015 roku herbem dzielnicy był:
Sport.
W dzielnicy działa klub piłkarski Unia Strzybnica z siedzibą przy ulicy Armii Krajowej 24. Pierwszy zespół obecnie (sezon 2019/2020) gra w rozgrywkach klasy okręgowej w grupie śląskiej I, natomiast Unia II Strzybnica rywalizuje w ramach śląskiej B-klasy w grupie Bytom II.

</doc>
<doc id="334583" url="https://pl.wikipedia.org/wiki?curid=334583" title="Grzegorz Kołacz">
Grzegorz Kołacz

Grzegorz Kołacz (ur. 20 września 1966 w Nowej Rudzie) – polski polityk, rolnik, przedsiębiorca, poseł na Sejm V kadencji.
Życiorys.
Wykształcenie i praca zawodowa.
Ukończył Technikum Rolnicze w Bożkowie, a następnie studia na Wydziale Turystyki i Rekreacji Wyższej Szkoły Zarządzania we Wrocławiu. Od 1986 prowadzi wraz z rodziną indywidualne wielkoobszarowe gospodarstwo rolne w Woliborzu. Był też przedsiębiorcą, właścicielem m.in. Zakładu Usług Mechanicznych i Transportu Drogowego. W latach 2002–2003 zasiadał w zarządzie powiatu kłodzkiego.
W 2008 wszedł w skład Rady Społecznej Rolników KRUS oraz rady nadzorczej Funduszu Składkowego Ubezpieczenia Społecznego Rolników. Jest także członkiem Krajowej Rady Izb Rolniczych. W 2004 został uhonorowany przez wojewodę dolnośląskiego odznaką honorową „Zasłużony dla Rolnictwa”.
Działalność polityczna.
W 1991 był współtwórcą dolnośląskich struktur Związku Zawodowego Rolnictwa „Samoobrona”, a następnie także partii Przymierze Samoobrona (od 2000 działającej jako Samoobrona RP). Bez powodzenia kandydował z jej listy do Sejmu w wyborach parlamentarnych w 1993 oraz w wyborach w 2001 (dostał 1975 głosów). W wyborach samorządowych w 2002 bez powodzenia ubiegał się o mandat w radzie powiatu oraz urząd wójta gminy Nowa Ruda. Z poparciem 3,28% zajął ostatnie miejsce spośród sześciu kandydatów.
Mandat poselski uzyskał w wyborach w 2005, gdy startując z pierwszego miejsca listy Samoobrony RP w okręgu wałbrzyskim, otrzymał 6904 głosy. W Sejmie V kadencji pełnił funkcję wiceprzewodniczącego Komisji Rodziny i Praw Kobiet. Zasiadał też w Komisji Rozwoju Przedsiębiorczości oraz w dwóch podkomisjach.
W przedterminowych wyborach parlamentarnych w 2007 bez powodzenia ubiegał się o reelekcję (dostał 1494 głosy). W maju 2008 został przewodniczącym partii i związku w województwie dolnośląskim. W wyborach w 2009 bezskutecznie kandydował do Parlamentu Europejskiego z listy Samoobrony RP w okręgu dolnośląsko-opolskim (otrzymał 3707 głosów).
W wyborach samorządowych w 2010 bez powodzenia kandydował jako bezpartyjny kandydat na radnego sejmiku dolnośląskiego z listy partii Nasz Dom Polska – Samoobrona Andrzeja Leppera i wójta gminy Nowa Ruda z własnego komitetu wyborczego wyborców (otrzymał 9,63% głosów).
W październiku 2012 został przewodniczącym partii Samoobrona w województwie dolnośląskim. W 2014 (z lokalnego komitetu) i w 2018 (z listy komitetu SLD Lewica Razem) kandydował bez powodzenia do rady powiatu.

</doc>
<doc id="334584" url="https://pl.wikipedia.org/wiki?curid=334584" title="Grzegorz Skwierczyński">
Grzegorz Skwierczyński

Grzegorz Krzysztof Skwierczyński (ur. 25 lipca 1974 w Siedlcach) – polski polityk, dziennikarz, samorządowiec, urzędnik, menedżer, przedsiębiorca, poseł na Sejm V kadencji.
Życiorys.
Wykształcenie i praca zawodowa.
W 1995 ukończył Technikum Rolnicze w Siedlcach, a w 1996 podjął (ostatecznie nieukończone) studia na Wydziale Prawa, Prawa Kanonicznego i Administracji Katolickiego Uniwersytetu Lubelskiego. Ukończył następnie studia o specjalności zarządzanie reklamą w Wyższej Szkole Promocji w Warszawie.
W 1996 pracował jako referent w KRUS, następnie – do 2000 był dziennikarzem i zastępcą redaktora naczelnego „Nowego Echa Podlasia” oraz kierownikiem w Siedleckiej Oficynie Wydawniczej. W latach 1994–1998 był prezesem zarządu Diecezjalnego Katolickiego Stowarzyszenia Młodzieży, a od 2000 do 2004 zasiadał w zarządzie Okręgowego Związku Piłki Nożnej w Siedlcach. Pracował w spółkach prawa handlowego jako doradca i członek zarządu. Był także menedżerem klubu sportowego Wektra Dziewule i prowadził działalność gospodarczą.
Od 2009 jest właścicielem firmy marketingowej.
Działalność polityczna.
W 2001 objął stanowisko dyrektora biura poselsko-senatorskiego Samoobrony RP w Siedlcach. Pełnił funkcję przewodniczącego Ogólnopolskiej Organizacji Młodzieżowej Samoobrony RP i redaktora naczelnego pisma „Samoobrona na Mazowszu”. W latach 2002–2005 był członkiem Zarządu Wojewódzkiego Związku Zawodowego Rolnictwa „Samoobrona”.
Od 2002 do 2005 zasiadał w sejmiku mazowieckim. W wyborach w 2005 z listy Samoobrony RP uzyskał mandat poselski na Sejm V kadencji z okręgu siedleckiego liczbą 6963 głosów. Pracował w Komisji Edukacji, Nauki i Młodzieży oraz w Komisji Samorządu Terytorialnego i Polityki Regionalnej. Od lutego do sierpnia 2007 był wiceprzewodniczącym Komisji Nadzwyczajnej do rozpatrzenia projektów ustaw związanych z koalicyjnym programem rządowym „Solidarne Państwo”. Pełnił też funkcję wiceprzewodniczącego Podkomisji stałej do spraw Młodzieży. Był także jednym z sekretarzy Sejmu.
W przedterminowych wyborach parlamentarnych w 2007 bez powodzenia ubiegał się o reelekcję (otrzymał 1210 głosów). W grudniu 2007 wszedł w skład prezydium Samoobrony RP i został przewodniczącym wojewódzkim partii na Mazowszu. W 2008 objął także funkcję przewodniczącego ZZR „Samoobrona” Województwa Mazowieckiego. W 2009 wycofał się z działalności politycznej. W 2018 startował z listy PSL na radnego województwa.

</doc>
<doc id="334585" url="https://pl.wikipedia.org/wiki?curid=334585" title="Autostrada D3 (Czechy)">
Autostrada D3 (Czechy)

Autostrada D3 (czes. "dálnice D3") także "Budějovická dálnice" (autostrada budziejowicka) – planowana autostrada w Czechach o długości 171 km.
Służyć będzie połączeniu Pragi (D0) z Czeskimi Budziejowicami przez Tábor i dalej, w kierunku Czeskiego Krumlowa i granicy z Austrią, gdzie połączy się z również planowaną austriacką drogą ekspresową S10 w kierunku Linzu. Szlak ten, razem m.in. z autostradą D8, będzie stanowić jeden z czeskich etapów międzynarodowej trasy E55.
W październiku 2004 oddano do użytku pierwszy odcinek autostrady Chotoviny – Tábor (8,3 km). Kolejny fragment Mezno – Chotoviny (6,8km) został ukończony w roku 2007. Budowane na przełomie lat 80. i 90. XX wieku fragmenty drogi krajowej I/3: obwodnica Veselí nad Lužnicí i odcinek Ševětín – Borek (razem ok. 18 km) powstały jako pierwsza jezdnia autostrady D3 i wymagają obecnie zbudowania drugiej jezdni i modernizacji węzłów.
Do 31 grudnia 2015 roku odcinek od Třebonína do granicy z Austrią planowany był jako droga ekspresowa R3 ("rychlostní silnice R3").

</doc>
<doc id="334590" url="https://pl.wikipedia.org/wiki?curid=334590" title="Henryk Młynarczyk (polityk)">
Henryk Młynarczyk (polityk)

Henryk Młynarczyk (ur. 25 listopada 1955 w Krasnymstawie) – polski polityk, wojskowy, inżynier elektronik, samorządowiec, poseł na Sejm V i VI kadencji.
Życiorys.
Wykształcenie i praca zawodowa.
W 1985 ukończył studia z zakresu zarządzania i dowodzenia w Wyższej Oficerskiej Szkole Radiotechnicznej w Jeleniej Górze, a w 1995 studia z zakresu ochrony środowiska na Wydziale Inżynierii Mechanicznej i Robotyki. Akademii Górniczo-Hutniczej w Krakowie. W latach 1976–2003 służył w Wojsku Polskim (przed przejściem do rezerwy w stopniu majora). W latach 1976–1980 był podchorążym WOSR w Jeleniej Górze. Od 1991 do 2003 był kierownikiem ekipy ochrony środowiska w Wojskowym Instytucie Higieny i Epidemiologii w Warszawie. W 2003 pracował jako dyrektor Zarządu Dróg Wojewódzkich w Lublinie. W lutym 2016 został zastępcą dyrektora oddziału lubelskiego Agencji Nieruchomości Rolnych.
Działalność polityczna.
W latach 1988–1989 był jednym z założycieli Niezależnych Związków Zawodowych w wojsku. W 2002 wstąpił do Samoobrony RP. W wyborach w tym samym roku bez powodzenia ubiegał się z jej ramienia o funkcję burmistrza Krasnegostawu. Zdobył za to mandat radnego powiatu krasnostawskiego. W 2004 bezskutecznie kandydował w wyborach do Parlamentu Europejskiego (otrzymał 4425 głosów).
W wyborach w 2005 uzyskał liczbą 13 633 głosów mandat poselski w okręgu chełmskim. Zasiadał w Komisji Obrony Narodowej oraz Komisji Ochrony Środowiska, Zasobów Naturalnych i Leśnictwa. Przewodniczył również Podkomisji stałej ds. Budżetu, Infrastruktury i Zaopatrzenia Wojska. Od listopada 2005 kierował wojewódzkimi strukturami Samoobrony RP. W październiku 2006 wystąpił z tej partii. Następnie należał do klubu parlamentarnego Ruch Ludowo-Narodowy (rozwiązanego w grudniu tego samego roku), a w kwietniu 2007 wstąpił do Prawa i Sprawiedliwości.
W wyborach parlamentarnych w tym samym roku z listy PiS bez powodzenia ubiegał się o reelekcję (otrzymał 6975 głosów). Zasiada w zarządzie okręgowym i powiatowym tej partii. W wyborach samorządowych w 2010 bez powodzenia ubiegał się z ramienia PiS o urząd wójta gminy Krasnystaw (otrzymał 17,38% głosów i zajął drugie miejsce). W tym samym roku, po wyborze Wojciecha Żukowskiego na burmistrza Tomaszowa Lubelskiego, objął zwolniony przez niego mandat posła na Sejm VI kadencji. Ślubowanie poselskie złożył 14 grudnia 2010.
W wyborach parlamentarnych w 2011 bez powodzenia ubiegał się o reelekcję (otrzymał 4325 głosów). W wyborach samorządowych w 2014 także bezskutecznie kandydował do sejmiku lubelskiego.
Odznaczenia.
W 2004, "za zasługi w pracy zawodowej i działalności społecznej", został odznaczony Srebrnym Krzyżem Zasługi. W 1998 otrzymał Brązowy Krzyż Zasługi.
Życie prywatne.
Jest żonaty, ma jedno dziecko.

</doc>
<doc id="334591" url="https://pl.wikipedia.org/wiki?curid=334591" title="Adrian Mutu">
Adrian Mutu

Adrian Mutu (ur. 8 stycznia 1979 w Călineşti) – rumuński piłkarz grający na pozycji skrzydłowego lub napastnika, reprezentant kraju, trener.
Jeden z najlepszych rumuńskich piłkarzy w historii piłki nożnej. Reprezentował barwy Argeș Pitești, Dinama Bukareszt (mistrzostwo Rumunii), Interu Mediolan, Hellasu Werona, AC Parmy, Chelsea Londyn, Juventusu Turyn, ACF Fiorentina, AC Cesena, AC Ajaccio, Petrolul Ploeszti, FC Pune City oraz ASA Târgu Mureș. Z reprezentacją Rumunii dwukrotnie uczestniczył w mistrzostwach Europy (2000, 2008).
Był także nagradzany indywidualnie: czterokrotnie Piłkarz Roku w Rumunii (więcej mają tylko Gheorghe Hagi oraz Gheorghe Popescu – odpowiednio 7 i 6 razy), Złoty Guerin, król strzelców Pucharu Włoch, w 2014 roku został pierwszym piłkarzem w historii, który zdobył gole w europejskich pucharach w barwach siedmiu klubów, a w 2016 roku został wybrany do Drużyny Wszech czasów ACF Fiorentina.
Jako trener prowadził FC Voluntari, rezerwy Al-Wahdy Abu Zabi oraz reprezentację Rumunii U-21. Obecnie trener FC U Craiova 1948.
Kariera piłkarska.
Wczesna kariera.
Adrian Mutu karierę piłkarską rozpoczął w 1987 roku juniorach Argeș Pitești, w których grał do 1996 roku, po czym dołączył do profesjonalnej drużyny klubu, w której grał do końca sezonu 1997/1998, w którym zajął 3. miejsce w Divizia A. Następnie w latach 1998–1999 reprezentował barwy Dinama Bukareszt (mistrzostwo Rumunii 2000, wicemistrzostwo Rumunii 1999).
Kariera we Włoszech.
W rundzie wiosennej sezonu 1999/2000 został zawodnikiem włoskiego Interu Mediolan, w którym rozegrał zaledwie 10 meczów ligowych, w których zdobył 1 gola, a także dotarł do finału Pucharu Włoch 1999/2000, w którym "Nerazzurri" przegrali rywalizację z Lazio Rzym (2:1, 0:0).
Następnie latem 2000 roku za 7 500 000 lirów włoskich (3 873 427 euro) w ramach umowy współwłasności został zawodnikiem Hellasu Werona. Do klubu w tym czasie dołączyli także: Mauro Camoranesi (późniejszy kolega Mutu w Juventusie Turyn), Alberto Gilardino (późniejszy kolega Mutu w ACF Fiorentina) oraz Massimo Oddo i stanowił wraz z nimi o sile klubu. 10 lutego 2001 roku wygranym 3:2 meczu z borykającym się problemami AS Bari w ramach 18. kolejki sezonu 2000/2001, Mutu zdobył 2 gole (53' i 69' minuta). Klub zakończył rozgrywki ligowe na 15. miejscu, w związku z czym musiał przystąpić do baraży z 14. drużyną w tabeli ligowej Regginą Calcio, z którą wygrał tę rywalizację (1:0, 1:2), dzięki czemu pozostał w Serie A. W czerwcu 2001 roku Hellas Werona wykupiła Mutu za 5 100 000 lirów włoskich (2 633 930 euro). W sezonie 2002/2003 w ramach wypożyczenia z opcją wykupu reprezentował barwy AC Parmy. Świetna forma przyniosła Mutu nominację do plebiscytu Złotej Piłki – nagrody na najlepszego zawodnika w Europie, w którym ostatecznie z 1 głosem zajął 22. miejsce (ex aequo z Filippo Inzaghim, Janem Kollerem, Ronaldinho oraz Francesco Toldo).
Chelsea Londyn.
Latem 2003 roku nowym właścicielem angielskiej Chelsea Londyn został rosyjski multimiliarder, właściciel Gazpromu – Roman Abramowicz, który nie oszczędzał na transferach przed rozpoczęciem sezonu 2003/2004, gdyż do klubu trafiło wielu czołowych zawodników w Europie, w tym Mutu, za którego 12 sierpnia 2003 roku, władze Chelsea Londyn zapłaciły władzom AC Parmy 22 500 000 euro (15 800 000 funtów brytyjskich) oraz podpisała z zawodnikiem 5-letni kontrakt, dzięki czemu "The Blues" stała się ona jedną z najlepszych drużyn piłkarskich na świecie.
W drużynie "The Blues" zadebiutował 23 sierpnia 2003 roku w wygranym 2:1 meczu u siebie z Leicesterem City, w którym w 45. minucie zdobył także pierwszego w drużynie gola, tym samym ustalając wynik meczu, a w 69. minucie został zastąpiony przez Jespera Grønkjæra. W pierwszych trzech meczach Mutu imponował skutecznością, gdyż zdobył 4 gole w 3 meczach (1 z Leicesterem City – 2:1, 1 z Blackburn Rovers – 2:2, 2 z Tottenhamem Hotspur – 4:2). W sezonie 2003/2004 zdobył z drużyną "The Blues" wicemistrzostwo Anglii oraz dotarł do półfinału Ligi Mistrzów, w którym drużyna "The Blues" przegrała rywalizację z rewelacją tych rozgrywek – z występującym w francuskim Ligue 1 AS Monaco (1:3, 2:2).
Na początku sezonu 2004/2005 Mutu miał trudną relację z nowym trenerem drużyny "The Blues" – José Mourinho, z którym nazwajem oskarżał się o kłamstwo dotyczące kontuzji Mutu w meczu eliminacyjnym mistrzostw świata 2006 z reprezentacją Czech (0:1), rozegranym 6 października 2004 roku na Toyota Arenie w Pradze. Wkrótce po wykryciu w organizmie Mutu niedozwolonego środka dopingującego (kokaina), zawodnik został zdyskwalifikowany na okres 7 miesięcy.
Odszkodowanie za naruszenie kontraktu.
Na początku 2005 roku Chelsea Londyn zaczęła się domagać odszkodowania od Mutu za naruszenie kontraktu, a Komisja Apelacyjna FA ds. Premier League uznała, że zawodnik naruszył warunki kontraktu bez uzasadnionej przyczyny, dzięki czemu Chelsea Londyn mogła ubiegać się o odszkodowanie od zawodnika. Mutu w kwietniu 2005 roku złożył swoje pierwsze odwołanie do Sportowego Sądu Arbitrażowego (CAS) w Lozannie, jednak w grudniu 2005 roku apelacja została oddalona. 11 maja 2006 roku władze Chelsea Londyn złożyły do FIFA przeciwko Mutu wniosek o przyznanie odszkodowania, jednak Izba ds. Rozstrzygania Sporów FIFA uznała, że nie ma podstaw do roszczeń ze strony klubu, jednak 2006 roku władze Chelsea Londyn złożyły odwołanie do Sportowego Sądu Arbitrażowego w Lozannie. 21 maja 2007 roku apelacja została uwzględniona i sprawa ponownie została ponownie skierowana do Izby ds. Rozstrzygania Sporów FIFA (DRC).
7 maja 2008 roku Izba ds. Rozstrzygania Sporów FIFA uznała, że Mutu musi zapłacić 17 173 990 euro (14 650 000 funtów brytyjskich odszkodowania Chelsea Londyn za naruszenie warunków kontraktu bez uzasadnionej przyczyny. Wysokość odszkodowania obejmowała: 16 500 000 euro niezamortyzowanej części opłaty za przelew AC Parmie, 307 340 euro niezamortyzowanej części opłaty za rejestrację, którą otrzymał Mutu oraz 366 650 euro niezamortyzowanej części opłaty na rzecz agenta, jednak nie uwzględniono kwoty wypłaconej zawodnikowi przez Chelsea Londyn (rozliczenie za świadczone usługi) oraz umowy o pracę o wartości 10 858 500 euro. Mutu musiał zapłacić w ciągu 30 dni od podjęcia decyzji przez Izbę ds. Rozstrzygania Sporów FIFA, jednak Mutu ponownie złożył odwołanie do Sportowego Sądu Arbitrażowego w Lozannie, jednak 31 lipca 2009 roku zostało ono oddalone, a Mutu musiał zapłacić Chelsea Londyn kwotę wraz z odsetkami w wysokości 5% rocznie, od 12 września 2008 roku do dnia wejścia w życie płatności, jednak sprawa została przekazana do Komisji Dyscyplinarnej FIFA. Zawodnik musiał także pokryć koszty arbitrażu obu stronom, w tym 50 000 franków szwajcarskich na rzecz Chelsea Londyn. Była to wówczas najwyższa kara finansowa w historii FIFA.
Mutu w przypadku nie wywiązania się z obowiązku wypłacenia odszkodowania mógł dostać ukarany dyskwalifikacją od FIFA, chociaż grupa prawników kwestionowała tę decyzję. Mutu w październiku 2009 roku złożył swoje trzecie odwołanie, tym razem do Federalnego Sądu Najwyższego Szwajcarii, jednak zostało ono oddalone i tym samym Mutu musiał zapłacić Chelsea Londyn 17 000 000 euro odszkodowania. W 2013 roku Izba ds. Rozstrzygania Sporów FIFA orzekła o wspólnym wypłaceniu odszkodowania przez Livorno Calcio oraz Juventus Turyn, jednak władze obu klubów odwołały się do Sportowego Sądu Arbitrażowego w Lozannie, jednak Sportowy Sąd Arbitrażowy w Lozannie uchylił decyzję Izby ds. Rozstrzygania Sporów FIFA, zatem Mutu jako jedyny został zobowiązany do wypłacenia odszkodowania Chelsea Londyn.
W 2018 roku Europejski Trybunał Praw Człowieka odrzucił odwołanie Mutu przeciwko orzeczeniu Sportowego Sądu Arbitrażowego w Lozannie z 2015 roku.
Juventus Turyn.
12 stycznia 2005 roku Mutu podpisał kontrakt z włoskim Juventusem Turyn, mimo obowiązującej go dyskwalifikacji do 18 maja 2005 roku, gdyż Juventus Turyn nie miał wolnego miejsca na zakup innego zawodnika spoza Unii Europejskiej. Zdobył z klubem dwukrotnie mistrzostwo Włoch (2005, 2006), jednak oba tytułu zostały później odebrane w wyniku afery korupcyjnej tzw. "calciopoli", dodatkowo Juventus Turyn został zdyskwalifikowany do Serie B. Wkrótce wielu zawodników "Starej Damy", w tym Mutu opuścili klub.
ACF Fiorentina.
Po degradacji Juventusu Turyn do Serie B, Mutu wraz z innymi zawodnikami "Starej Damy", zadecydował się na opuszczenie klubu. 8 lipca 2006 roku oficjalnie ogłoszono o podpisaniu kontraktu Mutu z ACF Fiorentina za 8 000 000 euro, w której Mutu przeżył najlepszy okres w swojej karierze piłkarskiej, a przede wszystkim stanowił o sile drużyny "Fioletowych", która w tamtym okresie była jedną z czołowych włoskich drużyn piłkarskich. W sezonie 2006/2007 został nagrodzony Złotym Guerinem – nagrodą dla najlepszego zawodnika Serie A w danym sezonie. W sezonie 2007/2008 "Fioletowi" dotarli do półfinału Pucharu UEFA, w przegrali rywalizację po serii rzutów karnych 4:2 ze szkockim Glasgow Rangers (2 mecze tej rywalizacji zakończyły się bezbramkowym remisem).
Świetna forma Mutu w drużynie "Fioletowych" oraz dobry występ na mistrzostwach Europy 2008 w Austrii i w Szwajcarii sprawiły, że w lipcu 2008 roku zainteresowanie zawodnikiem wyraziła AS Roma, która złożyła ofertę za Mutu w wysokości od 18 do 20 000 000 euro, jednak Mutu ostatecznie zdecydował się pozostanie w drużynie "Fioletowych" oraz podpisanie nowego, obowiązującego do końca sezonu 2011/2012 kontraktu.
29 stycznia 2010 roku poinformowano o pozytywnym teście antydopingowym Mutu po pierwszym meczu ćwierćfinałowym Pucharu Włoch 2009/2010 z Lazio Rzym, rozegranym 20 stycznia 2010 roku na Stadio Artemio Franchi we Florencji oraz zakończonym wygraną drużyny "Fioletowych" 3:2, a Mutu w 9. oraz w 44. minucie meczu zdobył 2 gole (Mutu z 4 golami został królem strzelców rozgrywek, ex aequo wraz z Alainem Bacletem). Włoski prokurator sportowy poprosił WNKOl (Włoski Narodowy Komitet Olimpijski) o roczną dyskwalifikację dla zawodnika, jednak 19 kwietnia 2010 roku ostatecznie został zdyskwalifikowany na okres 9 miesięcy, jednak wktótce dyskwalifikacja została skrócona do 6 miesięcy i zakończyła się ona 29 października 2010 roku. 7 stycznia 2011 roku Mutu został zawieszony przez władze ACF Fiorentina za złamanie warunków umowy (dezercja), jednak potem Mutu przeprosił władze klubu i rozstał się ze swoim agentem – Victorem Becali. 3 lutego 2011 roku władze ACF Fiorentina ogłosiły o przywróceniu zawodnika do pierwszej drużyny "Fioletowych", a po sezonie 2010/2011 Mutu opuścił klub.
Dalsza kariera.
23 czerwca 2011 roku oficjalnie ogłoszono o podpisaniu 2-letniego kontraktu Mutu z AC Ceseną. 15 stycznia 2012 roku zdobył dwa gole (20' i 39' (k.) minuta) w wygranym 3:1 meczu u siebie z Novarą Calcio, dzięki czemu przekroczył barierę 100 goli w Serie A – 101 goli. 11 kwietnia 2011 roku po kilku nieudanych meczach, w 76. minucie zdobył gola w przegranym 3:2 meczu wyjazdowym z CFC Genoa. Jednak 8 goli Mutu w 28 meczach nie uratowały klubu przed spadkiem z Serie A, zajmując ostatecznie ostatnie – 20. miejsce w tabeli ligowej sezonu 2011/2012, po czym Mutu za porozumieniem stron odszedł z klubu.
28 sierpnia 2012 roku Mutu podpisał kontrakt z występującym w rozgrywkach francuskiej ligi Ligue 1 AC Ajaccio. Powiedział, iż faworyzuje włoską kulturę na Korsyce, odrzucając twierdzenia o przejściu na emeryturę, zarazem deklarując zdobycie większej ilości goli od Zlatana Ibrahimovića w Paris Saint-Germain. Prezes klubu – Alain Orsoni powiedział, że Mutu był najbardziej znanym zawodnikiem na Korsyce od czasów Johnny'ego Repa, który odszedł z regionu w 1978 roku do SC Bastii. W sezonie 2012/2013 w 28 meczach ligowych zdobył 9 goli, dzięki czemu klub utrzymał się w Ligue 1, jednak w sezonie 2013/2014 w 9 meczach ligowych nie zdobył żadnego gola, w związku z czym 14 stycznia 2014 roku wraz ze swoim rodakiem – Ștefanem Popescu, odszedł z klubu.
Jeszcze tego samego dnia został zaprezentowany 10 000 kibicom Petrolul Ploeszti jako zawodnik ich klubu, w którym trenerem był były kolega Mutu z reprezentacji Rumunii – Cosmin Contra. Latem 2014 roku zdobył 2 gole w 2 meczach rywalizacji z czeską Viktorią Pilzno (1:1, 4:1) w ramach trzeciej rundy kwalifikacyjnej Ligi Europy 2014/2015, jednak w rundzie play-off klub przegrał rywalizację z chorwackim Dinamo Zagrzeb i tym samym zakończył udział w tych rogrywkach. 26 września 2014 roku klub ogłosił o rozwiązaniu umowy z Mutu.
30 lipca 2015 roku podpisał kontrakt z klubem Indian Premier League – FC Pune City.
18 stycznia 2016 roku wrócił do Rumunii do ASA Târgu Mureș, po zapewnieniu selekcjonera reprezentacji Rumunii – Anghela Iordănescu o powołaniu go na mistrzostwa Europy 2016 we Francji w przypadku lepszej gry niż w Indiach, jednak takiej formy nie osiągnął, gdyż w zaledwie 5 rozegranych meczach w klubie w sezonie 2015/2016 nie zdobył żadnego gola i ostateczenie zakończył piłkarską karierę.
Kariera reprezentacyjna.
Adrian Mutu w 1995 roku w reprezentacji Rumunii U-16 rozegrał 2 mecze, w latach 1996–1997 w reprezentacji Rumunii U-18 rozegrał 14 meczów, w których zdobył 8 goli, w latach 1998–2000 w reprezentacji Rumunii U-21 rozegrał 12 meczów, w których zdobył 6 goli.
W seniorskiej reprezentacji Rumunii zadebiutował 29 marca 2000 roku na Stadionie Olimpijskim w Atenach w przegranym 2:0 meczu towarzyskim z reprezentacją Grecji, w którym został zastąpiony w 65. minucie przez Laurenţiu Roşu. W tym samym roku został powołany na mistrzostwa Europy 2000 w Belgii i w Holandii, na których był podstawowym zawodnikiem drużyny "Tricolorii" (nie grał tylko w drugim meczu Grupy A z reprezentacją Portugalii (0:1) 17 czerwca 2000 roku na GelreDome w Arnhem), która zakończyła udział w turnieju w ćwierćfinale po przegranej 2:0 z późniejszymi wicemistrzami Europy – reprezentacją Włoch na Stadionie Króla Baudouina I w Brukseli.
W 2008 roku ponownie został powołany na mistrzostwa Europy, które tym razem odbyły się w Austrii i w Szwajcarii. Na turnieju rozegrał wszystkie 3 mecze, a także w 55. minucie drugiego meczu Grupy C z reprezentacją Włoch (1:1), rozegranego 13 czerwca 2008 roku na Letzigrund Stadion w Zurychu zdobył gola na 1:0, jednak w 56. minucie Christian Panucci zdobył gola, wyrównując na 1:1, a Mutu także nie wykorzystał rzutu karnego, który praktycznie przesądził o odpadnięciu drużyny "Tricolorii" już po fazie grupowej.
W 2009 roku nowym selekcjonerem drużyny "Tricolorii" został Răzvan Lucescu, który wyrzucił Mutu ze swojej drużyny po libacji alkoholowej po przegranym 5:0 meczu eliminacyjnym mistrzostw świata 2010 z reprezentacją Serbii, rozegranego 10 października 2009 roku na Stadionie Crvena zvezda w Belgradzie, który w 75. minucie został zastąpiony przez Andrei Cristeę, jednak po słaby wynikach drużyny "Tricolorii" oraz presji fanów, ponownie powołał Mutu do reprezentacji Rumunii.
Mutu ponownie w drużynie "Tricolorii" zagrał 29 marca 2011 roku na Stadion Ceahlăul w Piatra Neamț w wygranym 3:1 meczu eliminacyjnym mistrzostw Europy 2012 z reprezentacją Luksemburga, w którym Mutu zdobył dwa gole (24' i 68' minuta), a także to był pierwszy wygrany mecz drużyny "Tricolorii" w tych eliminacjach. 3 czerwca 2011 roku na Stadionie Giulești-Valentin Stănescu w Bukareszcie zdobył gola w na 1:0 w 37. minucie wygranego 3:0 meczu eliminacyjnego mistrzostw Europy 2012 z reprezentacją Bośni i Hercegowiny.
11 sierpnia 2011 roku Mutu wraz z Gabrielem Tamașem został wykluczony z drużyny "Tricolorii" po tym jak, 10 sierpnia 2011 roku znaleziono ich w na spożywaniu alkoholu w barze podczas meczu towarzyskiego drużyny "Tricolorii" z reprezentacją San Marino (1:0) na San Marino Stadium w Serravalle, jednak po trzech meczach absencji wrócili do drużyny "Tricolorii". Ostatni mecz w reprezentacji Rumunii rozegrał 26 marca 2013 roku na Amsterdam Arena w Amsterdamie w przegranym 4:0 meczu eliminacyjnym mistrzostw świata 2014 z reprezentacją Holandii, w którym został zastąpił w 68. minucie Gheorghe'a Grozava.
21 listopada 2013 roku został ostatecznie wyrzucony z reprezentacji Rumunii, po tym jak wrzucił na Facebooku zdjęcie selekcjonera – Victora Pițurcy w podobiźnie Jasia Fasoli.
Łącznie w latach 1998–2013 w reprezentacji Rumunii rozegrał 77 meczów, w których zdobył 35 goli, dzięki czemu jest wraz z Gheorghem Hagim rekordzistą w liczbie zdobytych goli w drużynie "Tricolorii".
Styl gry.
Niezwykle zręczny i kreatywny zawodnik, który miał oko na bramkę, jednak przez całą swoją karierę nękały go problemy poza boiskiem, Mutu był w stanie grać na kilku pozycjach ofensywnych i był używany jako wspierający napastnik, jako główny napastnik, jako skrzydłowy, a także jako ofensywny pomocnik, ze względu na jego zdolność zarówno do zdobywania goli, jak i asysty przy ich zdobywaniu. Często porównywany do Gheorghe'a Hagiego w kwiecie wieku, był szybkim i mobilnym zawodnikiem, z doskonałymi umiejętnościami technicznymi i dryblingiem, a także był dokładnym wykonawcą stałych fragmentów gry (m.in. rzuty wolne, rzuty karne). Pomimo swojego talentu był często podatny na kontuzje i oskarżany o niekonsekwencję w całej swojej karierze, a także był znany z niskiej szybkości pracy, temperamentu i zachowania na boisku; z tego powodu często uważano, że nie wykorzystał w pełni swojego potencjału.
Kariera trenerska.
Adrian Mutu po zakończeniu kariery piłkarskiej rozpoczął karierę trenerską. W okresie od 15 kwietnia 2018 roku do 14 czerwca 2018 roku był trenerem klubu Ligi I – FC Voluntari, gdzie zastąpił Claudiu Niculescu. Mimo podpisania 2-letniego kontraktu oraz wygraniu rywalizacji w barażach z Chindią Târgoviște, został zwolniony przez zarząd klubu, w wyniku czego z klubu odszedł również prezes klubu – Dan Leasa.
Następnie trenował: rezerwy emirackiego Al-Wahdy Abu Zabi (20.09.2018–01.06.2019) oraz reprezentację Rumunii U-21 (20.12.2019–16.04.2021). 2 czerwca 2021 roku został trenerem FC U Craiova 1948.
W marcu 2022 został trenerem Rapidu Bukareszt.
Życie prywatne.
Adrian Mutu był trzykrotnie żonaty: z Alexandrą Dinu (2001–2003: syn Mario (ur. 2002)), Consuelo Matos Gómez (2005–2013: córki Adriana (ur. 2006) i Maya (2008)) oraz od 2015 roku z Sandra Bachici, z którą ma syna Tiago (ur. 2017). Pozostawał także w bliskiej relacji z aktorką i modelką – Moran Atias.

</doc>
<doc id="334593" url="https://pl.wikipedia.org/wiki?curid=334593" title="Nicéphore Soglo">
Nicéphore Soglo

Nicéphore Soglo (ur. 29 listopada 1934 w Lomé) – polityk, były prezydent oraz premier Beninu.
Burmistrz Kotonu w latach 2003 - 2015.
Absolwent prawa i ekonomii na paryskiej Sorbonie, po ukończeniu studiów powrócił do Beninu (ówczesnego Dahomeju). Po przewrocie dokonanym przez Mathieu Kérékou opuścił kraj obejmując różne stanowiska w Międzynarodowym Funduszu Walutowym oraz Banku Światowym.
Po przemianach na przełomie lat 80. i 90. (odejście od systemu jednopartyjnego w kierunku systemu demokratycznego), 12 marca 1990 Soglo objął tekę premiera Beninu.
W pierwszych w historii Beninu wyborach prezydenckich w 1991 pokonał byłego dyktatora Beninu Mathieu Kérékou otrzymując 67,73% głosów. Podczas swej prezydentury Soglo podjął działania zmierzające do restrukturyzacji gospodarki Beninu co nie przysporzyło mu popularności społeczeństwa. Mimo to doceniono jego działania na rzecz rozwoju demokracji oraz obrony praw człowieka. W 1996 utracił stanowisko prezydenta na rzecz Mathieu Kérékou, w elekcji w 2001 po raz kolejny został pokonany przez Kérékou.

</doc>
<doc id="334594" url="https://pl.wikipedia.org/wiki?curid=334594" title="Józef Pilarz">
Józef Pilarz

Józef Walerian Pilarz (ur. 10 czerwca 1956 w Barlinku, zm. 22 marca 2008) – polski polityk, ogrodnik, przedsiębiorca i rolnik, poseł na Sejm V kadencji.
Życiorys.
W 1977 ukończył Technikum Ogrodnicze w Owińskach. Pracował w tym zawodzie. Następnie prowadził 540-hektarowe gospodarstwo rolno-hodowlane w Potulinie oraz działalność gospodarczą w Wągrowcu.
W wyborach parlamentarnych w 2005 został z listy Samoobrony Rzeczpospolitej Polskiej wybrany posłem na Sejm V kadencji z okręgu konińskiego liczbą 6083 głosów. Pracował w Komisji Rolnictwa i Rozwoju Wsi. We wrześniu 2006 wraz z Tadeuszem Dębickim odszedł z partii, sprzeciwiając się odwołaniu Wojciecha Mojzesowicza z funkcji przewodniczącego Komisji Rolnictwa, a następnie przystąpił do nowo powstałego klubu parlamentarnego Ruchu Ludowo-Narodowego. W grudniu 2006 zasiadł w kole poselskim Ruch Ludowo-Chrześcijański. W lutym 2007 współtworzył partię Ruch Ludowo-Narodowy. Do śmierci zasiadał w jej zarządzie.
W październiku 2007 jako członek RLN bezskutecznie kandydował z listy Samoobrony RP w wyborach parlamentarnych w okręgu pilskim (otrzymał 611 głosów).
Życie prywatne.
Był żonaty, miał dwoje dzieci.

</doc>
<doc id="334602" url="https://pl.wikipedia.org/wiki?curid=334602" title="Solecko">
Solecko

Solecko – jezioro w woj. lubuskim, w pow. strzelecko-drezdeneckim, w gminie Drezdenko, leżące na terenie Kotliny Gorzowskiej.
Położenie i charakterystyka.
Położone w Puszczy Noteckiej, ok. 15 km na południowy zachód od Drezdenka, najbliższą wsią jest oddalony o ok. 1,5 km Gościm. W pobliżu jeziora przebiega trasa Drezdenko – Skwierzyna. W północnej części jeziora znajduje się duży ośrodek rehabilitacyjno – wczasowy spółdzielni inwalidów z Zielonej Góry. Przy ośrodku wczasowym znajduje się duża, piaszczysta plaża z pomostem, zorganizowano też biwak, pod zarządem leśnictwa Wilcze Doły.
Jedyny dopływ pochodzi z położonego za przewężeniem jeziora Lubiatówko. Odpływ – poprzez rzekę Gościmkę prowadzi do Noteci.
Obok jeziora prowadzi żółty turystyczny szlak pieszy z Sowiej Góry do Drezdenka.
Znajdujące się za przewężeniem jezioro Lubiatówko traktowane jest przez niektóre źródła jako część jeziora Solecko. Powstały tu rezerwaty przyrody: Czaplenice, Łabędziniec i Lubiatowskie Uroczyska.
Dane morfometryczne.
Powierzchnia zwierciadła wody według różnych źródeł wynosi od 87,5 ha do 96,5 ha.
Zwierciadło wody położone jest na wysokości 27,3 m n.p.m. lub 27,7 m n.p.m. Średnia głębokość jeziora wynosi 4,1 m, natomiast głębokość maksymalna 6,8 m.
W oparciu o badania przeprowadzone w 2001 roku wody jeziora zaliczono do II klasy czystości. Woda o małej przezroczystości, ze skłonnością do długich zakwitów. Dno mało urozmaicone, brzegi niskie, zalesione.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Solecko".

</doc>
<doc id="334620" url="https://pl.wikipedia.org/wiki?curid=334620" title="Lech Kuropatwiński">
Lech Kuropatwiński

Lech Stefan Kuropatwiński (ur. 4 lipca 1947 w Grodnie, zm. 20 grudnia 2022 w Bydgoszczy) – polski polityk, przedsiębiorca, rolnik, samorządowiec, działacz związkowy, poseł na Sejm IV i V kadencji, przewodniczący ZZR „Samoobrona” (2011–2022) oraz partii Samoobrona (2012–2022).
Życiorys.
Wykształcenie i praca zawodowa.
W 1978 ukończył Średnie Studium Zawodowe w Kowalu. W latach 1969–1989 był kierownikiem gospodarstwa Spółdzielni Kółek Rolniczych w Kowalu. Następnie do 2000 prowadził działalność gospodarczą. Był właścicielem m.in. zakładu masarskiego, prowadził również kilkuhektarowe gospodarstwo rolne w Strzałach. Działał w Ochotniczej Straży Pożarnej, był członkiem zarządu powiatowego i przewodniczącym zarządu gminnego OSP.
Od 2007 do 2008 pracował w regionalnym oddziale Agencji Nieruchomości Rolnych. W 2008 został członkiem Wojewódzkiej Rady Zatrudnienia w Toruniu. Pełnił funkcję przewodniczącego rady Fundacji Szansa dla Gmin. Powołany w skład Rady Społecznego Ubezpieczenia Rolników.
Działalność publiczna.
Od 1970 do 1989 należał do Polskiej Zjednoczonej Partii Robotniczej. Od 1976 do 1998 zasiadał w gminnej radzie narodowej, a następnie w radzie gminy Kowal. W latach 1985–1989 był też członkiem Wojewódzkiej Rady Narodowej we Włocławku. W 1997 wstąpił do Związku Zawodowego Rolnictwa „Samoobrona” oraz do partii Przymierze Samoobrona. Wszedł do jej rady krajowej i został wiceprzewodniczącym rady wojewódzkiej.
W wyborach do Sejmu w 2001 uzyskał mandat poselski na Sejm IV kadencji jako kandydat tego ugrupowania (działającego już jako Samoobrona Rzeczpospolitej Polskiej) z okręgu toruńskiego (dostał 2840 głosów). Pracował w Komisji Ochrony Środowiska, Zasobów Naturalnych i Leśnictwa oraz w Komisji Polityki Społecznej i Rodziny.
W 2004 Sąd Rejonowy we Włocławku skazał go na karę roku pozbawienia wolności z warunkowym zawieszeniem jej wykonania na trzyletni okres próby oraz 5 tys. zł grzywny za podrabianie podpisów na liście płac kilkunastu byłych pracowników swojej upadłej masarni. Wyrok ten został w lipcu 2005 utrzymany w mocy przez Sąd Okręgowy we Włocławku po odrzuceniu apelacji jego obrony.
W wyborach w 2005, otrzymawszy 6115 głosów, po raz drugi został posłem. Zasiadał w Komisji Rolnictwa i Rozwoju Wsi. W przedterminowych wyborach parlamentarnych w 2007 bezskutecznie ubiegał się o reelekcję (otrzymał 2858 głosów). W kwietniu 2006 został przewodniczącym kujawsko-pomorskiej Samoobrony RP, a w grudniu 2007 wszedł w skład prezydium partii.
W wyborach samorządowych w 2010 bez powodzenia kandydował na wójta gminy Kowal (otrzymał 5,99% głosów) i do rady powiatu włocławskiego z listy partii Nasz Dom Polska – Samoobrona Andrzeja Leppera. Wstąpił następnie do tego ugrupowania, a w maju 2011 wszedł w skład jego rady krajowej. W wyborach parlamentarnych w 2011 bez powodzenia kandydował do Sejmu z 1. miejsca listy Polskiej Partii Pracy – Sierpień 80, uzyskując 565 głosów (startował w ramach porozumienia Samoobrony RP z tą partią).
W październiku 2011 został przewodniczącym ZZR „Samoobrona”, a w marcu 2012 wiceprzewodniczącym partii Samoobrona. W sierpniu tego samego roku przejął obowiązki przewodniczącego partii do czasu wyboru nowych władz (po rezygnacji Andrzeja Prochonia). Na kongresie z 4 listopada 2012 został wybrany na przewodniczącego partii. Związkiem i ugrupowaniem kierował do czasu swojej śmierci w 2022.
W 2014 ubiegał się o mandat radnego Sejmiku Województwa Kujawsko-Pomorskiego, a w 2015 był liderem listy Samoobrony do Sejmu. W 2018 jako przedstawiciel Samoobrony był kandydatem ugrupowania Wolni i Solidarni do sejmiku województwa (nie uzyskał mandatu). W grudniu 2020 został powołany w skład utworzonej przez prezydenta Andrzeja Dudę Rady ds. Rolnictwa i Obszarów Wiejskich.
Życie prywatne.
Był żonaty, miał czworo dzieci.
Został pochowany na cmentarzu parafialnym w Kowalu.

</doc>
<doc id="334621" url="https://pl.wikipedia.org/wiki?curid=334621" title="Lech Szymańczyk">
Lech Szymańczyk

Lech Szymańczyk (ur. 15 maja 1949 w Woli Młockiej) – polski polityk, związkowiec, poseł na Sejm II, III i V kadencji.
Życiorys.
Wykształcenie i praca zawodowa.
Uzyskał wykształcenie wyższe menedżerskie. Wcześniej, w 1975 ukończył Technikum Mechaniczne w Grodzisku Mazowieckim. W latach 1988–1990 studiował na Akademii Nauk Społecznych przy KC PZPR.
Od 1968 do 1975 pracował na stanowisku formierz-operator w Zakładach Mechanicznych „Ursus”. Następnie, do 1988 odpowiedzialny za kontrolę jakości, normalizację i postęp techniczny, zaopatrzenie i zbyt w Pruszkowskiej Spółdzielni Pracy „Produs”, gdzie był także wiceprezesem ds. administracyjno-handlowych. W latach 1988–1991 był wiceprzewodniczącym Federacji Spółdzielczych Związków Zawodowych. Później pracował w prywatnych firmach jako doradca zarządu i dyrektor spółki; kierował m.in. przedsiębiorstwem budowlanym. W latach 2001–2005 zasiadał w Wojewódzkiej Komisji Dialogu Społecznego. Od 2002 był krótko członkiem rady nadzorczej PEKAES SA. Od 2003 do 2005 pełnił funkcję wiceprzewodniczącego Związku Pracodawców – Polskie Przymierze Gospodarcze.
W 2009 został przewodniczącym rady nadzorczej Polskiego Radia Lublin. W lutym 2010 objął funkcję p.o. prezesa tego radia, którą pełnił do kwietnia tego samego roku, kiedy został zatrudniony w dziale administracji Telewizji Polskiej.
Działalność polityczna i związkowa.
Od 1976 do rozwiązania należał do Polskiej Zjednoczonej Partii Robotniczej. W latach 1988–2002 kierował OPZZ w regionie Mazowsze. Zasiadał też w Prezydium organizacji. W okresie 1995–2002 przewodniczył Ruchowi Ludzi Pracy. W wyborach do Sejmu w 1993, otrzymawszy 10 142 głosy, uzyskał w okręgu podwarszawskim mandat poselski z listy Sojuszu Lewicy Demokratycznej. W wyborach w 1997 został ponownie wybrany liczbą 9422 głosów. Zasiadł wówczas w Komisji Samorządu Terytorialnego i Polityki Regionalnej oraz Komisji Zdrowia. W wyborach parlamentarnych w 2001 nie ubiegał się o reelekcję. Był członkiem komitetu wyborczego Andrzeja Leppera jako kandydata w wyborach prezydenckich w 2005.
W wyborach parlamentarnych w tym samym roku jako kandydat bezpartyjny, startując z listy Samoobrony RP ponownie został posłem (V kadencji) z okręgu płockiego liczbą 7393 głosów. Pracował w Komisji Finansów Publicznych oraz Komisji Rozwoju Przedsiębiorczości. Był wiceprzewodniczącym Podkomisji nadzwyczajnej do rozpatrzenia poselskiego projektu ustawy o wielkopowierzchniowych obiektach handlowych. W przedterminowych wyborach parlamentarnych w 2007 bez powodzenia ubiegał się o reelekcję (uzyskał 1665 głosów).
W 2010 został prezesem mazowiecko-warszawskich struktur Partii Regionów. Był także członkiem krajowego komitetu wykonawczego tego ugrupowania. Obie te funkcje pełnił do marca 2011. W maju 2012 współtworzył RLP (reaktywowany jako stowarzyszenie). Przystąpił do SLD. W wyborach samorządowych w 2014 bez powodzenia ubiegał się o urząd burmistrza Grodziska Mazowieckiego z ramienia Ruchu Ludzi Pracy (uzyskał 2,86% głosów i zajął ostatnie miejsce spośród czterech kandydatów). Został członkiem zarządu głównego Stowarzyszenia Parlamentarzystów Polskich.
Odznaczenia.
W 2002, "za wybitne zasługi w działalności związkowej", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.
Życie prywatne.
Jest żonaty, ma troje dzieci.

</doc>
<doc id="334622" url="https://pl.wikipedia.org/wiki?curid=334622" title="Lech Woszczerowicz">
Lech Woszczerowicz

Lech Woszczerowicz (ur. 8 maja 1940 we Lwowie) – polski polityk, przedsiębiorca, ekonomista i poseł na Sejm V kadencji.
Życiorys.
Wykształcenie i praca zawodowa.
W 1968 ukończył studia na Wydziale Ekonomicznym Uniwersytetu Gdańskiego. Pracował na stanowiskach kierowniczych w trójmiejskich hotelach – Batory, Orbis i Grand Hotel.
Od lat 70. prowadził własną działalność gospodarczą, zaczynał od komisu z odzieżą sprowadzaną z krajów Europy Zachodniej i zakładu szewskiego, potem założył kantor, a w 1992 sieć lombardów w Trójmieście. Był także doradcą w firmie Prokom Software Ryszarda Krauzego.
Działalność polityczna.
W 1980 wstąpił do NSZZ „Solidarność”. W 2002 został członkiem Samoobrony RP i wszedł w skład rady krajowej tej partii. W wyborach samorządowych w tym samym roku bez powodzenia ubiegał się z listy tego ugrupowania o mandat radnego Gdańska.
W wyborach parlamentarnych w 2005 uzyskał mandat poselski na Sejm V kadencji z okręgu gdyńskiego liczbą 5987 głosów. Pracował w Komisji Infrastruktury, Komisji Spraw Zagranicznych, Komisji Polityki Społecznej oraz w ośmiu podkomisjach. Był również członkiem stałej delegacji Sejmu RP do Konferencji Parlamentarnej Morza Bałtyckiego.
W przedterminowych wyborach parlamentarnych w 2007 bez powodzenia ubiegał się o reelekcję (dostał 1442 głosy), a w 2009 o mandat w Parlamencie Europejskim, otwierając listę Samoobrony RP w okręgu pomorskim (otrzymał 2191 głosów). Następnie wycofał się z działalności politycznej.
Życie prywatne.
Gdy miał 7 lat, został wraz z rodziną przesiedlony ze Lwowa do Gdańska. Spokrewniony z aktorem Jackiem Woszczerowiczem. Żonaty, ma dwoje dzieci.

</doc>
<doc id="334624" url="https://pl.wikipedia.org/wiki?curid=334624" title="Richard Ernst">
Richard Ernst

Richard Robert Ernst (ur. 14 sierpnia 1933 w Winterthur, zm. 4 czerwca 2021 tamże) – szwajcarski chemik, laureat Nagrody Nobla z dziedziny chemii w roku 1991 za rozwój metody badań za pomocą wysokorozdzielczego magnetycznego rezonansu jądrowego (NMR). Laureat Nagrody Wolfa.
Życiorys.
Od 1976 r. profesor chemii fizycznej Politechniki w Zurychu (Eidgenössische Technische Hochschule). Członek m.in. Niemieckiej Akademii Przyrodników w Halle i Szwajcarskiej Akademii Nauk Technicznych.
W roku 1966 wspólnie z Westonem Andersonem zaproponowali wprowadzenie transformaty Fouriera do analizy NMR. To przekształcenie matematyczne pozwala na rozłożenie fali sumarycznej na poszczególne składowe sinusoidalne z określeniem ich amplitudy.
Za wkład w rozwój metodologii spektroskopii magnetycznego rezonansu jądrowego wysokiej rozdzielczości (wprowadzenie dwuwymiarowej spektroskopii wykorzystującej transformatę Fouriera) w 1991 otrzymał Nagrodę Nobla.
W 2002 r. Uniwersytet Karola w Pradze przyznał mu tytuł doktora honoris causa. W 2004 otrzymał Komandorię Orderu Gwiazdy Rumunii.

</doc>
<doc id="334625" url="https://pl.wikipedia.org/wiki?curid=334625" title="Leszek Murzyn">
Leszek Murzyn

Leszek Murzyn (ur. 15 listopada 1960 w Wiśniowej, zm. 13 grudnia 2021 w Krakowie) – polski polityk, nauczyciel, poseł na Sejm IV i V kadencji.
Życiorys.
W 2001 ukończył studia na Akademii Pedagogicznej w Krakowie. Od 1982 pracował jako nauczyciel geografii w szkole podstawowej w Raciechowicach, a od 1991 w zespole szkół w Gruszowie.
Od drugiej połowy lat 80. działał w Zjednoczonym Stronnictwie Ludowym, a następnie w Polskim Stronnictwie Ludowym. W 1991 współtworzył Polskie Forum Ludowo-Chrześcijańskie „Ojcowizna”, które założył wówczas Roman Bartoszcze. W 2004 został prezesem stowarzyszenia Polskiego Forum Ludowo Chrześcijańskiego „Ojcowizna”. Był członkiem honorowym Stronnictwa Ludowego „Ojcowizna” RP.
W 2001 i 2005 uzyskiwał mandat poselski z ramienia Ligi Polskich Rodzin w okręgu podkrakowskim (w 2005 liczbą 7220 głosów). W parlamencie był m.in. członkiem Komisji Zdrowia, Komisji Edukacji, Nauki i Młodzieży oraz Komisji Etyki Poselskiej (przewodniczył tej ostatniej przez część V kadencji Sejmu). Był wiceprzewodniczącym Polsko-Brazylijskiej Grupy Parlamentarnej i Polsko-Węgierskiej Grupy Parlamentarnej. W 2007 bez powodzenia ubiegał się o reelekcję. Powrócił wówczas do pracy w zawodzie nauczyciela.
Wystąpił z LPR, a w 2009 był kandydatem komitetu Libertas w wyborach do Parlamentu Europejskiego z okręgu krakowskiego. W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia. Został pełnomocnikiem Prawicy Rzeczypospolitej na powiat myślenicki i na okręg chrzanowski, a 22 września 2012 objął funkcję przewodniczącego tej partii w województwie małopolskim. W wyborach parlamentarnych w 2011 kandydował z jej listy do Sejmu. W wyborach do Parlamentu Europejskiego w 2014 był kandydatem tego ugrupowania na liście Prawa i Sprawiedliwości, nie uzyskując mandatu. W wyborach samorządowych w 2018 reprezentował Prawicę na liście komitetu Kukiz’15 (który nie osiągnął progu wyborczego) do Sejmiku Województwa Małopolskiego.
W 2019 wyróżniony odznaką honorową „Zasłużony dla Rolnictwa”.
Został pochowany w Raciechowicach.
Życie prywatne.
Syn Mariana i Kazimiery. Był żonaty, miał dwoje dzieci.

</doc>
<doc id="334626" url="https://pl.wikipedia.org/wiki?curid=334626" title="Richard R. Ernst">
Richard R. Ernst



</doc>
<doc id="334627" url="https://pl.wikipedia.org/wiki?curid=334627" title="Leszek Sułek (ur. 1954)">
Leszek Sułek (ur. 1954)

Leszek Sułek (ur. 18 kwietnia 1954 w Piotrowicach) – polski polityk, ekonomista, przedsiębiorca, poseł na Sejm V kadencji.
Życiorys.
Wykształcenie i praca zawodowa.
W 1985 ukończył studia ekonomiczne na Wydziale Ekonomiki i Organizacji Wyższej Szkoły Inżynierskiej w Radomiu. Zajął się prowadzeniem własnej działalności gospodarczej w Ostrowcu Świętokrzyskim.
W latach 1991–1994 był prezesem Klubu Małego Biznesu. Od 1996 do 2000 pełnił funkcję wiceprzewodniczącego Stowarzyszenia „Jesteśmy w Europie”. Równocześnie w 1999 został wiceprezesem Stowarzyszenia Antykorupcyjnego. W 2002 został prezesem Stowarzyszenia „Jadłodajnia”. prowadzącego stołówkę dla ubogich. W 2003 wszedł w skład w Powiatowej Rady Zatrudnienia.
Działalność polityczna.
W latach 1975–1978 należał do Zrzeszenia Studentów Polskich. W 1992 wstąpił do Ruchu dla Rzeczypospolitej (zasiadał we władzach miejskich ugrupowania). W wyborach parlamentarnych w 1993 jako kandydat RdR bez powodzenia ubiegał się o mandat poselski z listy Koalicji dla Rzeczypospolitej. W 1994 przeszedł do partii Przymierze Samoobrona (działającej następnie pod nazwą Samoobrona Rzeczpospolitej Polskiej) i został wiceprzewodniczącym rady wojewódzkiej tego ugrupowania.
W 2001 bez powodzenia kandydował w wyborach parlamentarnych w 2001, uzyskując 5656 głosów. Od 2002 do 2005 zasiadał w Sejmiku Województwa Świętokrzyskiego. Kierował klubem radnych Samoobrony RP. W wyborach w 2002 bez powodzenia kandydował na urząd prezydenta Ostrowca Świętokrzyskiego. Zdobył 17,84% głosów, zajmując trzecie miejsce spośród sześciu kandydatów. Pełnił funkcję asystenta społecznego posła Józefa Cepila.
W wyborach w 2005 został z jej listy wybrany posłem na Sejm V kadencji z okręgu kieleckiego liczbą 7590 głosów. Zasiadał w Komisji Polityki Społecznej, Komisji Rodziny i Praw Kobiet oraz Komisji Sprawiedliwości i Praw Człowieka. Był wiceprzewodniczącym świętokrzyskich struktur Samoobrony RP. We wrześniu 2007 odszedł z klubu i partii, wstępując do koła poselskiego Ruch Ludowo-Narodowy.
W przedterminowych wyborach parlamentarnych w tym samym roku bez powodzenia kandydował na senatora z ramienia Samoobrony Patriotycznej. W wyborach samorządowych w 2014 z ramienia Polski Patriotycznej bezskutecznie ubiegał się o funkcje radnego i prezydenta Ostrowca Świętokrzyskiego (uzyskał 6,43% głosów i zajął czwarte miejsce spośród sześciu kandydatów). W 2015 był kandydatem tego ugrupowania do Senatu.
Postępowania sądowe.
W marcu 2007 został skazany przez Sąd Rejonowy w Radomiu na karę grzywny za znieważenie policjantów. Wcześniej, w latach 90. był dwukrotnie skazany, za bezprawne zajęcie gabinetu prezydenta Ostrowca i czynną napaść na strażników miejskich. Sąd wymierzył mu wówczas karę ponad 1 roku pozbawienia wolności, którą odbył w jednostce penitencjarnej.
Życie prywatne.
Jest rozwiedziony, ma troje dzieci.

</doc>
<doc id="334629" url="https://pl.wikipedia.org/wiki?curid=334629" title="Małgorzata Olejnik">
Małgorzata Olejnik

Małgorzata Dorota Olejnik z domu Chmiel (ur. 3 czerwca 1966 w Kielcach) – polska polityk, technik ekonomista, medalistka igrzysk paraolimpijskich, posłanka na Sejm V kadencji.
Życiorys.
W 1986 ukończyła Liceum Ekonomiczne w Przemyślu. W latach 1986–2005 pracowała jako referent w Międzywojewódzkiej Usługowej Spółdzielni Inwalidów w Kielcach.
Porusza się na wózku inwalidzkim, została reprezentantką Polski w łucznictwie. Zdobyła złoty medal w tej dyscyplinie na igrzyskach paraolimpijskich w 1996 w Atlancie, srebrny medal w 2000 w Sydney i brązowy medal w 2004 w Atenach. W 2008 w Pekinie zajęła czwarte miejsce. Jako zawodniczka należała do Zrzeszenia Sportowego Osób Niepełnosprawnych „Start” w Kielcach.
Była członkinią komitetu wyborczego Andrzeja Leppera jako kandydata w wyborach prezydenckich w 2005. W wyborach parlamentarnych w 2005 z listy Samoobrony RP uzyskała mandat poselski na Sejm V kadencji z okręgu kieleckiego liczbą 12 398 głosów. Pracowała w Komisji Kultury Fizycznej i Sportu, Komisji Polityki Społecznej oraz w czterech podkomisjach.
W przedterminowych wyborach parlamentarnych w 2007 bez powodzenia ubiegała się o reelekcję (dostała 2002 głosy). W 2008 wystąpiła z Samoobrony RP. Następnie wstąpiła do Prawa i Sprawiedliwości i bez powodzenia kandydowała do Sejmu z listy tej partii w wyborach parlamentarnych w 2011 (otrzymała 1659 głosów). W wyborach samorządowych w 2014 kandydowała do sejmiku świętokrzyskiego z listy Polskiego Stronnictwa Ludowego (nie zdobyła mandatu).
Odznaczenia i wyróżnienia.
W 2001, "za osiągnięcia sportowe oraz zasługi dla rozwoju ruchu olimpijskiego", została odznaczona przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski. Odznaczono ją także m.in. Złotym Krzyżem Zasługi (1996). Uhonorowana Nagrodą Miasta Kielce (2000) i przyznawanym przez Polski Komitet Olimpijski wyróżnieniem „Fair Play” (1996).
Życie prywatne.
Jest żoną Ryszarda Olejnika, również uczestnika igrzysk paraolimpijskich. Mają dwoje dzieci.

</doc>
<doc id="334631" url="https://pl.wikipedia.org/wiki?curid=334631" title="Marek Wojtera">
Marek Wojtera

Marek Jacek Wojtera (ur. 24 listopada 1963 w Łęczycy, zm. 30 października 2022) – polski polityk, działacz samorządowy, przedsiębiorca, rolnik, poseł na Sejm V kadencji.
Życiorys.
W 1984 ukończył Technikum Mechaniczne w Łęczycy. W latach 1984–1987 pracował jako kierownik w Ośrodku Maszynowym w Daszynie. Następnie zajmował się działalnością rolniczą. Prowadził około 100-hektarowe gospodarstwo rolne w Drzykozach. W 1996 otworzył własną firmę usługowo-handlową. W 2003 założył i stanął na czele grupy producentów ziarna zbóż z powiatu łęczyckiego.
W latach 80. należał do Zjednoczonego Stronnictwa Ludowego. Był współzałożycielem struktur Związku Zawodowego Rolnictwa „Samoobrona” w Łęczycy i Kutnie. W 1994 wszedł w skład rady wojewódzkiej partii Przymierze Samoobrona (działającej następnie pod nazwą Samoobrona Rzeczpospolitej Polskiej) w Łodzi. Był też członkiem rady krajowej tej partii. W tym samym roku został radnym rady gminy Daszyna (do 1998 wchodził też w skład zarządu gminy), a w latach 2002–2005 zasiadał w Sejmiku Województwa Łódzkiego II kadencji. Bez powodzenia kandydował w wyborach parlamentarnych w 2001 (otrzymał 4478 głosów). W 2002 ubiegał się o urząd wójta gminy Daszyna.
W wyborach w 2005, startując z siódmego miejsca listy Samoobrony RP uzyskał mandat poselski na Sejm V kadencji z okręgu sieradzkiego liczbą 8715 głosów. Pracował w Komisji Gospodarki, Komisji Infrastruktury oraz siedmiu podkomisjach. W przedterminowych wyborach parlamentarnych w 2007 bez powodzenia ubiegał się o reelekcję (zdobył 2362 głosy).
W wyborach do Parlamentu Europejskiego w 2009 kandydował na eurodeputowanego (otrzymał 2046 głosów). W wyborach samorządowych w 2010 bez powodzenia kandydował na wójta gminy Grabów (otrzymał 11,17% głosów) oraz do rady powiatu łęczyckiego z listy partii Nasz Dom Polska – Samoobrona Andrzeja Leppera. W 2012 zasiadał w prezydium tej partii (działającej od 2011 jako „Samoobrona”), potem wystąpił z tego ugrupowania. W 2014 z listy komitetu Ziemia Łęczycka ponownie ubiegał się o mandat radnego powiatu. Ponadto powołał własny komitet wyborczy, z ramienia którego kandydował na wójta gminy Grabów, nie przechodząc do II tury. Jego komitet startował także do sejmiku województwa (posiadał listy we wszystkich okręgach). Potem powrócił do Samoobrony. 28 lutego 2015 zasiadł w radzie wojewódzkiej związku zawodowego, a 4 marca 2017 w radzie krajowej partii.
Był dwukrotnie prawomocnie skazany. W 2001 otrzymał nakaz karny za samowolę budowlaną i nielegalne pobieranie wody, a w 2005 został skazany na karę dwóch lat pozbawienia wolności z warunkowym zawieszeniem jej wykonania na trzyletni okres próby za spowodowanie wypadku samochodowego, w którym zginął 15-letni chłopiec.
Życie prywatne.
Był żonaty, miał dwoje dzieci. Był bratem działacza samorządowego Zbigniewa Wojtery.

</doc>
<doc id="334634" url="https://pl.wikipedia.org/wiki?curid=334634" title="Maria Zuba">
Maria Zuba

Maria Zuba z domu Sztando (ur. 6 kwietnia 1951 w Suchedniowie) – polska polityk, inżynier elektryk, posłanka na Sejm V, VI, VII i VIII kadencji.
Życiorys.
Ukończyła Instytut Elektrotechniki Politechniki Świętokrzyskiej z tytułem zawodowym inżyniera elektryka. Pracowała w Zakładach Metalowych PREDOM-MESKO w Skarżysku-Kamiennej i Fabryce Urządzeń Transportowych w Suchedniowie, w której była też przewodniczącą NSZZ „Solidarność”.
Po przemianach politycznych pełniła funkcje radnej rady miejskiej w Suchedniowie, a w latach 1994–1997 burmistrza tej miejscowości. Z rekomendacji Unii Wolności od 1997 do 2001 była wicewojewodą kieleckim, następnie świętokrzyskim. W 2001 bezskutecznie kandydowała do Senatu z ramienia komitetu Blok Senat 2001, rok później ponownie ubiegała się o stanowisko burmistrza Suchedniowa. W latach 2001–2005 pracowała w Krajowej Radzie Radiofonii i Telewizji.
W 2005 z listy Prawa i Sprawiedliwości została wybrana na posłankę V kadencji w okręgu kieleckim. W wyborach parlamentarnych w 2007 po raz drugi uzyskała mandat poselski, otrzymując 3492 głosy. W wyborach w 2011 z powodzeniem ubiegała się o reelekcję, dostała 6222 głosy. W 2015 została ponownie wybrana do Sejmu. W wyborach w 2019 nie uzyskała mandatu poselskiego. W grudniu tegoż roku została doradcą wojewody świętokrzyskiego.
W 2022 została odznaczona Złotym Krzyżem Zasługi.

</doc>
<doc id="334638" url="https://pl.wikipedia.org/wiki?curid=334638" title="Sytuacja prawna i społeczna osób LGBT w Mołdawii">
Sytuacja prawna i społeczna osób LGBT w Mołdawii

Status prawny osób LGBT i sytuacja społeczna osób i grup LGBT w Mołdawiii.
Status prawny.
Kontakty homoseksualne zostały zalegalizowane w Mołdawii w 1995. Wiek osób legalnie dopuszczających się kontaktów homo- i heteroseksualnych zrównano ze sobą w 2002: wynosi on 16 lat. Geje nie są wykluczeni ze służby wojskowej z powodu swojej orientacji seksualnej. W mołdawskim prawie nie ma żadnych przepisów bezpośrednio dyskryminujących mniejszości seksualne.
Mołdawskie prawo nie gwarantuje żadnego zakazu dyskryminacji przez wzgląd na orientację seksualną.
W 2003 roku zaproponowano poprawkę do kodeksu karnego zakazującą jakiejkolwiek dyskryminacji, między innymi z powodu orientacji seksualnej (brak aktualnych informacji na temat losów ustawy, najprawdopodobniej nie została uchwalona w takiej formie).
Mołdawskie przepisy prawne nie przyznają prawa osobom do ubiegania się o azyl polityczny z powodu prześladowań przez wzgląd na orientację seksualną we własnym kraju.
W mołdawskim ustawodawstwie nie istnieje również żadna prawna forma uznania związków partnerskich lub małżeńastw osób tej samej płci. Nie ma obecnie żadnej propozycji, aby uregulować tę kwestię w najbliższym czasie.
Życie osób LGBT w kraju.
W Mołdawii istnieje mała scena gejowska, jest ona skoncentrowana w Kiszyniowie. Miasto to dysponuje pięcioma lokalami gejowskimi oraz przyjaznymi gejom, tzw. "gay-friendly".
Wydawane są tam publikacje, działa kilka organizacji zajmujących się walką o prawa społeczności LGBT i walką z nietolerancją. 
Od 2002 ulicami stolicy corocznie maszerują parady mniejszości seksualnych ("gay pride parade") Jedną z najliczniejszych tego typu manifestacji była parada w 2005, która zgromadziła około 600 uczestników. Władze stolicy początkowo zakazały tego przemarszu i spór rozstrzygnął sąd, zezwalając na manifestację. W 2007 trzeci raz z rzędu mołdawskie władze zakazały parady osób homoseksualnych

</doc>
<doc id="334639" url="https://pl.wikipedia.org/wiki?curid=334639" title="Marzena Paduch">
Marzena Paduch

Marzena Hanna Paduch z domu Kuc (ur. 7 kwietnia 1965 w Zwoleniu) – polska polityk, urzędniczka, przedsiębiorca i działaczka związkowa, posłanka na Sejm V kadencji.
Życiorys.
Wykształcenie i praca zawodowa.
W 1985 ukończyła Technikum Energetyczne Zarządu Energetycznego Wschodniego w Radomiu. W tym samym roku podjęła pracę na stanowisku starszego referenta ds. technicznych w Rejonowym Zakładzie Energetycznym w Zwoleniu. Prowadzi też działalność gospodarczą w zakresie produkcji filmów i organizacji imprez okolicznościowych. Została również wokalistką weselnego zespołu Sax, który współtworzyła w 1993, grając także na saksofonie.
Działalność polityczna.
W młodości działała w ZSMP, następnie wstąpiła do NSZZ „Solidarność” i objęła przewodnictwo komisji zakładowej w RZE w Zwoleniu. Była też członkinią Międzyzakładowej Komisji Koordynacyjnej tego związku w Skarżysku-Kamiennej.
W 1998 bezskutecznie kandydowała do zwoleńskiej rady miasta. W wyborach parlamentarnych w 2001 bezskutecznie ubiegała się o mandat posła z listy Alternatywy Ruchu Społecznego. W 2002 wstąpiła do Związku Zawodowego Rolnictwa „Samoobrona” oraz Samoobrony RP. Stanęła na czele lokalnych struktur tej partii. Weszła też do jej rady wojewódzkiej. Od 2002 do 2005 zasiadała z ramienia tego ugrupowania w radzie powiatu zwoleńskiego. W wyborach parlamentarnych w 2005 z jego listy uzyskała mandat poselski na Sejm V kadencji z okręgu radomskiego liczbą 7838 głosów. Pracowała w Komisji Sprawiedliwości i Praw Człowieka, Komisji do Spraw Kontroli Państwowej oraz Komisji Nadzwyczajnej ds. zmian w Konstytucji RP. Przewodniczyła także Podkomisji nadzwyczajnej do rozpatrzenia poselskiego projektu nowelizacji ustawy o prokuraturze.
W przedterminowych wyborach parlamentarnych w 2007 bez powodzenia ubiegała się o reelekcję (otrzymała 2946 głosów). W październiku 2008 została wybrana do rady krajowej Samoobrony RP. W maju 2010 wystąpiła z partii. W wyborach samorządowych w tym samym roku utworzyła swój komitet wyborczy wyborców i z jego ramienia bez powodzenia kandydowała do rady powiatu oraz na burmistrza Zwolenia, ponownie z własnego komitetu (otrzymała 17,76% głosów i zajęła drugie miejsce spośród sześciu kandydatów). Również bez powodzenia kandydowała na radną i burmistrza cztery i osiem lat później (w 2018 z poparciem Wolnych i Solidarnych). W wyborach prezydenckich w 2015 była powiatową pełnomocniczką komitetu Pawła Kukiza. W 2019 wstąpiła do Ruchu Narodowego i w wyborach parlamentarnych w tym samym roku kandydowała bezskutecznie do Sejmu z listy współtworzonej przez tę partię Konfederacji Wolność i Niepodległość.
Życie prywatne.
Jest mężatką, ma córkę.

</doc>
<doc id="334642" url="https://pl.wikipedia.org/wiki?curid=334642" title="Vulcania w Saint-Ours">
Vulcania w Saint-Ours

Europejski Park Wulkanizmu „Vulcania” (fr. "Vulcania. Parc européen du volcanisme") – park tematyczny poświęcony wulkanom i zjawiskom wulkanicznym, położony na terenie wygasłego pasma wulkanicznego Chaîne des Puys w Masywie Centralnym. Obiekt położony jest na terenie gminy Saint-Ours-les-Roches (15 km na zachód od Clermont-Ferrand), w Owernii, w środkowej Francji. Głównym architektem parku był Austriak Hans Hollein. Większość sal znajduje się pod ziemią, jedynie stożek wulkaniczny – symbol parku – oraz budynek restauracji znajdują się na powierzchni. Ideą parku było harmonijne wkomponowanie się w krajobraz.
Historia.
"Vulcania" została otwarta w 2002, a inicjatorem jej budowy był Valéry Giscard d’Estaing, prezydent regionu Owernii, wcześniej prezydent Francji, choć pomysł na realizację takiego parku istniały wcześniej, m.in. proponowano wykuć go we wnętrzu wulkanu Puy de Dôme. Projekt "Vulcanii" spotkał się z krytyką, m.in. ekologów. "Vulcania" ma również kłopoty finansowe, gdyż liczba zwiedzających nie osiągnęła planowanego poziomu. W 2004 odwiedziło park 420 tys. osób, mimo to "Vulcania" wykazała straty w wysokości 1,7 mln euro. W 2005 "Vulcanię" odwiedziło 355 tys. gości. Podjęto wówczas decyzję o redukcji personelu obsługującego park.
Atrakcje.
"Vulcania" postawiła sobie za cel połączenie rozrywki dla całej rodziny z poszerzaniem wiedzy o zjawiskach wulkanicznych. Proponuje kilkanaście sal, w których można poznać geologię Ziemi, zobaczyć skutki erupcji wulkanicznej, przeżyć trzęsienie ziemi itp.
Kolejki górskie.
W budowie.
Park "Vulcania" planuje w 2021 roku uruchomienie rodzinnej kolejki górskiej.

</doc>
<doc id="334643" url="https://pl.wikipedia.org/wiki?curid=334643" title="Saint-Ours-les-Roches">
Saint-Ours-les-Roches



</doc>
<doc id="334644" url="https://pl.wikipedia.org/wiki?curid=334644" title="Eugene Levy">
Eugene Levy

Eugene Levy (ur. 17 grudnia 1946 w Hamilton) – kanadyjski aktor filmowy i telewizyjny, komik, producent, reżyser, scenarzysta, znany z drugoplanowych i charakterystycznych ról komediowych.
Życiorys.
Urodził się w Hamilton w Ontario w rodzinie żydowskiej. Jego matka była gospodynią domową, a jego ojciec był brygadzistą w fabryce samochodów. Uczęszczał do Westdale Secondary School i studiował na Uniwersytecie McMastera. Był wiceprezesem McMaster Film Board, studenckiej grupy filmowej, gdzie spotkał się z filmowcem Ivanem Reitmanem.
Był związany z The Second City w Toronto. Początki kariery Levy’ego łączą się z kanadyjskim serialem komediowym "Second City Television" (1976). Jego najbardziej znaną rolą w SCTV był nikczemny hrabia Camembert, dziennikarz „Wiadomości SCTV” i parodia kanadyjskiego dziennikarza Earla Camerona. Później jako aktor i niekiedy współscenarzysta stworzył wiele ekscentrycznych postaci drugoplanowych i epizodycznych, gwiazdy parodiowane przez Levy’ego w SCTV to m.in.: Perry Como, Ricardo Montalbán, Alex Trebek, Sean Connery, Henry Kissinger, Menachem Begin, Bud Abbott, Milton Berle, Gene Shalit, Judd Hirsch, James Caan, Lorne Greene, Ernest Borgnine, Norman Mailer i Neil Sedaka.
Levy często występuje w filmach, w których główną rolę odtwarza Steve Martin, np. "Ojciec panny młodej", "Ojciec panny młodej II", "Wszystko się wali" czy "Fałszywa dwunastka II". W serii filmów "American Pie" zagrał postać Noaha Levensteina, ojca Jima (Jason Biggs), wychowawcy z obozu muzycznego, faceta prowadzącego Nagą Milę, zwycięzcy Olimpiady Greckiej oraz współautora Księgi Miłości.
Levy, wraz ze swoim synem Danem Levym, jest współtwórcą serialu telewizyjnego CBC / Pop TV "Schitt’s Creek". Występuje w tym serialu wraz ze swoim synem i córką jako głowa rodziny Johnny Rose.

</doc>
<doc id="334646" url="https://pl.wikipedia.org/wiki?curid=334646" title="Regina Wasilewska-Kita">
Regina Wasilewska-Kita

Regina Wasilewska-Kita (ur. 27 lutego 1951 w miejscowości Trakucicha) – polska polityk, lekarz rodzinny, działaczka samorządowa, posłanka na Sejm V kadencji.
Życiorys.
Wykształcenie i praca zawodowa.
W 1975 ukończyła studia na Wydziale Lekarskim Pomorskiej Akademii Medycznej w Szczecinie, specjalizując się w chorobach dziecięcych. W młodości wyczynowo uprawiała rzut dyskiem.
W latach 1975–1986 kierowała ośrodkiem zdrowia w Białogardzie. Od 1987 do 1997 pełniła funkcję wojewódzkiego inspektora ds. pediatrii w Koszalinie. Następnie, do 2001, była dyrektorem Zespołu Wojewódzkich Przychodni Specjalistycznych, a potem – do 2003 – Wojskowej Przychodni Specjalistycznej. W marcu 2005 została dyrektorem Specjalistycznego Zespołu Gruźlicy i Chorób Płuc w tym mieście. W 2011 zrezygnowała z tej funkcji i przeszła na emeryturę, prowadząc nadal prywatną praktykę.
Działalność polityczna.
Od 1999 należała do SLD. W wyborach samorządowych w 2002 z listy koalicji SLD-UP bez powodzenia kandydowała do rady miasta Koszalina. W tym samym roku przeszła do Samoobrony RP. Od grudnia 2002 do maja 2003 zajmowała stanowisko członka zarządu województwa zachodniopomorskiego. W 2003 została radną Koszalina w związku z wygaszeniem mandatu jednemu z radnych. W wyborach w 2004 bez powodzenia kandydowała z listy Samoobrony RP do Parlamentu Europejskiego (otrzymała 6465 głosów).
W wyborach parlamentarnych w 2005 z ramienia tej partii uzyskała mandat poselski na Sejm V kadencji okręgu szczecińskiego liczbą 6890 głosów. Pracowała w Komisji Zdrowia, Komisji Rodziny i Praw Kobiet, Komisji Edukacji, Nauki i Młodzieży, Komisji Nadzwyczajnej ds. programu „Solidarne Państwo” oraz jedenastu podkomisjach. Od marca do czerwca 2007 była też zastępcą przewodniczącego Komisji Etyki Poselskiej. Pełniła również funkcję wiceprzewodniczącej Polsko-Kanadyjskiej Grupy Parlamentarnej. Od grudnia 2006 do listopada 2007 zasiadała w prezydium Samoobrony RP. 
W przedterminowych wyborach parlamentarnych w 2007 nie ubiegała się o reelekcję. Po wyborach wystąpiła z Samoobrony RP.

</doc>
<doc id="334651" url="https://pl.wikipedia.org/wiki?curid=334651" title="Rafael Leónidas Trujillo">
Rafael Leónidas Trujillo

Rafael Leónidas Trujillo Molina (ur. 24 października 1891 w San Cristóbal, zm. 30 maja 1961 w Ciudad Trujillo) – dominikański generał, dyktator rządzący Republiką Dominikany od 1930 do 1961 (w tym jako prezydent w latach 1930–1938 i 1942–1952).
Życiorys.
Urodził się w rodzinie niższej klasy średniej. Jego matka miała mulackie korzenie, co przez całe życie ukrywał. Otrzymał podstawowe wykształcenie, a następnie parał się różnymi pracami. 9 grudnia 1918 został przyjęty na szkolenia oficerskie Gwardii Narodowej organizowane przez amerykańskie United States Marine Corps (w tym czasie Dominikana była okupowana przez Amerykanów). 22 czerwca 1925 w stopniu generała został oficjalnie mianowany dowódcą naczelnym Gwardii Narodowej. W 1930 zachował neutralność w trakcie rewolty przeciwników prezydenta Horacio Vásqueza. W następstwie rozruchów prezydent podał się do dymisji, a realna władza trafiła w ręce Trujillo. Jeszcze w tym samym roku potwierdził swoje rządy poprzez zorganizowanie fasadowych wyborów prezydenckich. Jego rywale zostali aresztowani, zastraszeni lub zamordowani. Wybory zostały tak drastycznie sfałszowane, że po przeliczeniu głosów okazało się, że generał otrzymał więcej głosów, aniżeli było osób uprawnionych do głosowania.
Od czasu objęcia urzędu prezydenta pod fasadą demokracji sprawował dyktatorską władzę, którą po części umożliwiało mu przychylne stanowisko Stanów Zjednoczonych. Umocnienie rządów Trujillo umożliwione zostało przez huragan, który praktycznie zniszczył stolicę kraju, Santo Domingo, co prezydent wykorzystał do wprowadzenia stanu wojennego. W 1931 wprowadził jednopartyjne rządy Partii Dominikańskiej. Na kolejne lata przypadł okres budowy kultu jednostki. Stolicę przemianował na „Ciudad Trujillo“ i nadał sobie liczne tytuły, pośród których znalazły się określenia takie jak „El Benefector“, „dobroczyńca i ojciec odrodzonej ojczyzny“, „odnowiciel finansowej niepodległości“, „najwyższy protektor dominikańskich ludzi pracy“, „geniusz pokoju“, „główny protektor kultury“, „pierwszy wróg komunizmu”, „generalissimus”. Wobec opozycji prowadził politykę represji obejmującej mordy polityczne i tortury. Odwoływał się do idei hispanidad – kultywowania tradycji hiszpańskiej i „wybielenia” społeczeństwa”. W 1937 jego armia przeprowadziła masakrę imigrantów haitańskich (zwaną rzezią pietruszkową), co zaostrzyło stosunki z sąsiednim państwem. Dzięki korzystnej koniunkturze gospodarczej spłacił zagraniczne zadłużenie republiki. On i jego rodzina pozostali głównymi beneficjentami rozwoju gospodarczego kontrolując 75% majątku narodowego.
W 1938 ustąpił formalnie z urzędu. Do 1942, kiedy to powrócił na stanowisko sprawował praktyczną władzę poprzez podstawionych przez siebie polityków. W 1946 reżim zmasakrował strajkujących związkowców. W 1952 ponownie zrezygnował z urzędu na rzecz młodszego brata Héctora. W 1960 przeprowadził nieudany zamach na życie wenezuelskiego prezydenta Rómulo Betancourta. Akcja została potępiona przez społeczność międzynarodową i sprowadziła na kraj sankcje ekonomiczne. Po ich ogłoszeniu zmusił do ustąpienia Héctora ze stanowiska, a na jego następcę wyznaczył Joaquína Balaguera. Po tych wydarzeniach Amerykanie zrozumieli, że dyktatorskie rządy Trujillo mogą wywołać w kraju rewolucję w kubańskim wykonaniu i zdecydowali się go zlikwidować. 30 maja 1961 dyktator zginął w zamachu zorganizowanym przez generała Pupo Romána. Zabójstwo zlecił amerykański konsulat. W chwili śmierci prywatny majątek Trujillo zdobyty poprzez korupcję i kleptokratyczną formułę rządów przekraczał 500 milionów dolarów. Dyktator na prośbę rodziny został pochowany na paryskim cmentarzu Père-Lachaise. W 1970 jego szczątki zostały przeniesione na Cementerio de El Pardo w Madrycie.

</doc>
<doc id="334657" url="https://pl.wikipedia.org/wiki?curid=334657" title="Rafael Trujillo">
Rafael Trujillo



</doc>
<doc id="334658" url="https://pl.wikipedia.org/wiki?curid=334658" title="Zapalenie ucha środkowego">
Zapalenie ucha środkowego

Zapalenie ucha środkowego – częsta choroba wieku dziecięcego. W pierwszym okresie zazwyczaj jest infekcją wirusową. Jeżeli się przedłuża, najczęściej wywoływane jest przez bakterie należące do gatunków "Streptococcus pneumoniae", "Haemophilus influenzae" i "Moraxella catarrhalis".
Ogólny podział:
Leczenie.
W pierwszym okresie można stosować gorące okłady oraz leki przeciwzapalne i przeciwbólowe działających objawowo ogólnie i miejscowo, oraz leki przeciwgorączkowe jak paracetamol, ibuprofen. A także krople do nosa, zawierające efedrynę, które obkurczają błonę śluzową, gdy dołącza się zapalenie błony śluzowej nosa i pojawiają się trudności w oddychaniu.
W ostrym bakteryjnym zapaleniu ucha środkowego stosujemy antybiotyki z grupy penicylin lub aminoglikozydów. Ewentualnie innymi antybiotykami obejmującymi najczęstsze spektrum bakteryjne zapalenia ucha środkowego.
Przy uwypukleniu błony bębenkowej, stosuje się paracentezę, czyli bezbolesny zabieg jej nacięcia lub przy zapaleniu przewlekłym myringoplastykę, czyli zamknięcia ubytku w błonie bębenkowej. Podczas zapalenia przewlekłego konieczne może być też odsysanie wydzieliny i oczyszczanie przewodu słuchowego ze złuszczonego nabłonka.
W przypadkach nawrotów wskazane może być leczenie immunostymulacyjne. Można podawać szczepionkę gronkowcową – panodinę.
Gdy w wysiękowym zapaleniu przyczyną blokady jest przerośnięty migdałek, leczeniem przyczynowym będzie adenotomia. Jeżeli przyczyną jest obrzęk błony śluzowej trąbki słuchowej, stosuje się leki przeciwzapalne i ewentualnie antybiotyk.

</doc>
<doc id="334660" url="https://pl.wikipedia.org/wiki?curid=334660" title="Szkoły w Kielcach">
Szkoły w Kielcach

W Kielcach znajduje się kilkadziesiąt szkół podstawowych, kilkanaście szkół ponadpodstawowych oraz kilkanaście szkół wyższych.

</doc>
<doc id="334662" url="https://pl.wikipedia.org/wiki?curid=334662" title="Wyrób włókienniczy">
Wyrób włókienniczy

Wyrób włókienniczy – produkt przemysłu włókienniczego, wytwarzany bezpośrednio z włókna lub dwuetapowo. W pierwszym etapie z włókna (przez skręcenie tasiemki włókien – przędzenie) tworzona jest przędza, która jest półproduktem do tworzenia, w kolejnych etapach, innych wyrobów włókienniczych.
Rodzaje wyrobów włókienniczych.
Wyroby włókiennicze dzieli się ze względu na kształt w jakim występują.

</doc>
<doc id="334665" url="https://pl.wikipedia.org/wiki?curid=334665" title="Krzysztof Zalewski (piosenkarz)">
Krzysztof Zalewski (piosenkarz)

Krzysztof Zalewski, właśc. Krzysztof Zalewski-Brejdygant, dawniej pod pseud. Zalef (ur. 24 sierpnia 1984 w Lublinie) – polski piosenkarz wykonujący rock i pop, multiinstrumentalista, kompozytor, autor tekstów, aktor i prezenter radiowy.
Po trzyletnim okresie gry na gitarze w lokalnym zespole Loch Ness, w 2002 wziął udział w drugiej edycji wokalnego talent show "Idol" telewizji Polsat, którą wygrał. W ramach nagrody w 2004 wydał (pod pseudonimem Zalef) swój debiutancki album studyjny, "Pistolet". Wykonywał wówczas muzykę z pogranicza heavy metalu i rocka. Po zakończeniu promocji "Pistoletu" do 2014 pracował jako instrumentalista innych wykonawców: Katarzyny Nosowskiej, Brodki oraz zespołów Nie-bo i Hey, ponadto był członkiem grup Japoto (2010–2012) i Muchy (2012–2014). Od 2013 ponownie nagrywa i występuje solowo, już pod własnym nazwiskiem. Od tego czasu wydał cztery albumy studyjne: "Zelig" (2013), "Złoto" (2016), "Zalewski śpiewa Niemena" (2018) i "Zabawa" (2020), a także album koncertowy "MTV Unplugged" (2021). Ponadto w 2018, 2019 i 2022 był częścią supergrupy Męskie Granie Orkiestra, w ramach której nagrał single „Początek”, „Sobie i Wam” oraz „Jest tylko teraz”.
Laureat siedmiu Fryderyków, Mateusza i Bestsellera Empiku. Jego nagrania zostały certyfikowane przez Związek Producentów Audio-Video: jedno diamentową płytą, jedno potrójnie platynową, jedno podwójnie platynową, trzy platynową i cztery złotą. Albumy "Zalewski śpiewa Niemena", "Zabawa" i "MTV Unplugged" były notowane w pierwszej piątce ogólnopolskiej listy sprzedaży OLiS. Osiem utworów Zalewskiego dotarło do pierwszej dziesiątki Listy przebojów Programu Trzeciego, z czego cztery do miejsca pierwszego. Cztery zajęły miejsca w pierwszej dziesiątce ogólnopolskiej listy AirPlay – Top.
Zagrał w kilku filmach i serialach, między innymi w "Historii Roja" (2016) i "Bo we mnie jest seks" (2021). Prowadził audycję radiową "Zalef Zgiełku" dla Programu Trzeciego Polskiego Radia. Obecnie prowadzi autorską audycję "Zelig" w Radiu 357.
Młodość.
Krzysztof Zalewski-Brejdygant urodził się 24 sierpnia 1984 w Lublinie. Jest synem aktora, reżysera i scenarzysty Stanisława Brejdyganta. Wychowywał się z matką, która w 1997 śmiertelnie zachorowała. Dopiero wówczas Zalewski poznał ojca. Synem Stanisława z innego związku jest reżyser, scenarzysta i pisarz Igor Brejdygant. Bracia dowiedzieli się o swoim istnieniu i poznali w 2002. Krzysztof jest absolwentem podstawowej szkoły muzycznej w klasie fortepianu i perkusji, gdzie dodatkowo występował w chórze, oraz I Liceum Ogólnokształcącego im. Stanisława Staszica w Lublinie. W dzieciństwie uczył się gry na gitarze, a w okresie liceum zaczął śpiewać. Studiował dziennikarstwo i pracował jako stażysta w dziale muzycznym „Gazety Wyborczej”.
Działalność muzyczna.
1999–2009.
W 1999 Zalewski założył z kolegami zespół heavy metalowy Loch Ness, w którym grał na gitarze. Z grupą występował w lokalnych klubach i nagrał kasetę demo. W 2002 wziął udział w przesłuchaniach do drugiej edycji talent show telewizji Polsat "Idol". Podczas przesłuchań, wykonawszy piosenkę Bruce’a Dickinsona „Tears of the Dragon”, dostał się do następnego etapu. W odcinkach na żywo śpiewał utwory m.in. Deep Purple, Iron Maiden, Dżemu czy The Beatles. W odcinku finałowym 16 lutego 2003 zaprezentował „Jeremy” Pearl Jamu. Dzięki zdobyciu 51% głosów z oddanych ponad miliona zwyciężył edycję, wygrywając kontrakt na album muzyczny z wytwórnią BMG Poland. 10 marca 2003 do sprzedaży trafił album pt. "Idol Top 10 cz. 2", zawierający utwory finałowej dziesiątki edycji, w tym „Hot Stuff” Donny Summer w wykonaniu Zalewskiego. Na płycie znalazł się także premierowy, wydany również na singlu utwór „Czy…” w wykonaniu wszystkich finalistów, do którego Zalewski współtworzył tekst.
Po wygranej Zalewski rozpoczął we Wrocławiu pracę nad materiałem na debiutancki album, który tworzył zarówno z kolegami z Loch Ness, jak i nowo poznanymi muzykami. Głównym producentem albumu był Krzysztof Krupa, ps. Kris Flipper Krupa. Ze względu na szybkie tempo prac narzucone przez wytwórnię Zalewski nagrywał tylko wokal, nie grał natomiast na gitarze. Ponadto napisał teksty do kilku piosenek na płytę. Dzięki pośrednictwu Krupy, który pracował też jako realizator dźwięku podczas trasy koncertowej zespołu Hey, teksty do trzech utworów napisała Katarzyna Nosowska. Zalewski chciał wydać album jako Zalef i Loch Ness, jednak na pomysł nie przystała wytwórnia BMG, która narzuciła wykonawcy przyjęcie pseudonimu Zalef. Album, zatytułowany "Pistolet", ukazał się 1 marca 2004 i dotarł do siódmego miejsca ogólnopolskiej listy sprzedaży OLiS. Album był promowany singlami: „What I Am”, „Znikam” i „Kiedy miasto śpi”, a także dwiema trasami koncertowymi.
Przedstawiciele wytwórni BMG nie wyrazili zainteresowania wydaniem drugiego albumu Zalewskiego. W latach 2006–2008 artysta grał podczas koncertów zespołu Nie-bo. W 2006 nagrał piosenkę „Śnieżny szus” na składankę pt. "Święta święta vol. 4" z muzyką bożonarodzeniową. W 2007 wystąpił podczas XLIV Krajowego Festiwalu Piosenki Polskiej w Opolu oraz w programach "Przebojowa noc" i "Złota sobota" stacji TVP1, a także napisał tekst do utworu „Prezent” Silskiego. W latach 2008–2010 grał na koncertach Nosowskiej, dodatkowo pracował nad jej albumem pt. "Osiecka" (2008), grając na wibrafonie, udzielając się w chórkach i współkomponując utwór „Jesień na Saskiej”. W 2008 zakwalifikował się z piosenką „Kiełbasa” do polskich preselekcji do 53. Konkursu Piosenki Eurowizji, został jednak zdyskwalifikowany ze względu na naruszenie regulaminu wydarzenia. W latach 2009–2012 grał na instrumentach klawiszowych podczas trasy Hey, promującej album pt. "Miłość! Uwaga! Ratunku! Pomocy!".
2010–2019.
W 2010 Zalewski współtworzył zespół Japoto, w którym występował jako wokalista. 8 listopada ukazał się debiutancki album grupy pt. "Japoto". Zalewski był jednym z kompozytorów muzyki do filmu animowanego "Jeż Jerzy", który trafił na ekrany kin w marcu 2011. W 2011 zaśpiewał „Nie pytaj o Polskę” w specjalnym odcinku programu "Szansa na sukces", a także występował jako support podczas koncertów zespołu Muchy, prezentując premierowy, solowy materiał. Z czasem zaczął grać z Muchami na gitarze, udzielał się podczas nagrań do ich albumu "Chcecicospowiedziec", a w 2012, po zakończeniu trasy z Hey, dołączył do zespołu jako członek.
W 2013 Zalewski, wciąż występując w Muchach, zaczął również grać podczas koncertów Brodki. Dzięki znajomości z piosenkarką zyskał kontrakt z wytwórnią Kayax. Za sprawą wygranej w głosowaniu słuchaczy Polskiego Radia 20 lipca 2013 zagrał solowy koncert (jako Zalef) podczas koncertu z cyklu Męskie Granie w Chorzowie. Nagranie jego wykonań utworów „Ósemko” i „Jaśniej” znalazło się na albumie koncertowym "Męskie Granie 2013", wydanym we wrześniu. 16 października 2013 Kayax wydał „Jaśniej” – pierwszy singel Zalewskiego od dekady, a zarazem pierwszy wydany pod własnym nazwiskiem (nie jako Zalef). 11 listopada 2013 został opublikowany teledysk do piosenki, w którym wystąpił gościnnie szereg polskich muzyków. Dzień później odbyła się premiera albumu studyjnego "Zelig", zawierającego nagrania, nad którymi Zalewski pracował przez ostatnie osiem lat. Płytę wyprodukował Marcin Bors. Zalewski przyznał w wywiadzie, że traktuje "Zelig" jako swój debiut, a "Pistolet" jako falstart. Album zebrał pozytywne recenzje.
W listopadzie i grudniu 2013 Zalewski występował jako support podczas trasy koncertowej Katarzyny Nosowskiej. W 2014 promował "Zelig" kolejnymi singlami, „Zboża” i „Ósemko”. W czerwcu 2014 występował jako support podczas trasy Red Bull Tour Bus Brodki. 29 sierpnia 2014 ponownie zagrał na koncercie z cyklu Męskie Granie, tym razem w Żywcu. Oprócz solowego koncertu, zaśpiewał gościnnie z tegoroczną Męskie Granie Orkiestrą podczas trzech piosenek, które znalazły się na wydanym we wrześniu 2014 albumie koncertowym "Męskie Granie 2014". 14 października 2014 odbyła się premiera albumu Much pt. "Karma Market". Ze względu na brak możliwości pogodzenia terminów, po wydaniu płyty Zalewski opuścił grupę. 18 listopada 2014 ukazał się singel „Złota kula” Grubsona z jego gościnnym udziałem. Również w listopadzie 2014 Zalewski występował jako support podczas trasy grupy Tides From Nebula.
23 lutego 2015 ukazał się album Natalii Kukulskiej pt. "Ósmy plan", na którym Zalewski wystąpił gościnnie w coverze utworu „Zaopiekuj się mną” zespołu Rezerwat. 23 kwietnia 2015 zaśpiewał w duecie z Natalią Przybysz jej utwór „Miód” podczas gali Fryderyki 2015. W 2015 ponownie zaangażował się w Męskie Granie, grając na gitarze w tegorocznym singlu trasy, „Armaty”. Podczas koncertów z trasy śpiewał zeszłoroczny singel, „Elektryczny”, a także cover „Obracam w palcach złoty pieniądz” grupy Perfect. Oba występy znalazły się na albumie koncertowym "Męskie Granie 2015", wydanym w październiku 2015. Druga z piosenek promowała album na singlu i dotarła do czternastego miejsca Listy przebojów Programu Trzeciego. W listopadzie i grudniu 2015 Zalewski odbył trasę Solo Act, podczas której występował na scenie jako jedyny muzyk. Rok 2015 artysta zakończył występem na koncercie sylwestrowym telewizji TVP2 we Wrocławiu.
6 maja 2016 Zalewski wydał singiel „Luka”, zwiastujący nowy album. Z nagraniem dotarł do 11. miejsca Listy przebojów Programu Trzeciego. 16 czerwca 2016 wystąpił na Life Festivalu w Oświęcimiu. Od czerwca do września 2016 brał udział w trasie koncertowej "Spragnieni Lata", zorganizowanej przez markę Cydr Lubelski. Podczas występów wraz z Tymonem Tymańskim, Natalią Grosiak, Natalią Przybysz i zespołem The Transistors prezentował utwory z albumu "The Beatles" zespołu o tej samej nazwie w nowych aranżacjach, przygotowanych przez Tymańskiego. Jesienią 2016 wydał kolejne single ze swojego trzeciego albumu studyjnego: „Miłość miłość” (19 października), „Polsko” i „Jak dobrze” z gościnnym udziałem Natalii Przybysz (oba 18 listopada). Piosenki osiągnęły kolejno: szóste, pierwsze i 18. miejsce na Liście przebojów Programu Trzeciego. 18 listopada 2016 odbyła się premiera albumu pt. "Złoto", nad którym Zalewski pracował między innymi z Andrzejem Smolikiem i duetem Plan B. Wydawnictwo zebrało pozytywne recenzje i zadebiutowało na ósmym miejscu listy OLiS. W grudniu 2016 ukazały się nagrane przez Zalewskiego utwory „Wiersz o karpiu” (z Natalią Grosiak, Kayah i Skubasem) oraz „Cichosza” (z Marcinem Macukiem), nagrane na potrzeby kolejno kompilacji "Święta bez granic 2016" i cyklu filmów "Legendy polskie". W styczniu 2017 wyruszył w trasę koncertową Złoto. W marcu 2017 otrzymał nominacje do Fryderyków w kategoriach Album roku rock ("Złoto") i Teledysk roku („Miłość miłość”).
W maju 2017 ukazał się tribute album dla Agnieszki Osieckiej pt. "nowOsiecka", na którym znalazł się utwór „Chwalmy Pana” w wykonaniu Zalewskiego. W 2017 artysta wystąpił gościnnie w utworach: „Perseidy” Miuosha w wersji SΔVV Remix, „Break the Rules” SoDrumatic i „Począwszy od Kaina” Natalii Niemen. 2 czerwca 2017 odbyła się premiera teledysku do singla „Polsko”, w którym zagrał Daniel Olbrychski. Zalewski otrzymał dzięki niemu kolejną nominację do Fryderyka za teledysk roku. Latem 2017 artysta wystąpił na Impact Festivalu w Krakowie, Open’er Festivalu w Gdyni i podczas trasy Męskie Granie. 16 sierpnia 2017 zagrał koncert z coverami utworów Czesława Niemena podczas festiwalu w Jarocinie. 23 września 2017 wyruszył w drugi etap trasy Złoto, a dwa dni później wydał ostatnie single ze "Złota", „Podróżnik” i „Na drugi brzeg”. Za sprawą sukcesu albumu w październiku 2017 otrzymał nagrodę Mateusza w kategorii Muzyka rozrywkowa – wydarzenie. 10 listopada 2017 ukazał się album koncertowy "Męskie Granie 2017" z dwoma utworami w wykonaniu Zalewskiego.
26 stycznia 2018 odbyła się premiera albumu "Zalewski śpiewa Niemena", wyprodukowanego przez Jerzego Zagórskiego. Wydawnictwo zebrało pozytywne recenzje i zadebiutowało na czwartym miejscu listy OLiS. Promujący go singel „Przyjdź w taką noc” osiągnął drugie miejsce Listy przebojów Programu Trzeciego. W lutym 2018 "Złoto" powróciło na notowanie OLiS na miejsce jedenaste, a "Zelig" pojawił się na nim po raz pierwszy (na pozycji 33.). Kolejno w styczniu i lutym 2018 Związek Producentów Audio-Video (ZPAV) przyznał Zalewskiemu złotą płytę za singiel „Miłość miłość” i album "Złoto". W lutym 2018 artysta rozpoczął serię koncertów Zalewski śpiewa Niemena. 12 kwietnia 2018 zaśpiewał gościnnie podczas koncertu Brodki z serii MTV Unplugged w Lublinie. Ich wykonanie utworu „Syberia” zostało wydane na albumie koncertowym "MTV Unplugged" i na singlu. 24 kwietnia 2018 Zalewski wystąpił w duecie z Darią Zawiałow podczas gali Fryderyki 2018, gdzie zaprezentowali utwory „Malinowy chruśniak” i „Polsko”. W 2018 nagrał piosenki „Chwila” i „Fabryka małp” na potrzeby kolejno kompilacji "" i albumu "LP1" z coverami utworów z debiutanckiego albumu grupy Lady Pank.
W 2018 został mianowany dyrektorem artystycznym Męskiego Grania. Na potrzeby projektu napisał i nagrał singiel „Początek”, w którym zaśpiewali także Dawid Podsiadło i Kortez. Piosenka odniosła duży sukces komercyjny, zdobywając w serwisie YouTube milion odtworzeń w niecałe dwie doby i ponad 30 milionów przez dwa i pół miesiąca od premiery. Singel osiągnął drugie miejsce listy AirPlay – Top i przez dziesięć tygodni zajmował pierwszą pozycję Listy przebojów Programu Trzeciego. Dotarł do szczytu licznych notowań radiowych, takich jak Poplista RMF FM czy Lista przebojów Radia Zet. W skali całego 2018 był najczęściej puszczaną w polskich radiostacjach piosenką i trzecim najczęściej odtwarzanym przez polskich użytkowników nagraniem w serwisie Spotify. Latem 2018 Zalewski występował podczas trasy Męskie Granie z solowymi koncertami (w tym Zalewski śpiewa Niemena) oraz jako część Męskie Granie Orkiestry, z którą grał covery polskich przebojów. 10 czerwca 2018 zaśpiewał na LV Krajowym Festiwalu Piosenki Polskiej w Opolu, 3 sierpnia 2018 zagrał na Pol’and’Rock Festivalu, a 29 sierpnia 2018 wyruszył w drugi etap trasy Zalewski śpiewa Niemena.
16 listopada 2018 ukazał się album "Męskie Granie 2018", na którym znalazły się występy Zalewskiego z „Jak dobrze” i „Przyjdź w taką noc” oraz wszystkie z Męskie Granie Orkiestrą. 4 grudnia 2018 Zalewski otrzymał nominację do Paszportu „Polityki” w kategorii Muzyka rozrywkowa, a dzień później ZPAV przyznał mu złotą płytę za "Zalewski śpiewa Niemena". 23 stycznia 2019 odbyła się premiera singla „Kurier”, nagranego przez Zalewskiego na potrzeby filmu pod tym samym tytułem. Piosenka dotarła do dziewiątego miejsca listy AirPlay – Top oraz pierwszego na Liście przebojów Programu Trzeciego, Popliście RMF FM i Liście przebojów Radia Zet. 31 stycznia 2019 Zalewski otrzymał nominację do MocArta w kategorii Wydarzenie roku (za "Zalewski śpiewa Niemena"), a 1 marca 2019 wyruszył w trasę koncertową. 9 marca 2019 pojawił się na gali Fryderyki 2019, gdzie odebrał nagrody w kategoriach: Nowe wykonanie ("Zalewski śpiewa Niemena"), Utwór roku i Teledysk roku (oba za „Początek”). Był także nominowany w kategoriach Autor roku (w ramach duetu z Podsiadło) i Kompozytor roku (w zespole z Podsiadło, Aleksandrem Świerkotem i Marcinem Macukiem, którzy współtworzyli „Początek”) oraz do nagrody publiczności za przebój roku („Początek”). Podczas ceremonii wykonał „Przyjdź w taką noc” oraz, wspólnie z Podsiadło i Kortezem, „Początek”.
26 kwietnia 2019 Zalewski zagrał koncert z serii Solo Act w warszawskiej Hali Torwar. W 2019 ponownie został współtwórcą Męskie Granie Orkiestry, tym razem z Katarzyną Nosowską, Igorem Walaszkiem i Tomaszem Organkiem. 30 maja 2019 odbyła się premiera ich nagranego na rzecz tegorocznej trasy singla „Sobie i Wam”. Piosenka dotarła do drugiego miejsca listy AirPlay – Top oraz pierwszego Listy przebojów Programu Trzeciego i Poplisty RMF FM. 12 lipca 2019 odbyła się premiera coveru „Miłość rośnie wokół nas”, nagranego przez Zalewskiego, Melę Koteluk, Paulinę Przybysz, Natalią Przybysz i Vito w ramach promocji filmu "Król Lew". Latem 2019 artysta występował na trasie Męskie Granie 2019, zarówno z własnymi koncertami, jak i w ramach Męskie Granie Orkiestry, a także utworzonej z okazji dziesięciolecia trasy Orkiestry Orkiestr, podsumowującej historię przedsięwzięcia. Ponadto zagrał na Pol’and’Rock Festivalu i Kraków Live Festivalu. 30 października 2019 wyruszył w trasę Solo Act. 15 listopada 2019 odbyła się premiera albumu "Męskie Granie 2019", na którym znalazły się występy Zalewskiego z „Miłość miłość” i „Feeling Exactly” (z Bass Astral x Igo) oraz wszystkie z Męskie Granie Orkiestrą. Wspólne wykonanie przez Zalewskiego i Walaszka utworu „Zazdrość” grupy Hey, pochodzące z albumu, dotarło do drugiego miejsca Listy przebojów Programu Trzeciego i zostało nominowane do Fryderyka w kategorii Najlepsze nowe wykonanie. 21 listopada 2019 Zalewski i Grubson wzięli udział w Red Bull SoundClash – koncercie na Torwarze, podczas którego występowali na przeciwległych scenach, rywalizując w czterech konkurencjach. Podczas imprezy Zalewski odebrał platynową płytę na 30 tysięcy sprzedanych egzemplarzy albumu "Złoto".
Od 2020.
9 maja 2020 roku Zalewski opublikował nagranie w ramach akcji #hot16challenge, promującej zbiórkę funduszy na rzecz personelu medycznego w trakcie trwania pandemii COVID-19. Latem 2020 odbył trasę koncertową. 18 września 2020 odbyła się premiera jego piątego albumu studyjnego pod tytułem "Zabawa". Wydawnictwo zadebiutowało na drugim miejscu listy OLiS i pokryło się złotą płytą. Album był promowany sześcioma singlami: „Tylko nocą” (wydanym 19 czerwca 2020), „Annuszka” (30 lipca 2020), „Zabawa” (18 września 2020), „Lustra” (11 listopada 2020), „Wszystko będzie dobrze” (18 stycznia 2021) i „Na apatię” (15 czerwca 2021). Single „Annuszka” i „Wszystko będzie dobrze” dotarły do kolejno 17. i 18. miejsca notowania AirPlay – Top, ponadto oba zajęły pierwszą pozycję Poplisty radia RMF FM. 24 października 2020 ukazał się album "Anawa 2020" zespołu Voo Voo, stanowiącego interpretację płyty "Marek Grechuta &amp; Anawa" z 1970. Zalewski pojawił się na nim gościnnie w utworach „W dzikie wino zaplątani” i „Nie dokazuj”. Na 20 listopada 2020 zaplanowany był początek jego trasy koncertowej Zabawa, która ze względu na pandemię COVID-19 została przełożona na marzec i kwiecień 2021.
29 stycznia 2021 Zalewski wydał swój cover piosenki „Kolorowy wiatr” z repertuaru Edyty Górniak, nagrany w celu promocji programu "Planeta doskonała" stacji BBC Earth. 19 maja 2021 opublikował premierowy utwór „Wilk”, nagrany na potrzeby audiobooku "Wilkołak". Początkowo był on dostępny jako singiel tylko na platformach Empik Music i YouTube, a w pozostałych serwisach strumieniowych pojawił się dopiero 15 lutego 2022. 2 czerwca 2021 Zalewski zagrał koncert na najwyższym piętru wieżowca Olivia Star w Gdańsku, którego nagranie zostało opublikowane w serwisie Player. 30 czerwca 2021 ukazał się na singlu utwór „Zabawa” w remiksie duetu Catz ’n Dogz. Latem 2021 Zalewski odbył trasę koncertową Wszystko będzie dobrze. 5 sierpnia 2021 wykonał singiel „Annuszka” podczas gali Fryderyki 2021, w trakcie której odebrał nagrody w kategoriach: Album roku pop alternatywny (za "Zabawę"), Producent muzyczny roku (wraz z Andrzejem Markowskim) i Autor roku. Podczas odbioru statuetki dla autora roku pocałował na scenie wręczającego ją Ralpha Kaminskiego, co było szeroko komentowane w mediach. 6 sierpnia 2021 ukazał się singiel „Hey Vee” Ayouba Houmanny z gościnnym udziałem Zalewskiego, zapowiadający wydany tydzień później album "Berber Colors". 17 i 19 sierpnia 2021 Zalewski wystąpił na Top of the Top Sopot Festivalu telewizji TVN. 30 sierpnia 2021 odbyła się premiera singla „Francuskie filmy” duetu producenckiego Favst i Gibbs z gościnnym udziałem Zalewskiego i Pezeta, zapowiadającego ich album "Hample".
11 września 2021 w Spodku odbył się koncert Zalewskiego z udziałem gości specjalnych, zorganizowany w ramach celebracji urodzin miasta Katowice. 16 października 2021 telewizja Canal+ Premium wyemitowała premierowo jego koncert z serii MTV Unplugged, nagrany 16 czerwca tego samego roku w warszawskim Och-Teatrze. 22 października 2021 został wydany wspólny utwór Zalewskiego i Marii Dębskiej pod tytułem „Nie będzie romansu”, nagrany w celu promocji filmu "Bo we mnie jest seks". 26 listopada 2021 odbyła się premiera albumu koncertowego "MTV Unplugged", który zadebiutował na trzecim miejscu listy OLiS. W ramach promocji wydawnictwa ukazały się cztery single z występami z koncertu. Na pierwszym z nich znalazł się premierowy utwór „Ptaki”, zaś na kolejnych: cover „Romanca Cherubina” Wandy Warskiej z gościnnym udziałem Natalii Przybysz, Pauliny Przybysz i Miłosza Pękały, „Tylko nocą” z gościnnym udziałem Justyny Święs oraz (na podwójnym singlu) „Polsko” i „Jaśniej”. 27 grudnia 2021 Zalewski wydał swoją interpretację utworu „Oczko w głowie” Tymka, Kuby Karasia i Urbańskiego, nagraną w ramach akcji Kayax XX Rework zorganizowanej przez wytwórnię Kayax. Nagranie dotarło do szóstego miejsca listy przebojów Radia 357.
28 stycznia 2022 Ewa Farna wydała album "Umami", na którym Zalewski wystąpił gościnnie w utworze „Smutna piosenka”. W marcu i kwietniu 2022 muzyk odbył trasę koncertową Zalewski MTV Unplugged, a 17 marca 2022 otrzymał nominacje do plebiscytu Fryderyki 2022 w kategoriach Artysta roku i Album roku pop (za "MTV Unplugged"). Wraz z Bedoesem i duetem Kwiat Jabłoni wszedł w skład Męskie Granie Orkiestry 2022. 31 maja 2022 odbyła się premiera nagranego przez nich singla dorocznej edycji trasy Męskiego Grania, „Jest tylko teraz”. 11 czerwca 2022 Zalewski wykonał „Opowiadaj mi tak” (w duecie z Natalią Szroeder) i „Rzuć to wszystko co złe” podczas koncertu "Wodecki uroczysty" telewizji Polsat, zorganizowanego w Krakowie w ramach dorocznego festiwalu Wodecki Twist. 13 czerwca 2022 Zalewski, Tomasz Ziętek, Emade, Kev Fox i Smolik zagrali wspólny koncert z piosenkami zespołu The Beatles podczas imprezy z okazji uruchomienia w Polsce serwisu strumieniowego Disney+, nawiązujący do finałowego koncertu Beatlesów z 1969 i promujący miniserial "". 19 sierpnia 2022 w Uniejowie odbył się koncert "Zalewski i przyjaciele", który Zalewski z udziałem gości specjalnych zagrał w ramach emitowanego przez Polsat Earth Festivalu. 23 września 2022 duet muzyczny Catz ’n Dogs wydał singel „Chmura” z gościnnym udziałem Zalewskiego, zapowiadający ich album "Punkt".
25 listopada 2022 odbyła się premiera albumu koncertowego "Męskie Granie 2022", na którym znalazły się występy Zalewskiego w ramach Męskie Granie Orkiestry 2022 oraz solowe wykonanie utworu „Ptaki”. Wydawnictwo pokryło się złotą płytą. 30 listopada 2022 została wydana reedycja albumu "Zabawa" zatytułowana "Zabawa Boks", wzbogacona względem oryginalnej wersji o pięć utworów, w tym premierowy singel „O Tobie myśl”. 17 grudnia 2022 na Hali Torwar Zalewski zagrał koncert o nazwie "Koniec Zabawy", stanowiący zwieńczenie okresu promocji albumu "Zabawa".
Działalność pozamuzyczna.
Aktorstwo.
W 2009 Zalewski otrzymał angaż do głównej roli Mieczysława „Roja” Dziemieszkiewicza w filmie wojennym Jerzego Zalewskiego "Historia Roja". Zdjęcia trwały od grudnia 2009 do czerwca 2010. Postprodukcja filmu została wstrzymana ze względu na wycofanie się z finansowania oraz żądanie zwrotu części poniesionych nakładów przez Telewizję Polską i innych sponsorów. Przez kilka lat środki na postprodukcję były zbierane poprzez zbiórkę publiczną. Premiera filmu odbyła się 4 marca 2016, po ponad sześciu latach od rozpoczęcia zdjęć. Dramat został negatywnie odebrany przez krytyków. Krzysztof Połaski z czasopisma „Tele Magazyn” napisał: „Laureat II polskiej edycji "Idola" nie przekonuje swoją grą w żadnym momencie, jest sztuczny, wygłaszane przez niego kwestie – zawsze wypowiadane jak kościelne kazanie – brzmią karykaturalnie i przede wszystkim nie wywołuje żadnych emocji”. Za rolę w filmie Zalewski otrzymał nominację do antynagrody Węża za najgorszą rolę męską. W marcu i kwietniu 2017 Telewizja Polska wyemitowała miniserial "Historia Roja", stanowiący rozszerzoną wersję filmu.
Zalewski wystąpił w dubbingowej roli Wita w serialu animowanym "Kajko i Kokosz" platformy strumieniowej Netflix, zrealizowanym na podstawie serii komiksów Janusza Christy pod tym samym tytułem, udostępnianym od 28 lutego 2021. 5 marca 2021 odbyła się premiera amerykańskiego filmu animowanego "Co w duszy gra" z polskim dubbingiem, w którym Zalewski wcielił się w rolę Paula. Piosenkarz wystąpił w głównej roli Dawida Wolskiego w serialu "Wilkołak" zrealizowanym w formie książki mówionej na podstawie powieści Wojciecha Chmielarza pod tym samym tytułem. Serial powstał dla platformy Empik Go, a jego premiera odbyła się 22 kwietnia 2021. Za sprawą "Wilkołaka" Zalewski otrzymał nagrodę Bestsellera Empiku w kategorii Audiobook.
Zalewski wcielił się w fikcyjną postać Lucka, kochanka Kaliny Jędrusik, w poświęconym życiu piosenkarki filmie "Bo we mnie jest seks" w reżyserii Katarzyny Klimkiewicz, którego premiera odbyła się 16 sierpnia 2021. Wystąpił w roli siebie samego w filmie "Piosenki o miłości" w reżyserii Tomasza Habowskiego, którego premiera odbyła się 20 września 2021. Wcielił się w drugoplanową rolę reżysera Ksawerego Lipskiego w drugim sezonie serialu telewizyjnego "Mój agent" serwisu strumieniowego Player, udostępnionym premierowo w 2023.
Radio.
19 stycznia 2018 na antenie Programu Trzeciego Polskiego Radia zadebiutował prowadzony przez Zalewskiego program "Zalef Zgiełku", emitowany w piątki do września tego samego roku.
W listopadzie 2020 dołączył do powstającego Radia 357, a od 5 stycznia 2021 prowadzi na antenie program "Zelig".
Życie prywatne.
Od 1999 do co najmniej 2004 Zalewski był w związku z poznaną w liceum Sarą Jakubczyk. Jego obecną narzeczoną jest Olga Tuszewska, menedżerka Brodki. Mają syna, Lwa (ur. 2018).
Charakterystyka muzyczna i inspiracje.
Zalewski śpiewa tenorem. Gra na gitarze, instrumentach perkusyjnych (perkusji, ksylofonie i wibrafonie), bębnach oraz instrumentach klawiszowych. Uczył się także gry na klarnecie.
W początkowym etapie kariery, to znaczy w programie "Idol" i na debiutanckim albumie "Pistolet" (2004), Zalewski wykonywał muzykę z pogranicza heavy metalu, hard rocka i post grunge’u. Zespół Japoto, który Zalewski współtworzył w 2010, tworzył utwory z elementami rocka, jazzu, muzyki alternatywnej i elektronicznej, breakbeatu oraz funku. Paweł Franczak z „Kuriera Lubelskiego” ocenił, że albumowi "Japoto" (2010) „bardzo blisko do off-jazzu i post-rocka, a bardzo daleko do metalu”. Solowa twórczość Zalewskiego od 2013 łączy elementy rocka, muzyki alternatywnej i popu. Kurkiewicz napisał o albumie "Zelig" (2013): „[Zalewski] żongluje brzmieniami, przeplatając przebojowy rock, funkową gitarę czy subtelne ballady”. Joanna Wróżyńska z „Gazety Wyborczej” opisała album "Złoto" (2016): „To już momentami flirt z muzyką popularną, radiowym mainstreamem”. Małgorzata Muraszko z „Gazety Wyborczej” skomentowała twórczość Zalewskiego: „Jest to trochę spopularyzowany, komercyjny pop-rock (…). W muzyce Zalewskiego to co popularne i komercyjne jest doskonale wyważone z tym, co alternatywne”. Swoją ewolucję brzmieniową artysta skomentował: „W przeszłości miałem przeświadczenie, że to co robię musi posiadać charakterystyczne brzmienie gitary i musi trzymać się ustalonego gatunku. Teraz nieco wydoroślałem i myślę, że nie ma sensu grać czegoś co już było, a pora poszukiwać własnego języka muzycznego”.
Spośród muzycznych inspiracji Zalewski wymienił The Beatles, Iron Maiden, Davida Bowiego, Freddiego Mercury’ego, Chrisa Cornella, Mike’a Pattona, Björk, Czesława Niemena, The Doors i Pink Floyd. Beatlesów nazwał „najlepszym zespołem na świecie” i wyznał, że dzięki nim zrozumiał, iż najważniejsza w tworzeniu muzyki jest melodia. Dodał: „Będąc pacholęciem słuchałem różnych metalowych zespołów, ale to jest jakiś żart przy «Helter Skelter»”. Bowiego i Mercury’ego nazwał swoimi największymi inspiracjami w zakresie wokalu.

</doc>
<doc id="334667" url="https://pl.wikipedia.org/wiki?curid=334667" title="Sikornik">
Sikornik



</doc>
<doc id="334669" url="https://pl.wikipedia.org/wiki?curid=334669" title="Złotokap">
Złotokap

Złotokap ("Laburnum" Fabr.) – rodzaj roślin z rodziny bobowatych. Obejmuje dwa gatunki małych drzew i krzewów. Zasięg rodzaju obejmuje południowo-wschodnią i południowo-środkową Europę. W Polsce oba gatunki i mieszaniec między nimi są uprawiane, lokalnie też złotokap pospolity "L. anagyroides" rejestrowany jest jako dziczejący. Rośliny te występują w naturze w górach na obrzeżach lasów i w zaroślach.
Oba gatunki, a zwłaszcza wyróżniający się długimi kwiatostanami mieszaniec między nimi "L. ×watereri" w odmianie 'Vossii', są szeroko rozpowszechnione w uprawie i w wielu miejscach na świecie obserwowane są jako dziczejące. W wyniku szczepienia szczodrzeńca purpurowego "Cytisus purpureus" na złotokapie pospolitym uzyskano chimerę laburnocytisus Adama + "Laburnocytisus adamii". Są roślinami długowiecznymi. Ze względu na zawieranie alkaloidu cytyzyny we wszystkich organach są trujące (nasiona mogą być śmiertelnie niebezpieczne dla dzieci). Dostarczają twardego drewna, które było wykorzystywane do wyrobu instrumentów, a nawet plomb do zębów. 
Nazwa naukowa jest adoptowana z określenia użytego przez Pliniusza Starszego w odniesieniu do jakiejś trójlistkowej rośliny. Dawniej w odniesieniu do tych roślin używano także zwyczajowej nazwy „złotodeszcz”. 
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Genisteae".

</doc>
<doc id="334672" url="https://pl.wikipedia.org/wiki?curid=334672" title="Gubinek">
Gubinek

Gubinek (niem. "Gubinchen", łuż. "Gubink") – wieś w Polsce położona w województwie lubuskim, w powiecie krośnieńskim, w gminie Gubin, koło Gubina, leży nad Nysą Łużycką przy drodze nr 32.
W latach 1975–1998 miejscowość administracyjnie należała do województwa zielonogórskiego.
Po raz pierwszy miejscowość była wspomniana w dokumentach w roku 1479 pod nazwą (niem. "Gubbinchen"). Jako osada Gubinek należał do klasztoru benedyktynek w Guben. We wcześniejszym okresie można było w Gubinku przejść po drewnianym tzw. "moście z pali" na drugą stronę Nysy. Jest to wieś ulicowo – placowa z XV wieku. Plan wsi rozbudowany – wielodrożnica. Zabudowa zwarta. W 1819 roku wieś liczyła 35 zagród.
Od 12 czerwca do 18 września 1945 roku w okolicach Gubinka granicę ochraniała 7 kompania piechoty ppor. Jana Buczkowskiego z 38 pułku piechoty.
Miejscowość leży przy linii kolejowej nr 275 Wrocław Muchobór – Gubinek (granica państwa), gdzie znajdowało się kolejowe przejście graniczne do Guben (Niemcy). Od roku 1986 linia ta na odcinku Lubsko – Gubinek jest nieczynna i częściowo rozebrana.
Drogowe przejście graniczne jest w następnej wsi Sękowice błędnie podawane jako Gubinek.

</doc>
<doc id="334679" url="https://pl.wikipedia.org/wiki?curid=334679" title="Waldemar Bogdan Wiązowski">
Waldemar Bogdan Wiązowski



</doc>
<doc id="334682" url="https://pl.wikipedia.org/wiki?curid=334682" title="Wanda Łyżwińska">
Wanda Łyżwińska

Wanda Łyżwińska z domu Kapusta (ur. 9 lipca 1953 w Piasecznie) – polska polityk, rolnik, technik ekonomista, technolog żywienia, posłanka na Sejm IV i V kadencji.
Życiorys.
Wykształcenie i praca zawodowa.
W 1973 ukończyła Liceum Ekonomiczne w Piasecznie. Studiowała też technologię żywienia w Wyższej Szkole Gospodarczej w Przemyślu.
W latach 1973–1976 pracowała jako kasjerka w PKO BP. Od 1975 prowadzi wraz z mężem indywidualne gospodarstwo rolne w Hucie Skaryszewskiej. Była także współwłaścicielką firmy „Skarpol”. Należy do Polskiego Związku Łowieckiego. W 2008 przeszła na emeryturę.
Działalność polityczna.
W latach 70. była członkinią Zjednoczonego Stronnictwa Ludowego. W 1995 wstąpiła do ZZR „Samoobrona”, a następnie także do partii Samoobrony RP.
W wyborach w 2001 liczbą 6927 głosów uzyskała mandat poselski na Sejm jako kandydat Samoobrony RP z okręgu radomskiego. W wyborach w 2005 po raz drugi została posłem liczbą 7842 głosów. Zasiadała w Komisji Ustawodawczej, Komisji Skarbu Państwa oraz Komisji Mniejszości Narodowych i Etnicznych. Była także wiceprzewodniczącą Podkomisji nadzwyczajnej do spraw równego statusu kobiet i mężczyzn.
W wyborach w 2002 bez powodzenia ubiegała się o urząd prezydenta miasta Radomia. Z poparciem 5,88% głosujących zajęła piąte miejsce spośród ośmiu kandydatów.
W przedterminowych wyborach parlamentarnych w 2007 bezskutecznie ubiegała się o reelekcję (otrzymała 1410 głosów). Do 2008 przewodniczyła zarządowi powiatowemu Samoobrony RP w Radomiu. Pełniła także funkcję wiceprzewodniczącej jej władz wojewódzkich i członkini rady krajowej partii.
Postępowania sądowe.
W październiku 2003 została skazana przez Sąd Rejonowy w Radomiu na karę 4200 zł grzywny za oszustwa podatkowe popełnione wraz z mężem. W marcu 2004 Sąd Okręgowy odrzucił jej apelację i utrzymał wyrok w mocy. W styczniu 2009 Sąd Rejonowy w Radomiu skazał ją na karę roku i 6 miesięcy pozbawienia wolności z warunkowym zawieszeniem jej wykonania na pięcioletni okres próby oraz na karę grzywny za fałszowanie dokumentów (zgód na kandydowanie i oświadczeń lustracyjnych kandydatów Samoobrony RP do Sejmu) w trakcie kampanii wyborczej w 2001. W listopadzie tego samego roku Sąd Okręgowy w Radomiu utrzymał przedmiotowy wyrok w mocy.
Życie prywatne.
Jest żoną Stanisława Łyżwińskiego, ma dwóch synów: Błażeja i Cezarego, który był radnym sejmiku łódzkiego.

</doc>
<doc id="334685" url="https://pl.wikipedia.org/wiki?curid=334685" title="Kazimierz Mirecki">
Kazimierz Mirecki

Kazimierz Mirecki, ps. "Kazimierz", "Żmuda", "Tadeusz" (ur. 10 kwietnia 1910 w Ulanowie, zm. 1 kwietnia 1999 w Chicago) – członek Związku Akademickiego Młodzież Wszechpolska i Stronnictwa Narodowego oraz Narodowo-Ludowej Organizacji Wojskowej, Narodowej Organizacji Wojskowej, Armii Krajowej i Narodowego Zjednoczenia Wojskowego.
Życiorys.
Był synem Dominika i Pauliny z domu Ścisłowskiej oraz bratem Adama, Leona i Marii. Uczył się w Państwowym Gimnazjum w Nisku, a następnie w Prywatnym Gimnazjum w Borszczowie, w którym zdał maturę. Następnie pracował w Zakładzie Ubezpieczeń Społecznych w Czortkowie. W połowie lat 30. podjął studia na Wydziale Prawa Uniwersytetu Warszawskiego. Jednocześnie związał się z ruchem narodowym; został członkiem Młodzieży Wszechpolskiej i SN. Na krótko przed wybuchem wojny pełnił funkcję kierownika organizacyjnego w zarządzie powiatowym SN w Nisku.
Po klęsce wrześniowej natychmiast zaangażował się w działalność konspiracyjną. Na przełomie 1939/1940 został mianowany komendantem Okręgu Rzeszowskiego Narodowo-Ludowej Organizacji Wojskowej. Wiosną 1940 podporządkował się jednak Zarządowi Głównemu SN i objął funkcję komendanta Okręgu Rzeszowskiego Organizacji Wojskowej SN (późniejszego NOW). Jednocześnie przez cały okres okupacji hitlerowskiej był prezesem Zarządu Okręgu Rzeszowskiego SN. Redagował oficjalny organ prasowy obu Okręgów – "Szczerbiec". Chociaż nie należał do zwolenników scalenia z AK, podporządkował się umowie scaleniowej. 3 maja 1943 rozkazem Komendanta Głównego AK gen. Stefana Roweckiego ps. "Grot" otrzymał awans na stopień podporucznika.
Po wkroczeniu wojsk sowieckich na ziemie polskie, był zdecydowanie przeciwny ujawnianiu struktur konspiracyjnych. 2 sierpnia 1944 rozkazał, aby struktury organizacji i oddziały partyzanckie NOW-AK przeszły do głębokiej konspiracji, zerwały kontakty z innymi organizacjami i dozbrajały się. Z kolei 26 lutego 1945 wydał rozkaz wznawiający formalnie działalność Okręgu Rzeszowskiego NZW (NOW). W marcu tego roku utworzył komendę oddziałów leśnych NZW (NOW), której podlegały wszystkie oddziały partyzanckie. W maju 1945 przekazał prezesurę Okręgu Rzeszowskiego SN i komendę Okręgu Rzeszowskiego NZW (NOW) Józefowi Sałabunowi, a sam objął funkcję szefa Wydziału I Organizacyjnego KG NZW.
W sierpniu 1945 został aresztowany przez UB w Krakowie pod fałszywym nazwiskiem. Po kilku dniach wypuszczono go jednak na wolność, gdyż nie został rozpoznany. Poszukiwany przez UB i zagrożony ponownym aresztowaniem, w grudniu 1945 – wraz z grupą kilkunastu działaczy narodowych - opuścił Polskę i przez Czechosłowację przedostał się do zachodnich Niemiec, a stamtąd do Francji. Po 5 latach razem z rodziną wyjechał następnie do Kanady. Mieszkał najpierw w Hamilton, gdzie był prezesem koła SN, od 1954 w Guelph. W 1961 przeniósł się do USA, gdzie przez prawie 30 lat pobytu był aktywn społeczno-politycznie, m.in. należał do Stowarzyszenia Polskich Kombatantów, był wieloletnim członkiem zarządu Instytutu Romana Dmowskiego i trzykrotnie jego wiceprezesem oraz kierownikiem Wydziału Politycznego emigracyjnego SN.
Zmarł 1 kwietnia 1999 w Chicago. Jego prochy przewieziono do Polski i złożono w rodzinnym grobowcu na cmentarzu w Racławicach k. Niska.
Był odznaczony Orderem Virtuti Militari V klasy, Srebrnym Krzyżem Zasługi z Mieczami oraz Krzyżem Walecznych.

</doc>
<doc id="334689" url="https://pl.wikipedia.org/wiki?curid=334689" title="Ochaby">
Ochaby

Ochaby (, ) – sołectwo w Polsce położone w województwie śląskim, w powiecie cieszyńskim, w gminie Skoczów. Sołectwo tworzą wsie Ochaby Wielkie i Ochaby Małe. Do 1 stycznia 2007 Ochaby były samodzielną wsią.
Wieś leży w historycznych granicach regionu Śląska Cieszyńskiego. Powierzchnia wynosi 1318 ha, a liczba ludności 2016, co daje gęstość zaludnienia równą 153 os./km².
Geografia.
Ochaby leżą w regionie Doliny Górnej Wisły, będącej częścią Kotliny Oświęcimskiej. Miejscowość położona jest na stosunkowo płaskim terenie o średniej wysokości ok. 260 m n.p.m., powstałym w wyniku erozji lodowcowej oraz rzecznej przepływającej przez miejscowość z południa na północ Wisły. Na południu, w rejonie Kępy Wiślickiej miejscowość sięga do 340 m n.p.m. Od wschodu sąsiaduje z Kiczycami, od południa z Wiślicą, od zachodu z Dębowcem i Pruchną a od północy z Drogomyślem i na krótkim odcinku z Zaborzem.
Tradycyjnie Ochaby dzielą się na dwie części:
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Ochabe". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (aczkolwiek układ wsi nie wskazuje aby stało się to na tzw. surowym korzeniu lecz na bazie starszej drobnej osady), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Pierwotne centrum osadnicze znajdowało się w rejonie obecnego kościoła parafialnego i na północ od niego, na prawym brzegu Wisły. Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
30 lipca 1392 część wsi została zakupiona przez Gocha z Ochab od Mikołaja z Wojciechowej Wsi za 100 grzywien groszy praskich. Możliwe że w ten sposób z początkowo jednolitej wsi zaczęły się wyodrębniać późniejsze Ochaby Małe, po raz pierwszy wzmiankowane w 1447. Założona w przełomie XIV i XV wieku ochabska parafia św. Marcina Biskupa i Wyznawcy liczyła w połowie XV wieku 90 parafian. W 1454 na mocy umowy rozstrzygającej spór o dobra ochabskie, kiczyckie, drogomyskie i zawadzkie wynikły po śmierci Gocha z Ochab miejscowość otrzymał Jasiek z Bełsznicy. W 1481 książę cieszyński Kazimierz II potwierdził przywileje wsi oraz podarował Ochaby Mikołajowi Brodeckiemu, marszałkowi księstwa. Z 1488 roku pochodzi kolejny dokument mówiący o stawach rybnych w Ochabach. Kolejnym znanym właścicielem Ochab (Wielkich bądź Małych) był Zych Hus z Kremży, starosta cieszyński i pan na Dębowcu, który w 1497 wymienił Wędrynię i Liderów za Ochaby z Janem Cyganem ze Słupska
. W XVI wieku właścicielem Ochab był również Franciszek Gellhorn z Grodkowa. W 1540 właścicielem Ochab Małych był Mikołaj Kloch z Bestwiny, z kolei w 1591 panem Ochab Wielkich był Daniel Spiegel z Szydłowic. Rok później oraz w 1595 właścicielami Ochab Wielkich byli przedstawiciele rodu Hałcnowskich. W 1614 Ochaby Wielkie zostały wzięte w zastaw od Wacława Hałcnowskiego przez Adama z rodu Bludowskich.
W 1616 Ochaby Małe wraz z działem w Ochabach Wielkich otrzymali po Katarzynie Mitmajer z Błogocic jej brat Adam oraz córka Dorota. Z kolei w 1624 panem na Małych i Wielkich Ochabach był Jerzy Gołkowski z Gołkowic, a w 1627 właścicielem Ochab Małych i działu w Ochabach Wielkich był już Jan Radocki. W tymże roku część Ochab Wielkich zakupił od Goczałkowskich Wilhelm Fragstein z Naczesławic. W 1660 Ochaby Wielkie nabył Ferdynand Fryderyk Sobek, a w 1698 Judyta Marklowska, która sprzedała je baronowi Jerzemu Fryderykowi Bludowskiemu. Baron Bludowski w 1722 dokupił Małe Ochaby. Skonsolidowany majątek ochabski wraz z Pruchną, Rychułdem i Bąkowem zakupił później Maksymilian Kalisz. W 1798 roku Ochaby zostały odkupione przez Komorę Cieszyńską i do 1920 właścicielami tego majątku pozostawali habsburscy książęta cieszyńscy. Pod koniec XVIII wieku powstał "Auer Hof", trzeci już folwark Komory.
Po I wojnie światowej miejscowość jako część Śląska Cieszyńskiego stała się przedmiotem polsko-czechosłowackiego konfliktu granicznego. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie. Ostatecznie Ochaby znalazły się w 1920 w granicach II Rzeczypospolitej.
Po II wojnie światowej istniejąca od 1890 r. stadnina koni w pobliskiej Pruchnej została rozbudowana a w Ochabach utworzono nowe gospodarstwo. Stadnina ta stała się w następnych latach jedną z największych na Śląsku oraz jako jedyna w Polsce hodowała konie rasy anglo-arabskiej typu francuskiego. Obok stadniny znajdował się Ośrodek Sportów Konnych, gdzie trenowali zawodnicy i odbywały się zawody w skokach przez przeszkody. Po przemianach ustrojowych w Polsce w roku 1989 stadniny w Pruchnej i Ochabach zostały rozdzielone a ta w Ochabach pozostała własnością Agencji Własności Rolnej Skarbu Państwa. W 2009 Stadnina Koni postanowiła wystawić Ośrodek Sportów Konnych wraz z terenem o powierzchni 5,2 ha na sprzedaż, co stało się w 2010. Nowy inwestor, pod nazwą Dream Park Ochaby, chce utworzyć na tym terenie Park Rozrywki i Edukacji będący połączeniem dinoparku, prehistorycznego oceanarium oraz parku miniatur. W 2012 stadnina została sprzedana prywatnemu właścicielowi.
W latach 1975–1998 miejscowość położona była w województwie bielskim.
Zabytki.
Na terenie Ochab do wojewódzkiego rejestru zabytków nieruchomych wpisane zostały następujące obiekty:
Wspólnoty wyznaniowe.
Na terenie wsi działalność religijną prowadzi Kościół rzymskokatolicki (parafia św. Marcina) oraz Świadkowie Jehowy: zbór Ochaby (Sala Królestwa).
Transport.
Przez miejscowość przebiega droga krajowa nr 81.
Urodzeni w Ochabach.
Ochaby są miejscem urodzenia Józefa Pietra.

</doc>
<doc id="334691" url="https://pl.wikipedia.org/wiki?curid=334691" title="Szczyrbskie Jezioro (miejscowość)">
Szczyrbskie Jezioro (miejscowość)

Szczyrbskie Jezioro (słow. "Štrbské Pleso", niem. "Tschirmer See", węg. "Csorbató") – miejscowość u podnóża Tatr Wysokich na Słowacji. Położone na południowym brzegu jeziora o tej samej nazwie Szczyrbskie Jezioro (słow. "Štrbské pleso" – drugi człon małą literą w odróżnieniu od nazwy miejscowości) i otoczone lasem świerkowym, zniszczonym jednak bardzo przez huraganowy wiatr w 2004. Ośrodek turystyczny i sportów zimowych. Osada jest położona na wysokości 1315–1385 m n.p.m.
Stan prawny.
Szczyrbskie Jezioro w latach 1999–2007 należało administracyjnie do miasta Wysokie Tatry. Decyzją Sądu Najwyższego Republiki Słowackiej z 3 maja 2007 miejscowość weszła od 1 stycznia 2008 w skład gminy Szczyrba jako jedna z trzech części (Szczyrba, Tatrzańska Szczyrba, Szczyrbskie Jezioro). Senat Sądu Konstytucyjnego stwierdził jednak, że decyzja ta jest niezgodna z ustawą restytucyjną, dlatego Szczyrbskie Jezioro miało stać się z powrotem częścią Wysokich Tatr. Ostateczna decyzja Sądu Najwyższego przyznała miejscowość ponownie gminie Szczyrba.
Historia.
W roku 1872 Józef Szentivany, właściciel ziemski, wybudował na południowym brzegu Szczyrbskiego Jeziora myśliwską chatę, która stała się zarodkiem późniejszego turystycznego centrum Szczyrbskie Jezioro.
Węgierskie Towarzystwo Karpackie w roku 1875 zainspirowało budowę schroniska turystycznego. W krótkim czasie powstały dalsze hotele i restauracje, sanatorium i kilka willi. W roku 1885 przyznano osadzie status uzdrowiska. Ukoronowaniem rozbudowy z czasów węgierskich było postawienie w 1906 roku hoteli Hviezdoslav i Krywań.
W roku 1876 wybudowano drogę Tatrzańska Szczyrba – Szczyrbskie Jezioro (w roku 1921 dostosowano ją do ruchu samochodów). Natomiast w 1896 roku uruchomiono mniej więcej równoległą do drogi kolej zębatą, którą w roku 1933 zastąpiły autobusy. W roku 1885 wybudowano drogę między Szczyrbskim Jeziorem a Starym Smokowcem, a w roku 1911 oddano do użytku kolej elektryczną. Obecnie do Szczyrbskiego Jeziora można dojechać krótką drogą dojazdową od skrzyżowania na podtatrzańskiej Drodze Wolności.
Sytuacja po II wojnie światowej zmusiła do przebudowy hoteli na sanatoria antyastmatyczne, jednak w związku z przygotowaniami do narciarskich mistrzostw świata w 1970 roku postawiono nowoczesne budynki, aby zabezpieczyć odpowiednią liczbę noclegów i jadalni. Jednocześnie rozbudowano system komunikacji, łącznie z nową elektryczną „zębatką” z Tatrzańskiej Szczyrby, przejść, sklepów i usług, a przy wyjściu z Doliny Młynickiej powstało nowe centrum narciarskie. W roku 1976 oddano do użytku nowoczesny dom leczniczy Helios.
W Szczyrbskim Jeziorze mieszkał Gustáv Nedobrý (1893–1966), jeden z założycieli wspinaczkowego klubu IAMES, organizator słowackiej turystyki, górskich przewodników i ratowników.
Sport.
W miejscowości znajdują się dwie skocznie narciarskie: duża skocznia narciarska – nieczynna K120 oraz normalna K90, na których w 1970 roku rozgrywano Mistrzostwa Świata w Skokach Narciarskich. Trzykrotnie na skoczni normalnej rozgrywano mistrzostwa świata juniorów w narciarstwie klasycznym w 1990 (tylko skoki i kombinacja norweska), 2000 (skoki, biegi narciarskie i kombinacja norweska) i 2009 (tylko skoki i kombinacja norweska). Dawniej tu organizowano konkursy Pucharu Świata w skokach narciarskich (ostatni konkurs rozegrano w sezonie 1990/1991) oraz Pucharu Świata w kombinacji norweskiej (ostatni konkurs rozegrano w sezonie 2001/2002).
Ze szczytu dużej skoczni narciarskiej (K120) organizowane są skoki bungee.
W 2014 usytuowano tutaj metę jednego z etapów kolarskiego wyścigu Tour de Pologne. Etap wygrał Polak Rafał Majka.

</doc>
<doc id="334695" url="https://pl.wikipedia.org/wiki?curid=334695" title="Kamionacz (wieś)">
Kamionacz (wieś)

Kamionacz – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość położona była w województwie sieradzkim.
Znajduje się w odległości 7 km od Warty, na skraju dużego kompleksu leśnego.
Historia.
Pierwsza wzmianka o niej pochodzi z 1374 r. Gniazdo rodu Kamionackich h. Kopacz. W latach 1787–1912 właścicielami wsi byli Jarocińscy. Wieś dzieliła się na Kamionacz Folwark, Dobrotyń i Poduchowny. W l. 1840–1860 Warta odsunęła się od wsi. Dawniej płynęła tuż przy kościele, a w czasie częstych powodzi woda zalewała nawet ogród dworski.
Zabytki.
Wojciech Jarociński w latach 1840–1845 fundował tu kościół św. Marcina Biskupa na miejscu poprzedniego, wspomnianego w aktach konsystorza gnieźnieńskiego w poł. XV w. Jest to budowla drewniana, konstrukcji zrębowej, na planie prostokąta, oszalowana, z podcieniem wspartym na 4 kolumnach. Trzy ołtarze o charakterze późnoklasycystycznym z XIX w. W głównym ołtarzu m.in. rzeźba św. Marcina z pocz. XVI w. Obok kościoła współczesna mu dzwonnica i grobowiec fundatorów z poł. XIX w. – bezstylowa budowla, w złym stanie technicznym, kryje miejsce pochówku żony Stanisława Jarocińskiego – Rozalii z Siemiątkowskich Jarocińskiej, zm. w Kamionaczu 26 sierpnia 1824 r. w wieku 57 lat. Obok żony pochowano Stanisława Jarocińskiego, Sędziego Pokoju powiatu warckiego, posła na Sejm Księstwa Warszawskiego (1809 r.), zmarłego w dobrach dziedzicznych Kamionacz 25 sierpnia 1826 r. w wieku 66 lat. W grobowcu spoczywają także: Wincenty Jarociński, kapitan XV pułku piechoty liniowej Księstwa Warszawskiego, kawaler Złotego Krzyża Wojskowego poległy pod Smoleńskiem 18 sierpnia 1812 r. w wieku 28 lat; Wojciech Jarociński, „dymisyonowany” ppłk, Kawaler Złotego Krzyża Wojskowego, zmarły w wieku 75 lat, dnia 22 grudnia 1839 r. oraz Ludwika z Urbańskich Wiśniewska, ur. w 1829 r., zm. 29 października 1897 r. Niewielką tabliczką upamiętniono Andrzeja Piskorskiego „najlepszego przyjaciela oraz najdzielniejszego pomocnika Wojciecha Jarocińskiego przy budowie kościoła w Kamionaczu – 1840”.
Na cmentarzu mogiła nieznanych żołnierzy 28 Pułku Strzelców Kaniowskich z września 1939 r.
Według rejestru zabytków Narodowego Instytutu Dziedzictwa na listę zabytków wpisane są obiekty:
Przyroda.
W podworskim parku znajduje się szereg pomnikowych drzew, m.in. jesion wyniosły o obwodzie 5 metrów oraz liczne wierzby, olchy, graby, dęby, lipy, dwie pomnikowe sosny czarne oraz inne jesiony. Na północ od parku, przy polnej drodze, rośnie dąb szypułkowy Kamionacz – pomnik przyrody, o obwodzie 778 cm i wysokości 23 metrów. To największe drzewo gminy Warta i jedno z największych drzew nie tylko w powiecie sieradzkim, lecz także województwie łódzkim o pojedynczym pniu.

</doc>
<doc id="334697" url="https://pl.wikipedia.org/wiki?curid=334697" title="FMS">
FMS



</doc>
<doc id="334700" url="https://pl.wikipedia.org/wiki?curid=334700" title="Dean Butterworth">
Dean Butterworth

Dean Butterworth – perkusista grupy Good Charlotte, ur. 27 września 1976 roku w Rochdale, Lancashire, Anglia. W 2005 zastąpił odchodzącego od zespołu Chrisa Wilsona.
W wieku 10 lat wraz z rodziną przeniósł się do Stanów Zjednoczonych. Trzy lata później rozpoczął naukę gry na perkusji. Przed przyjściem do Good Charlotte grał w grupie Morrissey. Dean używa perkusji firmy Tama.

</doc>
<doc id="334701" url="https://pl.wikipedia.org/wiki?curid=334701" title="Jingle (protokół)">
Jingle (protokół)

Jingle – rozszerzenie protokołu XMPP o możliwość multimedialnej komunikacji peer-to-peer z użyciem rozmów głosowych oraz komunikacji video. Jingle Signalling, zdefiniowany w dokumencie XEP-0166, zarządza połączeniami, zaś część odpowiedzialna za rozmowy głosowe (VoIP) nazywa się Jingle Audio i jest opisana w XEP-0167. Oba dokumenty mają obecnie (25 maja 2007) status eksperymentalny.
Jingle powstał z powodu braku odpowiedniej technologii dla XMPP. Jedyny otwarty protokół, który nadawał się do tego zadania, TINS, okazał się zbyt ograniczony. W wyniku kontaktów twórców TINS z twórcami komunikatora Google Talk okazało się, że oba zespoły zastosowały bardzo podobne rozwiązania i ich wysiłki zostały połączone. Na bazie tych doświadczeń z współpracy Google oraz XMPP Standards Foundation powstał Jingle.
Biblioteka libjingle używana w Google Talk do implementacji Jingle została opublikowana na liberalnej licencji BSD i może być łatwo zaimplementowana w dowolnym kliencie XMPP. Jednakże wersja protokołu Jingle zaimplementowana w libjingle nie jest do końca zgodna z wersją opublikowaną przez XMPP Software Foundation (nie jest zgodna z XEP-0166).
Pierwsze wdrożenie tej biblioteki obok Google Talk pojawiło się w Coccinella oraz w eksperymentalnej gałęzi komunikatora Psi pierwotnie pod nazwą Psi-jingle.

</doc>
<doc id="334703" url="https://pl.wikipedia.org/wiki?curid=334703" title="Stanley Menzo">
Stanley Menzo

Stanley Purl Menzo (ur. 15 października 1963 w Paramaribo w Surinamie) – holenderski piłkarz, grający na pozycji bramkarza.
Menzo urodził się w byłej kolonii holenderskiej. Potem jego rodzina wyemigrowała do Holandii i zamieszkała w Amsterdamie. Młody Menzo zaczynał piłkarską karierę w małych klubikach w Amsterdamie – TWV Centrum i Zeeburgia. Z czasem trafił do znanej szkółki piłkarskiej Ajaksu Amsterdam. W sezonie 1983-1984 trafił do pierwszego zespołu, jednak najpierw został wypożyczony do FC Haarlem, gdzie zaliczył debiut w Eredivisie. Miało to miejsce 11 września 1983 roku w wygranym 2-0 meczu z FC Den Bosch. Nazajutrz Menzo wrócił do Ajaksu, gdzie zdołał zagrać 6 meczów w pierwszym zespole. Jednak na stałe w pierwszej jedenastce zadomowił się dopiero w sezonie 1985-1986. I od tego czasu przez lata był etatowym bramkarzem Ajaksu. A w sezonie 1992-1993 powoli był wypierany przez zmiennika Edwina van der Sara – zdołał rozegrać 16 meczów. A w następnym sezonie to już van der Sar został pierwszym bramkarzem Ajaksu i Menzo musiał szukać sobie nowego klubu. W 1994 roku trafił do PSV Eindhoven – tam jednak mu też nie szło, więcej grał Ronald Waterreus, a Menzo siedział na ławce – przez 2 sezony zdołał rozegrać tylko 15 meczów. W 1996 roku Menzo przystał na ofertę belgijskiego Lierse SK. Tam miał dobry sezon rozgrywając 31 meczów, co zaowocowało wypożyczeniem do francuskiego Girondins Bordeaux. Tam spędził 0,5 roku i wrócił do Lierse. A w 1999 roku powrócił do Ajaksu Amsterdam, jednak nie rozegrał już żadnego meczu i zdecydował się zakończyć piłkarską karierę.
Po zakończeniu kariery Menzo został trenerem bramkarzy w 2-ligowym AGOVV Apeldoorn. Potem samodzielnie prowadził ten klub, a także FC Volendam. Od 2009 roku jest trenerem drugiej ligi holenderskiej SC Cambuur.
W reprezentacji Holandii Menzo zadebiutował 6 września 1989 roku w zremisowanym 2-2 meczu z Danią. Jednak od tego czasu w narodowych barwach zagrał tylko 6-krotnie. Za to 2 razy był rezerwowym na wielkich imprezach – na MŚ w 1990 i Euro 92, gdzie był zmiennikiem Hansa van Breukelena.

</doc>
<doc id="334706" url="https://pl.wikipedia.org/wiki?curid=334706" title="Jan Walenty Tomaka">
Jan Walenty Tomaka



</doc>
<doc id="334720" url="https://pl.wikipedia.org/wiki?curid=334720" title="Analog (zespół muzyczny)">
Analog (zespół muzyczny)

Analog – polski zespół muzyczny występujący w latach 2003–2006, wykonujący muzykę pop-rockową z elementami etnicznymi.

</doc>
<doc id="334724" url="https://pl.wikipedia.org/wiki?curid=334724" title="Aksjomat podzbiorów">
Aksjomat podzbiorów

Aksjomat podzbiorów, aksjomat wyróżniania, aksjomat wycinania – jeden z aksjomatów teorii mnogości w ujęciu Zermela-Fraenkla. Wprowadzony do pierwszej aksjomatyki teorii mnogości przez Zermela w roku 1908. W pierwotnej postaci wzbudzał wiele kontrowersji; współczesna postać pochodzi od Skolema.
Aksjomat stwierdza:
Czyli każde wskazanie elementów dowolnego zbioru "A" formułą "P" jest pewnym zbiorem (zawartym w "A").
W istocie nie jest on jednym aksjomatem, lecz schematem aksjomatów, tzn. mamy do czynienia z nieskończonym zbiorem aksjomatów. Każdej formule odpowiada osobny aksjomat.
Zależność od pozostałych aksjomatów.
Zdefiniujmy predykat funkcyjny formula_2
Aksjomat pary potwierdza istnienie zbioru formula_4 natomiast zbiór formula_5 wynika wprost z aksjomatu zbioru pustego, co dowodzi słuszności definicji predykatu. Zgodnie z aksjomatem zastępowania każdy predykat funkcyjny posiada swój obraz, co dowodzi istnienia rodziny zbiorów formula_6 z czego mocą aksjomatu sumy wynika istnienie zbioru formula_7

</doc>
<doc id="334725" url="https://pl.wikipedia.org/wiki?curid=334725" title="Goryń (województwo mazowieckie)">
Goryń (województwo mazowieckie)

Goryń – wieś w Polsce położona w województwie mazowieckim, w powiecie radomskim, w gminie Jastrzębia.
Wieś jest siedzibą rzymskokatolickiej parafii Wniebowzięcia Najświętszej Maryi Panny.
Położenie geograficzne i układ przestrzenny.
Goryń jest położony na Równinie Kozienickiej w pobliżu Równiny Radomskiej. Leży w bezpośrednim sąsiedztwie Puszczy Kozienickiej i utworzonego na jej terenie Kozienickiego Parku Krajobrazowego. Leży nad Radomką, lecz zabudowania położone najbliżej rzeki są od niej oddalone o około 400 metrów na północny zachód. Przez wieś płynie również bezimienny dopływ Radomki, mający źródła w Woli Goryńskiej, na którym założono stawy. W Goryniu odkryto złoża węgla brunatnego, które jednak nie są eksploatowane.
Wieś rozciąga się wzdłuż drogi wiodącej po łuku z Woli Goryńskiej do Ignacówki Bobrowskiej. Można rozróżnić główną część wsi oraz Kolonię Goryń położoną na północny wschód od skrzyżowania głównej drogi z drogą wiodącą do Mąkos Starych. Przed II wojną światową niewielka część zabudowań wsi leżała nad samą rzeką.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Historia Gorynia.
Najstarsze ślady osadnictwa w okolicy (cmentarzysko) pochodzą z okresu neolitu.
Goryń istniał już w XII wieku Pierwsze wzmianki dotyczące tutejszego kościoła i parafii dotyczą XV wieku. W tym czasie właścicielami wsi byli Goryńscy herbu Ogończyk. W czasach reformacji nieznani z nazwiska właściciele Gorynia przeszli na kalwinizm, lecz ich spadkobiercy byli katolikami. W 1699 właścicielem Gorynia był Piotr Boglewski. W 1701 r. rozpoczął się trwający do lat trzydziestych XIX w. spór graniczny z Jastrzębią na tle zmiennego przebiegu granicznej Radomki. Pod koniec XVIII wieku był własnością Puławskich.
Znajdujący się w Goryniu kościół wzniesiono w latach 1840-1843 r. W latach czterdziestych XIX wieku powstała, nie pierwsza zapewne w historii wsi, karczma. W tym czasie właścicielem Gorynia był Andrzej Deskur i jego żona Helena, po nich jego bratanek Stanisław i jego żona Klementyna. Właścicielem Gorynia w XIX w. był także Karol Gordon de Huntley. 
Na miejscowym cmentarzu umieszczony jest pomnik ku czci około 700 jeńców radzieckich, pomordowanych przez Niemców w istniejącym w okolicy w czasie wojny obozie pracy.
Ważniejsze obiekty i turystyka.
Przez Goryń przebiega czerwony szlak rowerowy prowadzący z Bartodziej do Czarnolasu.
Transport i komunikacja.
Przez Goryń przebiegają jedynie drogi o klasie niższej niż droga wojewódzka.
Od 1934 r. w pobliżu wsi przebiega linia kolejowa łącząca Warszawę z Radomiem - stacja Bartodzieje.
Miejscowość jest obsługiwana w zakresie komunikacji autobusowej przez przedsiębiorstwa MPK Radom oraz PPKS Radom.
Edukacja i ochrona zdrowia.
We wsi nie ma szkoły podstawowej — najbliższe znajdują się w Woli Goryńskiej i Mąkosach Starych, a przedszkole — w Jastrzębi. Najbliższa biblioteka publiczna mieści się w Mąkosach Starych, a ośrodki zdrowia — w Jastrzębi i Bartodziejach.
Religie.
Katolicyzm.
Dane dotyczące pierwszego kościoła w Goryniu, a także miejscowej parafii nie są precyzyjne. O istnieniu parafii w Goryniu wspomina Jan Długosz w swych "Liber Beneficiorum Dioecesis Cracoviensis". Istnieją także informacje, jakoby pierwszy tutejszy kościół powstał na początku XV wieku. Był wykonany z drewna modrzewiowego i został rozebrany podczas budowy nowego kościoła w latach 1840-1843. Nowy kościół, pod wezwaniem Wniebowzięcia NMP, istnieje do dziś i jest kościołem parafialnym w dekanacie jedlińskim.
Protestantyzm.
Miejscowy kościół przez 40 lat w okresie reformacji był zborem kalwińskim, z czego wniosek, że przynajmniej ówcześni właściciele Gorynia należeli do tego wyznania.
Judaizm.
Żydzi osiedlali się w Goryniu, lecz byli stosunkowo nieliczni. Najbliższe gminy wyznaniowe, do których mogli należeć znajdowały się w Radomiu, Głowaczowie i Białobrzegach.
Demografia.
W Goryniu urodził się:

</doc>
<doc id="334726" url="https://pl.wikipedia.org/wiki?curid=334726" title="Oczyszczanie strefowe">
Oczyszczanie strefowe

Oczyszczanie strefowe to proces oczyszczania substancji (najczęściej metali, ale także np. półprzewodników) od występujących w bardzo małych stężeniach zanieczyszczeń.
Oczyszczanie strefowe polega na miejscowym ogrzewaniu niewielkiej strefy pręta z oczyszczanej substancji aż do jego stopienia i przesuwaniu strefy stopionej substancji z jednego końca pręta na drugi. Powoduje to przesuwanie zanieczyszczeń zgodnie z kierunkiem przesuwania strefy stopienia.

</doc>
<doc id="334727" url="https://pl.wikipedia.org/wiki?curid=334727" title="Górne Sodden">
Górne Sodden



</doc>
<doc id="334728" url="https://pl.wikipedia.org/wiki?curid=334728" title="Recknitz">
Recknitz

Recknitz (pol. hist. "Raksa", "Reknica", "Rokitnica") – rzeka (72 km długości) w Niemczech, w kraju związkowym Meklemburgia-Pomorze Przednie, wypływa z Pojezierza Meklemburskiego koło Güstrow, uchodzi do bałtyckiej zatoki Saaler Bodden w Ribnitz-Damgarten. Jest to rzeka graniczna – oddziela Pomorze od Meklemburgii.

</doc>
<doc id="334731" url="https://pl.wikipedia.org/wiki?curid=334731" title="Kamion (województwo łódzkie)">
Kamion (województwo łódzkie)

Kamion – wieś (dawniej miasto) w Polsce położona w województwie łódzkim, w powiecie wieluńskim, w gminie Wierzchlas.
Kamion uzyskał lokację miejską w 1462 roku, zdegradowany przed 1583 rokiem. Miasto królewskie w starostwie wieluńskim w powiecie wieluńskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
Wieś malowniczo położona nad Wartą w obrębie Załęczańskiego Parku Krajobrazowego. Obecnie to niewielka miejscowość, położona na uboczu uczęszczanych tras z malutkim rynkiem. 
Historia.
Nazwa miejscowości może pochodzić od ceramiki. Wzmiankowana prawdopodobnie już w 1198 r. w przywileju dla bożogrobców z Miechowa. W 1198 Kagnimir wymienił Kamion i Borowno na Żytno. Pierwsza wzmianka pewna pochodzi z 1381 roku. Kamion w przeszłości położony był przy ważnym szlaku handlowym łączącym Ruś ze Śląskiem. W 1382 książę Władysław Opolczyk nadał klasztorowi na Jasnej Górze dziesięcinę w miodzie ze swojej wsi Kamion. Wieś leżała wówczas w dystrykcie Wieluńskim. W 1454 Jan z Kalinowej odstąpił matce Nowojce m.in. połowę soli i wszystkie pieniądze z cła w Kamionie. W 1456 plebanem w Kamionce był Jan z Witkowic. W 1459 wioską władał Wiktor z Kamiona. 
W 1462 r. otrzymał prawa miejskie i miał drewniany kościół filialny parafii Mierzyce. Należał do dóbr królewskich i stanowił tzw. dobra stołowe królowej Bony, następnie przeszedł w posiadanie arcybiskupa gnieźnieńskiego. W 1462 mieszkał tu szewc Maciej z Kamiona i inni. W 1468 Weronika ze Zdrgań zwróciła A. Jasieńskiemu z Chabielic 10 grzywien, które pożyczyła pod zastaw 2 mieszczan w Kamionie. W latach 1487 oraz 1552 jest mowa o oppidum – miasteczku. W 1496 młynarz Maciej zapisał synowi Janowi 14 grzywien na młynie w Kamionie. W 1498 pracował tu kowal. W 1511 istniał kościół parafialny. W 1520 jest mowa o kaplicy Wniebowzięcia NMP, filii parafii w Mierzycach. W 1520 mieszczanie płacą dziesięcinę z łanu po 7 gr prepozytowi wieluńskiemu, zagrodnicy po 1 gr plebanowi w Mierzycach, sołtys z Załęcza Małego dawał dziesięcinę plebanowi w Kamionie. W latach 1545–1546 został wybudowany dwór "villa". W 1552 istniała parafia w Kamionie. W 1563 pobierana jest dziesięcina od 4 rzemieślników po 4 grosze, szos 4 floreny 24 grosze. W 1564 pobierany jest od 10 mieszczan czynsz z ról, a z barci po 4 rączki miodu i inne. Z pustej roli 1 floren 6 groszy, 5 mieszczan płaciło tylko z domków po 12 groszy, szósty 6 groszy i od jeziora 6 groszy, siódmy 1 floren, z nowo pobudowanych jeden 12 groszy, drugi 24 grosze, wójt 1 floren 18 groszy wiecznego. Nie pobierano żadnych robót, tylko – kiedy potrzeba – drzewo i wymiar z młyna wożono do zamku. W 1564 miasteczko przynależy do starostwa wieluńskiego. W 1564 młyny na Warcie z piłą. Cło mostowe od wozu wynosiło 6 denarów, od wozu z solą – miara soli. W 1583 mieszczanie dali szkole w Kamionie łąkę na rzece Warcie.
W XVII w. Kamion utracił prawa miejskie. 
Zabytki.
Na rozdrożu dróg stoi kapliczka z 1750–1770 r.
Turystyka.
Wieś stanowi centrum lokalnego ruchu turystycznego. Na wysokim brzegu Warty szereg ośrodków wypoczynku świątecznego. Za czasów istnienia drugiego województwa sieradzkiego odbywały i nadal odbywają się tu coroczne plenery plastyczne dla artystów z całej Polski pod nazwą "Gdzieś w środku Polski".
Przez wieś przebiegają:

</doc>
<doc id="334732" url="https://pl.wikipedia.org/wiki?curid=334732" title="Autostrada A13 (Niemcy)">
Autostrada A13 (Niemcy)

Autostrada A13 (, także ) – autostrada federalna w Niemczech prowadząca od berlińskiego Ringu do Drezna. W węźle "Spreewald" łączy się z nią autostrada A15 w kierunku Chociebuża i granicy z Polską w Olszynie. Stanowi jedną z niemieckich części międzynarodowego szlaku E55.
Historia.
W czasach istnienia NRD posiadała oznaczenie A4, które istniało jedynie dla potrzeb administracyjnych, przez co nie umieszczano go na drogowskazach. Była także jedną z dróg tranzytowych kraju.
Trasy europejskie.
Autostrada A13 obecnie stanowi fragment dwóch tras europejskich – E36 oraz E55. Do połowy lat 80. miała wspólny przebieg z dwoma drogami międzynarodowymi – E15 i E22.

</doc>
<doc id="334733" url="https://pl.wikipedia.org/wiki?curid=334733" title="Władysław Owoc">
Władysław Owoc

Władysław Owoc, ps. „Fructus”, „Paweł”, „Gaweł”, „Wujek”, „Wysociński”, „Schmidt”, „Majewski”, „Karol Gola”, „Stary”, „Jeszcze” (ur. 30 marca 1887 w Brzozowie, zm. 8 kwietnia 1980 w Paryżu) – podpułkownik piechoty Wojska Polskiego i Armii Krajowej, działacz narodowy i niepodległościowy, członek Obozu Wielkiej Polski i Stronnictwa Narodowego, Narodowej Organizacji Wojskowej, Narodowego Zjednoczenia Wojskowego.
Życiorys.
Urodził się 30 marca 1887 w Brzozowie, jako syn Marcina (młynarz, zmarły przed 1906) i Petroneli z domu Szałajko (pracująca jako młynarka). Miał brata Kazimierza (ur. 1892). W 1909 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Karol Friser, Jakub Mikoś, Jan Scherff, Stanisław Sinkowski, Zygmunt Wrześniowski, Karol Zaleski). Jednocześnie był członkiem młodzieżowej organizacji narodowej „Pet” („Przyszłość”) i tajnej Narodowej Demokracji. Po zdaniu matury w 1909 dostał się na studia prawnicze. 
Studia musiał przerwać z powodu powołania do C. K. Armii w charakterze jednorocznego ochotnika. W szeregach C. K. Obrony Krajowej pod koniec 1912 został mianowany kadetem w rezerwie piechoty z dniem 1 stycznia 1913. Był przydzielony do 1 pułku Strzelców Krajowych z Trientu. Podczas I wojny światowej w lutym 1915 został awansowany na stopień porucznika w rezerwie piechoty obrony krajowej z dniem 1 marca 1915. Do 1918 figurował jako oficerem 1 pułku Strzelców Cesarza. W 1915 dostał się do niewoli rosyjskiej. W 1918 wstąpił na terenie Rosji do 5 Dywizji Strzelców Polskich pod dowództwem płk. Waleriana Czumy. Do stycznia 1920 walczył w jej składzie z bolszewikami na obszarze Syberii, a następnie – z resztkami dywizji – przez Władywostok i Gdańsk dotarł do Polski. Zdążył jeszcze wziąć udział w decydującej fazie Bitwy Warszawskiej.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia kapitana ze starszeństwem z dniem 1 czerwca 1919. W 1923 pełnił funkcję p.o. dowódcy I batalionu 84 pułku piechoty w Pińsku, w 1924 nadał służył w tej jednostce. 1 grudnia 1924 roku został awansowany na majora ze starszeństwem z dniem 15 sierpnia 1924 roku i 104. lokatą w korpusie oficerów piechoty. W maju 1925 roku został przeniesiony do 70 pułku piechoty w Pleszewie na stanowisko kwatermistrza. W maju 1927 roku został przeniesiony do 6 pułku piechoty Legionów w Wilnie na stanowisko komendanta składnicy wojennej. W następnym roku zajmowane przez niego stanowisko służbowe został przemianowane na komendanta kadry batalionu zapasowego. Z dyspozycji dowódcy Okręgu Korpusu Nr III został przeniesiony w stan spoczynku z dniem 31 października 1929. Decyzja o tym miała zostać podjęta z powodów politycznych. W 1934 pozostawał na ewidencji Powiatowej Komendy Uzupełnień Grodno z przydziałem mobilizacyjnym do Oficerskiej Kadry Okręgowej Nr III, w grupie oficerów stanu spoczynku przewidzianych do użycia w czasie wojny.
W życiu cywilnym zaangażował się w działalność w ramach Obozu Wielkiej Polski i Stronnictwa Narodowego na terenie powiatów sokólskiego, grodzieńskiego i wołkowyskiego oraz na Rzeszowszczyźnie. W 1930 został sekretarzem w lokalnych strukturach SN w Brzozowie, a w połowie lat 30. – prezesem zarządu powiatowego SN i jednocześnie członkiem Rady Naczelnej SN. Prowadził biuro porad prawnych w Brzozowie.
Nocą 14 maja 1933 na ulicy został ranny w zamachu (śmierć poniósł wówczas inny działacz narodowy w Brzozowie, Jan Chudzik). Major Owoc został ranny w plecy (stwierdzono 21 ran na płucach po trafieniach śrucinkami z broni śrutowej w plecy). Tuż po zamachu został przewieziony do szpitala w Sanoku. Powrócił do zdrowia latem 1933. W procesie w sprawie zamachu przed Sądem Okręgowym w Sanoku 18 do 26 września 1933 W. Owoc wyznaczył pełnomocników, którymi zostali adwokaci Jan Pieracki i Stanisław Zieliński (obaj posłowie na Sejm RP i działacze Stronnictwa Narodowego). Sprawa była głośna w Polsce i relacjonowano jej przebieg także za granicą.
Po rekonwalescencji kontynuował działalność polityczną. Przeciwko niemu były wytaczane procesy (w których był skazywany), później uchylone w postępowaniu kasacyjnym. Został skazany przez starostwo na karę 15 zł grzywny za wypowiedź, iż "Strzelec jest organizacją szkodliwą"; następnie sąd okręgowy zwiększył karę do 50 zł, opierając się na art. 18 prawa o wykroczeniach sankcjonującego obrazę Państwa Polskiego; po wniesieniu wniosku przez mjr. Owoca Sąd Najwyższy dokonał kasacji wyroku. Tuż przed wyborami parlamentarnymi 6 września 1935 został aresztowany w Brzozowie, umieszczony w areszcie, a po siedmiu godzinach zwolniony, zaś jego mieszkanie w tym czasie zostało poddane rewizji. W dniu 18 lipca 1938 podczas zgromadzenia publicznego SN w swoim przemówienia podniósł zarzut mówiący o znieważeniu ze strony wójta tamtejszej gminy Michała Fedyczyńskiego podwładnych, po czym został oskarżony o zniesławienie tegoż z art. 255 k.k., zaś w procesie przed Sądem Grodzkim w Sanoku, podczas którego był broniony przez mec. Zygmunta Kruszelnickiego (działacza SN), po przesłuchaniu kilkudziesięciu świadków w marcu 1939 został prawomocnie uniewinniony od zarzutu zniesławienia wójta. W 1938 został wybrany radnym rady miasta Brzozowa.
Po wybuchu II wojny światowej został powołany do Wojska Polskiego 1 września 1939 i w czasie kampanii wrześniowej pełnił funkcję dowódcy 103 Batalionu Wartowniczego w Rzeszowie. 12 września 1939 został wzięty do niewoli przez Niemców, po czym oswobodził się podczas transportu i przybył do Brzozowa. Po nastaniu okupacji niemieckiej ziem polskich samodzielnie od początku listopada 1939 podjął działalność konspiracyjną. Został komendantem Narodowej Organizacji Wojskowej w powiatach Sanok, Brzozów, Jasło, Krosno, Gorlice, był głównym organizatorem i pierwszym komendantem Podokręgu Krośnieńskiego NOW. W tym czasie był aktywnym uczestnikiem tajnych narad organizowanych przez ks. Floriana Zająca na plebanii w Bączalu Dolnym. Zagrożony aresztowaniem przeniósł się z Brzozowa do Krakowa w lipcu 1940 i na początku 1941 został komendantem Okręgu Krakowskiego Organizacji Wojskowej Stronnictwa Narodowego / NOW (jego poprzednikiem był ppor. Franciszek Szwed). Podczas swojej pracy organizacyjnej wielokrotnie zmieniał miejsce pobytu i tożsamość. Działał w kamienicy Zgromadzenia Służebnic Najświętszego Serca Jezusowego (Sercanki) przy ówczesnej ulicy Jabłonowskich w Krakowie (obecnie plac Władysława Sikorskiego 14). Po scaleniu NOW z AK, wszedł w skład komendy Okręgu Krakowskiego AK jako oficer ds. scalenia. 3 maja 1943 otrzymał awans na stopień podpułkownika.
Na początku 1945 przez cztery miesiące sprawował funkcję Komendanta Głównego NZW. W latach 1945–1946 był dwukrotnie aresztowany przez WUBP w Krakowie. W maju 1946 nielegalnie przedostał się z Polski do zachodnich Niemiec wspólnie z żoną i dwiema córkami, a stamtąd do Francji. Zamieszkał w Paryżu, gdzie do końca życia udzielał się w emigracyjnym Stronnictwie Narodowym (był członkiem Komitetu Politycznego i Wydziału Wykonawczego SN oraz reprezentantem Stronnictwa we francuskim przedstawicielstwie Rady Politycznej).
Zmarł 8 kwietnia 1980. Został pochowany w Iksy pod Paryżem.

</doc>
<doc id="334735" url="https://pl.wikipedia.org/wiki?curid=334735" title="Prawdziwe kłamstwa">
Prawdziwe kłamstwa

Prawdziwe kłamstwa (ang. "True Lies") – film z 1994 w reżyserii Jamesa Camerona. W rolach głównych wystąpili: Arnold Schwarzenegger jako Harry Tasker i Jamie Lee Curtis jako Helen Tasker. Film jest amerykańską wersją francuskiego filmu sensacyjnego "La Totale!" z 1991 roku.
Fabuła.
Harry Tasker to supertajny agent komórki kontrwywiadu USA. O jego prawdziwej profesji nie wie nikt, nawet jego żona – Helen, ani córka – Dana. Wszyscy, oprócz jego przyjaciół z agencji – lekko nierozgarniętego Faisila i ustawicznie zdradzanego przez kolejne żony Gibsona, myślą, że jest on zwykłym sprzedawcą komputerów. Jego żona jest już znudzona monotonnym małżeństwem i marzy o ekscytującej przygodzie.
Film rozpoczyna się od misji w Alpach, gdzie Harry (wzorem Bonda) nawiązuje kontakt z kolekcjonerką antyków Juno Skinner. Nie wie że pracuje ona dla arabskich terrorystów. Po krótkim flircie z nią dochodzi do efektownej akcji. Harry podpala część szwajcarskiego budynku, niszcząc niecne zamiary rosyjskich terrorystów. Po chwili ma miejsce efektowny pościg Rosjan za Harrym. Amerykańskiemu agentowi udaje się w ostatniej chwili wskoczyć do furgonetki prowadzonej przez Faisila i Gibsona i wraz z nimi wrócić jeszcze tej nocy do USA, do żony i córki.
Nad ranem odwiedza go Gibson który pokazuje mu swój patent – okulary widzące to, co właśnie dany osobnik chce zobaczyć (Harry widzi jak Dana okrada go z pieniędzy po czym ucieka z kolegą). Następnie obaj idą do agencji w której pracują. Tam wraz z Faisilem dowiadują się, że piękna i tajemnicza Juno Skinner jest zamieszana w jakieś niecne machlojki. Harry jeszcze tego dnia odwiedza ją w jej prywatnym muzeum. Gdy odchodzi Juno kłóci się z tajemniczym Arabem. Okazuje się, że jest to Salim Abu Aziz – dowódca pakistańskich terrorystów. Tego wieczoru Harry, Faisil i Gibson śledzą Abu Aziza i dwóch jego ludzi po przedmieściach. Jak zwykle do akcji wkracza Tasker a jego dwaj koledzy czekają w pogotowiu. Gdy Harry wchodzi do toalety, atakują go obaj ludzie Abu Aziza. Podczas długiej i krwawej walki jeden z Arabów niechcący zabija swego kolegę. Po chwili do toalety wpada Abu Aziz który przypadkiem zabija drugiego ze swoich ludzi, po czym zaczyna uciekać przed Harrym. Terrorysta kradnie komuś motocykl, a Harry zabiera spotkanemu policjantowi konia. Po efektownym pościgu Harry na koniu za Abu Azizem na motocyklu, docierają do wystawnego budynku. Wsiadają do wind – obaj na swoich środkach transportu – i docierają na dach. Tuż pod budynkiem jest basen, do którego z dachu na motorze wskakuje Abu Aziz. To samo na koniu próbuje zrobić agent, ale nie udaje mu się. Obaj – koń i agent ledwo uchodzą z życiem, a terrorysta umyka. Następnego dnia Tasker wraz z Faisilem i Gibsonem dowiaduje się, że Abu Aziz jest odpowiedzialny za wiele zamachów w USA.
Następnego dnia Harry wpada do biura żony, aby zaprosić ją na kolację. Gdy ta go nie widzi, Harry słyszy, że Helen umawia się z tajemniczym Simonem. Jest zdruzgotany. Gibson próbuje go pocieszyć, ale Harry postanawia się zemścić. Wraz z kolegą podsłuchują rozmowę Helen i Simona. Ten podaje się za superszpiega i przypisuje sobie wszystkie zasługi Harry'ego. Następnego dnia Harry odwiedza Simona. Okazuje się, że jest on zwykłym sprzedawcą samochodów, a do tego strasznym zarozumialcem. Tej nocy Helen odwiedza Simona w przyczepie na odludziu. Ten mówi jej że wyrusza na misję do Rosji i prosi ją żeby została jego żoną, ponieważ wymaga tego bezpieczeństwo narodowe. Zaczyna dobierać się do niej i w tej właśnie chwili do przyczepy wdzierają się zamaskowani Harry i jego koledzy. Porywają Simona i Helen wciągając ich do furgonetki. Jeszcze tej nocy Harry i Gibson przesłuchują Helen, która ich nie widzi. Ta zwierza im się, że jest znudzona swoim monotonnym życiem i chce przeżyć coś ekscytującego. Harry i Gibson mówią jej żeby przyszła jeszcze tej nocy do pewnego budynku i odwiedziła tajemniczego bogacza (którym ma być Harry), grożąc jej że w przeciwnym razie zabiją jej rodzinę. Następnie chcą ukarać Simona, ale widząc że jest on zwykłym mięczakowatym tchórzem, który sika w majtki ze strachu, zostawiają go w spokoju.
Helen ubiera się seksownie i odwiedza w owym budynku Harry'ego (nie widzi jego twarzy). Po odtańczeniu tańca erotycznego przez panią Tasker, Harry ujawnia się żonie. Właśnie wtedy pojawiają się arabscy terroryści pod wodzą Salima Abu Aziza i Juno Skinner. Wciągają Taskerów do samolotu usypiając ich. W międzyczasie Juno próbuje przekonać Helen że miała romans z Harrym. Docierają do bezludnej wyspy na Karaibach (Florida Keys), gdzie Abu Aziz wyjawia Harry'emu swój szaleńczy plan: mianowicie zamierza on co tydzień spuścić bombę na jedno z amerykańskich miast, jeśli Amerykanie będą tolerować zło jakie rząd pakistański wyrządza swoim obywatelom. Pokazuje on im swoją bombę jądrową. Harry mówi Helen że jest szpiegiem, a ta jest na niego wściekła. Terroryści zostawiają Taskerów pod „opieką” strażników i zaczynają się modlić. Harry zabija strażników i po chwili podpala obóz terrorystów. Nie wszyscy giną. Harry wskakuje do wody i dzięki temu przeżywa. Helen zostaje ujęta przez Arabów. Następuje ranek. Harry zostaje wyłowiony z wody przez helikoptery z Faisilem i Gibsonem. Terroryści jadą samochodami przez most. Juno w jednym samochodzie z Helen. Dochodzi do bójki między obiema kobietami. Harry niechcący robi dziurę w moście. Do wody wpada kilka samochodów terrorystów, w tym ten z Juno. Helen w ostatniej chwili zostaje uratowana przez lecącego helikopterem Harry'ego. Tymczasem w USA Abu Aziz detonuje bombę na małej wyspie (jej mieszkańcy zostają ewakuowani), porywa córkę Taskerów i zaczyna grozić, że zniszczy Amerykę, jeśli jej władze nie przystaną na ich warunki. Znajdująca się w niewoli Dana kradnie klucz, niezbędny do odpalenia bomby. Abu Aziz zaczyna ją ścigać. Docierają na ramię dźwigu położone bardzo wysoko nad ziemią. Nadlatuje Harry w wojskowym samolocie (harrierze). Dana i Abu Aziz skaczą na samolot. Harry i Abu Aziz zaczynają walczyć i po chwili terrorysta spada na krawędź rakiety, którą Tasker odpala. Abu Aziz wraz z rakietą uderzają w śmigłowiec terrorystów. Tasker wraz z córką lądują na ziemi.
Film kończy się ponownie misją w Alpach, tylko że tym razem Harry jest tam z żoną. Spotykają tam Simona, który na ich widok ucieka ze strachu. Taskerowie zaczynają tańczyć, wbrew błaganiom Gibsona i Faisila, by się opamiętali.

</doc>
<doc id="334740" url="https://pl.wikipedia.org/wiki?curid=334740" title="Makary (metropolita Moskwy)">
Makary (metropolita Moskwy)

Święty Makary, cs. Swiatitiel Makarij, mitropolit Moskowskij i wsieja Rusi, ros. Макарий, prawdziwe imię ros. Макар lub pol. "Makar" (ur. 1482, zm. 12 stycznia 1563) – metropolita Moskwy i Wszechrusi od 1542 do 1563, święty prawosławny.
Kult.
Makary został kanonizowany przez Rosyjski Kościół Prawosławny w 1988, przez patriarchę Pimena I.
Cerkiew wspomina św. Makarego 30 grudnia/12 stycznia, tj. 12 stycznia według kalendarza gregoriańskiego.

</doc>
<doc id="334744" url="https://pl.wikipedia.org/wiki?curid=334744" title="Joazaf (metropolita Moskwy)">
Joazaf (metropolita Moskwy)

Joazaf, nazwisko świeckie Skripicyn zm. 27 czerwca 1555 w Ławrze Troicko-Siergijewskiej) – metropolita moskiewski w 1539-1542.
Życiorys.
Pochodził z rodziny szlacheckiej. Życie mnisze rozpoczął w Ławrze Troicko-Siergijewskiej, gdzie w 1529 był już ihumenem. Katedrę moskiewską objął w 1539, wtedy też odbyła się jego chirotonia biskupia.
Wstawiennictwu Joazafa przypisuje się zwolnienie Maksyma Greka z więzienia i spisanie żywota arcybiskupa nowogrodzkiego Serapiona.
Joazaf został siłą usunięty z urzędu po przejęciu faktycznej władzy w kraju przez stronnictwo bojarów skupione wokół Szujskich. 3 stycznia 1542 duchownego siłą wywieziono do monasteru św. Cyryla Biełozierskiego. Dziewięć lat później umożliwiono mu powrót do Ławry Troicko-Siergijewskiej, gdzie pracował przy przepisywaniu i korekcie ksiąg. Podczas Soboru Stu Rozdziałów konsultowano z nim postanowienia końcowe soboru.
Zmarł w Ławrze i został pochowany na terenie klasztoru. Został kanonizowany jako jeden z Soboru Świętych Moskiewskich oraz Soboru Świętych z Radoneża.

</doc>
<doc id="334745" url="https://pl.wikipedia.org/wiki?curid=334745" title="Pszenica makaronowa">
Pszenica makaronowa



</doc>
<doc id="334747" url="https://pl.wikipedia.org/wiki?curid=334747" title="Georg Wenzeslaus von Knobelsdorff">
Georg Wenzeslaus von Knobelsdorff

Georg Wenzeslaus von Knobelsdorff (ur. 17 lutego 1699 we wsi Kukadło koło Krosna Odrzańskiego, zm. 16 września 1753 w Berlinie) – architekt i malarz niemiecki.
Zasłynął przede wszystkim jako architekt tworzący w stylu rokoko i wczesnym klasycyzmie.
Życiorys.
W 1714 wstąpił do wojska – batalionu piechoty w Kostrzynie nad Odrą. Od 1715 w regimencie piechoty Lottum brał udział w działaniach wojennych pod dowództwem księcia Leopolda von Dessau Theil, m.in. uczestniczył w oblężeniu Stralsundu. W 1729 przeniesiono jego regiment do Berlina, gdzie zetknął się pracami Andreasa Schlütera. Pozostając pod ich wrażeniem, miał podjąć decyzje o podjęciu studiów artystycznych – jego pierwsze prace malarskie pod kierunkiem m.in. Antoine'a Pesnego zostały dobrze ocenione, co skłoniło go do wystąpienia z wojska w stopniu kapitana. Inne źródła podają, że przyczyną odejścia z armii było cherlactwo. 
Von Knobelsdorff był początkowo samoukiem. Dalszą wiedzę w zakresie malarstwa zdobywał pod kierunkiem malarzy nadwornych Carla Emila Weidemanna (1684–1735) i Antoine'a Pesnego. Architektury uczyli go A. von Wangenheim (zm. 1734) i Johann Gottfried Kemmeter (zm. 1748).
W 1732 von Knobelsdorff przybywał w Neuruppin, dokąd właśnie przeniósł się z Küstrin następca tronu Fryderyk interesujący się sztuką i architekturą – obu połączyły wspólne zainteresowania i więzi przyjaźni. W 1734 von Knobelsdorff towarzyszył Fryderykowi w wyprawie wojennej przeciw Francuzom. W latach 1736–1737 von Knobelsdorff odbył podroż studyjną do Włoch, gdzie m.in. odwiedził Rzym. Szkicownik z tego wyjazdu, zawierający szkice architektoniczne i rysunki krajobrazów, jest pierwszym zbiorem prac plastycznych von Knobelsdorffa. Po powrocie do Prus, von Knobelsdorff otrzymał pierwsze zlecenia książęce nadzorowania budów w Neuruppin i Rheinsbergu. Po wstąpieniu na tron, Fryderyk mianował w 1740 von Knobelsdorffa głównym intendentem pałaców i ogrodów (niem. "Oberintendant der Schlösser und Gärten"). W 1740 von Knobelsdorff udał się ponownie w podroż studyjną – opłaconą przez króla. Trasa wiodła przez Drezno, gdzie zwiedził gmach opery wzniesiony przez Matthäusa Daniela Pöppelmanna, do Paryża i z powrotem przez Flandrię.
Stosunki pomiędzy von Knobelsdorffem a królem pogorszyły się podczas prac nad zabudową Poczdamu – von Knobelsdorff z niechęcią ulegał pod naporem pomysłów i sugestii Fryderyka; przepracowany i często męczony chorobami wycofał się z kierowania pracami budowlanymi, ustępując miejsca młodszym architektom. Król jednak wysoko oceniał kunszt von Knobelsdorffa, czemu dał wyraz w mowie upamiętniającej architekta wygłoszonej w 1754 przed Berlińską Akademią Nauk. Schorowany von Knobelsdorff zmarł w 1753, pomimo kuracji w Spa. 

</doc>
<doc id="334748" url="https://pl.wikipedia.org/wiki?curid=334748" title="E36 (trasa europejska)">
E36 (trasa europejska)

E36 – trasa europejska pośrednia relacji wschód-zachód, przebiegająca przez Niemcy i Polskę pomiędzy Berlinem a trasą E40. Długość arterii wynosi ok. 240 km, z czego ok. 162 km znajduje się na obszarze Niemiec, a 78 km na obszarze Polski.
Przebieg.
Niemcy.
Na terenie Niemiec biegnie z centrum stolicy kraju drogą federalną B96a, następnie autostradami A113, A13 i A15 do granicy z Polską przez dawne przejście graniczne Forst.
Polska.
Po przekroczeniu granicy w Olszynie, E36 pokrywa się z drogą krajową nr 18 oraz na krótkim odcinku autostradą A18. Swój bieg kończy niedaleko Bolesławca, na węźle "Krzyżowa", gdzie łączy się z trasą europejską E40.
Według oficjalnej listy oraz mapy sieci tras europejskich E36 na krótkim odcinku poprowadzono wspólnie z E40 do Legnicy. Taki przebieg naniesiono na niektóre polskie mapy drogowe.
Stary system numeracji.
Do 1985 obowiązywał poprzedni system numeracji, według którego oznaczenie E36 dotyczyło trasy: Hoek van Holland – Rotterdam – Gouda – Utrecht – Arnhem – Oberhausen – Kolonia. Arteria E36 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E36.
"Lista dróg opracowana na podstawie materiału źródłowego"

</doc>
<doc id="334750" url="https://pl.wikipedia.org/wiki?curid=334750" title="E36">
E36



</doc>
<doc id="334751" url="https://pl.wikipedia.org/wiki?curid=334751" title="Wielka Armada">
Wielka Armada

Wielka Armada (), także Niezwyciężona Armada, Hiszpańska Armada – flota hiszpańska biorąca udział w wyprawie na Anglię, zniszczona w 1588 roku.
Powstanie Wielkiej Armady.
W drugiej połowie XVI wieku angielscy korsarze nasilili ataki na hiszpańskich liniach komunikacyjnych wiodących do Indii Zachodnich. Początkowo czerpali zyski z przemytu i handlu (w tym również niewolnikami), następnie przeszli do ataków pirackich zagrażających żegludze i bezpieczeństwu miast w hiszpańskich koloniach w Nowym Świecie. Na dodatek, królowa angielska Elżbieta I oficjalnie poparła walczących o niezależność powstańców w Niderlandach Hiszpańskich, wysyłając w 1585 roku pomoc finansową i armię pod dowództwem Roberta Dudleya. Kolejnym powodem do wojny między Hiszpanią a Anglią była chęć wsparcia angielskich katolików po egzekucji w 1587 roku katolickiej pretendentki do tronu Marii Stuart.
W listopadzie 1586 roku Hiszpanie rozpoczęli przygotowania do wyprawy. Jej dowódcą mianowano doświadczonego admirała Álvaro de Bazána, markiza Santa Cruz. Zaproponował on przeprowadzenie bezpośrednio na Anglię wielkiej operacji desantowej, w której miało uczestniczyć 200 okrętów i 60 tys. żołnierzy wraz z całym zapleczem logistycznym. Pomysł ten okazał się niewykonalny, głównie za względu na olbrzymie koszty (8–10 mln dukatów), przekraczające roczne przychody hiszpańskiego budżetu (ok. 9 mln dukatów). Zamiast tego król Filip II, po konsultacji z doradcą wojskowym don Juanem de Zunigą, zaproponował wysłanie znacznie mniejszej floty 130 okrętów, która miała połączyć swe siły z wojskami Aleksandra Farnese, księcia Parmy, stacjonującymi we Flandrii w sile 31 tys. żołnierzy (z czego 17 tys. miało brać udział w inwazji na 200 barkach desantowych, a 14 tys. miało zostać jako przeciwwaga dla powstańców niderlandzkich).
W lutym 1588 roku, w trakcie przygotowań do wyprawy, umarł w Lizbonie dotychczasowy dowódca hiszpańskiej floty, markiz Santa Cruz. Na jego następcę król Filip II wyznaczył Alonso Pereza de Guzmana el Bueno, księcia Medina-Sidonia, który był znany jako świetny administrator, ale nigdy nie dowodził na morzu. Zdawał sobie z tego doskonale sprawę i usiłował uchylić się od dowództwa: "Flota jest tak ogromna, a przedsięwzięcie takiej wagi, iż wydaje się nieszczęśliwym powierzenie odpowiedzialności za nią osobie nie posiadającej doświadczenia w prowadzeniu wojny morskiej". Król był jednak nieprzejednany.
Uzbrojenie i charakterystyka.
Flota hiszpańska składała się z 130 okrętów i statków zaopatrzeniowych podzielonych na 7 eskadr:
Ponadto eskadra galeasów – 4 galeasy z okrętem flagowym „San Lorenzo” (50 dział) – i dodatkowa eskadra małych okrętów.
Flota hiszpańska nie była jednorodna, nawet w ramach jednej eskadry. Wśród okrętów znalazły się jednostki o różnorodnym tonażu, uzbrojeniu i właściwościach żeglugowych, w tym:
Na statki zaokrętowano ponad 31 500 ludzi, w tym ok. 8450 marynarzy, 2088 wioślarzy-galerników, 1545 ochotników, w tym szlachciców ze służbą, 180 księży oraz 19 295 żołnierzy. Skład osobowy floty był odzwierciedleniem hiszpańskiej taktyki morskiej, zakładającej walkę na krótki dystans, a następnie abordaż wrogiego okrętu. Armada dysponowała 2830 działami (także działa oblężnicze lądowe, transportowane pod pokładem i nie biorące udziału w bitwie morskiej). Hiszpańska artyleria morska niewiele różniła się od ówczesnej artylerii lądowej. Były to głównie ciężkie działa o długich lufach, spoczywające na długich drewnianych lawetach o dwukołowym podwoziu. Działa takie, aby uniknąć odrzutu, przymocowywano linami do burty; były one bardzo kłopotliwe w obsłudze. Wymagały obsługi bosmana-artylerzysty i co najmniej 6 żołnierzy na działo. Ich główną wadą była niska szybkostrzelność (jeden strzał co 15 min. przy doświadczonej załodze), co znacznie utrudniało walkę z wrogiem, który preferował manewr i nie pozwalał zbliżyć się na odległość umożliwiającą abordaż. Hiszpańskie okręty posiadały też wysokie nadbudówki, będące dobrą platformą dla żołnierzy uzbrojonych w muszkiety i broń drzewcową, skąd mogli oni skutecznie razić przeciwnika na krótki dystans.
Armada na kanale La Manche płynęła w szyku bojowym półksiężyca, jaki stosowano np. w bitwie pod Lepanto. Szyk ten dobrze chronił centrum floty, składające się z mało zwrotnych statków zaopatrzeniowych, uniemożliwiał jednak sprawne manewrowanie, całkowicie oddając inicjatywę sprawniejszym okrętom angielskim. Ponadto cała Niezwyciężona Armada płynęła z prędkością najwolniejszych okrętów – 3 węzły (ok. 5,5 km/h).
Flota angielska.
Flota angielska składała się z 34 okrętów królewskich, z których cztery („Revenge”, „Vanguard”, „Rainbow” i „Ark Royal”) wybudowano w 10-leciu poprzedzającym inwazję pod kierunkiem Skarbnika i Nadzorcy Floty Johna Hawkinsa. W porównaniu z galeonami hiszpańskimi miały one znacznie obniżoną nadbudówkę dziobową (forkasztel), silniejsze jednorodne uzbrojenie oraz były szybsze i zwrotniejsze dzięki smuklejszym kształtom kadłuba. Ich główną bronią była artyleria umieszczona na specjalnych czterokołowych wózkach mocowanych do burty systemem lin i bloczków, co umożliwiało łatwy transport oraz, co najważniejsze, szybką i sprawną obsługę, prowadzącą do 2-3-krotnie większej szybkostrzelności w porównaniu do dział hiszpańskich. Ponadto obsługa dział pokładowych była szkolona w powtarzalnym prowadzeniu ognia całą burtą, dzięki czemu górowano w bitwie na dystans, nie dopuszczając wroga do abordażu. Pozostałe okręty królewskie, wybudowane wcześniej i przypominające konstrukcje hiszpańskie, zostały, dzięki staraniom Hawkinsa, zmodernizowane do nowych standardów, głównie poprzez obniżenie nadbudówek i zmianę takielunku. Na tych właśnie okrętach spocząć miał główny ciężar walk. Porównując okręty hiszpańskie do angielskich, Walter Raleigh powiedział: "Największe okręty są najmniej użyteczne, mają głębokie zanurzenie i są niezwykle kosztowne [...] ponadto są mniej zwrotne [...]. Grando navio, grande fatiga (wielki okręt, wielka fatyga) – jak mówią Hiszpanie. Sześciusettonowy okręt uniesie tyleż samo dział co tysiąctonowy, a [...] mniejszy zdąży się obrócić dwa razy wokół burty, nim większy obróci się raz". Pozostałe uzbrojone 163 statki handlowe nie przedstawiały tak dużej wartości bojowej (zwłaszcza że 108 spośród nich miało poniżej 100 ton wyporności i słabe uzbrojenie). Jednak w momencie wyjątkowego niebezpieczeństwa każdy statek miał znaczenie.
Zmagania.
Prolog: atak na Kadyks.
Hiszpańskie przygotowania do wojny nie uszły uwagi Anglików. W kwietniu 1587 roku Francis Drake i Thomas Fenner wyruszyli z Plymouth na czele eskadry 33 statków z zamiarem zaatakowania floty hiszpańskiej w jej własnych portach, zadania jej jak największych strat i uniemożliwienia jednostkom koncentracji w Lizbonie, skąd miała wyruszyć Armada. Hiszpańska flota skoncentrowała się w dwóch portach: w Lizbonie i Kadyksie.
Atak na Lizbonę, której port odznaczał się wąskim wejściem, dobrze chronionym przez artylerię nadbrzeżną, był zbyt ryzykowny, pozostawał więc Kadyks. Port był również silnie broniony i większość płynących z Drakiem oficerów uważała, że bezpieczniej będzie zablokować port i przechwytywać powracające statki. Angielski dowódca miał jednak zaufanie do umiejętności i morale swoich załóg i zdecydował się na atak z zaskoczenia. W liście do doradcy królowej Francisa Walsinghama pisał: "Chwała Bogu, nie wyobrażam sobie, aby jakąkolwiek inną flotę cechowało kiedyś takie wzajemne duchowe porozumienie, jakie dostrzegam u nas. Widzę, że każdy z ludzi jest częścią jednego ciała, które stanąć ma w obronie naszej Najłaskawszej Królowej i naszego kraju przeciwko Antychrystowi i jego poplecznikom... Gdybyś Wasza Miłość widział teraz tę flotę pod żaglami i zdecydowanie, z jakim ci ludzie przystępują do akcji". Atak okazał się spektakularnym sukcesem, zaskoczeni obrońcy nie byli w stanie stawić skutecznego oporu. Zniszczono 24 (według innych źródeł 33) statki o wyporności ok. 10 000 ton, w tym dwa wielkie galeony (o wyporności odpowiednio 1200 i 1500 ton), z których jeden był okrętem flagowym Hiszpanów, oraz zdobyto 4 statki jako pryzy, jak również zniszczono zapasy przygotowywane dla floty. Jak się później okazało, dla Hiszpanów szczególnie dotkliwa była utrata dziesiątków tysięcy sezonowanych wysuszonych klepek drewnianych przeznaczonych na beczki, przez co produkty żywnościowe i wino przechowywane w beczkach ze świeżego drewna szybko ulegały zepsuciu, o czym załogi Armady przekonały się już miesiąc po wyjściu w morze. Zniszczono również Sagres oraz 47 mniejszych statków i 50–60 łodzi rybackich. Ostatnim wyczynem było zdobycie na wysokości Azorów dużej karaki (według innych źródeł galeonu) „Sao Felipe”, powracającej z Indii Wschodnich z ładunkiem kosztowności, przypraw i innych towarów o wartości 114 000 ówczesnych funtów. Dla porównania królowa Elżbieta I dysponowała wtedy rocznym dochodem ok. 200 000 funtów. Po powrocie z wyprawy Drake miał powiedzieć, że "osmalił brodę królowi Hiszpanii". Głównym skutkiem ataku na Kadyks było opóźnienie wyruszenia Wielkiej Armady o jeden rok. W tym czasie umarł doświadczony żeglarz i dowódca hiszpańskiej floty markiz Santa Cruz, a jego śmierć spowodowała, że zwycięstwo Hiszpanii przestało być pewne. Sceptycyzm wyraził nawet popierający bezwarunkowo Hiszpanów w ich walce z „heretykami” papież Sykstus V: "Spójrzcie tylko na Drake’a! Kim on jest? Jakie ma siły? Przykro nam, ale musimy powiedzieć, że nie jesteśmy najlepszego zdania o hiszpańskiej Armadzie i obawiamy się jakiegoś nieszczęścia".
Armada wychodzi w morze.
W maju 1588 flota hiszpańska była gotowa do wyruszenia w morze, ale musiała czekać 2 tygodnie w porcie na poprawę pogody. Hiszpanie wyruszyli ostatecznie z Lizbony 28 maja, ale wkrótce Armada natknęła się na sztorm, który uszkodził kilka statków (2 z nich straciły maszty). Na dodatek okazało się, że część zapasów mięsa w solance zaczęła się psuć, a wśród załóg pojawiły się przypadki szkorbutu i czerwonki. Dowódca wyprawy zadecydował, że należy udać się do portu w La Coruña w celu dokonania napraw i uzupełnienia zapasów. Tymczasem statki czekające na możliwość wejścia do portu i stanięcia na redzie zostały rozproszone przez kolejny sztorm. Utracono kontakt z 28 jednostkami, na których znajdowało się ok. 6 tys. osób, postanowiono zatem czekać, aż zbiorą się ponownie. Książę Medina-Sidonia napisał list do króla Filipa II, w którym opisywał sytuację floty oraz swoje obawy co do szans realizacji przedsięwzięcia, ale król rozkazał mu kontynuować wyprawę. Armada wyszła ponownie w morze 21 lipca i kontynuowała rejs po Zatoce Biskajskiej ku wybrzeżom Anglii, korzystając z pomyślnego południowego wiatru. Cztery dni później dowódca wysłał na pinasie posłańca, aby zawiadomił księcia Parmy o zbliżaniu się Armady. Niespokojne wody Zatoki Biskajskiej okazały się zbyt trudne dla 4 galer, które musiały wycofać się z wyprawy i szukać schronienia w porcie. Z powodu złamanego masztu musiał wycofać się też flagowy galeon eskadry biskajskiej „Santa Ana”.
Oczekiwanie bardzo się tymczasem dłużyło Anglikom, którzy utrzymywali flotę w gotowości, a mając ograniczone finanse, mieli kłopoty z zaopatrzeniem. Lord Wysoki Admirał Howard pisał: "Mamy tutaj najdzielniejszą kompanię kapitanów, żołnierzy i marynarzy, jakiej Anglia dotychczas, myślę, nie widziała. Byłaby to wielka szkoda, gdyby zabrakło dla nich mięsa, gdy tak bardzo pragną oddać życie w służbie Jej Królewskiej Mości".
Przybycie Wielkiej Armady na wody angielskie.
Po południu 29 lipca 1588 Armada, licząca 125 statków i płynąca w rozciągniętym szyku, osiągnęła przylądek Lizard. Książę Medina-Sidonia rozkazał okrętom zatrzymać się i wezwał starszych dowódców na naradę wojenną, w której wzięli udział wszyscy admirałowie hiszpańscy oraz dowódca oddziałów lądowych Francisco de Bobadilla. Część dowódców doradzała atak na Plymouth w celu zablokowania angielskiej floty w porcie, podczas gdy reszta okrętów i statki zaopatrzeniowe mogłyby płynąć dalej, książę jednak odmówił, podkreślając, że celem Armady jest dotarcie do Flandrii, a nie atakowanie Anglików. Sformowano szyk bojowy i zdecydowano się na utworzenie tymczasowej „eskadry mobilnej”, złożonej z najsilniejszych okrętów, których zadaniem miała być interwencja w momencie największego zagrożenia.
Gdy wiadomość o przybyciu Armady dotarła w Plymouth do lorda admirała Howarda, angielska flota znajdowała się w bardzo niekorzystnym położeniu, gdyż silny przeciwny wiatr i niekorzystne pływy uniemożliwiały jej sprawne wyjście w morze (okręty trzeba było odholowywać, stosując łodzie wiosłowe). Był to moment krytyczny dla Anglików, gdyż Hiszpanie płynący z wiatrem mieli niepowtarzalną okazję zapędzić nieprzyjaciela pozbawionego zdolności manewru do portu i stoczyć bitwę na swoich warunkach. Co więcej, gdyby Hiszpanie po pokonaniu angielskiej floty zdecydowali się na desant, miałby on wszelkie szanse powodzenia, gdyż w Plymouth nie było angielskich wojsk lądowych. Od Kornwalii po Kent Anglicy zdołali co prawda zebrać 25 tys. uzbrojonej milicji do ochrony wybrzeża, ale wartość bojowa tych oddziałów była niewielka (brak przeszkolenia i odpowiedniego uzbrojenia) w porównaniu do hiszpańskich tercios. Howard tymczasem, umiejętnie halsując i wykorzystując lepsze właściwości morskie swych okrętów, wydostał się na nawietrzną – na zachód od Armady. Od tej pory przewaga taktyczna pozostawała w rękach Anglików. Jak słusznie zauważył Drake: "Przewaga płynąca z wyboru dogodnego czasu i miejsca jest we wszystkich potyczkach morskich połową zwycięstwa, a okazja raz stracona jest stracona na zawsze".
31 lipca pod Plymouth doszło do pierwszego starcia. Anglicy prowadzili nieskuteczny ostrzał artyleryjski z dużej odległości (ok. 500 m), nie zadając Hiszpanom większych strat. Armada musiała robić na Anglikach ogromne wrażenie. Jeden ze świadków pisał, że okręty hiszpańskie ustawiły się "w kształcie półksiężyca, ze skrzydłami rozstawionymi na boki [...] płynąc bardzo powoli, na pełnych żaglach [...], a wody oceanu zdawały się uginać pod ich ciężarem". Tego dnia Hiszpanie zanotowali jednak dwa wypadki – na galeonie „San Salvador”, należącym do eskadry z Gipuzkoi, doszło na rufie do eksplozji amunicji, a okręt flagowy eskadry andaluzyjskiej „Nuestra Senora de Rosario” stracił w zderzeniu bukszpryt i fokmaszt. Ponieważ uszkodzone okręty opóźniałyby rejs całej floty, zostały pozostawione swojemu losowi – „Rosario” o zmierzchu, a „San Salvador” (po ewakuacji załogi i zapasów) w nocy. Po zapadnięciu zmierzchu i ustaniu bitwy Drake otrzymał od Howarda rozkaz śledzenia w nocy Armady oraz wskazywania drogi całej angielskiej flocie poprzez zapalenie rufowej latarni na swoim okręcie „Revenge”. Drake tymczasem kazał zgasić latarnię, zmienił kurs i udał się w pościg za uszkodzonym hiszpańskim „Rosario”. Niesubordynacja Drake’a spowodowała, że okręty Howarda „Ark Royal”, „Mary Rose” i „White Bear” prawie zderzyły się w nocy z centrum hiszpańskiej floty, a pozostałe statki pozbawione przewodnika rozproszyły się.
Nad ranem 1 sierpnia Drake doścignął uszkodzonego „Rosario”, który będąc niesterownym, dryfował. Hiszpański dowódca Pedro de Valdez postanowił poddać się Drake’owi na honorowych warunkach, które tak opisał: "Po zapewnieniach o dobrym traktowaniu [...] wszedłem na pokład, gdzie mnie poprosił, aby omówić warunki naszego poddania się. Najlepszym rezultatem, jaki dał się uzyskać z tych rokowań, było bezpieczeństwo naszego życia i uprzejme obchodzenie się z nami, na co dał nam słowo i rękę dżentelmena i obiecał, że potraktuje nas lepiej niż kogokolwiek innego, kto trafi w jego ręce i będzie zabiegał o to, aby królowa podobnie postępowała; wtedy [...] pomyślałem, że dobrze będzie przyjąć jego propozycję". Należy bowiem pamiętać, jakie wtedy obowiązywały reguły postępowania na morzu. W ogłoszonych w 1568 roku z podpisem królowej "Regulacjach stosownych dla okrętów i flot Jego Majestatu Króla lub Królowej na morzu w czasie wojennym" jasno napisano, że w wypadku zdobycia nieprzyjacielskiego okrętu, do niewoli należało wziąć dowódcę i najlepszych ludzi, resztę zaś załogi z ich jednostką – zatopić. Na „Rosario” Anglicy zdobyli 50 tys. złotych dukatów przeznaczonych na wypłatę żołdu oraz zapasy prochu i żywności. Mimo że Drake próbował się później tłumaczyć ze swojego postępowania, został ostro skrytykowany, szczególnie przez Frobishera, za to, że dla własnych korzyści poświęcił dobro kraju. Nie należy jednak zapominać, że całą swoją karierę zawdzięczał korsarstwu.
Tego samego dnia Anglicy przechwycili porzucony i niesterowny „San Salvador” z zapasem 132 beczek prochu w ładowni, co razem z zapasami zdobytymi na „Rosario” równało się jednej trzeciej zasobów, którymi dotychczas dysponowali. Ponieważ rozproszona w nocy angielska flota zbierała się cały dzień, do starć z Armadą nie doszło.
2 sierpnia nad ranem wiatr zmienił kierunek na korzystny dla Hiszpanów, co natychmiast postanowili wykorzystać. Armada ruszyła na Anglików u wybrzeży Portland Bill, im jednak udało się dokonać zwrotu i uniknąć abordażu. Kiedy wiatr ucichł całkowicie, książę Medina-Sidonia posłał do boju galeasy (statki mające napęd wiosłowo-żaglowy). Eskadra Frobishera i jego okręt flagowy „Triumph” znalazły się w opałach, ale silny prąd pływowy i brak zdecydowania hiszpańskiego dowódcy eskadry galeasów Hugona de Moncady (za co został później ostro skrytykowany przez księcia Medina-Sidonia) uratowały Anglików. Kolejna tego dnia zmiana wiatru, tym razem na korzystny dla floty angielskiej, pozwoliła włączyć się do boju głównym siłom Howarda, ale nie przyniosła zmiany sytuacji. Hiszpanom udawało się utrzymać zwarty szyk bojowy, a Anglicy, strzelając ze zbyt dużej odległości, nie byli w stanie wyrządzić im większych szkód. Jak zanotował angielski bosman-artylerzysta William Thomas: "Trzeba przyznać, że nasz błąd polegał na tym, że tak dużo prochu i kul zużyliśmy [...], a wyrządziliśmy wrogowi stosunkowo mało szkód".
3 sierpnia obie floty kołysały się na morzu przy słabym wietrze, a wieczorem Howard podzielił flotę angielską na 4 eskadry pod dowództwem: Frobishera, Hawkinsa, Drake’a oraz swoim własnym, aby łatwiej było nimi manewrować w nadchodzącej bitwie. Anglicy obawiali się, że celem Hiszpanów będzie wyspa Wight lub cieśnina Solent, którą mogliby wykorzystać jako kotwicowisko, czekając, aż oddziały księcia Parmy będą gotowe do zaokrętowania. Książę nie miał jednak takiego zamiaru (o czym Anglicy nie mogli wiedzieć) i rozkazał swojej flocie: "Ważne jest dla nas posuwanie się dalej, ponieważ ci ludzie nie mają zamiaru walczyć, lecz jedynie nas opóźniać". Walki toczone 4 sierpnia nie przyniosły zmiany sytuacji, Anglicy zużyli już większość kul i prochu, postanowili więc zachować resztę na decydującą bitwę w okolicach Dover.
Wielka Armada przybyła na redę w neutralnym francuskim porcie Calais 6 sierpnia, aby połączyć się z wojskami księcia Parmy i eskortować je na drugi brzeg kanału. Hiszpanie udali się do miasta, aby uzupełnić zapasy, wysłano też posłańca do księcia Parmy, aby skłonić go do przyspieszenia przygotowań. Tymczasem książę, który otrzymał wiadomość o wypłynięciu Armady dopiero 2 sierpnia, znajdował się w głównej kwaterze w Brugii, a jego wojska, czekające na załadunek na barki pod Dunkierką, były blokowane przez 30 uzbrojonych statków powstańców niderlandzkich. Ponieważ kotwicowisko floty nie miało naturalnej osłony, książę Medina-Sidonia rozkazał małym okrętom towarzyszącym flocie rozciągnięcie linii dozorowej od strony zachodniej, gdzie kilka mil dalej kotwiczyli Anglicy.
Anglicy, do których dołączyła kolejna eskadra dowodzona przez Henry’ego Seymoura, postanowili przełamać taktyczny impas. Po naradzie dowódców postanowiono zaatakować przeciwnika za pomocą branderów. Korzystając z pomyślnego kierunku wiatru i prądu pływowego, w nocy z 7 na 8 sierpnia, podczas pełni księżyca wypuścili na zakotwiczoną Armadę osiem branderów. Okazało się jednak, że dwa spośród branderów zostały podpalone zbyt szybko i Hiszpanie zdążyli sprawnie zareagować na grożące niebezpieczeństwo. Książę Medina-Sidonia rozkazał, aby pinasy odcięły sznury kotwic (użycie ręcznych kabestanów byłoby zbyt wolne), podniesiono żagle i wypłynięto w morze. Wbrew powszechnie głoszonym mitom, jakoby Hiszpanie w panice uchodzili na morze, manewr Armady był na tyle sprawny, że ucierpiał tylko jeden statek – galeas „San Lorenzo”, który podczas zderzenia stracił ster. Najważniejsze dla przyszłego rozwoju wypadków było jednak rozproszenie zwartego szyku obronnego Armady, jak również utrata kotwic, gdyż flota hiszpańska nie była w stanie zakotwiczyć ponownie pod Calais, z uwagi na przeciwny wiatr i silne prądy pływowe.
Bitwa pod Gravelines.
O świcie 8 sierpnia książę Medina-Sidonia stwierdził, że oprócz flagowego okrętu „San Martin” na dawnym kotwicowisku zajmowanym przed atakiem branderów towarzyszą mu jedynie cztery galeony – „San Juan de Portugal”, „San Marcos”, „San Juan Bautista” i „San Mateo”, a pozostała flota usiłuje dopiero odtworzyć szyk. 
Okręty te miały przyjąć na siebie cały ciężar walki, kiedy ok. godziny 7 rano Anglicy ruszyli do ataku. Pierwsza do boju ruszyła eskadra Howarda, nie atakując jednak hiszpańskich galeonów, lecz osamotniony galeas „San Lorenzo”, który poprzedniej nocy osiadł na mieliźnie po utracie steru. Hiszpański okręt, będący flagową jednostką eskadry galeasów, był dla Howarda nadzieją na sowity łup (tak jak dla Drake’a kilka dni wcześniej „Rosario”), dlatego zostawił on walkę z Hiszpanami reszcie angielskiej floty. Po zaciętej godzinnej walce i śmierci swojego dowódcy Hugona de Moncady Hiszpanie przestali stawiać opór, a Anglicy przystąpili do rabunku, przerwanego po interwencji Francuzów. Cała operacja trwała około dwóch godzin, angażując znaczną część angielskich okrętów i szczęśliwie dla Hiszpanów dając im czas na ustawienie pozostałych okrętów w szyku obronnym.
W tym samym czasie pięć hiszpańskich galeonów toczyło ciężką bitwę obronną, wycofując się ku reszcie floty. Tym razem cała bitwa toczyła się "w zasięgu strzału z muszkietu". Flagowy galeon „San Martin” (1000 ton wyporności, 48 ciężkich dział, załoga 161 marynarzy i 308 żołnierzy) przez blisko 2 godziny znajdował się pod intensywnym ostrzałem, otoczony przez „Revenge” Drake’a, „Victory” Hawkinsa i „Triumph” Frobishera; został trafiony ponad 200 razy kulami armatnimi, które poważnie uszkodziły takielunek i kadłub, zbudowany z drewna dębowego, oraz spowodowały znaczne straty wśród załogi. Okręt przetrwał jednakże całą bitwę oraz długą drogę powrotną do Hiszpanii, co wystawia portugalskim cieślom okrętowym bardzo dobre świadectwo.
Do godziny 10 „San Martin” i towarzyszące mu hiszpańskie galeony połączyły się z resztą Armady, która według Williama Wintera dowodzącego „Vanguard” "...ustawiła się w kształt półksiężyca. Admirał i wiceadmirał znaleźli się w środku [...], a na skrzydłach znalazły się galeasy, portugalskie galeony i inne ich najlepsze okręty, po szesnaście na każdym skrzydle". Głównym celem Anglików był atak na skrzydła Armady, złamanie jej szyku i zepchnięcie okrętów ku mieliznom Flandrii. Wszystkie angielskie eskadry zaangażowały się w walkę z niewielkiej odległości, która uwidoczniła ich przewagę w artylerii. Nieustanne ataki Anglików zaczęły przynosić skutek, około godziny 13 w szyk Hiszpanów powoli wkradł się chaos. Cztery hiszpańskie statki zderzyły się z sobą i zostały poważnie uszkodzone. Najwięcej zniszczeń i ofiar było na największych hiszpańskich okrętach, tworzących straż tylną wycofującej się na północny wschód Armady. Karaka („nao”) „La Maria Juan”, należąca do eskadry biskajskiej, zatonęła, galeony „San Mateo” i „San Felipe”, wchodzące w skład eskadry portugalskiej, były tak uszkodzone, że nocą zdryfowały na flandryjskie mielizny. Ich załogi poddały się następnego dnia flocie powstańców niderlandzkich. Do niewoli wzięto dla okupu tylko oficerów-szlachciców, pozostałych zabito zgodnie z ówcześnie obowiązującym prawem wojennym uchwalonym przez Stany Generalne Niderlandów.
Około godziny 16 Anglikom zaczęło brakować kul i prochu. William Winter szacował, że jego okręt „Vanguard” wystrzelił ponad 500 kul (około 12 na działo); zważywszy, że bitwa trwała ok. 8 godzin, są to dane wiarygodne. Hiszpański ostrzał artyleryjski był o wiele mniej intensywny, ale wynikało to z mniejszej szybkostrzelności ich dział. W wielu źródłach powtarza się mit, jakoby Hiszpanom zabrakło w tej bitwie amunicji i bronili się jedynie z muszkietów. Nie jest to zgodne z prawdą. Jak wykazały przeprowadzone w latach 70. i 80. XX wieku dokładne badania archeologiczne wraków hiszpańskich okrętów, które rozbiwszy się w drodze powrotnej u wybrzeży Szkocji i Irlandii, zachowały się, dzięki zimnym wodom Północnej Europy, w bardzo dobrym stanie – najwięcej zużyto kul do muszkietów i małych działek okrętowych: falkonów i falkonetów. Badania te potwierdziły również, że walki toczyły się z bardzo małej odległości, o czym świadczą liczne angielskie kule muszkietowe (obok, oczywiście, kul armatnich) tkwiące w kadłubach wraków, takich jak choćby „El Gran Grifón”, flagowy okręt eskadry holków.
Armada, pomimo rozbitego szyku i uszkodzonych okrętów, nadal istniała jako flota i stanowiła poważną siłę. Admirał Howard trafnie oceniał sytuację: "Ich moc jest nadzwyczaj wielka i wspaniała, ale po troszeczku wyskubujemy im piórka". Książę Medina-Sidonia zamierzał kontynuować bitwę następnego dnia, gdyż tylko tak mógł powrócić pod Calais, aby połączyć się z księciem Parmy. Hiszpanie stracili kilkuset zabitych i drugie tyle rannych, ale nie zapał do walki. Następnego dnia, rankiem 9 sierpnia, gdy obie floty, szykujące się do bitwy, znalazły się blisko siebie w odległości ok. 25 mil na północny wschód od Calais, wiatr ucichł. Anglicy czekali na kotwicy na rozwój wypadków, a prąd pływowy znosił Armadę prosto na mielizny Flandrii. Sytuacja była bardzo niekorzystna dla Hiszpanów, nie mieli oni bowiem złudzeń, jaki czeka ich los, gdy wpadną w ręce powstańców niderlandzkich, którzy pamiętali niedawne okrucieństwa żołnierzy księcia Alby. Na pokładach odprawiano msze i spowiadano się, morale Hiszpanów znacznie spadło. Niespodziewany ratunek nadszedł, gdy zerwał się wiatr z południa i odepchnął Armadę od wybrzeża. Książę Medina-Sidonia zwołał naradę wojenną i był za kontynuowaniem walki, ale poparł go tylko jeden z admirałów Juan Martinez de Recalde, pozostali byli przeciwni, ale zachowali milczenie. Książę oskarżył niektórych dowódców o tchórzostwo, jednego z nich kilka dni później powieszono. W końcu jednak zdecydowano, że przeciwny wiatr, silne pływy i flota angielska nie pozwolą na odzyskanie pozycji pod Calais, postanowiono więc wracać do La Coruny, opłynąwszy dookoła Wyspy Brytyjskie.
Ostateczna zagłada.
Decyzja o powrocie przez Morze Północne i Atlantyk, podjęta przez księcia Medina-Sidonia, wynikała z trzeźwej oceny sytuacji, w jakiej znalazła się Wielka Armada. Hiszpanie mieli w swoich szeregach doświadczonych nawigatorów i pilotów, dysponowali również mapami w/w obszarów drukowanymi przez flamandzkiego kartografa Merkatora. Nie mogli oczywiście przewidzieć warunków pogodowych, siły i kierunku wiatru, nie wiedzieli też o istnieniu Prądu Zatokowego na północ od Wysp Brytyjskich, ale spotykane w niektórych źródłach stwierdzenie, jakoby trasa powrotna Armady była wielkim błędem, jest tylko kolejnym mitem. Podobnie nieprawdziwe są informacje, jakoby Hiszpanie nie mieli statków przystosowanych do żeglowania po wodach Północnej Europy. Dotyczyć to może tylko 4 galer, które wycofały się z rejsu już na początku wyprawy. Hiszpańskie galeony i karaki były ówcześnie jedynymi europejskimi statkami odbywającymi regularne rejsy po wszystkich oceanach do Indii Wschodnich, Indii Zachodnich i na Filipiny. Większość statków zaopatrzeniowych Armady to zarekwirowane statki kupieckie, kursujące regularnie po Morzu Północnym i Bałtyckim.
Hiszpanie obrali kurs na północ, przygotowawszy uprzednio swoje statki do drogi, rozdzielając między nie zapasy żywności i słodkiej wody; za burtę wyrzucono przewożone na potrzeby sił inwazyjnych konie kawaleryjskie i muły, gdyż nie było dla nich wystarczającej ilości wody. Flota angielska, pozbawiona prawie zupełnie amunicji i żywności, podążała za Hiszpanami, nie znając ich zamiarów, z wyjątkiem eskadry Seymoura, która zawróciła na południe na wypadek, gdyby książę Parmy próbował samodzielnie inwazji. Pod Londynem w Tillbury oczekiwała też główna angielska armia lądowa, złożona z 21 tys. żołnierzy pod dowództwem faworyta królowej Elżbiety, Roberta Dudleya – tylko 4 tys. spośród nich walczyło wcześniej w Niderlandach, pozostali to nieprzeszkolona milicja. 18 sierpnia królowa dokonała przeglądu wojsk i wygłosiła do żołnierzy mowę w celu podniesienia ich morale.
Kiedy 13 sierpnia Armada minęła zatokę Firth of Forth w Szkocji, dla Anglików stało się jasne, że inwazja już im nie grozi, zaraz też zawrócili do portów. Natychmiast po powrocie flota została zdemobilizowana – zwolniono 14 472 z 15 925 marynarzy, gdyż ówczesna Anglia w porównaniu z Hiszpanią czy Francją nie była państwem zamożnym i nie była w stanie utrzymywać zawodowej armii. Należy pamiętać, że życie XVI-wiecznych marynarzy było niezwykle ciężkie. Wielu z nich chorowało i wkrótce zmarło na czerwonkę, tyfus plamisty lub z głodu. Oblicza się, iż mogło to być 6–8 tys. ludzi, podczas gdy w walce z Armadą Anglicy stracili zaledwie ok. 100 zabitych i ani jednego okrętu. Będąc pod wrażeniem losu marynarzy, Howard i Drake założyli w 1590 roku specjalny fundusz, przekształcony 2 lata później w przytułek dla chorych i starych marynarzy, gdyż po likwidacji klasztorów przez Henryka VIII w czasach reformacji nie było w Anglii żadnej instytucji charytatywnej, która mogłaby im pomagać.
Pomimo niesprzyjających wiatrów i mgieł większość statków Armady przepłynęła 20 sierpnia między Szetlandami a Orkadami, będąc na właściwej szerokości geograficznej, chociaż niektóre sztorm zepchnął aż do wybrzeży Norwegii, a jeden z nich, „El Gran Grifón”, okręt flagowy eskadry holków, rozbił się na skałach. Hiszpanie zamierzali teraz płynąć kilkaset mil na zachód, a później skręcić na południe, aby ominąć skaliste wybrzeże Irlandii. Pogoda była jednak niesprzyjająca, 24 sierpnia silny wiatr rozproszył część statków, które, uszkodzone wcześniej wskutek ostrzału, miały ograniczone właściwości morskie. Niektóre z nich zatonęły, jak np. zaopatrzeniowiec „La Barca de Amburgo”, którego załogę uratował inny statek, ale żeglujące samotnie nie miały tyle szczęścia – na Atlantyku zaginęły m.in. „La Trinidad” (eskadra andaluzyjska) i „La Castillo Negro” (eskadra holków). Na dodatek Armadę spowalniał Prąd Zatokowy, o którego istnieniu na tej szerokości geograficznej Hiszpanie nie wiedzieli. W czasach przed wynalezieniem chronometru nie potrafiono wyznaczyć dokładnie długości geograficznej, dlatego większość rozproszonych statków nie znała swego położenia. Książę Medina-Sidonia zanotował: "Modlę się do Boga, żeby w swojej łaskawości zesłał nam dobrą pogodę, żeby Armada mogła wkrótce zawinąć do portu. Tak bardzo brakuje nam bowiem zapasów, że jeśli za nasze grzechy ta wyprawa potrwa jeszcze dłużej, wszyscy zginiemy. Już teraz jest wielu chorych i umierających". Zwarta grupa ok. 60 statków pod dowództwem księcia Medina-Sidonia minęła 14 września południowe brzegi Irlandii, ale pozostałe, zaskoczone przez silny sztorm, który trwał w tym rejonie między 12 a 21 września, zostały zepchnięte z kursu i ok. 40 z nich rozbiło się na zachodnim wybrzeżu Szkocji i Irlandii (od Ulsteru po Kerry). 
Ci spośród rozbitków, którzy przeżyli i znaleźli się w neutralnej Szkocji, mogli mówić o szczęściu – książę Parmy wysłał po nich później statek. Los tych, którzy wylądowali w Irlandii, okazał się dużo gorszy. Lord namiestnik Irlandii William FitzWilliam rozkazał bowiem zabić wszystkich, których uda się ująć. Wyczerpani rozbitkowie nie byli w stanie stawiać oporu, większość z nich zabito już na wybrzeżu, pozostałych, ujętych, poddano przesłuchaniom, nierzadko torturom, a następnie powieszono. Ocalało tylko niewielu wyższych oficerów, za których zamierzano wziąć okup, oraz nieliczni, którzy ukryli się wśród Irlandczyków, a następnie przedostali do Szkocji. Na wybrzeżach Irlandii zginęło ok. 5 tys. Hiszpanów, w tym jeden z dowódców Armady Alonso de Leiva, który podobnie jak ok. 1300 osób, w tym rozbitkowie z dwóch innych statków, nie przeżył katastrofy galeasu „La Girona”.
21 września główna część ocalałej Armady, ok. 50 statków, dotarła do Santander. Rozproszone statki, którym udało się przetrwać, docierały do hiszpańskich portów jeszcze przez kilka tygodni. Ich załogi były w fatalnym stanie, wielu chorowało na szkorbut oraz cierpiało z głodu i pragnienia. Jeden ze statków osiadł na mieliźnie, ponieważ załoga nie była już w stanie refować żagli. Chociaż po zejściu na ląd załogi otoczono opieką w przyklasztornych szpitalach, sporo wycieńczonych zmarło, w tym jeden z ważniejszych hiszpańskich admirałów Juan Martinez de Recalde. Armada utraciła połowę swych statków, do Hiszpanii powróciło tylko 65 jednostek. Straty w ludziach szacuje się w zależności od źródeł na 12–20 tys. żołnierzy i marynarzy. Ostatni do Hiszpanii wrócili, po zapłaceniu okupu, wzięci do niewoli przez Drake’a Pedro de Valdez w 1593 i reszta jego ludzi w 1597 roku.
Król Hiszpanii Filip II, który w czasie, gdy Armada była na morzu, modlił się codziennie za powodzenie wyprawy, przyjął klęskę z nabożną rezygnacją. Nastrój żałoby panował w całej Hiszpanii. Triumfowano natomiast w Anglii i Niderlandach, gdyż dla ówczesnych, głęboko wierzących ludzi, był to dowód, że Bóg popiera protestantów. Jeden z mnichów przebywających na dworze hiszpańskiego monarchy bardzo trafnie podsumował sytuację: "Klęska floty jest nieszczęściem, nad którym będziemy płakać przez wieki [...] pozbawiło nas bowiem szacunku i dobrej sławy, jaką cieszyliśmy się dotychczas wśród wojowniczych narodów [...]. Wszędzie w Hiszpanii wzbudziło to niezwykłe uczucie [...]. Cała prawie przywdziała żałobę [...]. Ludzie nie mówili o niczym innym".
Podsumowanie.
„Klęska Wielkiej Armady spowodowała utratę hiszpańskiej dominacji na morzu na rzecz Anglików” – to największy mit dotyczący nieudanej wyprawy Armady. Nie ma on absolutnie nic wspólnego z rzeczywistością. Po bitwie Hiszpania pozostawała nadal największą europejską potęgą, posiadającą (po objęciu portugalskiego tronu przez Filipa II) rozciągające się na pięciu kontynentach bogate imperium kolonialne, nad którym "nie zachodzi słońce", a Anglia – ubogim krajem, którego królowa nadal czerpała zyski z korsarskich wyczynów swoich podwładnych, aby polepszyć swoją sytuację finansową.
Poważnym skutkiem wyprawy Armady była zmiana taktyki bitew morskich wszystkich europejskich flot. Angielski historyk George Trevelyan napisał: "Dla sir Francisa Drake’a okręt wojenny był pływającą baterią; dla księcia Mediny-Sidonii była to platforma służąca do wyprowadzenia do akcji szermierzy i muszkieterów... Nie żołnierz pokładowy, tylko ogień całą burtą uczynił Anglię panią mórz". Ale zanim to się stało, Anglia musiała pokonać w XVII wieku Holandię, po trzech stoczonych wojnach morskich, w których zaznała wielu upokarzających porażek, a w XVIII wieku nową rywalkę, Francję, po wojnie siedmioletniej, która dopiero zapewniła jej dominację morską i kolonialną.
Tymczasem wojna angielsko-hiszpańska trwała nadal. Król Filip II zarządził remont i rozbudowę floty oraz uzupełnienie załóg i uzbrojenia okrętów. Jak powiedział jeden z jego doradców: "Najważniejsze, byśmy okazali wielką odwagę i dokończyli to, co rozpoczęliśmy". Hiszpanie zmieniali swoją taktykę morską, zbudowali też serię 12 ogromnych galeonów (1500 ton wyporności) noszących imiona apostołów, mających lepsze uzbrojenie i właściwości morskie.
W latach 1590 i 1591 w pobliżu Azorów odparli oni atak Anglików na flotę skarbów, zdobywając w walce galeon „Revenge”, znany z walk z Armadą. Hiszpańskie miasta też były lepiej przygotowane na atak z morza, angielska wyprawa odwetowa z 1589 na La Corunę i Lizbonę zakończyła się połowicznym sukcesem, odparto ataki Drake’a i Howarda w 1596 na Panamę i Puerto Rico. Udał się natomiast atak na Kadyks w tym samym roku pod dowództwem nowego faworyta Elżbiety, hrabiego Essex.
Hiszpanie jeszcze dwukrotnie zbierali przeciw Anglii Armadę w 1596 i 1597, ale jej wyjście w morze powstrzymały niesprzyjające warunki pogodowe. Nie bez znaczenia pozostawał fakt, że o ile za pierwszym razem Hiszpanie przeceniali swoje szanse, to później mając w pamięci smutne doświadczenia – nie doceniali ich. A przecież, jak przyznaje angielski historyk Goeffrey Parker, Armada w 1588 roku była o krok od zwycięstwa. Szacuje on, że siły księcia Parmy w ciągu dwóch tygodni zajęłyby Kent i Londyn oraz zmusiły królową Elżbietę I do zawarcia upokarzającego traktatu pokojowego. Tymczasem zdumiona Europa była świadkiem upadku prestiżu niepokonanego dotychczas mocarstwa morskiego – co, jak się okazuje, było najważniejszym aspektem klęski Wielkiej Armady.
Wojna angielsko-hiszpańska zakończyła się w 1604 roku, po zawarciu pokoju londyńskiego. Klęska Wielkiej Armady umożliwiła budowę angielskiego i holenderskiego imperium kolonialnego, które zapewne nie powstałyby, gdyby Armada zwyciężyła. Długa i wyczerpująca rywalizacja z Holandią doprowadziła w końcu do ruiny Hiszpanię, która nie była w stanie sprostać bieżącym wydatkom mimo napływu bogactw z kolonii. Hiszpańscy monarchowie musieli parokrotnie ogłaszać bankructwo (odbywało się to poprzez zamianę wszystkich państwowych pożyczek wysokoprocentowych i krótkookresowych na niskoprocentowe i długoterminowe). Kres hiszpańskiej potędze morskiej położyła dopiero w 1639 roku bitwa na płyciźnie Downs, po której nie byli oni w stanie szybko odbudować swojej floty. Upadek militarny i polityczny Hiszpanii podsumowują bitwa pod Rocroi w 1643 oraz pokój pirenejski w 1659 roku.
Klęska Armady umocniła pozycję protestantów na północy Europy, choć nie położyła kresu wojnom religijnym. Protestanci byli przekonani, że zwyciężyli dzięki łasce Bożej, na co wskazuje medal wybity z tej okazji w Anglii. Wyryto na nim napis: "Flavit יהוה et dissipati sunt 1588" ("Zadął JHWH i zostali rozproszeni, 1588").

</doc>
<doc id="334752" url="https://pl.wikipedia.org/wiki?curid=334752" title="Następnik liczby porządkowej">
Następnik liczby porządkowej

Następnik liczby porządkowej – najmniejsza liczba porządkowa większa niż formula_1 Liczbę, która jest następnikiem pewnej liczby porządkowej, nazywa się liczbą następnikową. Każda liczba porządkowa różna od formula_2 jest albo liczbą następnikową, albo graniczną liczbą porządkową.
Używając liczb porządkowych von Neumanna (standardowego modelu używanego obecnie w teorii mnogości), następnikiem liczby porządkowej formula_3 jest formula_4 dana wzorem:
Zastosowanie.
Następnik liczby porządkowej jest podstawową operacją przeprowadzaną na liczbach porządkowych. Najbardziej znanym jej zastosowaniem jest konstrukcja zbiorów induktywnych, np. zbioru liczb naturalnych w konstrukcji von Neumanna.
Używając operacji następnika, można zdefiniować arytmetykę liczb porządkowych, na przykład dodawanie, przez indukcję pozaskończoną:
i dla granicznej liczby porządkowej λ
W szczególności, formula_9 Podobnie definiuje się mnożenie i potęgowanie.
Punkty następnikowe i zero są punktami skupienia klasy liczb porządkowych, w odniesieniu do topologii porządkowej.
Uwaga:
Nie każda liczba porządkowa jest następnikowa. Liczby niemające tej własności nazywamy granicznymi liczbami porządkowymi (nie mylić z granicznymi liczbami kardynalnymi).

</doc>
<doc id="334753" url="https://pl.wikipedia.org/wiki?curid=334753" title="Daniel (metropolita Moskwy)">
Daniel (metropolita Moskwy)

Daniel (ur. ok. 1492, zm. 22 maja 1547 w monasterze św. Józefa Wołokołamskiego) – metropolita moskiewski w latach 1522–1539.
Życiorys.
Życie mnisze.
Według "Zapisu o początkach monasteru Wołokołamskiego" i "Żywota świętego mnicha Józefa Wołockiego" pochodził z Riazania. Według Jewgienija Gołubinskiego brak rodowego nazwiska w źródłach dotyczących Daniela wskazuje na jego niskie pochodzenie. Być może Daniel był spokrewniony z biskupami riazańskimi Symeonem i Leonidem, co sugerowałby zapis w synodyku monasteru św. Józefa Wołokołamskiego. Przyszły hierarcha rozpoczął życie mnisze w tym klasztorze nie później niż w roku 1514.
Według "Żywota świętego mnicha Józefa Wołockiego", spisanego w 1546, Daniel został wskazany na przełożonego monasteru św. Józefa Wołokołamskiego jeszcze przed śmiercią założyciela wspólnoty, był bowiem ceniony przez mnichów jako starzec prowadzący ascetyczny i modlitewny tryb życia. Wybór Daniela pobłogosławił Józef Wołocki, a następnie potwierdził metropolita moskiewski Warłaam. Najprawdopodobniej jednak dalsze stosunki między Danielem i Józefem pogorszyły się. W liście do wielkiego księcia Wasyla III napisanym krótko przed śmiercią Józef nie wymienił Daniela wśród dziesięciu możliwych następców na urzędzie ihumena monasteru. Mimo to po śmierci Józefa Daniel został mianowany ihumenem, o czym najpewniej zdecydował sam Wasyl III. Daniel cieszył się znaczącym wsparciem ze strony wielkiego księcia, co potwierdzają jego hojne dary na rzecz monasteru. Jako przełożony monasteru św. Józefa Wołokołamskiego Daniel nie cieszył się popularnością wśród mnichów i popadł w konflikt ze wspólnotą z powodu swojej surowości i ścisłego zachowywania wspólnotowej reguły, w tym zakazu posiadania jakichkolwiek przedmiotów osobistych, w tym ikon i ksiąg.
Metropolita moskiewski.
W 1521 metropolita moskiewski Warłaam został zmuszony do odejścia z katedry i zesłany do monasteru Przemienienia Pańskiego na Wyspie Kamiennej. Na jego miejsce Wasyl III wskazał ihumena Daniela.
Daniel wyraźnie angażował się w bieżące sprawy państwowe, pośrednicząc w sporach między panującym a rodami książęcymi. W 1525 wyraził również zgodę na rozwód Wasyla III z Salomonidą Saburową, uznaną za bezpłodną; wielką księżną następnie pod przymusem postrzyżono na mniszkę w monasterze Narodzenia Matki Bożej w Moskwie. W roku następnym Daniel prowadził ceremonię ślubną Wasyla III i Heleny Glińskiej.
W 1533 metropolita Daniel przyjął od śmiertelnie chorego Wasyla III śluby mnisze wielkiej schimy, nadając mu imię zakonne Warłaam. 4 grudnia tego samego roku poprowadził jego pogrzeb w soborze św. Michała Archanioła na Kremlu moskiewskim, po czym odebrał od bojarów przysięgę na wierność małoletniemu władcy, Iwanowi IV. Według niektórych historyków (Gołubinski, Żmakin, metropolita Makary), Wasyl III życzył sobie, by to Daniel zarządzał państwem do momentu pełnoletniości Iwana IV, ostatecznie jednak regentką została jego matka Helena. Metropolita zachował lojalność wobec władz świeckich.
W okresie sprawowania przez niego urzędu metropolity dwukrotnie odbyły się sobory lokalne rosyjskiego Kościoła prawosławnego, zorganizowane w 1525 i 1531. Dokumenty obydwu nie zachowały się, a ich postanowienia znane są jedynie ze źródeł wtórnych, co niejednokrotnie utrudnia stwierdzenie, które decyzje zostały podjęte w 1525, a które sześć lat później. Na obydwu soborach potępiono działalność Maksyma Greka i jego zwolenników. W 1531 potępiono również Wassiana (Patrikiejewa).
Jako metropolita moskiewski Daniel przeprowadził dwie kanonizacje: świętych mnichów Makarego Kalazińskiego (w 1523) oraz Pafnucego Borowskiego (w 1531). Opiekował się monasterami, w tym szczególnie monasterem św. Józefa Wołokołamskiego, przekazywał dary pieniężne na otwieranie nowych wspólnot i rozbudowę już istniejących kompleksów klasztornych.
Po śmierci Heleny Glińskiej w 1538, w obliczu zaostrzającej się rywalizacji bojarów o wpływy na małoletniego wielkiego księcia, sytuacja Daniela stała się trudna. Rok później stronnictwo bojarskie na czele z Iwanem Szujskim doprowadziło do zrzeczenia się przez metropolitę urzędu i do jego faktycznego uwięzienia w monasterze św. Józefa Wołokołamskiego. W klasztorze biskup przebywał do końca życia i tam został pochowany.
Autor tekstów teologicznych.
Daniel najprawdopodobniej uzyskał w monasterze św. Józefa Wołokołamskiego solidne wykształcenie, oparte na lekturze przechowywanych w klasztorze ksiąg. O metropolicie jako o wyjątkowym erudycie pisali współcześni, w tym Maksym Grek. Hierarcha jest autorem szeregu listów pasterskich, pouczeń, homilii, które były doskonale znane i często cytowane w rosyjskiej literaturze teologicznej do XVIII wieku, zarówno w rosyjskim Kościele prawosławnym, jak i w środowisku staroobrzędowym.
Daniel był również inicjatorem spisania latopisu nikonowskiego i redaktorem przekładu "Dialektyki" Jana Damasceńskiego na język cerkiewnosłowiański.

</doc>
<doc id="334756" url="https://pl.wikipedia.org/wiki?curid=334756" title="Warłaam (metropolita Moskwy)">
Warłaam (metropolita Moskwy)

Warłam (ur. 1441, zm. 1521) – metropolita Moskwy i Wszechrusi.

</doc>
<doc id="334760" url="https://pl.wikipedia.org/wiki?curid=334760" title="Süper Lig">
Süper Lig

Turecka Superliga Piłkarska (tur. Türkiye 1. super futbol ligi) – najwyższa w hierarchii klasa męskich ligowych rozgrywek piłkarskich w Turcji, będąca jednocześnie najwyższym szczeblem centralnym (I poziom ligowy), utworzona w 1959 roku i od samego początku zarządzana przez Turecki Związek Piłki Nożnej (TFF). Zmagania w jej ramach toczą się cyklicznie (co sezon) i przeznaczone są dla 18 najlepszych krajowych klubów piłkarskich. Jej triumfator zostaje Mistrzem Turcji, zaś najsłabsze drużyny są relegowane do 1. Lig (II ligi tureckiej). 
Historia.
Mistrzostwa Turcji w piłce nożnej rozgrywane są od 1924 roku. Niejednokrotnie zmieniał się format rozgrywek. W 1959 została założona Millî Lig, rozgrywki której wystartowały po raz pierwszy w sezonie 1959. W sezonie 1963/64 liga zmieniła nazwę na 1. Lig. W sezonie 2001/02 liga została przemianowana na Süper Lig.
System rozgrywek.
Obecny format ligi zakładający brak podziału na grupy obowiązuje od sezonu 1959/60.
Rozgrywki składają się z 34 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 1994/95 w lidze występuje 18 zespołów. W przeszłości liczba ta wynosiła od 6 do 20. Drużyna zwycięska za wygrany mecz otrzymuje 3 punkty (do sezonu 1986/87 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Turcji w piłce nożnej. Mistrz Turcji zdobywa prawo gry w Lidze Mistrzów UEFA. Druga drużyna zdobywa prawo uczestniczenia w fazie Play-off Ligi Mistrzów. Trzecia oraz czwarta drużyna zdobywają możliwość gry w Lidze Europy UEFA. Również zwycięzca Pucharu Turcji startuje w fazie grupowej Lidze Europy lub, w przypadku, w którym zdobywca krajowego pucharu zajmie miejsce w czołowej dwójce ligi – możliwość gry w eliminacjach do Ligi Europy otrzymuje również piąta drużyna klasyfikacji końcowej. Zajęcie 3 ostatnich miejsc wiąże się ze spadkiem drużyn do 1. Lig.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Turcji zostało do tej pory zdobyte przez 6 różnych drużyn. 6 z nich zostało mistrzami od wprowadzenia obecnych zasad rozgrywek od sezonu 1959.
Stan po zakończeniu sezonu 2021/2022.

</doc>
<doc id="334765" url="https://pl.wikipedia.org/wiki?curid=334765" title="Francois Endene Elokan">
Francois Endene Elokan



</doc>
<doc id="334767" url="https://pl.wikipedia.org/wiki?curid=334767" title="Szymon (metropolita Moskwy)">
Szymon (metropolita Moskwy)

Szymon, ros. Симон (ur. ?, zm. 1512) – metropolita Moskwy pomiędzy 1495 a 1511.

</doc>
<doc id="334770" url="https://pl.wikipedia.org/wiki?curid=334770" title="Ziemia wiecznych prawd">
Ziemia wiecznych prawd

Ziemia wiecznych prawd - wspólny album studyjny wokalisty Adama Bartnikiewicza z zespołu Konkwista 88 i gitarzysty Olafa Jasińskiego z zespołu Honor. Materiał ukazał się w 1997 roku nakładem wytwórni muzycznej Hard Records.

</doc>
<doc id="334773" url="https://pl.wikipedia.org/wiki?curid=334773" title="Glinianka (województwo podkarpackie)">
Glinianka (województwo podkarpackie)

Glinianka – wieś w Polsce położona w województwie podkarpackim, w powiecie niżańskim, w gminie Ulanów.
Wierni Kościoła rzymskokatolickiego należą do parafii św. Wojciecha w Bielinach.
W latach 1975–1998 miejscowość administracyjnie należała do województwa tarnobrzeskiego.
W Gliniance prowadzi działalność piłkarski klub sportowy SKS Orzeł Glinianka.
Przez Gliniankę prowadzi żółty szlak pieszy PTTK z Sandomierza do Leżajska.
Nazwa.
Nazwa miejscowości notowana była w formach "Glinyan" (1529), "Glinianka" (1587), "Glinianka" (1881), "Glinianka, -ki, glinianecki" (1966). Wywodzi się od wyrazu pospolitego "glinianka" oznaczającego ‘miejsce, gdzie kopie się lub kopano glinę’.

</doc>
<doc id="334774" url="https://pl.wikipedia.org/wiki?curid=334774" title="Jawa Wschodnia">
Jawa Wschodnia

Jawa Wschodnia () − prowincja w Indonezji we wschodniej części Jawy. Powierzchnia 47 803,5 km²; 41,4 mln mieszkańców (2023); stolica Surabaja.
Obejmuje wschodnią część Jawy oraz wyspy: Madurę, Bawean, Sapudi, wyspy Kangean i inne. Powierzchnia wzdłuż wybrzeży nizinna, przez środkową część przebiega pasmo gór z najwyższymi wulkanami Semeru (3676 m n.p.m.), Lawu (3265 m n.p.m.), Arjuno (3339 m n.p.m.), Raung (3332 m n.p.m.), pomiędzy szczytami obniżenia tektoniczne i głębokie doliny rzeczne.
Gospodarka: rolnictwo (ryż, kawa, tytoń, palma kokosowa, kakao); eksploatacja lasów; dobrze rozwinięty przemysł, głównie petrochemiczny, spożywczy, tytoniowy, drzewny; rybołówstwo; turystyka.
Główne miasta: Surabaja, Malang, Madiun, Jember, Kediri, Blitar.

</doc>
<doc id="334777" url="https://pl.wikipedia.org/wiki?curid=334777" title="Santa Barbara">
Santa Barbara

Miejscowości w USA:
Hrabstwa w USA:
Miejscowości w Kolumbii:
Miejscowości w Wenezueli:
Miejscowości w Gwatemali:
Miejscowości w Portugalii:
Miejscowości w innych krajach:
Inne:
Zobacz też:

</doc>
<doc id="334778" url="https://pl.wikipedia.org/wiki?curid=334778" title="Zozym (metropolita Moskwy)">
Zozym (metropolita Moskwy)

Zozym Brodaty, ros. Зосима Брадатый (ur. ?, zm. 1494) – metropolita Moskwy i Wszechrusi od 1490. 

</doc>
<doc id="334780" url="https://pl.wikipedia.org/wiki?curid=334780" title="Lipkowie">
Lipkowie



</doc>
<doc id="334781" url="https://pl.wikipedia.org/wiki?curid=334781" title="Graniczna liczba porządkowa">
Graniczna liczba porządkowa

Graniczna liczba porządkowa – liczba porządkowa, która nie jest następnikiem innej liczby porządkowej. Bardziej precyzyjnie liczba porządkowa formula_1 jest graniczną liczbą porządkową wtedy i tylko wtedy, gdy dla każdej innej liczby porządkowej formula_2 zachodzi formula_3
Liczba porządkowa jest graniczna wtedy i tylko wtedy, gdy jest równa sumie (teoriomnogościowej) swoich elementów (w przeciwnym wypadku suma ta jest poprzednikiem). Liczba 0 również spełnia definicję liczby granicznej, jednak czasem ze względów technicznych matematycy nie zaliczają jej do ich grona.
Przykłady.
Przykładami porządkowych liczb granicznych są:
gdzie formula_9 i formula_10 są dowolnymi liczbami naturalnymi.

</doc>
<doc id="334783" url="https://pl.wikipedia.org/wiki?curid=334783" title="Santa Monica (ujednoznacznienie)">
Santa Monica (ujednoznacznienie)

Miejscowości w USA:

</doc>
<doc id="334784" url="https://pl.wikipedia.org/wiki?curid=334784" title="Szczeciowce">
Szczeciowce

Szczeciowce ("Dipsacales" Dumort.) – rząd roślin okrytonasiennych, w systemie Reveala w latach 90. XX wieku zaliczany do klasy "Rosopsida", w systemach APG z XXI łączony m.in. z astrowcami i selerowcami we wspólny klad astrowych właściwych (ang. "euasterids") odpowiadający w ujęciu Ruggiero i in. nadrzędowi astropodobnych "Asteranae".
Dawniej uważano, że szczeciowce są najbliżej spokrewnione z rzędem dereniowców "Cornales", które obecnie sytuowane są u podstawy wspólnego pnia kladu astrowych ("asterids"). Szczeciowce powstały w okresie między 111 a 93 milionami lat temu (niektóre analizy sugerują ich powstanie już 140 milionów lat temu). Istotne zróżnicowanie w obrębie roślin nastąpiło jednak stosunkowo niedawno (10 milionów lat temu), kiedy to wyodrębniły się rodziny kozłkowatych i szczeciowatych. Rośliny tu zaliczane występują głównie na obszarach o klimacie umiarkowanym i śródziemnomorskim na półkuli północnej.
Systematyka.
Przynależność do rzędu 45 rodzajów grupujących 1090 gatunków jest współcześnie akceptowana w różnych systemach, ujęcia systematyczne różnią się sposobem grupowania rodzajów w rodziny, których wyróżnianych jest od 2 do 7. Odmienny system hierarchizacji zawarty jest w systemie Takhtajana (1997), który wyróżnił trzy rzędy "Dipsacales", "Adoxales" i "Viburnales" połączone w obrębie nadrzędu "Dipsacanae" (odpowiadającego rzędowi "Dipsacales" w ujęciu systemu Reveala, APG III i APG IV).
Wraz z m.in. rzędami ostrokrzewowców "Aquifoliales", astrowców "Asterales" i selerowców "Apiales" tworzy grupę "euasterids II" w obrębie kladu astrowych ("asterids") należącego do dwuliściennych właściwych ("eudicots").

</doc>
<doc id="334785" url="https://pl.wikipedia.org/wiki?curid=334785" title="Szczyrbska Przełęcz">
Szczyrbska Przełęcz

Szczyrbska Przełęcz (, , ) – położona na wysokości 2234 m przełęcz w głównej grani odnogi Krywania rozdzielającej na tym odcinku doliny Młynicką i Hlińską. Wcześniejsze źródła podawały jej wysokość jako 2237 m, 2291 m lub około 2180 m. Szczyrbska Przełęcz znajduje się w tej grani pomiędzy Szczyrbskim Szczytem (od którego pochodzi jej nazwa) a Szczyrbską Turniczką, skrajną kulminacją wschodniej grani Hrubego Wierchu. Pomiędzy Szczyrbskim Szczytem i Hrubym Wierchem znajduje się jeszcze 5 skalnych zębów zwanych Szczyrbskimi Zębami i pięć przełączek między nimi, Szczyrbska Przełęcz jest najgłębszą z nich.
Poniżej Szczyrbskiej Przełęczy, w najwyższym piętrze Doliny Młynickiej, na wysokości 2105 m znajduje się Kolisty Staw. Na północ, do kotła lodowcowego o nazwie Małego Ogrodu, opada z przełęczy głęboki i kruchy komin o wysokości około 100 m. W dolnej części tkwi w nim zaklinowany głaz. górna część komina jest przewieszona.
Pierwsze odnotowane wejścia:

</doc>
<doc id="334787" url="https://pl.wikipedia.org/wiki?curid=334787" title="Stanisław Pietrasiewicz">
Stanisław Pietrasiewicz

Stanisław Pietrasiewicz, ps. „Orlicz”, „Orski” (ur. 29 września 1915 w Lubaczowie, zm. 19 sierpnia 1998) – podporucznik piechoty Wojska Polskiego, członek NOW i NZW, magister praw.
Życiorys.
Urodził się w rodzinie Jakuba i Marii Mudreckiej. W 1936, po ukończeniu Korpusu Kadetów Nr 3 w Rawiczu, został przyjęty do Szkoły Podchorążych Piechoty w Komorowie k. Ostrowi Mazowieckiej. W 1939, jako podchorąży starszego rocznika został przydzielony do 23 pułku piechoty z Włodzimierza Wołyńskiego. W szeregach tego pułku wziął udział w kampanii wrześniowej. Walczył w obronie Warszawy.
Od lata 1941 r. był komendantem NOW w powiecie lubaczowskim. W dniu 13 grudnia 1943 r. został aresztowany przez Gestapo. Do końca stycznia 1944 r. przebywał w więzieniu w Rawie Ruskiej, a następnie w więzieniu we Lwowie. Zwolniony 24 kwietnia 1944 r., powrócił do Lubaczowa. Po wznowieniu przez Kazimierza Mireckiego działalności Okręgu Rzeszowskiego NZW (NOW) w lutym 1945 r. został ponownie komendantem w powiecie lubaczowskim. Od maja tego roku był jednocześnie szefem sztabu w komendzie Okręgu. Sprzeciwił się decyzji nowego komendanta, Józefa Sałabuna, o rozwiązaniu oddziałów leśnych i zaprzestaniu walki zbrojnej, wobec czego w lipcu 1945 r. został zwolniony z pełnionych funkcji. Wyjechał następnie na Pomorze, gdzie objął funkcję komendanta Okręgu Morskiego NZW. Został aresztowany przez UB 9 maja 1946 r. w Kartuzach.
Wyrokiem Wojskowego Sądu Rejonowego w Gdańsku z 26 lutego 1947 r. skazano go na karę śmierci. W dniu 21 maja kara została zmieniona na 15 lat więzienia. W dniu 19 czerwca 1956 r. został wypuszczony na wolność z powodu złego stanu zdrowia. Zamieszkał w Tarnobrzegu, gdzie pracował jako urzędnik w kombinacie siarkowym. W 1963 r. przeniósł się do Krakowa, gdzie założył spółdzielnię zajmującą się projektowaniem domów jednorodzinnych. W latach 90. XX wieku wyrokiem Sądu w Krakowie został zrehabilitowany.
Został pochowany na cmentarzu Batowice w Krakowie.

</doc>
<doc id="334788" url="https://pl.wikipedia.org/wiki?curid=334788" title="Amnesiac">
Amnesiac

Amnesiac – to piąty studyjny album brytyjskiego zespołu rockowego Radiohead wydany w 2001 roku.
O albumie.
Płyta była nagrywana w tym samym czasie, co poprzedni album zespołu, "Kid A". Większość utworów z Amnesiac nagrano podczas tej samej sesji nagraniowej.
Thom Yorke mówił o obu albumach: 
O różnicach między tymi płytami mówi:
Poza standardową wersją album ukazał się też w wersji limitowanej jako książka w twardej okładce z płytą CD w środku. Książka stylizowana była na pozycję z biblioteki Catachresis College. Zawierała biblioteczne pieczątki z datami oraz strony zdobione przez Stanleya Donwooda i Thoma Yorke'a, tworzącego pod pseudonimem Tchocky.
Album dedykowany był Noahowi i Jamiemu, synom Yorke'a i Phila Selwaya.

</doc>
<doc id="334791" url="https://pl.wikipedia.org/wiki?curid=334791" title="Geroncjusz (metropolita Moskwy)">
Geroncjusz (metropolita Moskwy)

Geroncjusz (ros. Геронтий) (ur. ?, zm. 1489) – metropolita Moskwy (od 1473 do 1489) i pisarz. Pod koniec lat 1470 skonfliktował się z Iwanem III m.in. o procedury konsekracji nowych kościołów. Podczas Stanięcia nad rzeką Ugra (konfliktu Wielkiej Ordy z Wielkim Księstwem Moskiewskim) w 1480 roku Geroncjusz opowiadał się za stawianiem oporu Złotej Ordzie do samego końca. W stosunku do herezji, które już nękały Moskwę i Nowogród, zajmował umiarkowane stanowisko.
Geroncjusz zmarł w 1489 r. i został pochowany w Soborze Zaśnięcia Matki Bożej w Moskwie.

</doc>
<doc id="334793" url="https://pl.wikipedia.org/wiki?curid=334793" title="Bill Ward">
Bill Ward

Bill Ward właśc. William Thomas Ward (ur. 5 maja 1948 w Birmingham w Anglii) – angielski perkusista. Były członek heavymetalowej grupy Black Sabbath. Współpracował ponadto z takimi zespołami jak: Max Havoc, Mythology, The Mezmerist oraz The Rest. Od 2016 roku występuje w zespole Day of Errors, którego był założycielem.
W 2007 roku muzyk został sklasyfikowany na 17. miejscu listy 50 najlepszych perkusistów rockowych według Stylus Magazine.

</doc>
<doc id="334796" url="https://pl.wikipedia.org/wiki?curid=334796" title="Order Hohenzollernów">
Order Hohenzollernów

Order Domowy Hohenzollernów, podzielony na Order Królewski Domowy Hohenzollernów i Order Książęcy Domowy Hohenzollernów (niem. "Königlicher Hausorden von Hohenzollern" i "Fürstlich Hausorden von Hohenzollern"), zwany także w skrócie: Order Hohenzollernów – wysokie odznaczenie cywilne i wojskowe Królestwa Prus do 1918 oraz Księstwa Hohenzollern-Sigmaringen do 1850. Dziś order domowy niegdyś panujących dynastii – zarówno linii królewskiej Hohenzollernów, jak i książęcej Hohenzollern-Sigmaringen.
Historia.
Order został ustanowiony 5 grudnia 1842 jako trójklasowe odznaczenie przez przedstawicieli dwóch panujących wówczas w Szwabii, w państewkach Hechingen i Sigmaringen, "książęcych" linii rodu Hohenzollernów, bardzo daleko spokrewnionych z władcami Prus, i otrzymał nazwę "Order Książęcy Domowy Hohenzollernów". Po cesji obu księstw na rzecz Prus 12 marca 1850 król Fryderyk Wilhelm IV przejął go 16 stycznia 1851 do systemu odznaczeń pruskich i stworzył niejako dwa "ordynki" orderu: królewski i książęcy.
W ordynku królewskim istniały dwie odmiany: wojskowa i cywilna, każda z czterema klasami:
W ordynku książęcym istniały cztery klasy i dwa medale:
W czasach wojny order był nadawany wyłącznie oficerom, którzy odznaczyli się wyjątkową odwagą na polu bitwy. System II Rzeszy nie dopuszczał wielokrotnego nadawania tego samego odznaczenia, a więc oficer do rangi kapitana włącznie, który już posiadał Żelazny Krzyż I klasy, a nie miał jeszcze szans na uzyskanie Pour le Mérite, był wynagradzany nadaniem "Hohenzollerna" III klasy z mieczami. W czasie I wojny światowej otrzymało order 8291 osób.
Po upadku monarchii pruskiej order był nadal nadawany i Niemcom, i cudzoziemcom przez przebywającego na wygnaniu w Doorn b. cesarza Wilhelma II. Położyło temu kres rozporządzenie Adolfa Hitlera z 1936 r., które zabroniło nadawania wszelkich orderów byłych panujących dynastii niemieckich obywatelom Niemiec. Do śmierci cesarza w 1941 r. order otrzymywali tylko cudzoziemcy.
Insygnia.
Krzyże orderu nadawane za zasługi wojenne były białe z czarnym obramowaniem, w medalionie awersu znajdował się pruski orzeł z herbem Hohenzollernów, otoczony dewizą orderu „VOM FELS ZUM MEER” ("od skały do morza"), w medalionie rewersu inicjały królewskie „FW IV”, otoczone niebieskim paskiem z datą 16 stycznia 1851. W ordynku książęcym istniały tylko krzyże, identyczne jak królewskie, ale noszące napis „FÜR TREUE UND VERDIENST” ("za wierność i zasługi"). Krzyże obu ordynków były także nadawane z mieczami pod kółkiem zawieszki, z brylantami, z krzyżem Joannitów i z cyfrą lat służby. Ośmiopromienna srebrna gwiazda I i II klasy pokazywała awers krzyża orderowego z wieńcem laurowym podłożonym pod jego ramiona.
Order był noszony na białej wstędze orderowej z trzema czarnymi paskami. Wersja królewska nadawana była w wyjątkowych przypadkach na białej wstędze z dwoma czarnymi paskami pośrodku, czarnej z białymi paskami wzdłuż brzegów albo czarnej z białymi paskami wzdłuż brzegów.
Przy I klasie na łańcuchu, składającym się z herbów Hohenzollernów, herbów burgrabiów norymberskich i herbów dziedzicznych podkomorzych Świętego Cesarstwa.
W ordynku królewskim istniały tzw. orły, odznaczenie cywilne nadawane przede wszystkim naukowcom, nauczycielom i artystom. Zamiast krzyża otrzymywali oni noszonego na szyi lub piersi emaliowanego na czarno orła pruskiego z pełnymi regaliami, z czarno-białą szachownicą herbu Hohenzollernów na piersi i z niebieskim medalionem z dewizą orderu „VOM FELS ZUM MEER” (symbolizującą drogę dziejową rodu od zamku na skale w Norymberdze do Bałtyku) pod głową orła.

</doc>
<doc id="334797" url="https://pl.wikipedia.org/wiki?curid=334797" title="Iwan I Kalita">
Iwan I Kalita

Iwan I Kalita (ur. ok. 1288, zm. 31 marca 1340 w Moskwie) – również Iwan Daniłowicz, władca ruski, od 1325 książę moskiewski, syn Daniela, pierwszego księcia Moskwy, wnuk Aleksandra Newskiego z dynastii Rurykowiczów.
Życiorys.
Jako panujący we Włodzimierzu nad Klaźmą uzyskał od Tatarów, zgodę na przyjęcie tytułu wielkiego księcia (jarłyk 1328 od Ozbega) i prawo zbierania podatków z całej Rusi (stąd przydomek "Kalita" znaczący "sakiewka"). W zamian za tytuł ten Iwan poprowadził 50 tys. wojowników mongolskich oraz ruskich przeciwko zbuntowanemu Twerowi. W ten sposób ośrodek władzy Rusi został przeniesiony z Włodzimierza do Moskwy. Sprawując rządy w Moskwie (od śmierci brata – Jerzego) Iwan szybko zdobył sobie reputację pracowitego, spokojnego i łaskawego władcy. Kontynuował on politykę swego poprzednika zmierzającą do powiększania moskiewskich posiadłości książęcych, jednak uczynił to w niespotykany dotąd sposób. Pożyczał pieniądze innym książętom, żądając w zamian zabezpieczenia na miastach i wsiach, niewypłacalnym dłużnikom odmawiał prolongowania długu i przyłączał te terytoria do księstwa moskiewskiego.
Moskwa stała się siedzibą metropolity Cerkwi prawosławnej w 1326 roku. Iwan otoczył stolicę dębową palisadą, tworząc fortecę zwaną Kremlem. Ufundował także kamienny sobór Zaśnięcia Matki Bożej. Skupowanie ziemi, budowa cerkwi, soboru oraz fortyfikacji wymagała gromadzenia funduszy (stąd jego przydomek „Kalita” – sakiewka), w tym celu wykorzystywał część z danin, jakie zbierał dla Tatarów jako wielki książę.
W 1335 roku Nowogród Wielki uznał władzę wielkiego księcia Iwana. W 1336 roku Aleksander, były wielki książę, który zbiegł na Litwę do księcia Giedymina, na audiencji w seraju uzyskał od chana Ozbega przebaczenie i przywrócenie tytułu wielkiego księcia Tweru. Zaniepokojony tym Iwan pospieszył do Złotej Ordy i przy pomocy ogromnych łapówek przekonał chana Uzbeka do odwołania Aleksandra do seraju, gdzie książę Tweru został w 1339 roku zamordowany.
Dzieci:

</doc>
<doc id="334799" url="https://pl.wikipedia.org/wiki?curid=334799" title="Filip I (metropolita Moskwy)">
Filip I (metropolita Moskwy)

Filip I (ros.: "Филипп", zm. 5 kwietnia 1473 w Moskwie), metropolita Moskwy od 1464. 

</doc>
<doc id="334801" url="https://pl.wikipedia.org/wiki?curid=334801" title="Savannah">
Savannah

Miejscowości w USA:
Gminy w USA:
Jednostki pływające:
Inne:

</doc>
<doc id="334805" url="https://pl.wikipedia.org/wiki?curid=334805" title="Igła do wstrzyknięć">
Igła do wstrzyknięć



</doc>
<doc id="334809" url="https://pl.wikipedia.org/wiki?curid=334809" title="Hruby Wierch">
Hruby Wierch

Hruby Wierch (, , , w jęz. niem. i słow. dawniej także "Triumetal") – wybitny szczyt w Tatrach Wysokich (2429 m) w głównej grani odnogi Krywania, jeden z najwybitniejszych szczytów w tej grani. Wznosi się on nad dolinami: Hlińską, Młynicką i Niewcyrką. Jego nazwa pochodzi od kształtu góry i towarzyszącej mu masywnej szerokiej grani północno-zachodniej. W gwarze podhalańskiej „słowo „hruby” oznacza „gruby”, „wielki”, np. „hruby gazda”.
Topografia.
Masyw Hrubego ograniczają trzy przełęcze: Hruba Przehyba, Furkotna Przehyba i Zadnia Teriańska Szczerbina. Jest to szczyt zwornikowy, z którego wybiegają trzy granie:
Mająca wysokość około 400 m północna ściana Hrubego Wierchu opada do Wielkiego Ogrodu. Z zachodniej strony ogranicza ją depresja opadająca z Zadniej Teriańskiej Szczerbiny. Dolną, prawą (patrząc od dołu) część ściany tworzą olbrzymie, jasne płyty o wysokości około 120 m i szerokości 30 m. Z lewej strony ścianę ogranicza depresja opadająca z Hrubej Przehyby. Jest urwista, ale płytko wcięta, wskutek czego ściana Hrubego Wierchu łączy się tu ze ścianą Kolistej Turni.
Zbocze południowo-wschodnie z odcinka od Furkotnej Przehyby do Hrubej Przehyby opada do Capiego Kotła (Szczyrbskiego Kotła). Ma wysokość około 200 m. W. Cywiński pisze o nim: "dla turystów zbyt trudne, dla taterników niezbyt interesujące. Lepiej zostawić ten teren kozicom". Do Niewcyrki Hruby Wierch i grań łącząca go z Furkotem opada ścianami.
Opis szczytu.
Hruby Wierch uważany jest za najpotężniejszy w Tatrach mur skalny, ze stosunkowo dużą wysokością. Dla opisu budowy szczytu ważny jest też znajdujący się w jego północnych urwiskach (od strony Doliny Hlińskiej) Wielki Ogród ("Veľká záhradka"). Jest to rozległy i piarżysty cyrk lodowcowy z trzech stron otoczony skałami. Hruby ma też duże znaczenie przyrodnicze. Jego północne stoki są ostoją kozic, na które w XIX wieku polowali polscy kłusownicy, a na południowych rośnie las pierwotny.
Historia.
Górny odcinek wschodniej grani był znany już w XIX wieku. Wiadomo o wejściach na szczyt Hrubego Wierchu od tej strony w towarzystwie Jędrzeja Wali młodszego około 1890 r. (przez północną grzędę Kolistej Turni i górną część wschodniej grani). Całą wschodnią grań od Szczyrbskiej Przełęczy do Hrubego Wierchu jako pierwsi przeszli Alfred Martin i Johann Franz (senior) 13 sierpnia 1907 r., a zimą – Jerzy Krókowski i Stanisław Krystyn Zaremba 27–28 grudnia 1926 r..
Jako pierwsi zbocza masywu Hrubego Wierchu poznali koziarze (tj. polujący na kozice). W XIX wieku największym znawcą tego rejonu był przewodnik Jędrzej Wala starszy, który początkowo (jeszcze przed 1857 r.) polował tam na kozice, a później (przed 1880 r.) wprowadzał na szczyt polskich turystów. Maria Steczkowska pisała: "Wala zwiedził niejednokrotnie urwisty grzbiet Hrubego Wierchu, wdzierając się w rozmaitych kierunkach na skaliste jego szczyty". Upamiętniono go w nazwach Walowych Turni – pomniejszych kulminacji w Grani Hrubego.
Zimą pierwszego wejścia na szczyt dokonali Gyula Hefty, Tibold Kregczy, Endre Maurer i Lajos Rokfalusy 13 stycznia 1912 r.
Kazimierz Wierzyński poświęcił masywowi Hrubego wiersz pt. "Hruby".
Taternictwo.
Wejście na Hruby Wierch z niektórych miejsc nie jest trudne, ale obecnie na Hruby Wierch nie prowadzi żaden znakowany szlak turystyczny, dla turystów szczyt ten jest więc niedostępny. W pobliżu biegnie jednak znakowany szlak turystyczny, dawniej przez Bystry Przechód, obecnie przez Bystrą Ławkę i jak pisał Władysław Cywiński "pokusie" (zwiedzenia szczytu) "ulega (wg powierzchownych obserwacji) co 50 turysta wędrujący przez wspomniane przełączki". W masywie Hrubego i Grani Hrubego mogą uprawiać wspinaczkę taternicy, ale bez wchodzenia do Niewcyrki i z wyłączeniem opadających do niej stoków (dolina ta jest obszarem ochrony ścisłej Tatrzańskiego Parku Narodowego i obowiązuje zakaz wstępu do niej).

</doc>
<doc id="334810" url="https://pl.wikipedia.org/wiki?curid=334810" title="Ubezpłodnienie">
Ubezpłodnienie

Ubezpłodnienie, sterylizacja – zabieg chirurgiczny w wyniku którego organizm nie ma możliwości zapładniania albo zajścia w ciążę. Z medycznego punktu widzenia jest to nieodwracalne pozbawienie zdolności rozrodczych kobiety lub mężczyzny. Dlatego sterylizacja nie może być uznana za metodę antykoncepcyjną. W przeciwieństwie do niej utrata płodności na drodze antykoncepcji – nawet trwała (przez podwiązanie nasieniowodów u mężczyzn drogą ich przecięcia wraz z obszyciem, koagulacją końcówek lub podwiązanie jajowodów u kobiet metodą laparoskopii czy laparotomii) – jest odwracalna. Zabieg przywrócenia drożności jajowodów po salpingektomii lub rewazektomia mogą być jednak znacznie utrudnione i obarczone większym ryzykiem niepowodzenia.
Rodzaje zabiegów.
Wyróżnia się:
Regulacje prawne.
Polskie prawo (art. 156 §1 K.k.) stwierdza, że kto powoduje ciężki uszczerbek na zdrowiu w postaci pozbawienia zdolności płodzenia podlega karze pozbawienia wolności od roku do lat 10. Stąd kastracja i sterylizacja są zabiegami dozwolonymi w Polsce tylko w niektórych przypadkach i ze wskazań medycznych, jak:
Mimo zaistnienia powyższych wskazań, zabieg wymaga uprzedniego uzyskania zgody pacjenta lub pacjentki na interwencję. Na świecie (np. w Szwecji, Dani, Kanadzie, USA) kastracja chemiczna wykorzystywana jest jako metoda obniżania libido w leczeniu przestępców seksualnych. Wazektomia i salpingektomia (w literaturze funkcjonujące też jako sterylizacja antykoncepcyjna) w Polsce powszechnie są uznawane za nielegalne. Art. 156 §1 nie reguluje jednak w sposób jednoznaczny ich sytuacji prawnej oraz nie zakazuje explicite tych metod antykoncepcyjnych. W USA, Danii, Finlandii, Norwegii, Szwecji, Wielkiej Brytanii czy Japonii wazektomia traktowana jest jako ogólnodostępna antykoncepcja dla mężczyzn. Wraz z salpingektomią metody te są tam prawnie dozwolone i legalnie wykonywane.

</doc>
<doc id="334811" url="https://pl.wikipedia.org/wiki?curid=334811" title="Ognie pirotechniczne">
Ognie pirotechniczne



</doc>
<doc id="334812" url="https://pl.wikipedia.org/wiki?curid=334812" title="Prawo traktatów">
Prawo traktatów

Prawo traktatów – dział prawa międzynarodowego publicznego, składający się z ogółu norm prawnych regulujących zawieranie umów międzynarodowych, a także ich obowiązywanie i stosowanie oraz utratę mocy (wygaśnięcie, nieważność).
Prawo traktatów powstało i rozwijało się jako zwyczaj międzynarodowy. w 1969 roku zostało skodyfikowane w Konwencji wiedeńskiej o prawie traktatów. Konwencja, która weszła w życie w dniu 27 stycznia 1980 r. dotyczy umów zawartych między państwami w formie pisemnej.

</doc>
<doc id="334813" url="https://pl.wikipedia.org/wiki?curid=334813" title="Franciszek Szwed">
Franciszek Szwed

Franciszek Czesław Szwed, ps. „Franek”, „Romanowski” (ur. 23 kwietnia 1911 w Zagórzu, zm. 28 marca 1989) – polski prawnik, adwokat, działacz Związku Akademickiego Młodzież Wszechpolska, Obozu Wielkiej Polski i Stronnictwa Narodowego oraz Narodowej Organizacji Wojskowej.
Życiorys.
Urodził się 23 kwietnia 1911 w Zagórzu jako jedno z 13 dzieci Jana (1863-1926, woźny kolejowy w Zagórzu) i Weroniki z domu Krzak. Był bratem m.in. Ludwika (ur. 1892), Władysława (ur. 1896), Stanisława (1894–1984, prawnik, oficer Wojska Polskiego, poseł na Sejm RP), Edwarda (1904-1982, nauczyciel, działacz narodowy na Śląsku Opolskim), Heleny (ur. 1908).
W 1930 Franciszek Szwed zdał egzamin dojrzałości w Państwowym Gimnazjum im. Królowej Zofii w Sanoku. W latach 1930–1933 studiował na Wydziale Prawa Uniwersytecie Jana Kazimierza we Lwowie. 21 czerwca 1930 stanął na czele Placówki Młodych w Sanoku, od tego roku był przewodniczącym powiatowego Ruchu Młodych Obozu Wielkiej Polski w Sanoku. Na studiach wstąpił do Związku Akademickiego Młodzież Wszechpolska. W 1933 przeniósł się na Wydział Prawa Uniwersytetu Warszawskiego, na którym w 1934 uzyskał tytuł magistra prawa. Jesienią 1934 rozpoczął aplikację adwokacką w Brzozowie, ale już pod koniec tego roku rozpoczął służbę wojskową w Dywizyjnym Kursie Podchorążych Rezerwy 11 Karpackiej Dywizji Piechoty przy 48 Pułku Piechoty Strzelców Kresowych w Stanisławowie. Został mianowany podporucznikiem rezerwy. Od 1936 pracował w służbach skarbowych, od 1937 kierował Rejonem Kontroli Skarbowej w Pułtusku.
Po wybuchu II wojny światowej podczas kampanii wrześniowej 1939 walczył w szeregach 8 Dywizji Piechoty, jako dowódca plutonu w 13 p.p z Pułtuska. Dostał się do niewoli, został zwolniony w październiku 1939. Włączył się w konspirację. Na przełomie października i listopada 1939 jako pierwszy kurier Zarządu Głównego SN wyjechał do Budapesztu w celu nawiązania łączności z przebywającym tam Tadeuszem Bieleckim. Następnie wrócił do kraju. Rekomendowany przez ppor. Bolesława Kozubowskiego zaangażował się w organizowanie Komendy Krakowskiego Okręgu Krakowskiego Organizacji Wojskowej Stronnictwa Narodowego, po czym został kierownikiem wydziału organizacyjnego OK OW SN. Zadanie tworzenia i organizacji komendy na obszarze krakowskim nie powiodło się zarówno podczas kierowania nią przez N. N. podpułkownika, jak też po jego odejściu i podjęcia tego zadania i funkcję przez F. Szweda (przyczyną niepowodzenia było głównie nieznajomość tych terenów), którą pełnił od wiosny do jesieni 1940 formalnie jako pierwszy komendant Okręgu Krakowskiego NOW (jego następcą został mjr Władysław Owoc). Po odwołaniu go z funkcji komendanta działał w komendzie okręgu. W 1942 należał do przeciwników scalenia Narodowej Organizacji Wojskowej z Armią Krajową. Zagrożony aresztowaniem wyjechał do Grodziska Mazowieckiego. Na zlecenie władz Stronnictwa Narodowego przygotowywał projekt ustroju rolnego Polski.
Po zakończeniu wojny pracował w Sochaczewie, następnie w Krawarzu Polskim w powiecie raciborskim. W 1947 rozpoczął aplikację sędziowską, następnie aplikację adwokacką, od 1953 pracował w Grodzisku Mazowieckim jako adwokat (w tym czasie zamieszkiwał przy ulicy 
Kościuszki). W latach 80. należał do założycieli Polskiego Związku Katolicko-Społecznego, był członkiem jego zarządu, następnie komisji rewizyjnej.
Jego żoną była Sława, z domu Rudzińska (1908-1989). Oboje zostali pochowani w grobowcu rodzinnym na Nowym Cmentarzu w Zagórzu.

</doc>
<doc id="334815" url="https://pl.wikipedia.org/wiki?curid=334815" title="Jonasz (metropolita moskiewski)">
Jonasz (metropolita moskiewski)

Jonasz z Moskwy, Święty Jonasz, cs. Swiatitiel Iona, mitropolit Moskowskij i wsieja Rusi, czudotworec, ros. Иона (ur. pod koniec XIV wieku we wsi Odincowo w okolicach Soligalicza, zm. 31 marca 1461 w Moskwie) – metropolita Moskwy i Rusi, święty prawosławny.
Żywot świętego.
Jonasz w wieku dwunastu lat wstąpił do niewielkiego monasteru w pobliżu Soligalicza, skąd później przeszedł do Monasteru Simonowskiego w Moskwie.
W 1431 r. wybrano go na biskupa riazańskiego. W tym samym roku zmarł metropolita kijowski Focjusz. Wielki książę moskiewski Wasyl II Ślepy poparł kandydaturę biskupa Jonasza na jego następcę, jednak patriarcha Konstantynopola nie potwierdził tej nominacji, wskazując na nowego metropolitę desygnowanego przez księcia litewskiego Świdrygiełłę Gerazyma. Następcą Gerazyma został Grek z pochodzenia, Izydor, zwolennik unii kościelnej z Rzymem, a następnie propagator unii florenckiej na ziemiach ruskich i litewskich. Działalność Izydora w tym kierunku nie zyskała poparcia duchowieństwa i wiernych i w 1442 wrócił on do Rzymu, uciekłszy wcześniej z więzienia w Moskwie.
Walki wewnętrzne w Wielkim Księstwie Moskiewskim sprawiły, że dopiero w 1448 wybrany został następca Izydora, którym ruscy biskupi obrali właśnie biskupa Jonasza. Wybór ten nie został potwierdzony przez patriarchę Konstantynopola i faktycznie oznaczał jednostronne ogłoszenie autokefalii metropolii. W 1452 Wasyl II prosił patriarchę o usankcjonowanie wyboru Jonasza, jednak upadek Konstantynopola w roku następnym uniemożliwił rozwiązanie całej sprawy.
Wybór Jonasza został początkowo uznany w Wielkim Księstwie Litewskim, jednak w 1458 papież w porozumieniu z patriarchą Konstantynopola skierował tam jako metropolitę ucznia Izydora i unitę Grzegorza II. Oznaczało to ostateczny podział metropolii kijowskiej na kijowską i moskiewską. Następcy Jonasza zrezygnowali z tytułu metropolitów kijowskich, określając się odtąd jako "metropolici moskiewscy i całej Rusi".
Metropolita Jonasz pozostawił po sobie trzydzieści pięć listów napisanych prostym, pozbawionym wszelkiej retoryki językiem.
Kult.
Relikwie świętego znajdują się w moskiewskim soborze Zaśnięcia Matki Bożej na Kremlu, gdzie zostały wprowadzone 27 maja 1472 r.
Jonasz został kanonizowany w 1547 przez Rosyjski Kościół Prawosławny. Kult oddaje mu cała Rosyjska Cerkiew Prawosławna.
Cerkiew wspomina świętego Jonasza czterokrotnie:
Wierni modlą się za pośrednictwem świętego w przypadku dolegliwości bólowych zębów.

</doc>
<doc id="334821" url="https://pl.wikipedia.org/wiki?curid=334821" title="Hochseeflotte">
Hochseeflotte

Hochseeflotte () – niemiecka flota liniowa istniejąca w latach 1907–1918.
W szczytowym okresie liczyła ponad 25 pancerników. Najważniejszą bitwą była bitwa jutlandzka w 1916. Po zakończeniu I wojny światowej na mocy rozejmu w Compiègne miała zostać wydana zwycięskim państwom Ententy, jako jedna z gwarancji dotrzymania przez Niemcy warunków rozejmu. Po doprowadzeniu do Scapa Flow – głównej bazy Royal Navy została 21 czerwca 1919 zatopiona przez własne załogi na rozkaz swojego dowódcy, admirała Ludwiga von Reutera.

</doc>
<doc id="334822" url="https://pl.wikipedia.org/wiki?curid=334822" title="Węglik glinu">
Węglik glinu

Węglik glinu (Al4C3) – nieorganiczny związek chemiczny z grupy węglików.
Otrzymywanie.
Węglik glinu otrzymuje się w reakcji pyłu węglowego (źródło węgla) z boksytem (źródło glinu) w temperaturze powyżej 2000 °C.
Właściwości chemiczne.
W kontakcie z wodą rozkłada się z wydzieleniem metanu i wodorotlenku glinu:
Związek wchodzi również w reakcję z kwasem solnym, produktami reakcji są metan i chlorek glinu:
Reakcje te są wykorzystywane w laboratoriach do generowania metanu, jednak ze względu na cenę węgliku glinu są zupełnie nieopłacalne w produkcji przemysłowej.
Wykorzystanie.
Węglik glinu wykorzystywany jest jako dodatek do materiałów ceramicznych, jako podłoże dla katalizatorów stosowanych w przemyśle oraz jako wypełniacz laminatów i tworzyw sztucznych.

</doc>
<doc id="334823" url="https://pl.wikipedia.org/wiki?curid=334823" title="Salma Hayek">
Salma Hayek

Salma Hayek, właśc. Salma Valgarma Hayek Jiménez-Pinault (ur. 2 września 1966 w Coatzacoalcos) – meksykańska aktorka, a także reżyserka i producentka filmowa.
Dzieciństwo.
Salma Hayek urodziła się 2 września 1966 w mieście Coatzacoalcos, w stanie Veracruz w Meksyku. Jest córką Diany Jiménez Mediny, śpiewaczki operowej i Samiego Hayek Domingueza związanego z przemysłem petrochemicznym, ma brata Samiego. Przodkowie ojca Salmy pochodzą z Libanu, a matki z Hiszpanii. Jej imię wywodzi się z języka arabskiego, gdzie słowo „salama” (w arab.: سلمى) oznacza pokój albo bezpieczeństwo. Salma jak i jej rodzina są wyznania katolickiego. W wieku 12 lat na własną prośbę została wysłana do Stanów Zjednoczonych do Grand Coteau, w stanie Luizjana, gdzie rozpoczęła naukę w katolickiej szkole Akademia Sacred Heart. Tam też zdiagnozowano u niej dysleksję. Dwa lata później została wydalona ze szkoły, ze względu na niestosowne zachowanie. Między innymi przestawiła w szkole wszystkie zegary o trzy godziny do tyłu. Wróciła do Meksyku, gdzie kontynuowała naukę. Salma po skończeniu szkoły dostała się na jeden z lepszych uniwersytetów meksykańskich – Uniwersytet Iberoamerykański, gdzie studiowała stosunki międzynarodowe. Jednakże wkrótce porzuciła studia i rozpoczęła karierę aktorską.
Kariera.
Salma Hayek jeszcze podczas studiów uczęszczała na zajęcia z aktorstwa. Swoją karierę zaczęła od gry w lokalnym teatrze, gdzie występowała między innymi w przedstawieniu dla dzieci o Alladynie – "Aladino y la lámpara maravillosa". Jej pierwszą rolą na ekranie była rola Fabioli w meksykańskiej telenoweli "Nuevo Amanecer". Jednakże status meksykańskiej top gwiazdy przyniosła jej dopiero rola Teresy w telenoweli "Teresa" emitowanej w 1990. Po zakończeniu emisji tej telenoweli zrezygnowała z pracy w telewizji i powróciła na scenę meksykańskiego teatru. Jednakże marząc o międzynarodowej karierze postanowiła w 1991 wyjechać do Stanów Zjednoczonych do Los Angeles w Kalifornii.
W Meksyku Salma Hayek była już uznaną gwiazdą, lecz w Los Angeles musiała zacząć karierę od początku. Uczęszczała na zajęcia do szkoły aktorskiej Stelli Adler, szkoliła swój język angielski. Początkowo grała w podrzędnych rolach. W 1995 zagrała Carolinę u boku Antonia Banderasa w filmie "Desperado", dzięki czemu zaistniała w Stanach Zjednoczonych. W 2000 Salma Hayek założyła wytwórnię filmową Ventanarosa, która zajmuje się produkcją filmów i seriali. W kolejnych latach zagrała m.in. w "Dogmie", "Polubić czy poślubić" oraz "Bardzo dzikim zachodzie". Jej życiowa rola to "Frida" z 2002. W filmie tym zagrała meksykańską malarkę Fridę Kahlo. Potem zagrała jeszcze w drugiej części "Desperado" oraz w komedii kryminalnej "Po zachodzie słońca" (2004).
W lutym 2004 Hayek została międzynarodową twarzą firmy kosmetycznej Avon. Produkty reklamowane przez Hayek należą głównie do serii zapachów Today Tomorrow Always.
Zasiadała w jury konkursu głównego na 58. MFF w Cannes (2005).
Pod koniec marca 2021 poinformowano o obsadzeniu Salmy Hayek w filmie "Dom Gucci" opowiadającym historię zabójstwa Maurizio Gucciego – wnuka potentata branży modowej Guccio Gucciego. Salma Hayek zagra w nim rolę Piny Auriemmy oskarżonej o współudział w zabójstwie. U boku Salmy Hayek pojawią się także Al Pacino, Jeremy Irons czy Jared Leto.
Życie prywatne.
Salma Hayek mówi płynnie czterema językami: angielskim, hiszpańskim, portugalskim i arabskim.
Aktorka była związana m.in. z Edwardem Nortonem i Joshem Lucasem. Od maja 2006 roku pozostaje w związku z Francois-Henri Pinault – prezesem firmy PPR i właścicielem klubu piłkarskiego Stade Rennais, synem miliardera François Pinaulta. 21 września 2007 roku przyszła na świat ich córka – Valentina Paloma. W walentynki 2009 roku w paryskim ratuszu wzięli skromny ślub cywilny. O ślubie wiedzieli jedynie najbliżsi przyjaciele i rodzina. 25 kwietnia 2009 w gmachu opery La Fenice w Wenecji para ponownie się pobrała. Tym razem ceremonia była oficjalna i wystawna, a wśród 150 gości znaleźli się m.in. Penélope Cruz, Ashley Judd, Antonio Banderas, Charlize Theron i Edward Norton. Wesele było utrzymane w konwencji karnawału, wszyscy goście mieli czarne i złote maski weneckie. Natomiast przyjęcie weselne odbyło się w Palazzo Grassi.
Salma Hayek jest również zaangażowana w działalność charytatywną. W szczególności działa ona na rzecz zwiększenia świadomości o przemocy wobec kobiet oraz przeciwko dyskryminacji imigrantów. W lutym 2006 roku przekazała 25 000 $ na schronisko dla maltretowanych kobiet w jej rodzinnym Coatzacoalcos oraz 50 000 $ na rzecz stowarzyszeń walczących z przemocą w rodzinie.

</doc>
<doc id="334824" url="https://pl.wikipedia.org/wiki?curid=334824" title="Cylinder (mechanika)">
Cylinder (mechanika)

Cylinder – element konstrukcji mechanicznej, wewnątrz którego porusza się tłok.
W każdym rozwiązaniu konstrukcyjnym cylinder spełnia równocześnie kilka zadań:
Zastosowanie.
Układ tłok-cylinder jest bardzo szeroko stosowany w technice. Do głównych zastosowań należy zaliczyć:
Cylinder w silniku spalinowym.
W konwencjonalnym silniku spalinowym cylinder jest tuleją (najczęściej wykonaną z żeliwa, stali lub duraluminium). W cylindrze wykonywana jest praca użyteczna poprzez spalenie w nim dawki paliwa. W silnikach czterosuwowych jest to jednolita tuleja (która może być integralną częścią bloku silnika lub być wymienną), natomiast w dwusuwowych jednostkach wykonane są kanały: ssący, wydechowy oraz (najczęściej dwa) przepłukujące. W silnikach chłodzonych powietrzem cylindry wykonane są z użebrowaniem zewnętrznym, aby zwiększyć powierzchnię oddawania ciepła. Natomiast przy chłodzeniu cieczą wykonane są specjalne kanały, którymi ciecz krąży wokół cylindra (cylindrów).
Cylinder jest przykryty od strony komory spalania głowicą, w której w zależności od konstrukcji mogą znajdować się otwory dolotowe i wylotowe z gniazdami zaworowymi, świece zapłonowe, wtryskiwacze i świece żarowe. Z drugiej strony przestrzeń pod tłokiem przechodzi w przestrzeń skrzyni korbowej.
W początkowym okresie konstruowania silników spalinowych stosowane było również prostsze rozwiązanie, czyli tzw. cylinder ślepy, będący cylindrem nierozbieralnym, zintegrowanym z głowicą w postaci jednego wspólnego odlewu.
W celu zmniejszenia oporów ruchu pomiędzy parą cierną cylinder-tłok (pierścienie tłokowe) stosuje się różne techniki, takie jak: smarowanie, kształtowanie topografii powierzchni (np. chropowatość) czy dobór materiałów w parze ciernej zapewniający niski współczynnik tarcia. Jedną z obróbek powierzchni cylindrów tłokowych jest powlekane materiałami o dużej wytrzymałości na ścieranie i małym współczynniku tarcia z partnerem ciernym. Są to m.in. powłoki z węgla w postaci diamentopodobnej.

</doc>
<doc id="334829" url="https://pl.wikipedia.org/wiki?curid=334829" title="Jerzy Fryderyk I">
Jerzy Fryderyk I



</doc>
<doc id="334831" url="https://pl.wikipedia.org/wiki?curid=334831" title="Bizon (kombajn rolniczy)">
Bizon (kombajn rolniczy)

Bizon – kombajn rolniczy produkcji polskiej służący do zbioru zbóż, rzepaku, kukurydzy, słonecznika i innych roślin nasiennych. Kombajny zbożowe pod marką Bizon, produkowane były przez Fabrykę Maszyn Żniwnych w Płocku w latach 1970–2004. Nazwy modelu uzależniona była od szerokości zespołu żniwnego, młocarni (zespołu młócącego), pojemności zbiornika ziarna oraz mocy silnika napędowego.
Ostatnie 30 szt. kombajnów zbożowych o nazwie handlowej Bizon Rekord Z058 zostało wyprodukowane przez spółkę New Holland Bizon w Płocku w styczniu 2004 r.
Kombajny Bizon były eksportowane do: Białorusi, Brazylii, Czechosłowacji, Danii, Finlandii, Grecji, Iranu, Irlandii, Hiszpanii, Pakistanu, Stanów Zjednoczonych, Syrii, Szwecji, Ukrainy, Węgier, Wielkiej Brytanii, Włoch i innych. Nie zrealizowano eksportu do Tunezji.
Wytrzymały i wydajny silnik zastosowany w kombajnie oraz dostępność części zamiennych sprawiają, że pomimo upływu lat kombajny te są wciąż cenione przez rolników i po dziś dzień obecne na polskich polach. Te cechy, jak i m.in. charakterystyczny odgłos pracy silnika na wyższych obrotach czy kształt Bizona (szczególnie modeli „Super” – Z-050 oraz Z-056) wypracowały mu status jednej z najważniejszych maszyn w historii polskiej motoryzacji, jak i miano prawdziwej legendy polskiej wsi.
Lista modeli.
Produkowane modele:
W 1997 roku na Ukrainie w Kowlu powstało Wspólne Ukraińsko-Polskie Przedsiębiorstwo „Bizon-Ukraina” (Спільне українсько-польське підприємство „Бізон-Україна”). Spółkę założyła Bizon sp. z o.o. w Płocku oraz OTA „Kowelselmasz” (ВАТ „Ковельсільмаш”), na obszarze której powstała montownia. Docelowo spółka miała montować 2000 kombajnów Bizon Ukraina Z058 (Бізон Україна Z058) z części dostarczanych przez BIZON Sp.z o.o. w Płocku. Przedsięwzięcie skończyło się niepowodzeniem, zmontowano 8 szt.
Produkcja Bizonów została zaprzestana w maju 2004, po przystąpieniu Polski do Unii Europejskiej, ze względu na konstrukcję. Kombajny nie spełniały wymagań norm europejskich w zakresie: poziomu drgań i hałasu na stanowisku operatora oraz emisji spalin silnika napędowego.
W roku 2006 firma Case New Holland, m.in. po naleganiach samej załogi, powróciła do nazwy Bizon dla kombajnu TC54. Po wprowadzeniu nowej linii kombajnów zbożowych serii TC5000, nazwę Bizon otrzymał najmniejszy z rodziny, czyli New Holland TC5040 Bizon, którego produkcja zakończyła się w 2012 roku.
Z055.
Kombajnów Bizon America zostało wyprodukowanych zaledwie dwadzieścia kilka sztuk. Wszystkie wyjechały do Skandynawii. Kombajn był produkowany w 1975 roku, miał już rozkładaną hydraulicznie rurę wysypową, czujniki strat, szerokie ogumienie, kabinę z przesuwanymi drzwiami, a przede wszystkim charakterystyczny duży zbiornik ziarna, mieszczący 3 tony pszenicy, czyli prawie dwukrotnie więcej niż w Bizonie Super. Pojemność zbiornika była w nim wykorzystywana, częściowo z uwagi na fakt, iż montowany krótki skośny ślimak zasypywał ziarno tylko na środek zbiornika.
Z056.
Kombajn Z-056, opracowany jako następca kombajnu Z-050 w typie „Super”, jest przeznaczony do zbioru z pnia czterech podstawowych zbóż, rzepaku i niektórych roślin strączkowych. Zastosowanie podbieracza pokosów umożliwia zbiór metodą dwufazową. Kombajn jest przystosowany do montowania odpowiednich adapterów, co rozszerza zakres zastosowania kombajnu do zbioru innych kultur nasiennych, jak kukurydza, słonecznik, trawy i koniczyna. Kombajny Z056/5 mogły być fabrycznie wyposażone w rozdrabniacz słomy.
Parametry:
Z057.
Kombajn zbożowy Z057 jest przeznaczony do zbioru zbóż i innych kultur nasiennych. Kombajn ma nadbudowane na ramie młocarni urządzenie 4-rozsypowe do odbioru ziarna na worki. Napełniane worki zsuwa się rynną na pole. Sterowanie poszczególnymi mechanizmami kombajnu odbywa się za pomocą dźwigni znajdującej się na pomoście kierowcy.
Budowa i dane techniczne.
Koło kierownicy o nastawnym pochyleniu oraz regulowany i dobrze amortyzowany fotel operatora zapewniają wygodną pracę. Zespół żniwny jest odciążony hydraulicznie i całkowicie sterowany podczas biegu maszyny. Odciążenie zespołu żniwnego akumulatorem hydrauliczno-gazowym ułatwia kopiowanie nierówności terenu. Nagarniacz o specjalnej konstrukcji listew jest napędzany przekładnią bezstopniową sterowaną hydraulicznie, co umożliwia dobranie najkorzystniejszych obrotów w zależności od warunków polowych i prędkości jazdy. Pomost kierowcy i stanowisko workowania są osłonięte daszkami przeciwsłonecznymi. Hydrauliczny system sterowania oraz bezstopniowa regulacja prędkości jazdy zapewniają kierowcy lekką pracę i jazdę nawet w najcięższych warunkach polowych. Przepustowość kombajnu 5 kg/s, czystość ziarna powyżej 98,5%. Obsługę kombajnu stanowią dwie osoby.
Z058.
Bizon Rekord Z 058, to najpopularniejszy kombajn z rodziny Bizon, od 1995 roku malowany na niebiesko, w tym roku zmodernizowano także system chłodzenia silnika (duża chłodnica), gruntownie zmodernizowany na przełomie 1999 i 2000 roku przez NH. Przeznaczony jest do zbioru podstawowych zbóż, kukurydzy, rzepaku, słonecznika, ryżu oraz traw i koniczyny. Ostatnie produkowane Rekordy miały malowane felgi i dach kabiny w kolorze całego kombajnu.
Najnowocześniejsze rozwiązania konstrukcyjne, takie jak:
Komfortowe warunki pracy zapewnia kombajniście przestronna, szczelna i dobrze wyciszona kabina.
Nadmuchiwane powietrze oczyszczane jest przez filtr kabinowy powietrza.
Duża powierzchnia przedniej szyby ułatwia obserwację zespołu żniwnego i listwy nożowej.
W późniejszych modelach montowano komputer pokładowy na bieżąco informujący m.in. o: stratach ziarna, poślizgach pasów, prędkości jazdy, wielkości skoszonej powierzchni oraz innych istotnych parametrach. Możliwość zamontowania klimatyzacji oraz urządzenia grzewczego podwyższa komfort pracy w zależności od warunków pogodowych.
Na życzenie, na tylnej części osłony wylotowej kombajnu montowany jest rozdrabniacz, który tnie słomę na odcinki długości 30–100 mm. i rozrzuca ją równomierną warstwą na powierzchni pola.
W skład standardowego wyposażeniu kombajnu wchodzi wózek do transportu zespołu żniwnego, ułatwiający poruszanie się po drogach publicznych.
Z060, Z083 (Gigant).
Podstawowe dane techniczne
– przód: 23,1/18 × 28(10PR) cal
– tył: 12 × 18 (8PR) cal
– Moc silnika: 162 kW (220KM)
– długość: 1510 cm
– szerokość: 317 cm
– wysokość: 400 cm

</doc>
<doc id="334836" url="https://pl.wikipedia.org/wiki?curid=334836" title="Paul Bosvelt">
Paul Bosvelt

Paul Bosvelt (ur. 26 marca 1970 w Doetinchem) – holenderski piłkarz, grający na pozycji pomocnika.
Bosvelt jest wychowankiem małego klubu SC Doesburg. Pierwszym profesjonalnym klubem był Go Ahead Eagles, z którym awansował w sezonie 1991–1992 do Eredivisie. W barwach swojego klubu grał przez 2 sezony, po czym przeszedł do silniejszego FC Twente, w którym regularnie przez 3 lata zdobywał po 7 bramek w sezonie. Wiadomym było, że zainteresuje się nim ktoś z "Wielkiej Trójki": AFC Ajax, PSV Eindhoven czy Feyenoord. Bosvelt ostatecznie trafił do tego trzeciego klubu. W Feyenoordzie również spisywał się bardzo dobrze. Był czołową postacią środkowej linii. Przez 6 lat (1997–2003) Bosvelt rozegrał w czerwono-białych barwach 167 meczów, strzelając 36 goli. Jako kapitan wzniósł jako pierwszy zdobyty w 2002 roku Puchar UEFA. Ma także na koncie jeden tytuł Mistrza Holandii w 1999 roku. W 2003 roku Bosvelt opuścił Holandię i trafił do Premier League do Manchesteru City. Przez 2 sezony rozgrywając w tamtejszej lidze 53 mecze i zdobywając 2 gole. Od lata 2005 do 2007 roku Bosvelt był zawodnikiem sc Heerenveen.
W reprezentacji Holandii Bosvelt zadebiutował 29 marca 2000 roku w zremisowanym 2-2 meczu z Belgią. Obecnie już zakończył reprezentacyjną karierę którą zakończył na Euro 2004 po przegranym 2-3 meczu z Czechami. Jego dorobek w narodowych barwach to 24 mecze, w których nie zdobył gola.

</doc>
<doc id="334837" url="https://pl.wikipedia.org/wiki?curid=334837" title="Borki (Radom)">
Borki (Radom)

Borki – dzielnica Radomia, dawniej podradomska wieś. Sąsiaduje z Halinowem, Plantami, Wośnikami, Żakowicami, Zamłyniem i Starym Miastem. Ograniczona od zachodu rzeką Mleczną, Zalewem Borki; od południa ulicami: Suchą, Sosnową i Tartaczną; od wschodu: Torową i Tytoniową.
Historia.
Niegdyś folwark podmiejski. W latach międzywojennych zaczęła się pojawiać na terenie dzielnicy niska zabudowa mieszkalna i przemysłowa. Powstała kolonia domów robotniczych im. Bolesława Limanowskiego. Wzniesiono zabudowania Fabryki Wyrobów Rymarskich Kromołowskiego i kościół pw. św. Teresy. Sieć drogowa została stworzona w oparciu o istniejące już drogi polne.
Niestety struktura komunikacyjna w obrębie dzielnicy w znacznym stopniu utrwaliła się. Zabudowa wielorodzinna zaczęła pojawiać się po II wojnie światowej. W latach 60. XX wieku rozpoczęto budowę wielkiego osiedla, na terenie którego obok tradycyjnej zabudowy 5-kondygnacyjnej wzniesiono również szereg wieżowców 11-kondygnacyjnych (Osiedle Borki I według projektu Józefa Kopery i Barbary Rosy). Inwestycję zakończono w 1971. Równocześnie szybko rosła liczba mieszkańców. W 1960 wynosiła ona 5616 osób, a w 1968 już 8949. W 1973 przystąpiono do budowy kolejnej części osiedla mieszkaniowego na Borkach (Osiedle Borki II). Inwestycję zakończono w 1975. W 1974 zrealizowano pierwszy, krótki odcinek szerokiej alei nazwanej później ulicą Maratońską. Budowę arterii dokończono po odzyskaniu przez Radom statusu miasta wojewódzkiego. Równocześnie w czynie społecznym urządzono duży zbiornik rekreacyjny, Zalew Borki. W dzielnicy istnieje popadający w ruinę budynek po browarze Saskich oraz zbudowany od podstaw budynek Karszów (obecnie restauracja „Karszówka”).
Turystyka.
Przez Borki przebiega zielony pieszy szlak turystyczny Rożki PKP – Pionki Zachodnie PKP (począwszy od mostu przy ul. Suchej wzdłuż rzeki Mlecznej, przez molo i dalej wzdłuż wschodniego brzegu Zalewu Borki, przez tamę i znów wzdłuż rzeki, następnie ulicami Podhalańską, Maratońską, Bagienną przez łąki wzdłuż rzeki Mlecznej do grodziska Piotrówka na Starym Mieście).
Ważniejsze obiekty.
Kościół.
Kościół wybudowano w latach 1938–1965 dzięki staraniu ks. Andrzeja Łukasika. Konsekracji świątyni dokonał 4 października 1964 Sługa Boży bp Piotr Gołębiowski. Kościół był restaurowany w 1984 z inicjatywy ks. Lucjana Wojciechowskiego i w 2005 pod kierunkiem ks. inf. Jerzego Banaśkiewicza. Kościół wzniesiony został w stylu neoromańskim, w planie prostokąta, jest murowany z kamienia i czerwonej cegły.
Cmentarz.
Cmentarz rzymskokatolicki mieści się przy ulicy Bolesława Limanowskiego. Został założony w 1812. Ogrodzony murem, systematycznie rozbudowywany. Miejsce pochówku zasłużonych dla oświaty i kultury polskiej oraz powstańców i żołnierzy walczących o wolną Polskę.
Oświata.
Na terenie Borek znajdują się:
Sport i rekreacja.
W dzielnicy Borki położony jest MOSiR Ośrodek Wypoczynkowy „Borki” nad zalewem o tej samej nazwie. Na terenie ośrodka znajdują się: domki kempingowe, boiska do gry w piłkę siatkową oraz wypożyczalnia sprzętu sportowego i wodnego. Miejsce imprez i koncertów (występowali m.in. Kate Ryan, Kayah).
Komunikacja miejska i transport.
Na Borki można dojechać liniami autobusów: 1, 7, 8, 10, 11, 12, 13, 14, 16, 17, 25 oraz każdym kursem zjazdowym komunikacji miejskiej. Przez Borki ulicami: Maratońską i 1905 r. przebiega droga krajowa nr 12 Łęknica (Niemcy) – Dorohusk-Berdyszcze (Ukraina); natomiast przy ulicy Łukasika ma swój początek trasa drogi wojewódzkiej nr 744 do Starachowic.

</doc>
<doc id="334842" url="https://pl.wikipedia.org/wiki?curid=334842" title="Projekt">
Projekt



</doc>
<doc id="334844" url="https://pl.wikipedia.org/wiki?curid=334844" title="Protokół drzewa rozpinającego">
Protokół drzewa rozpinającego

Protokół drzewa rozpinającego, protokół drzewa opinającego, STP (od ang. "Spanning Tree Protocol") – protokół komunikacyjny wykorzystywany przez sieci komputerowe (np. LAN) w drugiej warstwie modelu sieciowego OSI, opracowany przez Instytut Inżynierów Elektryków i Elektroników (IEEE) i opisany w dokumencie IEEE 802.1D.
STP obsługiwany jest przez przełączniki (ang. "network switch") i mostki sieciowe (ang. "network bridge"). Stworzony dla zwiększenia niezawodności środowisk sieciowych, umożliwia on konfigurację tych urządzeń w sposób zapobiegający powstawaniu cykli.
Protokół ten tworzy graf bez cykli (drzewo) i ustala zapasowe łącza, w trakcie normalnej pracy sieci blokuje je tak, by nie przekazywały one żadnych danych, wykorzystywana jest tylko jedna ścieżka, po której może odbywać się komunikacja. Na szczycie grafu znajduje się główny przełącznik tzw. korzeń (ang. "root"), zarządzający siecią. Korzeniem zostaje przełącznik na podstawie identyfikatora. W momencie gdy STP wykryje problem, np. zerwany link, rekonfiguruje sieć, uaktywniając łącze zapasowe; potrzebuje na to od 30 do 60 sekund.
Między sobą przełączniki komunikują się, rozgłaszając ramki BPDU (ang. Bridge Protocol Data Unit).
Podstawowe zasady pracy mostu są takie same, jak przełącznika. Tak samo przełącznik jak most, uczy się na podstawie adresów źródłowych MAC (ang. "media access control address") ramek, a przełącza je na podstawie adresów docelowych. Również zasady przełączania jak i działania algorytmów spanning-tree są identyczne. Różnice między przełącznikiem a mostem to:
Porty przełącznika w topologii STP przyjmują pięć stanów, od których zależy, w jaki sposób protokół MAC przetwarza i transmituje ramki:
Poprawkami do STP są protokoły:

</doc>
<doc id="334847" url="https://pl.wikipedia.org/wiki?curid=334847" title="Kozłkowate">
Kozłkowate

Kozłkowate ("Valerianaceae" Batsch) – rodzina roślin zielnych należąca do rzędu szczeciowców ("Dipsacales" Dumort.). Należy tu 15–17 rodzajów (w zależności od ujęcia systematycznego) skupiających 315 gatunków. Rośliny te występują głównie na półkuli północnej, ale także w Ameryce Południowej, w Afryce, w Azji południowo-wschodniej. 
Systematyka.
Rodzina stanowiąca jedną z linii rozwojowych w obrębie rzędu szczeciowców "Dipsacales" w grupie "euasterids II" wchodzącej w skład kladu astrowych ("asterids") należącego do dwuliściennych właściwych ("eudicots"). Rodzina siostrzana dla szczeciowatych "Dipsacaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Dipsacanae" Takht., rząd szczeciowce ("Dipsacales" Dumort.), rodzina kozłkowate ("Valerianaceae" Batsch).

</doc>
<doc id="334850" url="https://pl.wikipedia.org/wiki?curid=334850" title="Związek Latyński">
Związek Latyński

Związek Latyński – związek polityczny trzydziestu plemion autochtonicznych Półwyspu Apenińskiego na czele z Latynami. Utworzony pod koniec VI wieku p.n.e. przetrwał do 496 roku p.n.e., kiedy to został pokonany przez Rzymian w bitwie nad jeziorem Regillus. W roku 493 związek zmuszony został do przymierza z Rzymem i utworzenia nowej Ligi Latyńskiej na zasadzie równorzędności wszystkich członków. Sojusz przetrwał do 340 roku, kiedy wybuchła wojna latyńska. Jej celem było uzyskanie przez Latynów suwerenności. Konflikt zakończył się w 338 roku klęską Związku Latyńskiego. Następstwem tego wydarzenia było całkowite rozwiązanie Związku i zagarnięcie przez Rzym terenów do niego należących.

</doc>
<doc id="334851" url="https://pl.wikipedia.org/wiki?curid=334851" title="Celtic Park">
Celtic Park

Celtic Park – stadion piłkarski w Glasgow, w Szkocji. Jest to główny stadion klubu piłkarskiego Celtic F.C. Pojemność stadionu wynosi 60 355 widzów.
Stadion nazywany jest przez kibiców Parkhead lub Paradise.
Celtic przeniósł się z "rdzennego" Celtic Park do obecnego miejsca w 1892. Stadion przeszedł 4 remonty. W trakcie jednego z nich w 1988, powstało charakterystyczne wejście z czerwonej cegły prowadzące na trybunę główną. Ostatnia modernizacja miała miejsce w połowie lat 90. i miała na celu przystosowanie stadionu do norm wyznaczonych przez Raport Taylora. Projektantem trybuny głównej był Archibald Leitch, architekt, który zaprojektował również stadiony klubów: Rangers F.C., Sunderland A.F.C. czy Everton F.C.
Stadion składa się z czterech trybun:
Dla kibiców gości przewidziana jest trybuna East Stand.
Na stadionie tym znajduje się 96 miejsc dla kibiców gospodarzy i 10 dla fanów gości, poruszających się na wózkach inwalidzkich. W zachodniej części trybun znajduje się pięć specjalistycznych toalet, a we wschodniej dwie dla kibiców niepełnosprawnych. W części East Stand jest ulokowana siedziba policji, natomiast w sekcji South Stand mieści się muzeum Celtic F.C.
W 1938 stadion Celtic zaliczył największą liczbę kibiców: 92 000, kiedy grał przeciwko Rangers. Wynajem stadionu jest możliwy.

</doc>
<doc id="334854" url="https://pl.wikipedia.org/wiki?curid=334854" title="Trenton (ujednoznacznienie)">
Trenton (ujednoznacznienie)



</doc>
<doc id="334856" url="https://pl.wikipedia.org/wiki?curid=334856" title="Bóg w buddyzmie">
Bóg w buddyzmie

Buddyzm – jest religią (lub systemem filozoficzno-etycznym), w której pojęcie Boga osobowego odgrywa drugorzędne (bądź nawet żadne) znaczenie, zaś ostatecznym celem wszystkich buddystów jest osiągnięcie oświecenia i wyzwolenie z kręgu kolejnych wcieleń. Zasadniczym zagadnieniem, które umożliwia ostatecznie osiągnięcie owego oświecenia przez wszystkie czujące istoty, czyli doskonałego stanu Buddy, jest natomiast idea Siunjaty. Z dogmatem Boga „Stwórcy” nie można pogodzić np. nauk o karmie i reinkarnacji. Niemniej, buddyzm nie jest religią całkowicie pozbawioną idei o możliwości istnienia istot w Samsarze „Świecie Cierpienia” zwanych bogami, a w różnych jego wersjach znaleźć można zarówno doktryny całkowicie nieteistyczne, ale z elementami występowania abstrakcyjnego absolutu (np. natura Buddy, Dharmakaja), jak i mentalistyczne, zabarwione panteizmem.
To co jest znamienne, buddyzm nie kładzie nacisku na filozoficzne spekulacje, ale na bezpośrednie doświadczenie pochodzące z unikatowych praktyk umożliwiających wgląd w naturę rzeczywistości i umysłu, natury, która tylko teoretycznie wydaje się być „absolutem”, a ostatecznie przekracza wszelkie konceptualne wyobrażenia.
Buddyjski tekst "Buddhacarita" z II w. n.e. zawiera fragmenty, które w sposób filozoficzny obalają możliwość istnienia pozaświatowego Absolutu i Boga-Stwórcy.
Wczesne szkoły buddyjskie i theravada.
W świętych pismach buddyzmu (sutty) Budda kpi z braminów (członków ówczesnej kasty kapłańskiej), twierdząc, że nie spojrzeli oni na Brahmę, a mimo to chcą nauczać innych jak osiągnąć jedność z tym, czego nigdy nie widzieli. Nazywa on ich mowy „głupią gadaniną” i „idiotycznymi, czczymi, pustymi słowami o niczym” ("Digha-Nikaya No. 13, Tevijja Sutta"). Nie zaprzecza on jednakże istnieniu Brahmy, lecz jedynie ukazuje głupotę tych przewodników duchowych, którzy chcą prowadzić innych tam, gdzie sami nigdy nie dotarli.
Brahma, choć Budda nie przeczy jego istnieniu, nie jest uważany przez Buddę za władcę, wszechwiedzącego, wszechmocnego Boga-Stworzyciela. Brahma, tak jak inne dewy, podlega procesowi zmian, upadku i śmierci. W cyklu narodzin i śmierci ("samsarze"). Zamiast wierzyć w takiego Boga, który według wierzeń buddystów, w rzeczywistości sam nie może uchronić się od ułudy i śmierci, ludzie mądrzy powinni oddać się praktyce "Dharmy" (prawdy duchowej) nauczanej przez Buddę, w której właściwy pogląd, właściwe myślenie, właściwa mowa, właściwe działanie, właściwe życie, właściwy wysiłek, właściwa uwaga i właściwa medytacja są najważniejsze i prowadzą do duchowego wyzwolenia.
Budda krytykował wiele poglądów jemu współczesnych i odrzucał je – np. wiarę w to, że wszystko jest ściśle zdeterminowane przez przeszłe czyny ("pubbe katahetu"), wiarę w totalny brak przyczynowości ("ahetu appaccaya"), albo wiarę, że wszystko dzieje się za sprawą wszechmogącego Boga ("issaranimmaanahetu") – nazywając je doktrynami o niedziałaniu ("akiriyavaada"), sprzecznymi z Dharmą.
„Pojęcie Boga” nie wchodzi w skład doktryny Buddy nauczanej w sutrach (albo „agamach”), a mającej na celu wyzwolenie od cierpienia. Niektórzy jednak widzą w pojęciu „królestwa Nirwany, w którym nie ma śmierci” ślady ponadosobowego, transcendentnego Absolutu (patrz: Natura Buddy).

</doc>
<doc id="334860" url="https://pl.wikipedia.org/wiki?curid=334860" title="Richard Winters">
Richard Winters

Richard D. Winters (ur. 21 stycznia 1918 w Lancaster, zm. 2 stycznia 2011 w Campbelltown w stanie Pensylwania) – amerykański oficer, trzeci dowódca kompanii E, drugiego batalionu, 506 Pułku Piechoty Spadochronowej, będącego częścią 101 Dywizji Powietrznodesantowej Armii Stanów Zjednoczonych podczas II wojny światowej.
Jego losy zostały ukazane w serialu "Kompania braci" z Damianem Lewisem w roli głównej, opartym na książce Stephena Ambrose’a o tym samym tytule.
W czasie wojny otrzymał Krzyż za Wybitną Służbę.
Napisania jego biografii podjął się Larry Alexander w książce "Największy brat • Życie majora Dicka Wintersa, dowódcy Kompanii braci" (pol. wyd. Magnum 2006). W tym samym roku na rynku amerykańskim ukazała się autobiografia Wintersa (napisana przy pomocy Cole’a C. Kingseeda) pt. "Beyond Band of Brothers • The War Memoirs of Major Dick Winters" (pol. wyd. Napoleon V 2018 "Poza kompanią Braci. Wspomnienia wojenne majora Dicka Wintersa").

</doc>
<doc id="334866" url="https://pl.wikipedia.org/wiki?curid=334866" title="Aishwarya Rai">
Aishwarya Rai

Aishwarya Rai Bachchan (tulu: ಐಶ್ವರ್ಯಾ ರೈ, hindi: ऐश्वर्या राय; ur. 1 listopada 1973 w Mangaluru w stanie Karnataka; pseudonim Ash) – indyjska aktorka filmowa i modelka. Występowała w wielu popularnych bollywoodzkich filmach.
Życiorys.
Studiowała architekturę, ma za sobą naukę indyjskiego tańca klasycznego.
W 1994 roku zajęła drugie po Sushmicie Sen miejsce w konkursie Miss India – wyjechała reprezentować Indie w konkursie Miss World, który wygrała. W Indiach, które posiadają największą kinematografię na świecie, tego rodzaju sukces jest często przepustką do filmowej kariery (np. Sushmita Sen, Priyanka Chopra). W 2002 roku zaczęła zdobywać popularność również na Zachodzie, odkąd film "Devdas" (reż. Sanjay Leela Bhansali) został zaprezentowany na 55. MFF w Cannes. Zaczęła wtedy dostawać propozycje od zachodnich filmowców, podpisała także kontrakt z L’Oréal. Zasiadała również w jury konkursu głównego na 56. MFF w Cannes (2003).
Od 20 kwietnia 2007 żona indyjskiego aktora Abhisheka Bachchana. 16 listopada 2011 urodziła w Bombaju swoje pierwsze dziecko, dziewczynkę Aaradhyę.

</doc>
<doc id="334868" url="https://pl.wikipedia.org/wiki?curid=334868" title="Król Słońce">
Król Słońce



</doc>
<doc id="334869" url="https://pl.wikipedia.org/wiki?curid=334869" title="Prawdzic">
Prawdzic



</doc>
<doc id="334871" url="https://pl.wikipedia.org/wiki?curid=334871" title="Alternative rock">
Alternative rock



</doc>
<doc id="334875" url="https://pl.wikipedia.org/wiki?curid=334875" title="E.e.cummings">
E.e.cummings



</doc>
<doc id="334880" url="https://pl.wikipedia.org/wiki?curid=334880" title="Smoła pogazowa">
Smoła pogazowa

Smoła pogazowa, smoła węglowa, dawniej: maź pogazowa – smoła otrzymywana w wyniku odgazowania węgla kamiennego w temperaturze około 1000 °C. Jest jednym z produktów ubocznych (ok. 3–5% masy surowego węgla) z produkcji koksu z węgla kamiennego, dawniej również była produktem ubocznym z produkcji gazu świetlnego. Jest wydzielana z surowego gazu koksowniczego, w którym pary smoły występują w stężeniach rzędu 100 g/m³. Smoła pogazowa znajduje zastosowanie w lecznictwie jako produkt standaryzowany pod nazwą „prodermina”.
W temperaturze pokojowej smoła węglowa to czarna, mazista ciecz o intensywnym zapachu, o gęstości 1,19-1,24 kg/dm³.
Jest mieszaniną wielu (co najmniej 300) związków organicznych, dlatego zwykle jest poddawana dalszej destylacji na frakcje o określonym składzie i określonych właściwościach.
Z szeroko stosowanej destylacji retortowo-kolumnowej uzyskuje się różne frakcje olejów smołowych i 50–60% pozostałości w formie paku.
Najczęściej wydzielane frakcje olejów smołowych według wzrastających temperatur wrzenia i gęstości w 20 °C (uwaga: podane wartości są orientacyjne, ponadto różne źródła nie zawsze stosują jednakowy podział, a dokładne zakresy temperatur są dobierane dla konkretnej instalacji przemysłowej, konkretnego surowca i żądanego produktu):

</doc>
<doc id="334884" url="https://pl.wikipedia.org/wiki?curid=334884" title="Szczeciowate">
Szczeciowate

Szczeciowate ("Dipsacaceae" Juss.) – rodzina roślin okrytonasiennych z rzędu szczeciowców ("Dipsacales"). Zalicza się tu w zależności od ujęcia systematycznego około 290 gatunków skupionych w 8–11 rodzajów. Rośliny tu należące to byliny z główkowatymi kwiatostanami, liśćmi naprzeciwległymi i suchymi owocami zawierającymi pojedyncze nasiono.
Systematyka.
Rodzina stanowiąca jedną z linii rozwojowych w obrębie rzędu szczeciowców "Dipsacales" w grupie "euasterids II" wchodzącej w skład kladu astrowych ("asterids") należącego do dwuliściennych właściwych ("eudicots"). Rodzina siostrzana dla kozłkowatych "Valerianaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Dipsacanae" Takht., rząd szczeciowce ("Dipsacales" Dumort), rodzina szczeciowate ("Dipsacaceae" Juss.).

</doc>
<doc id="334891" url="https://pl.wikipedia.org/wiki?curid=334891" title="D2">
D2

 
Miejsca:
Inne:

</doc>
<doc id="334892" url="https://pl.wikipedia.org/wiki?curid=334892" title="D4">
D4



</doc>
<doc id="334893" url="https://pl.wikipedia.org/wiki?curid=334893" title="D3">
D3

 

</doc>
<doc id="334895" url="https://pl.wikipedia.org/wiki?curid=334895" title="D8">
D8



</doc>
<doc id="334896" url="https://pl.wikipedia.org/wiki?curid=334896" title="Psychologia ogólna">
Psychologia ogólna

Psychologia ogólna – jeden z najważniejszych działów psychologii, badający psychikę człowieka i jej ogólne prawa. 

</doc>
<doc id="334897" url="https://pl.wikipedia.org/wiki?curid=334897" title="Tempe">
Tempe



</doc>
<doc id="334898" url="https://pl.wikipedia.org/wiki?curid=334898" title="A17">
A17



</doc>
<doc id="334899" url="https://pl.wikipedia.org/wiki?curid=334899" title="A15">
A15



</doc>
<doc id="334901" url="https://pl.wikipedia.org/wiki?curid=334901" title="A20">
A20



</doc>
<doc id="334902" url="https://pl.wikipedia.org/wiki?curid=334902" title="A13">
A13



</doc>
<doc id="334903" url="https://pl.wikipedia.org/wiki?curid=334903" title="Kostarowce">
Kostarowce

Kostarowce – wieś w Polsce położona w województwie podkarpackim, w powiecie sanockim, w gminie Sanok.
W 2011 wieś liczyła 761 mieszkańców.
W miejscowości znajduje się dom ludowy oraz lokalne koło gospodyń wiejskich, któremu przewodniczy Agata Hydzik. Wieś posiada kanalizację. Od roku 1957 działalność rolniczą prowadzi w miejscu nieprzerwanie RSP „Rozwój” licząca 60 członków. Na majątek spółdzielni składa się m.in. 300 ha ziemi uprawnej.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego. W latach 1975–1998 miejscowość administracyjnie należała do województwa krośnieńskiego.
Do roku 1772, Ziemia sanocka, powiat sanocki, województwo ruskie, następnie do roku 1918 w powiecie sanockim w austriackiej prowincji Galicja.
Historia.
Prawdopodobnie jest to wieś służebna grodu sanockiego lokowana przez księcia Bolesława Jerzego Trojdenowicza w dolinie potoku Różowego, podobnie jak pobliskie Jurowce, które swoją nazwę mogły wziąć od imienia księcia, czy Czerteż, który swoją nazwę wziął od gwarowego słowa „czerteżnyki”, tj. rzemieślnicy. Nazwa Kostarowce może pochodzić od określenia „kostyhrowci” – gracze w kości, komicy, artyści.
W połowie XIX wieku właścicielem posiadłości tabularnej Kostarowce był Władysław Urbański. W roku 1880 wieś liczyła 1047 mieszkańców, w tym 206 katolików, 671 unitów oraz 169 osób deklarujących inne wyznania. Pod koniec XIX w. większościowa własność należała do Zenona Słoneckiego. W 1905 Stanisław i Seweryn Słoneccy posiadali we wsi obszar 281 ha. W 1911 właścicielem tabularnym był Stanisław Słonecki, posiadający 281 ha.
Po odzyskaniu przez Polskę niepodległości i utworzeniu II Rzeczypospolitej właścicielem dóbr w Kostarowcach był Leon Aschheim. Po wybuchu II wojny światowej rządcą majątku we wsi został Stefan Pajączkowski.
Z Kostarowiec pochodził kmdr prof. dr hab. Bolesław Hydzik.
Religia.
Pierwszym dokumentem pisanym, w którym występuje nazwa Kostarowce, jest akt uposażenia obejmującej kilka wsi parafii w Strachocinie, wystawiony w roku 1390. W akcie tym wymieniony jest kościół wybudowany „na polach wsi Kostarowce”, zaś ofiarowane proboszczowi „jeden łan frankońskiej miary ziemi przysposobionej i wykarczowanej oraz pole położone z tyłu za wymienionym kościołem” także znajdowały się na terenie Kostarowiec. W XIX i XX w. kościół należał do łacińskiej parafii w Strachocinie.
Wzmianka o pierwszej kostarowskiej cerkwi pochodzi z roku 1440. Obecną, drewnianą, pw. św. Symeona Stupnika (Szymona Słupnika) wybudowano w roku 1872. Po przesiedleniu greckokatolickich mieszkańców, została ona przekazana parafii strachockiej. Od listopada 2013 pełni funkcję kościoła parafialnego i nosi (dekretem ks. kard. Wyszyńskiego) wezwanie Narodzenia Najświętszej Marii Panny. Trójdzielna, zestawiona z kwadratowych członów składa się z zamkniętego trójbocznie prezbiterium, szerszej nawy, babińca zwieńczonego czworoboczną wieżą i przedsionka poprzedzającego budowlę od zachodu. Przerobione w 1931 roku dachy zdobią nad nawą i prezbiterium dwie wieżyczki sygnaturek o kopulastych, krytych blachą hełmach. Wewnątrz zachowało się oryginalne wyposażenie, w tym ikonostas z XIX wieku. W 1987 roku cerkiew została rozbudowana. W XIX oraz XX wieku cerkiew należała do parafii greckokatolickiej w Czerteżu.
Etnografia.
Według spisu z 1938 roku w Kostarowcach mieszkało 1040 grekokatolików i 220 rzymskich katolików. Obecnie wieś jest jednolita etnicznie. Praktycznie wszyscy jej mieszkańcy, w liczbie około 790 są rzymskimi katolikami.
W ramach „Akcji Wisła” wszystkich Ukraińców i Rusinów przesiedlono albo do Związku Sowieckiego, albo na polskie Ziemie Zachodnie i Północne.
W roku 2006 rozpoczęto we wsi budowę domu ludowego, w miejscu działa również lokalne koło gospodyń wiejskich oraz Ochotnicza Straż Pożarna.
Od sierpnia 2013 wieś tworzy samodzielną parafię Narodzenia Najświętszej Marii Panny należącą do dekanatu Jaćmierz.

</doc>
<doc id="334904" url="https://pl.wikipedia.org/wiki?curid=334904" title="Matt Damon">
Matt Damon

Matt Damon, właśc. Matthew Paige Damon (ur. 8 października 1970 w Cambridge) – amerykański aktor, scenarzysta, producent filmowy i filantrop. Laureat Oscara wraz z Benem Affleckiem za najlepszy scenariusz oryginalny do filmu "Buntownik z wyboru" (1997).
Życiorys.
Wczesne lata.
Urodził się w Cambridge w Massachusetts jako drugi syn Nancy Carlsson-Paige, profesorki edukacji dziecięcej, i Kenta Telfera Damona, sprawozdawcy podatkowego i maklera giełdowego. Jego rodzina miała pochodzenie angielskie, szkockie i walijskie ze strony ojca, a fińskie, szwedzkie i norweskie ze strony matki. W 1973 jego rodzice rozwiedli się, gdy miał dwa lata i spędził część swojego dzieciństwa w bostońskiej komunie z matką, specjalistką od edukacji dzieci. Jego starszy brat Kyle został artystą rzeźbiarzem.
Uczęszczał do Cambridge Alternative School i Cambridge Rindge &amp; Latin School. Jako licealista brał udział w przedstawieniach. W tym czasie nawiązał trwałą przyjaźń ze swoim sąsiadem Benem Affleckiem. Studiował język angielski na Uniwersytecie Harvarda, ale w 1992 porzucił studia. Wystąpił w studenckich sztukach teatralnych, takich jak "Burn This" i "A... My Name is Alice".
Kariera.
Jako student na Harvardzie zadebiutował na kinowym ekranie w wieku 18 lat w komedii romantycznej Donalda Petrie "Mystic Pizza" (1988), gdzie miał jedną linijkę dialogu, grając Steamera Windsora, młodszego brata chłopaka Daisy (Julia Roberts). Grał w dramacie Leonarda Nimoya "Dobra matka" (1988) z Diane Keaton, dramacie familijnym fantasy "Pole marzeń" ("Field of Dreams", 1989) u boku Kevina Costnera, telewizyjnym dramacie TNT "Czcij ojca swego" (1990) i dramacie sportowym "Więzy przyjaźni" ("School Ties", 1992) z Brendanem Fraserem. Opuścił uniwersytet w 1992, przed obroną tytułu licencjata sztuki, aby w Los Angeles wystąpić w westernie Waltera Hilla "" ("Geronimo: An American Legend") jako pułkownik Britton Davis, błędnie spodziewając się, że film odniesie duży sukces. Jego pierwszą większą rolą była kreacja Ilario, żołnierza uzależnionego od heroiny w dramacie wojennym Edwarda Zwicka "Szalona odwaga" (1996) z Denzelem Washingtonem i Meg Ryan.
W 1992 Damon i Ben Affleck współpracowali nad scenariuszem zatytułowanym "Buntownik z wyboru" ("Good Will Hunting"), opowiadającym o młodym geniuszu matematycznym. Po długich zmaganiach o wyprodukowanie scenariusza, Miramax wykupił prawa do filmu w 1996. Z Damonem, Affleckiem i Robinem Williamsem, film "Buntownik z wyboru" (1997) w reżyserii Gusa Van Santa spotkał się zarówno z uznaniem krytyków, jak i publiczności. Obaj zostali uhonorowani Złotym Globem i Oscarem za najlepszy scenariusz oryginalny, a także zostali uhonorowani Humanitas Prize za film fabularny i Nagrodą Satelity dla najlepszego scenariusza oryginalnego. A za rolę wybitnie uzdolnionego chłopaka Willa Huntinga zdobył ShoWest Convention jako gwiazda jutra i nagrodę na 48. Festiwalu Filmowym w Berlinie za wybitne osiągnięcie indywidualne oraz nominację do Oscara dla najlepszego aktora pierwszoplanowego i Złotego Globu dla najlepszego aktora w filmie dramatycznym.
Brał udział w castingu do roli Jimmy’ego Emmetta w czarnej komedii "Za wszelką cenę" (1995), Fee Heroda „The Kida” w westernie "Szybcy i martwi" (1995), Aarona Stemplera w dreszczowcu "Lęk pierwotny" (1996) i Petera Appletona w dramacie "Majestic" (2001). Aby udoskonalić swój południowy akcent do roli Rudy’ego Baylora w dramacie kryminalnym Francisa Forda Coppoli "Zaklinacz deszczu" (1997), za darmo opiekował się barem w Knoxville w Tennessee, a później zatrudnił jednego z klientów jako trenera dialektu. W dramacie wojennym Stevena Spielberga "Szeregowiec Ryan" (1998) u boku Toma Hanksa zagrał tytułową postać szeregowca Jamesa Francisa Ryana. W 1998 został wybrany jako jeden z „50 najpiękniejszych ludzi na świecie” przez magazyn „People”. W 1999 zdobył nominację do Teen Choice Awards jako ulubiony aktor filmowy. Kreacja socjopatycznego Toma Ripleya w dramacie kryminalnym Anthony’ego Minghelli "Utalentowany pan Ripley" ("The Talented Mr. Ripley", 1999) przyniosła mu nominację do Złotego Globu dla najlepszego aktora w filmie dramatycznym oraz MTV Movie Award w dwóch kategoriach: najlepszy czarny charakter i najlepszy występ muzyczny „Tu Vuo' Fa L’Americano” z Jude’em Law i Fiorello.
Steven Soderbergh obsadził go w roli Linusa Caldwella w komedii kryminalnej ' (2001) i jego kontynuacjach – ' (2004) i "Ocean’s Thirteen" (2007) z gwiazdorską obsadą (George Clooney, Brad Pitt, Andy García i Julia Roberts). W 2002 wystąpił na West Endzie w londyńskim Garrick Theatre w roli dilera narkotyków Dennisa w sztuce Kennetha Lonergana "To nasza młodość" ("This Is Our Youth") z Caseyem Affleckiem i Summer Phoenix. W ekranizacjach powieści Roberta Ludluma – "Tożsamość Bourne’a" (2002), "Krucjata Bourne’a" (2004), "Ultimatum Bourne’a" (2007) i "Jason Bourne" (2016) wcielił się w postać Jasona Bourne’a. Filmy te nie tylko odniosły sukces komercyjny, ale także zdobyły uznanie krytyków. Jako południowoafrykański zawodnik rugby Francois Pienaar w dramacie biograficznym "Invictus – Niepokonany" (2009) w reż. Clinta Eastwooda zdobył nominację do Oscara i Złotego Globu i Nagroda Gildii Aktorów Filmowych jako najlepszy aktor drugoplanowy. Za rolę astronauty Marka Watneya w dramacie fantastycznonaukowym Ridleya Scotta "Marsjanin" (2015) otrzymał Złoty Glob dla najlepszego aktora w filmie komediowym lub musicalu oraz był nominowany do Oscara, Nagrody Brytyjskiej Akademii Filmowej i Nagrody Saturna w kategorii najlepszy aktor. Jako jeden z producentów dramatu Kennetha Lonergana "Manchester by the Sea" (2016) zdobył nominację do Oscara za najlepszy film.
Życie prywatne.
Jest żonaty z Lucianą Bozán Barroso, z którą ma trzy córki: Isabellę (ur. 2006), Gię Zavalę (ur. 2008) i Stellę Zavalę (ur. 2010). Wspólnie wychowywali też Alexię, córkę Luciany z poprzedniego związku.

</doc>
<doc id="334906" url="https://pl.wikipedia.org/wiki?curid=334906" title="R48">
R48



</doc>
<doc id="334907" url="https://pl.wikipedia.org/wiki?curid=334907" title="R63">
R63



</doc>
<doc id="334908" url="https://pl.wikipedia.org/wiki?curid=334908" title="Maciejowa (Jelenia Góra)">
Maciejowa (Jelenia Góra)

Maciejowa – część miasta Jelenia Góra, położona w północno-wschodniej części miasta przy trasie 3, (E-65) relacji Świnoujście – Jakuszyce.
Historia.
Maciejowa (niem. "Maiwaldau") – obecnie część Jeleniej Góry. Według opinii niektórych badaczy Maciejowa powstała najprawdopodobniej już w drugiej połowie XIII w. 
W 1319 r. miała być lokowana na prawie niemieckim. W tym czasie wymieniono w niej sołtysa. Jednak pierwsza dokumentarna wzmianka o Maciejowej pochodzi z 1305 r. Pierwszymi właścicielami wsi byli Zedlitzowie. 
W 1597 r., po śmierci Henryka Zedlitza, zasadnicza część majątku w Maciejowej sprzedana została Konradowi von Nimptsch z Sędziszowej, zaś mniejsza pozostała w rękach starszego brata Henryka, Josta i jego żony Małgorzaty (Margareta) von Schindel. W 1601 r. w dolnej części wsi było 14 dużych gospodarstw rolnych, 32 gospodarstwa zagrodnicze, a ponadto 13 obejść należało do tzw. chałupników. Działały tu też dwa młyny.
Wieś ucierpiała bardzo w czasie wojny trzydziestoletniej. W miejscowej księdze ławniczej pod datą 11 sierpnia 1635 r. zanotowano, iż w 1634 r. przez żołnierzy i w wyniku zarazy zmarło 250 osób, a ponadto zniszczonych zostało ponad 60 budynków. W kolejnych latach ludność cierpiała od kwaterunku żołnierzy, nękana była kontrybucjami, grabiona przez maruderów i regularne oddziały wojskowe. W 1640 r. zapanował wielki głód.
W 1642 r. wieś nawiedzili węgierscy huzarzy w służbie cesarza, którzy ponownie ją spustoszyli. Ludność zmuszona została do opuszczenia zrujnowanych domostw, chroniąc się w okolicznych lasach. Wykaz poddanych Maciejowej z 1661 r., a więc sporządzony 13 lat po zakończeniu wojny, ukazuje następujący obraz wsi. Do tutejszego pałacu należał browar. W całej miejscowości żyło 14 chłopów posiadających duże gospodarstwa, 18 zagrodników i 35 chałupników, oraz kilkanaście rodzin utrzymujących się z zajęć pozarolniczych: 12 tkaczy, 2 krawców, aż 3 osoby opiekujące się stawami hodowlanymi (rybak, strażnik stawu i opiekun grobli), ponadto młynarz, grajek oraz handlarz zbożem. Daje to łącznie 88 rodzin. W 1661 r. majątek w Maciejowej zakupił generał Ludwig von Montdeverques.
W 1672 r. majątek ten nabył hrabia Johann Ferdinand Karwarth, który w latach 1686-1888 odbudował tutejszą siedzibę rycerską w postaci barokowego pałacu.
W 1766 r. właścicielką Maciejowej została polska magnatka – księżna Katarzyna Agnieszka Ludwika Sapieha. W 1790 r., za sumę 106.000 talarów, Maciejową zakupił hrabia Johann Nepomucen Gotthard Schaffgotsch z Cieplic Śląskich. W 1851 r. dobra w Maciejowej odkupił od Schaffgotschów baron Udo von Alvensleben.
Dnia 25 kwietnia 1872 r., za 180 tys. talarów, pałac i dobra w Maciejowej nabył Emil Becker – właściciel fabryk dywanów i milioner z Berlina, który wyremontował pałac i wybudował pobliską wieżę widokową. Po śmierci Beckera w 1892 r. majątek w Maciejowej objęła jego córka Maria Johanna Katherina, poślubiona 29 września 1881 r. Karolowi Rudolfowi Johannesowi von Neumannowi. Ten zbankrutował i w latach dwudziestych XX wieku pałac i majątek przeszedł na rzecz miasta Jelenia Góra. W 1932 władze miasta wyposażenie pałacu umieścili w Archiwum Miejskim, a po 1945 roku trafiło ono częściowo do obecnego Muzeum Karkonoskiego w Jeleniej Górze (meble, uzbrojenie, obrazy i zbiór starych monet) lub zostało rozproszone.
W obszar administracyjny Jeleniej Góry miejscowość ta została włączona w 1976 roku, stając się odtąd najbardziej na wschód wysuniętą częścią miasta. 
W 2005 Majciejowa została podtopiona przez wody napływające w wyniku odwilży, a w 2012 wezbrane wody zniszczyły całkowicie pięć mostów, w tym jeden na głównej drodze przecinającej dzielnicę.
W 2017 podpisano umowę na budowę obwodnicy Maciejowej o długości 5,3 km. Wykonawcą inwestycji o wartości 52 mln zł została firma Budimex. 
Zabytki.
Do wojewódzkiego rejestru zabytków wpisane są obiekty:
inne zabytki:
Infrastruktura.
Maciejowa leży przy głównej trasie nr 3 łączącej Świnoujście i Jakuszyce. Głównymi ulicami dzielnicy są:
Sport.
W Maciejowej ma siedzibę Klub Sportowy Maciejowa reprezentujący piłkę nożną, startujący w lidze okręgowej, klasie A.
Walory przyrodnicze.
W Maciejowej znajduje się szczyt górski Rybień (436 m n.p.m.), przepływają tutaj rzeki:

</doc>
<doc id="334910" url="https://pl.wikipedia.org/wiki?curid=334910" title="Rikishi">
Rikishi

 – zapaśnik sumō. 
Używa się także nazwy . Zawodników dwóch najwyższych dywizji ("makuuchi" i "jūryō") określa się mianem "sekitori" (関取), pozostałych – "deshi" (弟子).

</doc>
<doc id="334911" url="https://pl.wikipedia.org/wiki?curid=334911" title="Jazz-funk">
Jazz-funk

Jazz-funk – podgatunek muzyki jazzowej i funkowej.
Charakterystyka.
Jazz-funk charakteryzuje się wyrazistą, mocną grą sekcji rytmicznej (zwaną potocznie groovem), obecnością elektrycznych instrumentów, w tym syntezatorów. Połączenie elementów funkowych, soulowych oraz rhythm'n'bluesowych z jazzem prowadziło do powstania gatunku o rozległej charakterystyce - od nacisku na intensywną jazzową improwizacją, aż do soulu, funku czy disco, zawierającego wyraźną jazzową aranżację, akordy, improwizację, a czasem również i soulowy śpiew.
Historia.
Jazz-funk najintensywniej rozwijał się w Stanach Zjednoczonych w latach '70, gdzie zarówno artyści jazzowi inkorporowali do swojej muzyki elementy funkowe (Cannonball Adderley, Roy Ayers, Miles Davis, Herbie Hancock, Herbie Mann, The Jazz Crusader, Eumir Deodato), jak i przedstawiciele sceny soul i funk wzbogacali muzykę o wyraziste elementy jazzowe i improwizację (Earth, Wind &amp; Fire, Graham Central Station). Równolegle i niezależnie od USA, jazz-funk rozwijał się także w praktycznie całej Europie, choć tu najczęściej przyjmował formę prostego od strony rytmicznej połączenia jazzu z rhythm'n'bluesem. Polskie przykłady mariażu jazzu z szeroko pojętą muzyką taneczną dokumentuje składanka zatytułowana "Polish Funk".
Początki muzyki jazz-funkowej przypadają na późne lata '60, a przyczyn jej rozwoju można upatrywać przede wszystkim w rozwoju muzyki popularnej i zdobyciu sławy przez takich artystów jak James Brown czy Sly and the Family Stone. Początkowo muzycy jazzowi nie chcieli łączyć jazzu z innymi gatunkami. Na przełomie dekad zaczęło się jednak pojawiać coraz więcej płyt brukujących drogę dla jazz-funku, a prawdziwym kamieniem milowym stał się album "Headhunters" Herbiego Hancocka, a zwłaszcza utwór "Chameleon", o rozpoznawalnej linii basowej. "Headhunters" błyskawicznie uzyskało status złotej płyty, a do 1992 roku było najlepiej sprzedającym się albumem jazzowym w historii. Warto zwrócić uwagę, że często muzyka jazz-funkowa łączyła się z nurtem fusion, czego zresztą przykładem jest wspomniane "Headhunters".
Rozwój tego podgatunku muzyki szybko przyniósł jej także i przeciwników, zarzucających spłycanie muzyki i skupianie się na popowych elementach. W latach '70 Polsce, gdzie termin jazz-funku przeważnie nie funkcjonował, używano wprost określenia "muzyka komercyjna", choć pozbawionego dzisiejszego, mocno negatywnego znaczenia. Przełom lat '70 i '80 przyniósł największe odejście od jazzowych korzeni, co dla wielu muzyków stało się powodem całkowitego odejścia od jazz-funku czy fusion, i powrotu do grania jazzowej muzyki akustycznej. Powrót jazz-funku przyniosły lata '90, a do utworów najczęściej dodawane były elementy charakterystyczne dla muzyki hip-hopowej.

</doc>
<doc id="334919" url="https://pl.wikipedia.org/wiki?curid=334919" title="Bagneres-de-Bigorre">
Bagneres-de-Bigorre



</doc>
<doc id="334920" url="https://pl.wikipedia.org/wiki?curid=334920" title="Bagneres-de-Luchon">
Bagneres-de-Luchon



</doc>
<doc id="334921" url="https://pl.wikipedia.org/wiki?curid=334921" title="Lotnisko Krajna">
Lotnisko Krajna



</doc>
<doc id="334922" url="https://pl.wikipedia.org/wiki?curid=334922" title="Różowy (potok)">
Różowy (potok)

Różowy ("Rusawa") – potok, lewostronny dopływ Sanoczka o długości 11,42 km.
Potok płynie w województwie podkarpackim, na terenie gminy Sanok. Jego źródła znajdują się w Strachocinie, przepływa przez Jurowce i Srogów Dolny. Uchodzi do Sanoczka powyżej Trepczy. Największym jego dopływem jest potok Pijawka, wypływający z południowych stoków Pasma Grabówki tworzący dolinę pomiędzy masywem Kopacza a górą Wroczeń.

</doc>
<doc id="334925" url="https://pl.wikipedia.org/wiki?curid=334925" title="Sanoczek (rzeka)">
Sanoczek (rzeka)

Sanoczek – rzeka, lewobrzeżny dopływ Sanu o długości 30,86 km.
Rzeka płynie w województwie podkarpackim. Jej źródło znajduje się na stoku Bukowicy 620 m n.p.m. Do Sanu uchodzi w Trepczy.
Pierwsza wzmianka o Sanoczku pochodzi z roku 1361. W tym czasie prowadząc wielką akcję kolonizacyjną Kazimierz III Wielki przekazał nadziały ziemi Piotrowi "de Hungaria". 25 czerwca 1361 roku zgodnie z zapisem uczynionym w Kodeksie Dyplomatycznym Małopolski tom III, str. 741, Zboiska – "Boyscza ad Sanctum Petrum in Bukowsko in Flumine Sanoczek sita" w roku 1361 dzięki nadaniom Kazimierza Wielkiego stały się własnością rycerzy przybyłych z Węgier, braci Piotra i Pawła (zob. Balowie). Przywilej królewski pod tą samą datą wymienia również inne wsie będące we władaniu Piotra i Pawła, a mianowicie Wisłok, Radoszyce, Jurowce, Srogów, Dydnię, Temeszów i inne.
Nad Sanoczkiem zlokalizowane są dwa stanowiska archeologiczne. 

</doc>
<doc id="334929" url="https://pl.wikipedia.org/wiki?curid=334929" title="Toledo (USA)">
Toledo (USA)



</doc>
<doc id="334931" url="https://pl.wikipedia.org/wiki?curid=334931" title="Uhnów">
Uhnów

Uhnów (ukr. Угнів) – miasto na Ukrainie w obwodzie lwowskim, rejon czerwonogrodzki, do 15 lutego 1951 w województwie lubelskim w Polsce. Jest to obecnie najmniejsze miasto na Ukrainie liczące mniej niż 999 mieszkańców, całkowita liczba mieszkańców podawana jest ze wsią Zastawie.
Prywatne miasto szlacheckie lokowane w 1462 roku położone było w XVI wieku w województwie bełskim.
Położenie.
Uhnów leży obecnie ok. 3 km od dzisiejszej granicy z Polską w linii prostej. Od przejścia w Hrebennem miejscowość dzieli niespełna 22 km. Miasto jest oddalone od Czerwonogrodu (dawniej Krystynopol) o ok. 35 km, a od Lwowa o ok. 75 km (82 km od ścisłego centrum miasta). Uhnów położony jest w odległości blisko 530 km od Kijowa. Przez miasto przepływa rzeka Sołokija.
Historia.
W mieście znajduje się pomnik poświęcony Ukraińskiej Powstańczej Armii (UPA).
Ludność miasta jeszcze w 1890 roku szacowano na 4,7 tys. Odtąd stale malała: 4,5 tys. w 1900 r., 3,9 tys. w 1939 r., 1,9 tys. w 1959 r., 1,5 tys. w 1970 r., i 1021 w 2001 r.
Od 2004 roku z inicjatywy proboszcza z pobliskich Dynisk ks. Wiesława Mokrzyckiego odbywa się corocznie w czerwcu pielgrzymka do Uhnowa (przed wojną Dyniska należały do parafii w Uhnowie), w których uczestniczy wielu byłych polskich mieszkańców z Uhnowa i ich potomków rozsianych po całej Polsce
Zabytki.
Przed II wojną światową za czasów Rzeczypospolitej w Uhnowie znajdował się stary rynek otoczony rzędami drewnianych budowli z podcieniami. Dzisiaj po dawnej zabudowie nie zachował się żaden ślad. 

</doc>
<doc id="334932" url="https://pl.wikipedia.org/wiki?curid=334932" title="Justyna Bergmann">
Justyna Bergmann

Justyna Bergmann (ur. w 1982 w Grudziądzu) – Miss Polonia 2000 i Miss Foto Miss Polonia 2000, modelka i fotomodelka.
Miss Polonia 2000, Miss Foto Miss Polonia 2000, Miss Friendship 2000 (Seul). Modelka i fotomodelka. W roku 2006 ukończyła AWF w Warszawie. Obecnie pracuje w branży nieruchomości.
Jest zamężna, ma córkę Polę (ur. 2008).

</doc>
<doc id="334944" url="https://pl.wikipedia.org/wiki?curid=334944" title="Roy Ayers">
Roy Ayers

Roy Ayers (ur. 10 września 1940 w Los Angeles) – amerykański wibrafonista, muzyk i kompozytor funkowy, soulowy i jazzowy.
Ayers rozpoczął swoją karierę od jazzu, wydając kilka albumów dla Arista Records – amerykańskiej wytwórni płytowej założonej w 1974 przez Clive'a Davisa. Kolejnym krokiem na jego artystycznej drodze było wstąpienie w szeregi wytwórni Polydor Records i zwrot w kierunku R&amp;B i disco. Roy Ayers jest uważany za ojca chrzestnego acid jazzu, a jego ponadczasowe utwory, wciąż zaskakujące swą świeżością, są inspiracją dla młodych pokoleń ludzi poszukujących w muzyce podobnych wartości i emocji. Jednocześnie produkcje Ayersa to nieocenione źródło sampli wykorzystywanych chętnie przez twórców hip-hopu – jego nieśmiertelny hit, "„Everybody Loves The Sunshine”", to prawdopodobnie jeden z najczęściej samplowanych utworów na świecie. Z twórczości artysty garściami czerpali m.in. A Tribe Called Quest, De La Soul, a także mnóstwo hip-hopowych producentów, odwołujących się do jazzowych korzeni. Wielu z nich, jak Erykah Badu, uważało za zaszczyt możliwość współpracy w Ayersem w studiu. W Polsce po raz pierwszy pojawił się 18 lipca 2009 roku w Szczecinie na festiwalu Boogie Brain.
Życiorys.
Roy Ayers dorastał w rodzinnie muzycznej – jego ojciec grał na puzonie, a matka uczyła młodziutkiego Ayersa gry na pianinie. Gdy miał pięć lat Roy dostał w prezencie pałeczki do gry na wibrafonie, jednak naukę gry na tym instrumencie, będącym przez następne lata jego znakiem firmowym, rozpoczął dopiero w wieku lat siedemnastu.
Dorastał w Los Angeles w dzielnicy South Park, która była wówczas epicentrum muzyki afroamerykańskiej. Szkoły, do których uczęszczał (Wadsworth Elementary, Nevins Middle School, and Thomas Jefferson High School), znajdowały się bardzo blisko Central Avenue (odpowiednika nowojorskiego Harlemu).
W wieku lat dwudziestu Ayers, zafascynowany sceną jazzową zachodniego wybrzeża, nagrywał z takimi artystami jak Curtis Amy (1962), Jack Wilson (1963-1967), and the Gerald Wilson Orchestra (1965-1966), koncertując jednocześnie z Teddy Edwards, Chico Hamilton, Hampton Hawes i Phineas Newborn. Koncertowa sesja z Herbie Mannem na plaży Hermosa w Lighthouse rozpoczęła okres czteroletniej współpracy obu panów, jednak przede wszystkim otworzyła Ayersa na inne gatunki muzyczne poza bebopem, na którym się wychował.
W 1970 roku, po wydaniu trzech albumów pod opieką Herbie Manna dla wytwórni płytowej Atlantic, Ayers utworzył własny projekt pod nazwą The Roy Ayers Ubiquity. W okresie swojej działalności grupa nagrała kilka płyt dla wytwórni Polydor z tak wielkimi postaciami jak Sonny Fortune, Billy Cobham, Omar Hakim czy Alphonse Mouzon.
W dorobku muzyka znajduje się także muzyka filmowa ("Coffy" / 1973).
W latach osiemdziesiątych rockowo – jazzowe granie Ayersa powoli ewoluowało w kierunku R&amp;B, funku i disco. W 1980 roku Ayers nawiązał współpracę z nigeryjskim muzykiem Fela Anikulapo Kutim, co zaowocowało założeniem wytwórni płytowej Uno Melodic Records i współprodukcją płyt wielu ówczesnych artystów.
W latach dziewięćdziesiątych, okresie wzrastającej popularności hip-hopu, Ayers uczestniczył w nowatorskim projekcie, łączącym ów gatunek muzyczny z elementami jazzu, na wydanej w 1993 płycie Guru's Jazzmatazz, koncertując jednocześnie wraz z jej współtwórcami – Guru i Donaldem Byrdem.

</doc>
<doc id="334949" url="https://pl.wikipedia.org/wiki?curid=334949" title="Creative Labs MuVo">
Creative Labs MuVo

Creative Labs MuVo (MuVo to skrótowiec od "Music Voyager") – stworzona przez firmę Creative Technology linia odtwarzaczy MP3 wyposażonych w pamięć flash. Często produkty tej linii reklamowane są jako odtwarzacze MP3/WMA oraz pendrajwy. Niektóre modele oferują możliwości nagrywania dźwięku, słuchania stacji radiowych FM lub pokazywanie plików multimedialnych lub graficznych.
Większość modeli z linii MuVo (jak pokazany na zdjęciu MuVo TX FM) jest podzielona na dwie oddzielne części, z których mniejsza funkcjonuje jako odtwarzacz oraz pendrajw, a większa jest używana jako moduł baterii.
W listopadzie 2005 dostępnych było jedenaście produktów z tej serii.

</doc>
<doc id="334952" url="https://pl.wikipedia.org/wiki?curid=334952" title="Topeka (ujednoznacznienie)">
Topeka (ujednoznacznienie)

Miejscowości w USA:
Gminy w USA:
Okręty:

</doc>
<doc id="334955" url="https://pl.wikipedia.org/wiki?curid=334955" title="Pamięć flash">
Pamięć flash

Pamięć flash (ang. "flash memory") – rodzaj pamięci komputerowej (półprzewodnikowej, nieulotnej) stanowiącej rozwinięcie konstrukcyjne i kontynuację pamięci typu EEPROM. Dostęp do danych zapisanych w pamięci flash wykorzystuje stronicowanie pamięci: operacje odczytu, zapisu lub kasowania wykonywane są jednocześnie na ustalonej konstrukcyjnie liczbie komórek, pogrupowanych w strukturę będącą wielokrotnością słowa maszynowego (bajtu). Cechą wyróżniającą pamięć flash jest wykorzystanie technologii komórek wielostanowych.
Klasyfikacja.
W zależności od organizacji komórek pamięci przypominającą budowę bramki logicznej, można wyróżnić dwa rodzaje pamięci flash:
Pamięć flash typu NOR umożliwia bezpośredni dostęp do każdej komórki pamięci, ale ma stosunkowo długie czasy zapisu i kasowania. Z tego względu nadaje się do przechowywania danych, które nie wymagają częstej aktualizacji, jak mikrooprogramowanie różnego rodzaju urządzeń. Wytrzymuje od 10 do 100 tysięcy cykli programowania. Stosowano ją w pierwszych wersjach kart pamięci CompactFlash, ale później zastąpiono tańszymi pamięciami flash typu NAND.
Pamięć flash typu NAND, w stosunku do pamięci typu NOR, ma krótszy czas zapisu i kasowania, większą gęstość upakowania danych, korzystniejszy stosunek kosztu do pojemności oraz dziesięciokrotnie większą trwałość. Jednak główną cechą pamięci tego typu jest sekwencyjny dostęp do danych. Ogranicza to zakres zastosowań do pamięci masowej, na przykład w kartach pamięci. Pierwszą kartą pamięci opartą na pamięci flash typu NAND była karta SmartMedia. Później zaczęto jej używać także w innych typach kart pamięciowych (MultiMedia Card, Secure Digital, Memory Stick i xD Picture Card) oraz w pamięciach USB (potocznie określane jako "pendrive").
Początki.
Pamięć flash, zarówno typu NOR, jak i NAND, skonstruował jako pierwszy, około 1980, Fujio Masuoka, zatrudniony w firmie Toshiba.
Do masowej produkcji jako pierwsza wprowadziła ją firma Intel w 1988 – była to pamięć flash typu NOR.
W 1989 pojawiły się pamięci flash typu NAND firm Samsung i Toshiba.
Ograniczenia.
By można było zapisać komórkę pamięci flash, należy ją wcześniej skasować. Nie jest możliwe ponowne zapisanie danych do już zapisanej komórki. Jakkolwiek można odczytać i zapisać dowolną komórkę pamięci, to operacja kasowania umożliwia skasowanie tylko całych bloków komórek. Nie można skasować pojedynczej komórki. Z tego powodu zapis danych nie jest w pełni swobodny. Pamięci te umożliwiają odczyt i zapis dowolnej komórki, ale już nie swobodne kasowanie i nadpisanie zawartości.
Powyższe ograniczenia powodują pewne trudności w obsłudze dostępu do danych w pamięciach masowych. Zapis musi być skoordynowany z operacją kasowania bloków pamięci. Zazwyczaj jeśli plik ma zostać zaktualizowany lub nadpisany, system zarządzania pamięcią tworzy nową kopię pliku w innym miejscu, oznaczając tylko poprzednią wersję jako bezużyteczną. Taka wersja pliku nadal zajmuje wolne miejsce, jest ono zwalniane jeśli operacja kasowania jest możliwa, czyli w danym bloku pamięci nie ma fragmentu innego pliku. W celu efektywniejszego kasowania bloków pamięci możliwe jest też przenoszenie części innych plików (niewymagających modyfikacji) w inne miejsce tak, aby blok nadawał się do skasowania. Dodatkową komplikacją jest fakt, że operacja kasowania jest znacznie dłuższa niż operacja zapisu i odczytu.
Standardowe pamięci EEPROM pozwalają zapisywać lub kasować tylko jedną komórkę pamięci naraz, co oznacza, że pamięci flash są znacznie szybsze, jeśli system je wykorzystujący zapisuje i odczytuje komórki o różnych adresach w tym samym czasie. Wszystkie rodzaje pamięci EEPROM, w tym pamięci flash, mają technologicznie ograniczoną liczbę cykli kasowania (zapisu) – przekroczenie tej liczby powoduje nieodwracalne uszkodzenia.
Zastosowanie.
Pamięć flash jest powszechnie stosowana w napędach SSD, kartach pamięci i pamięciach USB.
Obecnie w użyciu są następujące karty pamięci stosujące jako nośnik danych pamięć flash:
Ponadto są używane do przechowywania programów i danych w urządzeniach wbudowanych (ang. "embedded"), gdzie są stosowane zamiast popularnych kiedyś pamięci typu EPROM i PROM.

</doc>
<doc id="334957" url="https://pl.wikipedia.org/wiki?curid=334957" title="Wzgórza Strzelińskie">
Wzgórza Strzelińskie

Wzgórza Strzelińskie – pasmo wzgórz leżące na Przedgórzu Sudeckim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Wzgórza Niemczańsko-Strzelińskie.
Krajobraz.
Pasmo jest niewysokie, wysokość względna 180-220 metrów, kulminacja sięga 393 m n.p.m., jednak ze względu na stromo opadające zbocza nabrało charakteru pasma górskiego. Pasmo jest rozciągnięte południkowo, od zachodu ogranicza je dolina rzeki Oławy, od wschodu dolina Krynki. Zasadniczy grzbiet bierze początek na południowym przedmieściu Strzelina, a kończy się na północ od Ziębic. Wzgórza ciągną się dalej na południe i pd.-wsch. od Ziębic, ale nie mają już wyraźnej struktury.
Najwyższe szczyty Wzgórz Strzelińskich: Gromnik (393 m n.p.m.), Kalinka (386 m n.p.m.), Nowoleska Góra (383 m n.p.m.) leżą w połowie grzbietu. Rozdziela je siodło, w obrębie którego rozłożyły się trzy miejscowości Dobroszów, Kaczowice i Romanów. Pozostała część grzbietu i zbocza są gęsto zalesione. Tereny leżące u podnóża wzniesień i sąsiadujące doliny Krynki i Oławy były już od średniowiecza gęsto zaludnione i intensywnie wykorzystywane gospodarczo.
Budowa geologiczna.
Pod względem geologicznym Wzgórza Strzelińskie należą do bloku przedsudeckiego. Zbudowane są ze staropaleozoicznych skał metamorficznych – gnejsów, łupków łyszczykowych, kwarcytów, łupków kwarcowych, amfibolitów, marmurów, poprzecinanych licznymi żyłami karbońskich i permskich kwaśnych skał magmowych, tzw. granitów (granity, granodioryty, tonality), a także trzeciorzędowymi bazaltami. Częściowo przykrywają je skały osadowe, wieku mioceńskiego (iły) i plejstoceńskiego (gliny, lessy). Na terenie wzgórz znajdują się czynne oraz liczne opuszczone kamieniołomy, świadczące o górniczej przeszłości. Niektóre z nich zalane są wodą. Występujący tu granit wydobywany w kamieniołomach strzelińskich, łupki kwarcytowe i kryształ górski w Jegłowej oraz liczne minerały magmowe i metamorficzne.
Atrakcje turystyczne.
Pozostały liczne pamiątki w postaci dworów, folwarków, zamków, kościołów, nieczynne wyrobiska, wapienniki. Są one obecnie atrakcjami turystycznymi. Do największych należy klasztor cystersów w Henrykowie, Arboretum w Wojsławicach, Strzelin i Ziębice (ze średniowiecznymi układami urbanistycznymi), zamek na wodzie w Witostowicach, zameczki w Przewornie i Siemisławicach, ruiny zamku na Gromniku, kościoły o średniowiecznym rodowodzie: Biały Kościół, Jegłowa, barokowe w Siemisławicach, Dobroszowie, średniowieczne monolitowe kamienne krzyże i in.
Zalesione wzgórza są doskonałym terenem do uprawiania turystyki rowerowej, pieszej i narciarskiej oraz narciarstwa biegowego. Przebiega tu kilka szlaków pieszych. Największymi węzłami są Gromnik oraz „Skrzyżowanie pod Dębami”. Bazą wypadową jest Biały Kościół, gdzie nad zalewem znajduje się ośrodek wypoczynkowy, uzupełniony kilkoma gospodarstwami agroturystycznymi w okolicy. Obszar jest dobrze skomunikowany z Wrocławiem poprzez linię kolejową Wrocław – Praga (obecnie żaden pociąg bezpośrednio do Pragi nie jeździ), stacje znajdują się w Strzelinie, Białym Kościele, Henrykowie i Ziębicach.

</doc>
<doc id="334960" url="https://pl.wikipedia.org/wiki?curid=334960" title="Giovanni Catenazzi">
Giovanni Catenazzi

Giovanni Catenazzi (pol. "Jan Catenazzi") (ur. około 1660, zm. po 1724) – architekt działający w Polsce, pochodzenia szwajcarskiego. Urodzony w Morbio Inferiore koło Mendrisio w kantonie Tessyn. 
Był synem Andrzeja Catenazziego. Podążając śladami ojca (pracującego w Polsce od ok. 1662 roku) przybył do Polski, gdzie osiadł w Lesznie.
Począwszy od 1709 wymienia się go jako obywatela Leszna. Potem mieszkał w Poznaniu. W dokumentach pojawia się jeszcze w 1724, jednak jest to ostatnia wzmianka o nim. Data oraz miejsce śmierci nie są znane. 
Działalność.
Po 1682 lub 1687 rozpoczął budowę kościoła farnego w Lesznie. Od około 1690 do 1696 najprawdopodobniej ukończył, przejąwszy prace od stryja Jerzego, kościół cystersów w Przemęcie. Następnie, począwszy od 1696 pracował w Białczu Starym koło Kościana, gdzie na zlecenie Franciszka Wacława Gajewskiego, wzniósł kościół parafialny. W 1698 podpisał kontrakt z jezuitami na budowę ich poznańskiego kościoła, co wywołało gwałtowny sprzeciw mistrzów cechu miejskiego, jednak Jan Catenazzi po długotrwałym procesie rozpoczął prace. Jeszcze przed końcem budowy jezuickiego kościoła, w 1701 zaprojektował i rozpoczął nadzór nad budową kolegium jezuickiego. Jeszcze w 1700 rozpoczął również prace nad remontem poznańskiego kościoła dominikanów. W tym okresie kierował także budową kościoła cystersów w Obrze oraz cystersek w Owińskach. Prace przerwała wielka wojna północna, która dotarła do Wielkopolski w 1703. Być może wówczas opuścił kraj, jednak już w 1706 pojawił się w Woźnikach koło Grodziska Wielkopolskiego, gdzie pracował nad kościołem reformatów. W 1710–1717 najprawdopodobniej na zlecenie Macieja Radomickiego wzniósł kościół św. Stanisława w Żerkowie. W 1722 przeniósł się do Poznania, gdzie kontynuował prace nad kolegium jezuickim.

</doc>
<doc id="334961" url="https://pl.wikipedia.org/wiki?curid=334961" title="MuVo">
MuVo



</doc>
<doc id="334962" url="https://pl.wikipedia.org/wiki?curid=334962" title="Kołgujew">
Kołgujew

Kołgujew (ros. "Колгуев") – wyspa polarna w południowo-wschodniej części Morza Barentsa. Pod względem politycznym należy do Rosji (Nieniecki Okręg Autonomiczny). Jej powierzchnia wynosi prawie 5000 km². 
Geografia i geologia.
Wyspa ma dość dobrze rozwiniętą linię brzegową w południowej i wschodniej części. Ukształtowanie powierzchni jest równinne z niewielkimi wzniesieniami w części środkowej (wzgórza morenowe do 166 m n.p.m.). Zbudowana jest z osadów czwartorzędowych. Znajdują się na niej liczne bagna i jeziora polodowcowe. Panuje tutaj klimat subpolarny, a porasta roślinność o charakterze tundrowym. 
Ludność i gospodarka.
Trudne warunki naturalne sprawiają, że jest słabo zaludniona, zamieszkuje tu ok. przez 200 mieszkańców, głównie Nieńcy i Rosjanie, zajmujący się myślistwem, rybołówstwem i hodowlą reniferów. Główna i jedyna miejscowość na wyspie to Bugrino.
W 1987 rozpoczęto przemysłową eksploatację ropy naftowej ze złoża szelfowego wyspy. Wywiercono wówczas 30 otworów eksploatacyjnych. Z uwagi na płytkość szelfu (brak dostępu dla tankowców) przeprowadzono czterokilometrowy rurociąg na głębsze wody. Mogą z niego korzystać tankowce rzeczno-morskie o niewielkim zanurzeniu.

</doc>
<doc id="334963" url="https://pl.wikipedia.org/wiki?curid=334963" title="Jan Catenazzi">
Jan Catenazzi



</doc>
<doc id="334968" url="https://pl.wikipedia.org/wiki?curid=334968" title="Nigdy w życiu! (film)">
Nigdy w życiu! (film)

Nigdy w życiu! – polska komedia romantyczna z 2004 roku w reżyserii Ryszarda Zatorskiego, zrealizowana na podstawie powieści pod tym samym tytułem autorstwa Katarzyny Grocholi. Zdjęcia do filmu kręcono w Warszawie i w Goławicach.
Fabuła.
Po kilkunastu latach zgodnego pożycia mąż Tomasz Kozłowski (Jan Frycz) oznajmia Judycie Kozłowskiej (Danuta Stenka), że odchodzi do innej, młodszej, która jest w ciąży. Kobieta musi zacząć życie od nowa. Nie jest to łatwe, ponieważ współpracując z popularnym pismem kobiecym, w którym odpowiada na listy czytelniczek, nigdy nie zarabiała dużych pieniędzy.
Judyta wraz z dorastającą, piętnastoletnią córką Tosią (Joanna Jabłczyńska) muszą opuścić mieszkanie, które należy do męża. Judyta chce wprowadzić się do rodziców, ale dowiaduje się, że oni również rozstają się. W życiu towarzyszy Judycie przyjaciółka Ula. Judyta postanawia przeprowadzić się pod Warszawę, gdzie zaczyna budować własny dom. Nadal pracuje w piśmie, przez które nawiązuje korespondencję z Leonem Zakrzewskim, który napisał do redakcji list o poradę i wsparcie jako zdradzony oraz porzucony mąż. Parę miesięcy później Judyta urządza parapetówkę. Na przyjęciu pojawia się towarzyszący koleżance z pracy przystojny Adam (Artur Żmijewski) – pracownik działu marketingu tego samego wydawnictwa, w którym się podkochuje. Po kilku miesiącach znajomości postanawiają zamieszkać ze sobą. Między parą dochodzi jednak do nieporozumienia – Judyta oskarża Adama o czytanie jej e-maili i zrywa z nim kontakt. Adam szykuje się do wyjazdu za granicę.
Niedługo później Judyta odzyskuje dostęp do poczty elektronicznej, dowiadując się, że Adam nie był w niczym winny. E-maile, które cytował, sam napisał pod zmienionym nazwiskiem jako Leon Zakrzewski. Gdy Judyta dowiaduje się o tym, za wszelka cenę postanawia go zatrzymać, co udaje się jej w ostatniej chwili przed jego odlotem do Ameryki Południowej. Adam pojawia się zaalarmowany jej telefonem na moście Świętokrzyskim, gdzie zabrakło jej benzyny. Przemoczeni deszczem, lecz szczęśliwi, spychają pojazd w kierunku stacji benzynowej.
Muzyka.
Muzykę do filmu skomponował Maciej Zieliński. Album, pod tym samym tytułem ukazał się w 2004 roku. Na krążku, oprócz ścieżki dźwiękowej kompozytora, znajdziemy utwory artystów takich jak Dido, Christina Aguilera czy Lisa Stansfield.
Odbiór filmu.
Film osiągnął duży sukces komercyjny – zgromadził 1,62 mln widzów w kinach. Według „Raportu o kinematografii” (2009) był jedenastym najpopularniejszym polskim filmem w latach 1989–2008. Sukces "Nigdy w życiu!" jest uznawany za przyczynę wzrostu popularności komedii romantycznych w polskim kinie rozrywkowym w następnych latach.

</doc>
<doc id="334969" url="https://pl.wikipedia.org/wiki?curid=334969" title="Złotowiciowce">
Złotowiciowce

Złotowiciowce, złotki (Chrysophyceae) – klasa glonów należących do gromady "Chrysophyta" nazywanej po polsku chryzofitami lub, tak samo jak klasa, złotowiciowcami, a z nią do grupy "Stramenopiles", słodkowodne protisty roślinopodobne.
Słodkowodne jednokomórkowce występujące także w koloniach. Najczęściej w postaci monad z dwiema wiciami nierównej długości, choć także możliwe postacie ameboidalne i kolonijne. Barwniki – karotenoidy, chlorofile a i c, ksantofile (m.in. luteina i fukoksantyna). Jako materiały zapasowe służą tłuszcze i chryzoza (chryzolaminaryna). Tworzą specyficzne przetrwalniki – cysty. Cysty mają celulozową błonę. Cysty wegetatywne mają podobnie, jak komórki wegetatywne najczęściej jeden chromatofor. Inne cysty powstają po kopulacji gamet. Takie zygoty mają podwójną liczbę chromatoforów. Na chromatoforze może występować stigma.
Niektóre zdolne do metabolii. Kolonie dzięki synchronizacji ruchu wici są ruchliwe.
Zdolne do miksotrofii. Niektóre (np. "Monas") utraciły chromatofory. Rozmnażanie wegetatywne przez podział lub pływki.
Systematyka.
Systematyka glonów jest zmienna. Według serwisu AlgaeBase (stan wiosną 2014 r.) systematyka (wraz z liczbą gatunków o potwierdzonym statusie) złotowiciowców przedstawia się następująco:
oraz rodzina "incertae sedis" "Chrysosaccaceae" (2 gatunki) i 10 gatunków "incertae sedis".
W dawniejszych systemach do złotowiciowców zaliczano nieco odmienny zakres organizmów. W systemie Englera złotowiciowce miały rangę rzędu "Chrysomonadales". Zaliczano do niego m.in. przedstawicieli później wyodrębnionych "Coccolithophyceae" czy "Synurophyceae". Podobnie traktowano przedstawicieli późniejszych "Dictyochophyceae". W drugiej połowie XX w. do złotowiciowców zaliczano ok. 1000 znanych wówczas gatunków, w tym również m.in. "Silicoflagellatae" czy "Coccolithophorineae". Ze względu na zróżnicowanie przypuszczano, że tak ujmowana grupa nie jest jednorodna.

</doc>
<doc id="334979" url="https://pl.wikipedia.org/wiki?curid=334979" title="Kolonia (starożytny Rzym)">
Kolonia (starożytny Rzym)

Kolonia (łac. "colonia") – miasto zdobyte lub zakładane przez Rzymian na podbitych terenach. Część ludności kolonii stanowili przesiedleni rzymscy obywatele (bezrolni chłopi, weterani legionowi), dotychczasowi mieszkańcy miasta zazwyczaj również otrzymywali rzymskie obywatelstwo, jednak bez wszystkich praw przysługujących napływowym Rzymianom.
Zasięg rzymskich kolonii rozszerzał się stopniowo, najpierw zakładano je w Italii, następnie na sukcesywnie podbijanych terytoriach w basenie Morza Śródziemnego (przekształcanych w prowincje). Kolonie początkowo pełniły głównie funkcje wojskowe (zakładano je w ważnych strategicznie regionach), stopniowo stając się centralnymi ośrodkami romanizacji podbitych ziem.
Rzymskie kolonie posiadały częściową autonomię; posiadały własny senat, jednak po wybuchu wojny zobowiązane były do dostarczania kontyngentów wojskowych.
Miastami (a niegdyś koloniami) założonymi przez Rzymian są Köln ("Colonia Claudia Ara Agrippina"), Lincoln ("Lindum Colonia") czy Colchester ("Colonia Claudia Victricensis").

</doc>
<doc id="334981" url="https://pl.wikipedia.org/wiki?curid=334981" title="Anita Sokołowska">
Anita Sokołowska

Anita Sokołowska (ur. 25 stycznia 1976 w Lublinie) – polska aktorka filmowa i teatralna.
Życiorys.
Ukończyła Państwową Wyższą Szkołę Filmową, Telewizyjną i Teatralną w Łodzi.
Podczas studiów otrzymała propozycję zagrania roli Stefci Rudeckiej w telewizyjnej wersji "Trędowatej" w reżyserii Wojciecha Raweckiego i Krzysztofa Langa. Później zagrała w serialu kryminalnym "". Współpracowała również m.in. z Maciejem Wojtyszko, Maciejem Pieprzycą czy Maciejem Dejczerem.
Debiutowała na scenie Teatru Studyjnego rolą Klary w "Ślubach panieńskich" wyreżyserowanych przez Jana Machulskiego. W tym samym roku zagrała jeszcze Kordelię w "Królu Learze" u boku Jana Machulskiego. Później współpracowała z Teatrem im. Juliusza Osterwy w Lublinie i Teatrem Nowym w Łodzi, gdzie w spektaklu Kazimierza Dejmka "Hamlet" wcieliła się w postać Ofelii. Od 2007 była etatową aktorką Teatru Polskiego im. Hieronima Konieczki w Bydgoszczy. Rok później została nagrodzona na Festiwalu Prapremier za rolę kobiecą w dwóch spektaklach: "Witaj/Żegnaj" Jana Klaty i "Nordost" Grażyny Kani.
W 2012 stworzyła z reżyserem Bartkiem Frąckowiakiem monodram "Komornicka. Biografia pozorna." Jej kreacja aktorska została doceniona przez krytyków teatralnych. W rankingu „Najlepsza, najlepszy, najlepsi sezonu 2011/2012” miesięcznika „Teatr” została sześciokrotnie wyróżniona w kategorii „Najlepsza”. W tym samym roku została mianowana do Nagrody Aleksandra Zelwerowicza przez miesięcznik „Teatr”. Za monodram dostała wyróżnienie na Wystawienie Polskiej Sztuki Współczesnej. W 2013 była nominowana do nagrody Bydgoszczanin roku za rok 2012. Za rolę w spektaklu Pawła Łysaka "Wiśniowy sad" Antoniego Czechowa została wyróżniona w podsumowaniu roku 2013. Jej rola w "Wielkim Gatsbym" Michała Zadary spotkała się z pozytywnym odbiorem wśród krytyków.
W 2015 zagrała Izabelę Łęcką w spektaklu Wojciecha Farugi "Lalka. Najlepsze przed nami", którego premiera odbyła się w stołecznym Teatrze Powszechnym im. Zygmunta Hubnera. W 2017, razem z częścią zespołu w wyrazie solidarności z dyrektorem, odeszła z Teatru Polskiego w Bydgoszczy.
Największą popularność przyniosła jej rola doktor Leny Starskiej w popularnym serialu TVP "Na dobre i na złe." Od 2012 wciela się w postać Zuzy Markiewicz w serialu "Przyjaciółki" emitowanym przez Polsat.
W 2013 została wyróżniona nagrodą marszałka województwa kujawsko-pomorskiego. W 2016 otrzymała nominację do Nagrody Teletygodnia „Telekamera” w kategorii „Najlepsza aktorka”.
Brała udział w programie Polsatu "Top Chef.Gwiazdy od kuchni". W 2017 była jurorką programu "The Brain. Genialny umysł" emitowanego przez stację Polsat.
Jej mężem był Rafał Malinowski. Ze związku z reżyserem teatralnym Bartoszem Frąckowiakiem ma syna Antoniego.

</doc>
<doc id="334982" url="https://pl.wikipedia.org/wiki?curid=334982" title="Wallington">
Wallington



</doc>
<doc id="334984" url="https://pl.wikipedia.org/wiki?curid=334984" title="Bette Davis">
Bette Davis

Bette Davis (właśc. Ruth Elizabeth Davis; ur. 5 kwietnia 1908 w Lowell, zm. 6 października 1989 w Neuilly-sur-Seine) – amerykańska aktorka filmowa, teatralna i telewizyjna.
Jedenastokrotnie nominowana do Oscara, a otrzymała go dwukrotnie. Była ponadto pierwszą aktorką, która otrzymała dziesięć nominacji do tej nagrody. W 1974 roku została uhonorowana specjalnym Złotym Globem. Uznawana za jedną z największych aktorek wszech czasów. Pierwsza kobieta, której powierzono stanowisko przewodniczącej Amerykańskiej Akademii Filmowej. W rankingu 100. największych aktorek będących Największymi Legendami Srebrnego Ekranu ogłoszonym w 1999 roku przez Amerykański Instytut Filmowy Davis zajęła drugie miejsce.
Życiorys.
Lata młodzieńcze.
Wywodziła się z rodziny o angielskich, walijskich i francuskich korzeniach. Miała jedną, młodszą od siebie o rok siostrę Barbarę. Siedem lat po narodzinach Betty (tak nazywano Ruth już od narodzin) jej ojciec opuścił rodzinę, rodzice się rozwiedli. Gdy miała 13 lat, jej matka otrzymała pracę w Nowym Jorku jako fotograf i zabrała ze sobą córki. W Nowym Jorku zaczęła regularnie chodzić do kina. Podobno to po obejrzeniu "Czterech jeźdźców Apokalipsy" (1921) z Rudolfem Valentino oraz "Little Lord Fauntelroy" (1921) z Mary Pickford 13-letnia Betty Davis postanowiła zostać aktorką. Zmieniła swoje imię z Betty na Bette wzorując się na powieści Balzaka "Kuzynka Bietka" ("La cousine Bette"). Cały czas bardzo wspierała ją matka, która miała nadzieję, że chociaż Bette zrealizuje jej niespełnione marzenia o karierze aktorki. Już w szkole średniej poznała swojego przyszłego męża (Harmona Nelsona, którego poślubiła w 1932 roku, a rozwiodła się z nim 6 lat później). Później uczęszczała do szkoły baletowej i do John Murray Anderson School of Theatre, gdzie była prymuską. Chodziła tam do klasy razem z Lucille Ball, której nie wróżono kariery i z powodu zbytniej nieśmiałości wyrzucono ją ze szkoły. Na Broadway trafiła dzięki George’owi Cukorowi, który powierzył jej mimo to maleńką rólkę w chórkach w przedstawieniu "Broadway". Później pojawiała się jeszcze w teatrze m.in. w sztuce "Dzika kaczka".
Początek kariery.
Jednak na swój wielki debiut na broadwayowskich deskach musiała czekać do 1929 roku, kiedy to została zaangażowana do przedstawienia teatralnego pt. "Broken Dishes". Doceniono jej talent i zaczęto powierzać jej inne ciekawe role. Właśnie podczas jednego ze spektaklów wypatrzył ją łowca talentów i zaproponował jej udział w przesłuchaniu w wytwórni Universal Studios. Dwie pierwsze próby zdobycia jakiejkolwiek roli w filmie okazały się niepowiedzeniem. Za trzecim podejściem Davis dostała rolę w filmie "Zła siostra" (1931). Kreacja aktorska przeszła jednak bez echa, nie spotkała się z zachwytem ani ze strony krytyków, ani publiczności. Podobnie oceniono jej kilka kolejnych ról.
Narodziny gwiazdy.
Przełomem okazał się dramat "Człowiek, który grał Boga" (1932). Bette spodobała się. Ponieważ z jej kontraktu ze studiem Universal nie wynikały dla niej żadne korzyści, przeszła do Warner Bros. Podpisała tam umowę na 7 lat. W 1934 roku zaczęła zbierać pochlebne recenzje za film "W niewoli uczuć". Już rok później otrzymała swoją pierwszą nominację do Oscara w kategorii najlepsza aktorka pierwszoplanowa za film "Kusicielka". W wyścigu po tą prestiżową nagrodę pokonała m.in. Katharine Hepburn i Claudette Colbert.
Batalia z Warner Bros..
W drugiej połowie lat 30. dotąd świetnie rozwijająca się kariera aktorska (szczególnie po zdobyciu Oscara) zaczęła przygasać. Aktorka winiła za to wytwórnię, która proponowała jej role w kiepskich filmach. Zdecydowała się na drastyczny krok, który mógł nieść za sobą daleko idące konsekwencje. Mianowicie wystąpiła w dwóch brytyjskich produkcjach. W latach 30. nie do pomyślenia był fakt, iż aktor mógłby złamać umowę z wytwórnią, która w kontrakcie zastrzegała sobie prawa do aktora na wyłączność. Bette wiedziała, że występując w zagranicznych filmach łamie kontrakt. Aby nie dopuścić do rozprawy sądowej, w wyniku której prawdopodobnie musiała by wypłacić wytwórni Warner Bros. ogromne odszkodowanie, uciekła do Anglii. Mimo wszystko prawnikom studia udało się wytoczyć aktorce proces, który przegrała. Zrujnowana Davis wróciła do Hollywood. Ponieważ jej kontrakt z wytwórnią obowiązywał nadal, była zobowiązana grać odtąd we wszystkich filmach proponowanych przez studio. Jednak jej pierwsza rola po powrocie do Stanów w filmie "Fortancerki" z 1937 roku została bardzo pochlebnie oceniona. Znowu trafiła do ścisłej czołówki najpopularniejszych aktorek.
Dziewczyna z Południa.
W 1938 roku całe Hollywood żyło realizacją wielkiego bestsellera Margaret Mitchell pt. "Przeminęło z wiatrem". Książka opowiadała o losach młodej dziewczyny z Południa – Scarlett O’Hary w czasie wojny secesyjnej. W przeprowadzonym plebiscycie ludzie uznali, że to właśnie Bette powinna zagrać niepokorną Scarlett. Miała dużą konkurencję w postaci Katharine Hepburn, Joan Crawford, Jean Harlow, Carole Lombard (jej mąż Clark Gable miał grać męża Scarlett – Retta), Claudette Colbert. W filmie mieli występować poza tym m.in. amant filmowy Clark Gable i Olivia de Havilland. W dodatku na horyzoncie pojawiła się młoda, jeszcze wtedy nieznana w Ameryce, niezwykle uzdolniona angielska aktorka, Vivien Leigh, która w końcu otrzymała rolę. Film uczynił z niej gwiazdę pierwszej wielkości, otrzymała za niego Oscara. Mówiło się, że rola Scarlett, to jedyna jakiej nie udało się otrzymać Bette, choć bardzo tego chciała. Ona jednak do końca życia przekonywała, że tak nie było. Długo nie musiała rozpamiętywać porażki, gdyż otrzymała podobną rolę dziewczyny z Południa w melodramacie "Jezebel" (1938) i za tę rolę otrzymała drugiego w swojej karierze Oscara(po latach kupił go na aukcji za 578 tys. dolarów Steven Spielberg, a następnie oddał go w ręce Akademii).
Królowa Warnera.
Przełom lat 30. i 40. był bardzo owocny dla Davis. Za ważniejsze jej role z tamtego okresu uważa się tę w dramacie "Stara panna" (1939), melodramacie "Juarez" (1939) oraz filmie kostiumowym "Prywatne życie Elżbiety i Essexa" (1939). W tym ostatnim obrazie 31-letnia wówczas Bette wcieliła się w postać dwa razy od siebie starszej angielskiej królowej Elżbiety I. Na potrzeby filmu zgoliła nawet brwi i część włosów nad czołem. Film okazał się ogromnym sukcesem. Jej dawne nieporozumienia z Warner Bros. przeszły do historii, okrzyknięto ją największą gwiazdą tejże wytwórni, nazywano ją czwartym bratem Warner lub królową Warnera. Starannie wybierano jej role. W filmach często kręcono większość jej ujęć z bliska, aby ukazać jej słynne oczy (w latach 80. powstał nawet przebój Kim Carnes „Bette Davis Eyes”, który przez długi czas nie schodził z list przebojów). W 1940 roku zagrała w "Guwernantce" najbardziej dochodowym filmie w całej jej karierze, a dramat "List" z jej udziałem uznano za jedno z najlepszych dzieł roku. Przyniósł on jej kolejną nominację do Oscara. Rok później na planie jej nowego filmu doszło do spięć z ukochanym Williamem Wylerem. Różnili się co do tego jak powinna być zinterpretowana postać Bette. Aktorka postawiła jednak na swoim i za tę rolę otrzymała piątą w całym dotychczasowym dorobku, a czwartą z rzędu nominację do Oscara. W 1943 roku była po raz kolejny nominowana do Nagrody Amerykańskiej Akademii Filmowej za melodramat "Trzy kamelie". II wojna światowa wpłynęła na kino. Kręcono wtedy głównie filmy wojenne, rzadziej komedie i musicale, które miały podnieść na duchu zmęczonych wojną ludzi. Bette także grała na ogół w filmach o tematyce wojennej, m.in. "Straż nad Renem". W sierpniu 1943 roku podczas pracy na planie melodramatu "Pan Skeffington" doszła do niej tragiczna wiadomość. Otóż jej drugi mąż Arthur Farnsworth, którego poślubiła w 1940 roku, zmarł. Chciała się wycofać z produkcji, jednak w końcu została. Tragiczne przeżycia pozytywnie wpłynęły na jej grę aktorską. Otrzymała kolejną nominację do Oscara, w sumie siódmą, ale rekordem był fakt, iż od 1939 roku włącznie do 1943 otrzymywała nominacje do nagrody co roku w kategorii najlepsza aktorka pierwszoplanowa. Po niej wyczyn ten udał się już tylko Greer Garson.
Wszystko o Ewie.
Druga połowa lat 40. nie okazała się już tak wspaniała dla Davis. Jej kariera zaczęła podupadać tak jak wtedy, gdy po zdobyciu Oscara zmuszona była do wyjazdu do Anglii. Filmy, w których wystąpiła zaczęły przynosić straty, a sama aktorka poświęciła się macierzyństwu (wychowywała córkę Barbarę z małżeństwa z Williamem Grantem Sherrym). Ponadto rozważała pożegnanie z aktorstwem. Wcześniej zrobiła tak Greta Garbo, gdy stwierdziła, że już nigdy nie dostanie roli, która byłaby na miarę jej możliwości. W 1949 roku Bette rozwiązała obowiązującą ją umowę. Jednak było to tylko chwilowe załamanie. W 1950 roku zaproponowano jej rolę w filmie "Wszystko o Ewie". Miała tam grać rolę podstarzałej gwiazdy Broadwayu, która chce pomóc w rozpoczęciu kariery swojej młodej fance Ewie. Początkowo tę rolę proponowano Claudette Colbert i Marlene Dietrich, jednak obydwie odmówiły. Film okazał się ogromnym sukcesem. Zdobył rekordową liczbę nominacji do Oscara, bo aż czternaście. Później ten rekord wyrównali tylko "Titanic" (1997) i La La Land (2016). Ostatecznie przyznano mu sześć statuetek. Wielu krytyków uważa, że ta rola była najlepsza w całym jej aktorskim dorobku. Dostała za nią nominację do Oscara, Złotego Globu, otrzymała Złotą Palmę na festiwalu filmowym w Cannes, nagrodę krytyków amerykańskich NYFCC (New York Film Critics Circle) oraz Srebrną Taśmę (Silver Ribbon) jako najlepsza aktorka zagraniczna na Italian National Syndicate of Film Journalists. Ponadto jej rolę – Margo Channing, w tym filmie magazyn "Premiere" umieścił w 2006 roku na 5. pozycji w rankingu na 100 Najlepszych Filmowych Kreacji Wszech Czasów. Na planie tegoż filmu poznała swojego kolejnego męża. Związała się z odtwarzającym rolę jej kochanka Garym Merrillem. Dla niego rozwiodła się w lipcu 1950. W tym samym roku para adoptowała nowo narodzoną dziewczynkę Margot, a dwa lata później – chłopczyka Michaela. Niestety u Margot zdiagnozowano uszkodzenia mózgu i zrozpaczeni rodzice musieli oddać dziecko do specjalnego zakładu.
Spadek z aktorskiego Olimpu.
Na ekrany wróciła więc w wielkim stylu. Jednak najpierw odrzuciła rolę w "Tramwaju zwanym pożądaniem". Z perspektywy czasu decyzja ta okazała się błędna, gdyż za proponowaną jej rolę Blanche, Vivien Leigh otrzymała kolejnego Oscara. Potem rolę Loli Delaney w filmie "Wróć, mała Shebo" – w postać wcieliła się Shirley Booth. Stwierdziła później, że odrzucenie tej roli było jedną z większych pomyłek jakie popełniła na płaszczyźnie zawodowej. W 1952 roku ponownie otrzymała nominację do Oscara za rolę w dramacie "Gwiazda", gdzie wcielała się w postać hollywoodzkiej diwy, będącej u schyłku kariery. W latach 50. była co prawda aktywna zawodowo, lecz jej kariera stanęła w martwym punkcie. Mimo tego, że nie lubiła występować na scenie i nie posiadała wymaganego tam doświadczenia teatralnego i musicalowego, to próbowała swoich sił na Broadwayu. Ponadto w 1950 roku cierpiała na poważne zapalenie kości szczękowej, w wyniku czego część kości szczęki została usunięta (aktorka przygotowywała się wówczas do roli w musicalu "Two’s Company" jednak z powodów zdrowotnych zrezygnowała z udziału w przedsięwzięciu tuż przed premierą), a jej małżeństwo zakończyło się rozwodem. W 1961 roku umieściła w zwykłej gazecie słynny anons, w którym napisała, iż potrzebuje pracy, który wywołał spore zamieszanie i krytykę pod jej adresem w środowisku aktorskim.
Wieczne rywalki.
Do wielkiej aktorskiej formy sprzed lat powróciła w filmie "Co się zdarzyło Baby Jane?" (1962), w którym zagrała Jane – byłą aktorkę dziecięcą, której dni świetności dawno minęły, podczas gdy jej siostra Blanche zrobiła karierę w Hollywood. Blanche porusza się jednak na wózku inwalidzkim, a Jane musi się nią opiekować. W rolę Blanche wcieliła się jej największa, znienawidzona rywalka – Joan Crawford. Joan była podczas kręcenia filmu w podobnej sytuacji co Bette, tak jak ona miała nadzieję, że dzięki niemu powróci do pierwszej ligi Hollywood. Legendarna stała się nienawiść, którą żywiły do siebie obie aktorki. Wzajemna antypatia obu pań miała swój początek w 1931 roku. Wtedy to Bette odrzuciła rolę w filmie "Obsesja", którą ostatecznie przyjęła Crawford. W 1945 roku Davis ubiegała się o tytułową rolę w filmie "Mildred Pierce", która ostatecznie trafiła do Joan Crawford. Podczas zdjęć do "Co się zdarzyło Baby Jane?" aktorki wykorzystywały każdą okazję do tego, aby sobie tylko dokuczyć.
Wspaniała dama amerykańskiego kina.
Jej role w filmach z lat 60. były dobrze oceniane. Filmy: "Kto leży w moim grobie?" (1964), "Dokąd poszła miłość" (1964), "Niania" (1965) cieszyły się zainteresowaniem widzów. Za najlepszą rolę z tamtego okresu uważa się thriller "Nie płacz, Charlotto" (1964). Rola trafiła do Bette po tym jak zrezygnowały z niej Katharine Hepburn i Vivien Leigh. W 1964 roku była brana pod uwagę do ról w filmach "Grek Zorba" i "Mary Poppins". Jednak w końcu powierzono je innym aktorkom: tę w "Greku Zorbie" Lili Kedrovej, a w "Mary Poppins" Julie Andrews. Wielką pomyłką było odrzucenie przez nią w 1966 roku roli w filmie "Kto się boi Virginii Woolf?", za którą Oscara otrzymała Elizabeth Taylor. Lata 70. rozpoczęły się bardzo dobrze dla Bette. Wzięła udział w projekcie scenicznym "Great Ladies of American Cinema" (Wspaniałe damy amerykańskiego kina), w którym wielkie gwiazdy ekranu rozmawiały z normalnymi ludźmi o swojej pracy, karierze. Oprócz Davis wzięły w nim udział także cztery inne aktorki: Myrna Loy, Rosalind Russell, Lana Turner i Joan Crawford. Ponieważ jej występy cieszyły się największa popularnością, zaproponowano jej, aby zaprezentowała swoje show również w Wielkiej Brytanii. Filmy, w których wystąpiła w pierwszej połowie lat 70. przeszły bez większego echa. W 1977 roku otrzymała – jako pierwsza kobieta w historii – prestiżową statuetkę za całokształt osiągnięć aktorskich od Amerykańskiego Instytutu Filmowego. Był to kolejny przełom w jej karierze. Znów mogła przebierać w rolach. Zgodziła się wówczas wystąpić w projekcie "Śmierć na Nilu", kryminale powstałym na podstawie powieści Agathy Christie. Grała tam bogatą amerykankę Marie Van Schuyler. Obok niej w filmie wystąpiła m.in. Mia Farrow. Na planie doszło do kłótni między nią a Olivią Hussey i do końca zdjęć obie panie nie odzywały się do siebie. Ciekawostką jest, że z powodu warunków jakie panowały podczas kręcenia filmu (dzieło kręcono na pokładzie statku płynącego po Nilu), nikt nie mógł posiadać swojej własnej garderoby. Davis dzieliła swoją z aktorkami Angelą Lansbury oraz Maggie Smith. Film odniósł ogromny sukces.
Ostatnie lata.
Bette pod koniec lat 70. trafiła na mały ekran. Jej występy w filmach telewizyjnych były wysoko cenione przez krytykę. Za rolę w filmie "Strangers: The Story of a Mother and Daughter" (1979) otrzymała nagrodę Emmy. Kolejne nominacje przyszły po filmach "Biała mama" (1980) i "Littre Gloria Happy At Last" (1982). W 1983 roku na jej barki spadł ogromny problem. Podczas zdjęć do serialu "Hotel" (1983) u aktorki wykryto raka piersi. Davis poddała się mastektomii. W ciągu dwóch tygodni po operacji przeszła cztery zawały, w wyniku których doszło do paraliżu lewej ręki i prawej strony twarzy. Zaczęła bardzo niewyraźnie mówić, ale dzięki fizykoterapii i pomocy asystentki Kataryn Sermak paraliż częściowo ustąpił. Usunięto jej także pierś. Mimo choroby zdecydowała się wyjechać do Anglii, gdzie miała grać w kolejnym filmie opartym na podstawie powieści Agathy Christie, tj. "Murder with Mirrors" (1985). Jej ostatnią wielką rolą w dawnym stylu, która przypominała te z największego okresu jej świetności była ta w dramacie "Sierpniowe wieloryby" (1987). Aktorka pracowała również nad filmem "Wicked Stepmother" (1989), jednak jej zły stan zdrowia i nieporozumienia z reżyserem spowodowały, że zrezygnowała z roli. Pojechała wówczas na festiwal do hiszpańskiego San Sebastián, gdzie jej stan zdrowia uległ gwałtownemu pogorszeniu. Znów wykryto u niej raka z przerzutami. Davis była zbyt słaba, by wrócić do Ameryki. Przewieziono ją więc do Francji, gdzie 6 października 1989 roku zmarła w szpitalu w Neuilly-sur-Seine. Na jej nagrobku umieszczono epitafium: "She did it the hard way" ("Wybrała trudniejszą drogę"). W 1997 roku jej spadkobiercy utworzyli fundację jej imienia, która przyznaje stypendia młodym i utalentowanym aktorom i aktorkom.

</doc>
<doc id="334986" url="https://pl.wikipedia.org/wiki?curid=334986" title="Kananga">
Kananga

Kananga (do 1966 roku Luluabourg) – miasto w Demokratycznej Republice Kongo, stolica prowincji Lulua, leżące nad rzeką Lulua.
Liczba mieszkańców – 1,1 miliona (2012).
W pobliżu miasta wydobywa się diamenty.
W mieście rozwinął się przemysł spożywczy, farmaceutyczny oraz poligraficzny.

</doc>
<doc id="334987" url="https://pl.wikipedia.org/wiki?curid=334987" title="Włodi">
Włodi

Włodi, właściwie Paweł Włodkowski (ur. 5 marca 1976 w Warszawie) – polski raper i producent muzyczny, a także przedsiębiorca. Zaliczany do prekursorów nurtu ulicznego rapu w Polsce. Paweł Włodkowski znany jest przede wszystkim z wieloletnich występów w zespole hip-hopowym Molesta Ewenement, którego był współzałożycielem. Wraz z zespołem nagrał m.in. pięć albumów studyjnych. Uzyskał także dwukrotnie nominację do nagrody polskiego przemysłu fonograficznego Fryderyka. Od 2009 roku współtworzy zespół Parias. Wraz z bratem Hohol’em tworzy grupę producencką Tek-N. Prowadzi także solową działalność artystyczną. Był ponadto członkiem składu Klima, wraz z Chadą, Kaczym i Vieniem.
Włodi współpracował ponadto m.in. z takimi wykonawcami jak: DJ 600V, Zipera, Mor W.A., DJ. B, Pono, WhiteHouse, WNB, Emade, Hemp Gru, Małolat, Ajron, WWO, Slums Attack, THS Klika, Grammatik, Dixon37, Pjus, VNM, W.E.N.A. oraz Pyskaty. Od 2006 roku Włodkowski wraz członkami zespołu Molesta Ewenement prowadzi wytwórnię muzyczną Respekt Records. Wcześniej był związany z firmą Baza Lebel. Jest również właścicielem firmy odzieżowej 5G.
Żonaty, ma córkę. Jest muzułmaninem.
Życiorys.
Paweł Włodkowski pochodzi ze Służewca, znajdującego się na warszawskim Mokotowie. Hip-hopem zainteresował się na początku lat 90. XX w. Pierwsze nagrania tworzył wraz z Kaczym na domowym komputerze firmy Atari. W 1995 roku Włodi wraz z Vieniem założył zespół pod nazwą Molesta. Pierwszy autorski utwór zespołu, a także samego Włodiego znalazł się na wydanej w 1997 roku kompilacji "Smak B.E.A.T. Records". Rok później ukazał się debiutancki album formacji zatytułowany "Skandal". Wydawnictwo trafiło do sprzedaży dzięki B.E.A.T. Records, oficynie której ówczesnym współwłaścicielem był dziennikarz Hirek Wrona. Formacja szybko zyskała na popularności dzięki piosenkom „Armagedon” i „Wiedziałem że tak będzie”, które były emitowane m.in. przez Polskie Radio. W pięć lat po premierze materiał został wyróżniony złoty płytą za sprzedaż 50 tys. egzemplarzy. Był to także największy sukces komercyjny w historii działalności grupy. Także w 1998 roku muzyk gościł wydanym latem albumie producenckim DJ-a 600V – "Produkcja hip-hop". W 1999 roku, jako trio, w składzie uzupełnionym o Pelsona zespół nagrał drugi album zatytułowany "Ewenement". Pewną popularność zyskały pochodzące z wydawnictwa piosenki „Miejskie bagno” i „Co jest nauczane”. Materiał został także wyróżniony nominacją do nagrody polskiego przemysłu muzycznego Fryderyka. W 2000 roku z Wilkiem w składzie powstał album pt. "Taka płyta..." Nagrania dotarły do 12. miejsca listy OLiS. Płyta przyniosła zespołowi również drugą nominację do Fryderyka. Także 2000 roku Włodi wystąpił gościnnie na albumach Zipery – "O.N.F.R.", WWO – "Masz i pomyśl" oraz Mor W.A. – "Te słowa mówią wszystko". W 2002 roku piosenki z udziałem rapera trafiły na płyty DJ.-a B – "Styl pijanego mistrza", Pona – "Hołd" i duetu WhiteHouse – "Kodex". W kwietniu również 2002 roku raper dał koncert podczas New Yorker Hip-Hop Festiwal w Poznaniu, gdzie wystąpił m.in. u boku składów Fenomen i Ascetoholix.
27 września 2003 roku nakładem Pomaton EMI ukazał się pierwszy album solowy Włodiego zatytułowany "...Jak nowonarodzony". Płyta dotarła do 6. miejsca listy OLiS. Gościnnie w nagraniach wzięli udział m.in. Peja, Koras i Pono. Natomiast materiał muzyczny przygotowali sam Włodi, a także Hohoł, Waco i L.A. Pewną popularność w Polsce zyskała pochodząca z płyty piosenka tytułowa, która dotarła do 22. miejsca Szczecińskiej Listy Przebojów Polskiego Radia. W międzyczasie Włodi gościł na płytach WNB – "Dowód odpowiedzialności", DJ-a Decksa – "Mixtape Vol. 3", duetu Vienio i Pele – "Autentyk 2", a także na wydanym pod koniec roku debiucie solowym Emade – "Album producencki". W 2004 roku Włodkowski wystąpił gościnnie kolejno na płytach Mor W.A. – "Dla słuchaczy", Agenda – "Coś do zrobienia" oraz Hemp Gru – "Klucz". Raper dał także koncert podczas częstochowskiego festiwalu Hip Hop Active, a także wraz z Molestą poprzedzał występ amerykańskiego duetu Mobb Deep w Polsce. Muzyk wystąpił m.in. u boku takich wykonawców jak Ego oraz Ideo. Na początku 2005 roku został wydany debiut duetu Małolat i Ajron – "W pogoni za lepszej jakości życiem" z udziałem Włodiego, który rapował w kompozycji „Przestępcze myśli”. 25 czerwca tego samego roku do sprzedaży trafił drugi album solowy Włodkowskiego pt. "W...". Wydawnictwo, którego produkcji podjęli się Kuba O, Lab’z, Korzeń, Zoober Slimm, Tek.N i Ajron uplasowało się na 35. miejscu listy sprzedaży OLiS. Wśród gości na płycie znaleźli się m.in. Numer Raz, Ten Typ Mes i Eis. W ramach promocji do piosenki „Zobacz co się dzieje na podwórku” został zrealizowany teledysk. Pod koniec roku do sprzedaży trafiła czwarta produkcja WWO – "Życie na kredycie". Włodkowski rapował w pochodzącej z płyty piosence „I tak to osiągnę”, w której wystąpił także m.in. francuski zespół Soundkail.
W 2006 roku pochodząca z debiutu Włodiego kompozycja „Odrzucili opcje” trafiła na kompilację składu Slums Attack – "Fturując". Z kolei sam muzyk podjął współpracę z formacją THS Klika. Efektem była kompozycja zatytułowana „Czarno na białym” wydana na płycie tegoż zespołu – "Liryka chodnika". Wydany został także czwarty album Molesty pt. "Nigdy nie mów nigdy". W 2007 roku raper wraz z Krito i Cyklonem gościł w piosence Normano – „To co ma wartość” wydanej na płycie "W słusznej sprawie". Włodkowski wystąpił także na ostatnim albumie warszawskiej grupy Grammatik pt. "Podróże". Zwrotki rapera znalazły się w utworze, nagranej również z Pelsonem. W 2008 roku Molesta ponownie jako trio zespół nagrał piąty album studyjny pt. "Molesta i kumple". Wydawnictwo dotarło do. 7 miejsca listy OLiS. Dwa lata później płyta uzyskała status złotej. Tego samego roku Włodi wystąpił wraz z Miodem w piosence „Bliżej niż myślisz”, która znalazła się na debiucie kolektywu Dixon37 – "Lot na całe życie". W 2009 roku wraz z Eldo i Pelsonem założył zespół Parias. Także w 2009 roku wraz z Pelsonem wystąpił w piosence „Wybieram spokój” wydanej na solowym debiucie Pjusa – "Life After Deaf". Wydany został także zarejestrowany w Warszawie album koncertowy Molesty "Live! in Fonobar". W 2011 roku ukazał debiut Parias pod tym samym tytułem. Materiał dotarł do 3. miejsca zestawienia OLiS. Nagrania, według koncepcji raperów nie objęte żadnym patronatem medialnym były promowane teledyskami do utworów „Bezczelni”, „Zostawiam” i „Wzorowy”. W międzyczasie raper gościł na płytach W.E.N.Y. – "Dalekie zbliżenia" i VNM – "De Nekst Best". Natomiast jedna z klasycznym kompozycji z udziałem rapera – „Pamiętaj o melanżu” trafiła na kompilację DJ-a 600V – "Klasyk Mixtape: Prolog". W 2012 roku Włodi wystąpił na drugiej solowej produkcji Pyskatego – "Pasja". Zwrotki rapera znalazły się w kompozycji „Mówią o nim”. Na początku 2013 roku pierwsze wydawnictwo Parias uzyskało status złotej płyty, sprzedając się w nakładzie 15 tys. egzemplarzy.
Nagrody i wyróżnienia.
2021
W/88 Album roku

</doc>
<doc id="334989" url="https://pl.wikipedia.org/wiki?curid=334989" title="Krokodyl orinokański">
Krokodyl orinokański

Krokodyl orinokański, ("Crocodylus intermedius") – gatunek gada z rodziny krokodylowatych (krokodyle właściwe).

</doc>
<doc id="334994" url="https://pl.wikipedia.org/wiki?curid=334994" title="Następnik liczby kardynalnej">
Następnik liczby kardynalnej

Następnik liczby kardynalnej – operacja zdefiniowana dla liczb kardynalnych, podobnie jak następnik liczby porządkowe, w taki sposób, że pomiędzy daną liczbą kardynalną formula_1 a jej następnikiem formula_2 nie ma innych liczb kardynalnych.
Operację następnika dla liczb kardynalnych definiuje się następująco:
gdzie formula_4 oznacza klasę wszystkich liczb porządkowych.
Można łatwo udowodnić, że formula_2 jest liczbą porządkową i formula_2 jest najmniejsza spośród liczb porządkowych o mocy większej od formula_7
Następnik liczby formula_8 nazywamy formula_9 (gdzie symbol formula_10 oznacza dodawanie liczb porządkowych). Na przykład formula_11 i formula_12
Uwaga: Każda liczba kardynalna jest także liczbą porządkową, więc ma dwa następniki – jeden w sensie liczb kardynalnych, a drugi w sensie liczb porządkowych. Na przykład następnik liczby kardynalnej formula_13 to formula_14 (= następna liczba kardynalna), a następnik liczby porządkowej formula_15 to formula_16 (= następna liczba porządkowa).
Liczba kardynalna, która nie jest następnikiem żadnej innej liczby kardynalnej, nazywana jest liczbą kardynalną graniczną. Na przykład formula_17 jest pierwszą nieprzeliczalną graniczną liczbą kardynalną. 

</doc>
<doc id="334995" url="https://pl.wikipedia.org/wiki?curid=334995" title="Pelson">
Pelson

Pelson, właściwie Tomasz Władysław Szczepanek (ur. 13 lipca 1978 w Warszawie) – polski raper i producent muzyczny. Tomasz Szczepanek znany jest przede wszystkim z wieloletnich występów w zespole hiphopowym Molesta Ewenement, którego był członkiem w latach 1999–2016. Wraz z grupą uzyskał m.in. nominację do nagrody polskiego przemysłu fonograficznego Fryderyk. Następnie współtworzył duet wraz z Vieniem. Efektem była trylogia "Autentyk". Druga płyta z serii przyniosła raperowi kolejną nominację do Fryderyka. Od 2005 roku prowadzi również solową działalność artystyczną. Natomiast, od 2009 roku współtworzył trio Parias. Należał także do formacji Funky Joint Squad.
Pelson współpracował ponadto m.in. z takimi wykonawcami jak: Zipera, WWO, Waco, DJ. B, Massey, Grammatik, 2cztery7, Pjus, DJ Decks, Mor W.A., DJ 600V, Wigor, Diox oraz The Returners. Od 2006 roku Szczepanek wraz członkami zespołu Molesta Ewenement prowadzi wytwórnię muzyczną Respekt Records. Wcześniej był związany z firmą Baza Lebel. Był także współzałożycielem firmy Anonim Grupa.
Był w związku partnerskim z raperką Mei, znaną z występów w tercecie Chix. Prywatnie pasjonat golfa.
Pod koniec września 2017 muzyk poinformował o zakończeniu kariery muzycznej.
Życiorys.
Pelson zadebiutował na wydanej w 1998 roku pierwszej płycie warszawskiego zespołu hip-hopowego Molesta Ewenement – "Skandal". Zwrotki rapera znalazły się w trzech utworach: „Szacunek”, „Się żyje” oraz „Jeszcze jedno”. Muzyk gościł także na wydanym latem albumie producenckim DJ-a 600V – "Produkcja hip-hop", w nagranym z Vieniem utworze „Dziękówka dla chłopaków”. Tego samego roku do sprzedaży trafiły kompilacje z udziałem Pelsona – "Osiedle pełne rymów, czyli hip Hop jak okiem sięgnąć" i "Hiphopowy raport z osiedla w najlepszym wykonaniu". Na pierwszej z nich znalazł się utwór z albumu producenckiego DJ-a 600V „Dziękówa dla chłopaków”, natomiast na drugą trafiła kompozycja „Koncerty” zarejestrowana wraz z kolektywem ZIP Skład i ponownie Vieniem. Rok później, Pelson z piosenką „Revolucja (V6 Remix)” znalazł się na płycie producenckiej DJ-a 600V pt. "Szejsetkilovolt". Pod koniec 1999 roku ukazał się drugi, wyróżniony nominacją do Fryderyka materiał Molesty zatytułowany "Ewenement", również z gościnnym udziałem Pelsona w utworach „Co jest nauczane” i „Ewenement”. Wkrótce potem Szczepanek został oficjalnym członkiem Molesty. W 2000 roku ukazały się kolejno, debiutanckie płyty zespołów Zipera – "O.N.F.R." i WWO – "Masz i pomyśl". Zwrotki Pelsona znalazły się, odpowiednio w piosenkach „Mgła” i „Polskie realia”. Pod koniec roku ukazała się pierwsza płyta Molesty z Pelsonem jako oficjalnym członkiem zatytułowana "Taka płyta..." Nagrania dotarły do 12. miejsca listy OLiS. Płyta przyniosła zespołowi również drugą nominację do Fryderyka.
Rok później raper gościł na producenckiej płycie Waco pt. "Świeży materiał" w utworze „Czas dokonać wyboru” nagranym wraz z Wilkiem. Na rynku muzycznym ukazała się także sygnowana kompilacja Molesty pt. "Radio Ewenement 5 G Fm". Na wydawnictwie znalazły się dwie piosenki Pelsona – „0 22” i nagrane z Włodim „Słodkie kłamstwa”. W 2001 roku Pelson wziął udział w produkcji „Mówią bloki człowieku 2”, filmie dokumentalnym w reżyserii Joanny Rechnio. Także, w 2001 roku doszło do bliższej współpracy z Vieniem. W efekcie, w 2002 roku ukazał pierwszy album duetu zatytułowany "Autentyk". Gościnnie na płycie wystąpili m.in. Pono, Sokół, Tomasz Lipiński oraz Frenchman – muzyk związany z formacją Jamal. Wydawnictwo promowane teledyskami do utworów „Nokaut techniczny” i „Prawdziwy rap” dotarło do 8. miejsca zestawienia OLiS. Nagrania utrzymane w stylistyce odmiennej do macierzystego zespołu raperów Molesty Ewenement szybko zyskały na popularności. Piosenki z debiutu były emitowane m.in. przez ogólnopolskie stacje radiowe. Z kolei piosenka „Prawdziwy rap” znalazła się m.in. w zestawieniu programu TVP 30 ton – lista, lista przebojów, gdzie uplasowała się na 25. miejscu. W międzyczasie Pelson gościł na nielegalu DJ.-a B – "Styl pijanego mistrza" w nagranym z Ponem utworze „Propsy”. W sierpniu 2003 roku został wydany album producencki znanego ze składu Slums Attack – DJ-Decksa – "Mixtape Vol. 3". Na wydawnictwie znalazł się nagrany z Vieniem utwór zatytułowany „Za mikrofonem”. 18 października tego samego roku został wydany drugi album duetu Vienio i Pele pt. "Autentyk 2". Na płycie wyprodukowanej przez samego Vienia, oraz Pelsona, DJ-a 600V i Tomasza Lipińskiego wystąpili gościnnie m.in. Włodi, Wigor i Wacim. Wydawnictwo dotarło do 16.miejsca listy OLiS. Pewną popularność zyskał jedynie utwór „To dla moich ludzi” z gościnnym udziałem Gutka i Lui. Piosenka była notowana na 28. miejscu Szczecińskiej Listy Przebojów Polskiego Radia. Jeszcze w 2003 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop”. Również w 2003 roku ukazał się kolejny album producencki DJ-a 600V z udziałem Pelsona zatytułowany – "600 °C". Muzyk gościł wraz z Vieniem w kompozycji „Byłem tam”.
W 2004 roku Pelson wziął udział w trasie koncertowej „RBK Hip Hop Tour 2004”. Wydarzenie było promowane kompilacją różnych wykonawców "U Ciebie w mieście". Na minialbumie znalazł się m.in. popularny, utwór tytułowy, emitowany intensywnie m.in. przez stację telewizyjną VIVA Polska. Ponadto dochód ze sprzedaży wydawnictwa został przeznaczony na cele charytatywne. Raper gościł także na płytach Mor W.A. – "Dla słuchaczy" i Vito WS – "Ostatnie takie solo". W 2005 roku ukazał się ostatni album duetu Vienio i Pele zatytułowany "Autentyk 3". Materiał był promowany m.in. piosenką „To jest mój hardcore”, która dotarła do 8. miejsca zestawienia telewizyjnego 30 ton – lista, lista przebojów. Z kolei sama płyta była notowana, również na 8. miejscu Oficjalnej Listy Sprzedaży (OLiS). Odbyła się także druga część „RBK Hip Hop Tour”, zaanonsowana kompilacją "U Ciebie w mieście 2". W międzyczasie Szczepanek wystąpił na płycie Masseya – "Nowa jakość". Pod koniec 2005 roku do sprzedaży trafił debiut solowy Pelsona zatytułowany "Sensi". Materiał został wydany przez oficynę Anonim Grupa w limitowanym do 2000 egzemplarzy nakładzie. Płytę poprzedził wydany tego samego roku singel do utworu „Zawieszeni w próżni”. Gościnnie w nagraniach wzięli udział m.in. Vienio, Rocca, Flexxip, Wigor, Maleo Reggae Rockers oraz Pezet. Natomiast producentami utworów byli DJ Seb, Waco, Mes, a także sam Pelson. W ramach promocji do utworów „Konekcion” i „Zawieszeni w próżni” zostały zrealizowane teledyski. Płyta nie odniosła sukcesu komercyjnego. Według Szczepanka większość funduszy przeznaczonych na wydanie albumu zaabsorbowały m.in. koszty tłoczenia co uniemożliwiło promocję na szerszą skalę.
W 2006 roku Pelson wystąpił w dubbingowanej roli we francuskiej produkcji „Ziomek”. Tego samego roku jako on sam zagrał w filmie fabularnym „Chaos” w reżyserii Xawerego Żuławskiego. Raper wystąpił m.in. u boku związanych z ZIP Składem raperów: Fu i Sokołem. Również w 2006 roku został wydany czwarty album Molesty pt. "Nigdy nie mów nigdy". Płyta uplasowała się na 5. miejscu zestawienia OLiS. W ramach promocji do utworów „Tak miało być”, „Powrót”, „Wróg” i „Nie wiem jak Ty” powstały teledyski. Rok później Pele wystąpił wraz z Włodim w utworze „A Wy” na płycie składu Grammatik – "Podróże". W 2008 roku, Molesta ponownie jako trio zespół nagrał piąty album studyjny pt. "Molesta i kumple". Wydawnictwo dotarło do. 7 miejsca listy OLiS. Dwa lata później płyta uzyskała status złotej. Także w 2008 roku ukazał się album formacji 2cztery7 – "Spaleni innym słońcem" z udziałem Pelsona w kompozycji „Powód do dumy”. Rok później Pelson wraz z Włodim rapował na debiucie solowym Pjusa pt. "Life After Deaf". W 2011 roku Pelson rymował na płytach duetu Wigor i Trojak – "Synteza" i Vienio Vs. Way Side Crew – "Wspólny mianownik". W 2012 roku Szczepanek wystąpił gościnnie na płytach: Diox’a i duetu producenckiego The Returners – "Backstage" oraz Donatana – "Równonoc. Słowiańska dusza". 7 grudnia tego samego roku ukazał się pierwszy minialbum Pelsona zatytułowany "3854 i 3 kroki". Utrzymany w formie koncept albumu materiał wyprodukował duet MAUi WOWiE (Rollin’ i Dj Tort). Natomiast oprawę graficzną przygotował raper, znany z występów w formacji HiFi Banda Diox. Płyta poprzedzona trzema teledyskami do utworów „Wierny sobie”, „Intro” oraz „Sen na jawie” dotarła do 3. miejsca zestawienia OLiS. Także w 2012 roku raper wystąpił w filmie dokumentalnym Małgorzaty Ruszkiewicz „Drogi” poświęconemu zespołowi Indios Bravos.

</doc>
<doc id="335001" url="https://pl.wikipedia.org/wiki?curid=335001" title="Pallotynki">
Pallotynki

Siostry Pallotynki (właściwie Zgromadzenie Sióstr Misjonarek Apostolstwa Katolickiego, skrót: SAC) – żeńskie katolickie zgromadzenie zakonne założone przez św. Wincentego Pallottiego, a sprowadzone do Polski przez ks. Alojzego Majewskiego w 1934. Dewiza zgromadzenia brzmi: "Dla nieskończonej Chwały Bożej".
W 2009 prowincja polska sióstr obchodziła 75–lecie istnienia na ziemiach polskich.
Działalność.
Szczególnym zadaniem Zgromadzenia jest praca misyjna. Siostry Pallotynki pracują w Rwandzie, Demokratycznej Republice Konga, Kamerunie i Tanzanii. Od niedawna podjęły również dzieło ponownej ewangelizacji na Ukrainie, Białorusi i na Syberii.

</doc>
<doc id="335002" url="https://pl.wikipedia.org/wiki?curid=335002" title="Karakałpacy">
Karakałpacy

Karakałpacy – naród pochodzenia tureckiego, zamieszkujący w zwartej grupie na południe od Jeziora Aralskiego.
Żyją głównie w Uzbekistanie (530 tys.), zwłaszcza w należącej do tego kraju Karakałpacji, a poza tym także w Turcji, Iranie i w mniejszych grupach w kilku państwach byłego ZSRR. Jest ich około 650 tysięcy. Są muzułmanami sunnitami, a używany przez nich język karakałpacki jest bliski kazachskiemu i kirgiskiemu.
Głównym zajęciem Karakałpaków do połowy XX w. była uprawa roli na nawadnianych ziemiach oraz rybołówstwo, jednak władze radzieckie chcąc zwiększyć zbiory bawełny doprowadziły do katastrofy ekologicznej. Zbyt duża część wód Amu-darii i Syr-darii została wykorzystana do nawodnienia, co doprowadziło do wysychania Morza Aralskiego.Obecnie ok. 30% społeczności żyje w miastach i utrzymuje się z pracy w przemyśle.

</doc>
<doc id="335007" url="https://pl.wikipedia.org/wiki?curid=335007" title="Antinous z Bitynii">
Antinous z Bitynii



</doc>
<doc id="335009" url="https://pl.wikipedia.org/wiki?curid=335009" title="Ajribaba">
Ajribaba

Ajribaba (turkm. "Aýrybaba", od 2004 "Beýik Saparmyrat Türkmenbaşy belentligi", uzb. "Ayribobo tog‘") – najwyższy szczyt Turkmenistanu, o wysokości 3139 m n.p.m., leżący na granicy z Uzbekistanem.
Nazwa uzbecka to "Ayribobo tog‘". Turkmeńską nazwą była zaś do września 2004 "Aýrybaba", kiedy to nazwa ta została zmieniona przez parlament na "Beýik Saparmyrat Türkmenbaşy belentligi", co znaczy „Szczyt Wielkiego Saparmurata Turkmenbaszy” – nazwa ta została nadana na cześć prezydenta Turkmenistanu Saparmurata Nijazowa.
Polska nazwa Ajribaba, nawiązująca do nazwy rosyjskiej Айрибаба (w transkrypcji "Ajribaba"), została przyjęta przez Komisję Standaryzacji Nazw Geograficznych na jej 21. posiedzeniu w dniu 4 października 2005.

</doc>
<doc id="335010" url="https://pl.wikipedia.org/wiki?curid=335010" title="Midori Itō">
Midori Itō

 – japońska łyżwiarka figurowa, startująca w konkurencji solistek. Wicemistrzyni olimpijska z Albertville (1992) i uczestniczka igrzysk olimpijskich (1988), mistrzyni świata (1989) oraz 9-krotna mistrzyni Japonii (1985–1992, 1996). 
Była pierwszą kobietą w historii, która w czasie zawodów wykonała kombinację dwóch potrójnych skoków (3T/3T) w 1982 roku, pierwszego potrójnego axla w 1989 roku oraz pierwszego potrójnego axla na Olimpiadzie w 1992 roku.
Itō zapaliła znicz olimpijski podczas ceremonii otwarcia Zimowych Igrzysk Olimpijskich 1998 w Nagano.

</doc>
<doc id="335011" url="https://pl.wikipedia.org/wiki?curid=335011" title="Stanisław Krygielski">
Stanisław Krygielski

Stanisław Krygielski (ur. 16 października 1886, zm. 21 kwietnia 1965 w Choroszczynce) – polski duchowny.
Życiorys.
Był bratem Feliksa Krygielskiego. Razem z nim wstąpił do zakonu oo. kapucynów w Ziemi Świętej i tam od 1899 studiował filozofię i teologię. Święcenia kapłańskie otrzymał z rąk łac. patriarchy Jerozolimy, kardynała Camasci. Aresztowany został tam w 1914 jako poddany rosyjski, otrzymał nakaz opuszczenia Palestyny. W drodze do Polski pod koniec 1914 razem z bratem zgłosił się w Odessie do pracy w diecezji tiraspolskiej. W 1917 był wikariuszem parafii Jekatierinosław, a następnie pracował w Odessie, gdzie kolonia polska liczyła wówczas ok. 30 tys. osób. Razem z nim pracowali wśród Polaków dwaj księża polscy: Stanisław Oskierko i Wincenty Orłowski. Aresztowany został podczas rekwizycji przeprowadzanych przez władze bolszewickie w kościołach w 1922, dwukrotnie otrzymał wyrok śmierci. W 1926 został wykupiony z więzienia za 600 dolarów amerykańskich przez swoją siostrę Genowefę, żonę majora Rokickiego z Warszawy, który został zamordowany przez NKWD w 1940 w Starobielsku. Ksiądz Stanisław podjął pracę w archidiecezji wileńskiej, gdzie z polecenia abpa Romualda Jałbrzykowskiego zorganizował parafię w Łańcewie Ługu k. Baranowicz, której nadał nazwę Nowopolna. Zbudował tu kościół i szkołę przy pomocy miejscowej ludności oraz hrabiego Jundziłła. Później był proboszczem parafii Nowy Pohost w dekanacie Miory. W 1934 przeniósł się do diecezji podlaskiej, gdzie najpierw był wikariuszem parafii Wilczyska, a następnie, od 1936, proboszczem parafii Choroszczynka.
W Choroszczynce w okresie do 1939 wybudował powiększając kaplice piękny drewniany kościół i otoczył go wraz z cmentarzem betonowym parkanem. W czasie okupacji należał jako Kapelan do AK w V rejonie Piszczac obwód II Biała Podlaska. Upamiętniono to tablicą w Kościele. W Choroszczynce oprócz księdza pochowani są również jego ojciec (Antoni) i siostra Genowefa Rokicka.

</doc>
<doc id="335012" url="https://pl.wikipedia.org/wiki?curid=335012" title="Aksjomat ekstensjonalności">
Aksjomat ekstensjonalności

Aksjomat ekstensjonalności, aksjomat jednoznaczności, aksjomat równości – jeden z aksjomatów Zermela-Fraenkla w aksjomatycznej teorii mnogości, sformułowany przez Ernsta Zermela w 1908 roku. Aksjomat ten postuluje, że dwa zbiory złożone z tych samych elementów są identyczne.
Formalnie aksjomat ten to następujące zdanie języka pierwszego rzędu formula_1 (gdzie formula_2 jest binarnym symbolem relacyjnym):
Interpretacja.
Aksjomat ekstensjonalności postuluje, że jeśli dwa zbiory mają te same elementy, to są równe. Ponieważ dwa równe zbiory mają te same elementy, to możemy sformułować ten aksjomat tak:
Zatem każdy zbiór jest "wyznaczony jednoznacznie" przez swoje elementy. W szczególności jeśli formula_4 jest formułą języka teorii mnogości formula_1 i wiemy, że istnieje zbiór złożony ze wszystkich obiektów formula_6 dla których jest spełnione formula_7 to zbiór ten jest wyznaczony jednoznacznie. Pisząc „formula_8” na oznaczenie tego zbioru, odwołujemy się także do aksjomatu ekstensjonalności.
Czasami aksjomat ekstensjonalności podaje się jako stwierdzenie, że "relacja należenia jest ekstensjonalna". Przypomnijmy, że relacja dwuczłonowa formula_9 na zbiorze "X" jest ekstensjonalna, gdy następujący warunek jest spełniony:

</doc>
<doc id="335013" url="https://pl.wikipedia.org/wiki?curid=335013" title="Richard Adams">
Richard Adams

Richard George Adams (ur. 9 maja 1920 w Newbury, zm. 24 grudnia 2016) – brytyjski pisarz znany przede wszystkim jako autor "Wodnikowego Wzgórza" i "Szardika". 
Życiorys.
Absolwent wydziału historii Uniwersytetu Oksfordzkiego. Od 1940 do 1946 podczas II wojny światowej służył w oddziałach spadochronowych. Później poświęcił się karierze w administracji państwowej.
W 1972 opublikował swoją pierwszą powieść – "Wodnikowe Wzgórze". Są to spisane historie, które kiedyś opowiadał swoim córkom. Książka w niedługim czasie stała się bardzo popularna. Przetłumaczona na 18 języków, wydana w 11 milionach egzemplarzy.
W 1974 Adams przeszedł na emeryturę i całkowicie poświęcił się pisarstwu. Wkrótce pojawiła się jego nowa powieść "Szardik" o kulcie wielkiego niedźwiedzia, oraz "The Plague Dogs" o życiu psów. Serię powieści ze świata zwierząt kończy dopiero "The Girl in a Swing" z 1980.
Miał żonę Elizabeth i dwie córki.

</doc>
<doc id="335015" url="https://pl.wikipedia.org/wiki?curid=335015" title="Słocina (województwo podkarpackie)">
Słocina (województwo podkarpackie)



</doc>
<doc id="335017" url="https://pl.wikipedia.org/wiki?curid=335017" title="Izydor (metropolita kijowski)">
Izydor (metropolita kijowski)

Izydor (ur. ok. 1385 w Monemwasii lub w Salonikach, zm. 27 kwietnia 1463 w Rzymie) – metropolita kijowski i całej Rusi w latach 1436–1442 ("de facto").
Życiorys.
Był z pochodzenia Grekiem. W rodzinnej Monemwasii wstąpił do klasztoru i przed 1434 był już przełożonym klasztoru św. Dymitra w Konstantynopolu. Zwolennik podporządkowania się Kościoła prawosławnego Rzymowi w zamian za pomoc militarną dla Konstantynopola przeciwko Ottomanom. Uczestniczył w soborze w Bazylei, w czasie którego aktywnie propagował ideę tak przeprowadzonej unii kościelnej. W 1436 lub 1437 został wyświęcony na metropolitę kijowskiego i całej Rusi.
Na soborze we Florencji w 1439 doszło do podpisania aktu unii. W tym samym roku papież Eugeniusz IV kreował go w 1439 roku kardynałem prezbiterem SS. Marcellino e Pietro. Dwa lata później Izydor został legatem papieskim na Polskę, Litwę i Ruś w celu wprowadzenia w życie postanowień unii florenckiej. Już w marcu 1440 Izydor wydał w Budzie list z informacją o decyzjach florenckiego soboru i przez kilka kolejnych miesięcy podróżował po Koronie Królestwa Polskiego i Wielkim Księstwie Litewskim, głosząc idee unii i starając się je propagować zarówno wśród duchowieństwa prawosławnego, jak i łacińskiego. Nie odniósł jednak spodziewanego sukcesu, zaś we Lwowie, gdy zaczął celebrować mszę świętą w obrządku łacińskim, doszło do protestów wiernych.
W 1441 Izydor udał się do Moskwy, gdzie spotkał się ze szczególnie wrogim przyjęciem. Po odczytaniu w obecności wielkiego księcia Wasyla II postanowień unii, został wtrącony do więzienia, uznany za heretyka (stąd przydomek "Apostata") i skazany na spalenie na stosie; jesienią 1441 zdołał jednak uciec. W 1442 prawosławny synod w Moskwie ogłosił jego depozycję ze stanowiska metropolity (on sam używał tego tytułu aż do 1459). Również na należących do metropolii ziemiach litewskich nie zyskał poparcia duchowieństwa ani wiernych. Wrócił do Rzymu.
7 lutego 1451 awansował do rangi kardynała biskupa diecezji podmiejskiej Sabina. W latach 1452-53 służył jako legat papieski w Konstantynopolu, gdzie 12 grudnia 1452 w kościele Hagia Sophia ogłosił unię Kościoła prawosławnego z rzymskokatolickim. Po zdobyciu miasta przez Turków dostał się do niewoli, nie został jednak rozpoznany. Sprzedano go jako zwykłego niewolnika, udało mu się jednak uciec lub wykupić i przez Peloponez dostał się do Wenecji, a następnie powrócił do Rzymu. Resztę życia spędził działając w Kurii Rzymskiej i pełniąc szereg kościelnych funkcji, m.in. był administratorem apostolskim diecezji Cervia we Włoszech w latach 1451-55 oraz archidiecezji Nikozja na Cyprze od 1456 roku, a od roku 1459 tytularnym patriarchą Konstantynopola. Według części źródeł sprawował też funkcję dziekana Św. Kolegium Kardynałów, jednak w rzeczywistości stanowiska takiego formalnie nigdy nie zajmował. Zmarł w Rzymie.
Działalność metropolity Izydora stała się ostateczną przyczyną podziału metropolii kijowskiej na kijowską i moskiewską. W 1448, po jego usunięciu z urzędu, w Wielkim Księstwie Moskiewskim urząd metropolity objął dotychczasowy biskup riazański Jonasz. W Wielkim Księstwie Litewskim wybór ten nie został uznany.

</doc>
<doc id="335018" url="https://pl.wikipedia.org/wiki?curid=335018" title="Kuc Sorraia">
Kuc Sorraia

Pochodzenie.
Rasa ta ma cechy prehistorycznego konia typu 1, a także przypomina
wywodzące się od niego iberyjskie konie szlachetne (dzianety, konie
andaluzyjskie). 
Budowa, pokrój, eksterier.
Szlachetna głowa o garbonosym profilu wspiera się na wysoko osadzonej szyi. Kłąb jest wyraźnie zaznaczony. Długie łopatki. Kłoda krótka, wąska i głęboka. Zad lekko ścięty. Kończyny długie, suche i delikatnej budowy, lecz bardzo mocne. 
Chody o wysokiej, efektywnej akcji. 
Najczęściej występujące typy umaszczenia to bułane i myszate z pręgą grzbietową i pręgowaniem na kończynach. 
Wysokość w kłębie: 140-150 cm. 
Historia, pochodzenie, hodowla.
Rasę te można traktować jako przodka wszystkich szlachetnych koni iberyjskich. Jak wskazują rysunki w jaskiniach, konie te żyły już we wczesnych czasach historycznych i mają ścisłe związki z końmi berberyjskimi. 
O rasie tej jednak zapomniano, choć portugalscy pasterze bydła używali ich od dawna przy wypasie stad. Dr Ruy d‘Andrade odkrył w 1920 roku w niedostępnym rejonie bagiennym między rzekami Sor i Raia dziko żyjącą populację, z której utworzył następnie stado hodowlane. Po jego śmierci utrzymanie stada przejął syn. 
Państwo również utrzymuje małą populację tych kuców po niemal całkowitym wyniszczeniu rasy w czasie tzw. rewolucji goździków. Pod Monachium jest prowadzone stado hodowlane liczące ok. 40 zwierząt, podczas gdy cała populacja rasy Sorraia nie przekracza liczby 120 osobników.
Pozostałości populacji znajdują się w Portugalii w stadninie d‘Andrade.

</doc>
<doc id="335023" url="https://pl.wikipedia.org/wiki?curid=335023" title="Józef Jarmuła">
Józef Jarmuła

Józef Jarmuła (ur. 15 września 1941 w Ostrzyhomiu na Węgrzech) – polski żużlowiec.
Zawodnik Śląska Świętochłowice w latach 1966-1972 i 1984-1985 oraz Włókniarza Częstochowa w latach 1974-1981. W 1981 został zdyskwalifikowany na dwa lata.
Inne ważniejsze turnieje.
Drużynowe Mistrzostwa Polski - Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)

</doc>
<doc id="335027" url="https://pl.wikipedia.org/wiki?curid=335027" title="Konik dulmeński">
Konik dulmeński

Konik dulmeński – jedna z ras koni, kuc.
Budowa ciała.
Kuce te nie wyróżniają się spośród innych ras. Głowa 
jest typowa dla kuca, szyja średniej długości, kłoda zwarta. 
Kończyny suche o mocnych kopytach. Dominują trzy rodzaje 
umaszczenia: jasnogniade, ciemnogniade i bułane, wskazujące na 
dzikich przodków rasy. Białe odmiany są bardzo rzadkie i niewielkie. 
Częściej występuje pręga grzbietowa i pręgowanie na stawach 
kończyn – typowe cechy koni prymitywnych. Dzielność użytkowa 
tych koni jest duża. Są wśród nich dobre konie wierzchowe i zaprzęgowe. Wysokość w kłębie11 103–145 cm. 
Kuce te stanowią jedyną w Niemczech populację prawdziwie prymitywnych koni, 
wywodzącą się od dzikich przodków i utrzymywaną w całkowicie
naturalnych warunkach wychowu, choć na utrzymaniu ich dzikiego
charakteru skoncentrowano się dopiero od roku 1944. W roku 1957
administracja dóbr książęcych zakupiła w stacji badawczej Polskiej 
Akademii Nauk w Popielnie ogiera rasy konik polski, Nugata XII,
który kryjąc od roku 1963, wpłynął w istotny sposób na hodowlę.
Corocznie w ostatnią sobotę maja odbywa się tradycyjne odławianie ze stada młodych ogierów, które następnie 
sprzedaje się na aukcji. 
Hodowlę prowadzi się w Niemczech, w Merfelder Bruch. Merfelder Bruch w pobliżu Dülmen było pierwotnie bagnistym 
terenem należącym do księcia von Croya. Już w dokumentach z
1316 roku znajdują się wzmianki o „dzikich koniach” z Bruch. 
Zachowanie tej populacji należy zawdzięczać księciu von Croy, 
który nakazał prowadzić kojarzenia 20 koni, jakie pozostały z 
pogłowia, w swoich włościach. Właśnie te konie stworzyły trzon
dzisiejszego stada, liczącego około 200 sztuk.

</doc>
<doc id="335028" url="https://pl.wikipedia.org/wiki?curid=335028" title="Mięsień pośladkowy wielki">
Mięsień pośladkowy wielki

Mięsień pośladkowy wielki (łac. "musculus gluteus maximus; gloutos" – pośladek) – duży, mający 3–4 cm grubości mięsień, z długą, wachlarzowatą linią przyczepu. Zbudowany jest z silnych pasm mięśniowych, zaznaczających się wyraźnie szczególnie na powierzchni zewnętrznej. Powierzchnia zewnętrzna "m. gluteus maximus" jest podłożem dla skóry, do której przylega poprzez powięź, oraz grubej warstwy podściółki tłuszczowej pośladków. Jeden z trzech mięśni pośladkowych.
Przebieg mięśnia.
"Musculus gluteus maximus" rozpoczyna się w górze wzdłuż długiej linii od:
Przebieg włókien jest niemal równoległy i skośny ku dołowi oraz do boku:
Czynność mięśnia.
Jest najsilniejszym prostownikiem stawu biodrowego, oprócz tego rotuje (skręca) udo na zewnątrz. Przez swój przyczep udowy przywodzi udo, a dzięki przyczepowi powięziowemu odwodzi je. Działając na powięź szeroką uda prostuje kolano. Najważniejszą funkcją m. pośladkowego wielkiego jest utrzymywanie pionowej postawy ciała przy współpracy z mięśniami grupy przedniej. Działając obustronnie kontroluje statykę górnej części ciała, chroni tułów przed upadkiem do przodu oraz przesuwa miednicę do przodu (np. podczas wiosłowania). Mięsień ten jest najczęstszym miejscem wykonywania zastrzyków domięśniowych.

</doc>
<doc id="335029" url="https://pl.wikipedia.org/wiki?curid=335029" title="Focjusz (metropolita kijowski)">
Focjusz (metropolita kijowski)

Focjusz (ur. w XIV w. w Monemwasii, zm. 1 czerwca 1431) – metropolita kijowski w latach 1408–1431, od 1415 do 1420 kierujący faktycznie jedynie ruską częścią metropolii, po wyborze Grzegorza Cambłaka na metropolitę litewskiego.
Życiorys.
Grek z pochodzenia, we wczesnej młodości miał zostać uczniem duchowym starca Akacjusza, późniejszego metropolity monemwasyjskiego, i złożyć przed nim wieczyste śluby mnisze. Po objęciu przez Akacjusza godności metropolity był nadal jego współpracownikiem. W 1408, według hagiografii nieoczekiwanie i wbrew swoim protestom, został w Konstantynopolu wyświęcony na metropolitę kijowskiego i całej Rusi. Najprawdopodobniej w tym samym czasie w Konstantynopolu przebywało poselstwo od wielkiego księcia moskiewskiego, oczekując na wyznaczenie następcy zmarłego metropolity Cypriana. Zadaniem nowo wybranego hierarchy było niedopuszczenie do podziału metropolii kijowskiej i wyodrębnienia się metropolii litewskiej jako odrębnej prowincji kościelnej.
Focjusz przybył do Kijowa 1 września 1409, po czym wiosną roku następnego udał się do Moskwy. Praktycznie od początku sprawowania urzędu metropolity pozostawał w konflikcie z wielkim księciem litewskim Witoldem i królem polskim Władysławem Jagiełłą, dla których zdaniem Mironowicza nieakceptowalna była procedura mianowania metropolitów kijowskich. Ponadto Focjusz reprezentował poglądy jednoznacznie antykatolickie i promoskiewskie.
Po przybyciu do Moskwy Focjusz apelował do wielkiego księcia moskiewskiego Wasyla I o zwrot majątków metropolii kijowskiej, z częściowym sukcesem. W latach 1411–1412 po raz ostatni odbył wizytę duszpasterską w litewskiej części metropolii. Zdaniem Antoniego Mironowicza Focjusz zaniedbywał te ziemie, wywożąc z nich kosztowności cerkiewne i pobierając wysokie opłaty, które następnie kierował do Moskwy. W 1412 spotkał się z jawną wrogością ze strony wielkiego księcia Witolda i Władysława Jagiełły. Dwa lata później, w czasie kolejnej wizytacji na Litwie, został przez Witolda wypędzony. W roku następnym Witold próbował doprowadzić do oficjalnego zatwierdzenia przez Patriarchat Konstantynopolitański odrębnej metropolii litewskiej, a gdy patriarcha odmówił, doprowadził do wyboru Grzegorza Cambłaka na metropolitę przez synod biskupów rezydujących na ziemiach litewskich. Focjusz nie pogodził się z tym faktem i ekskomunikował Grzegorza. Zyskał poparcie patriarchy.
W 1420, rok po śmierci metropolity Grzegorza, Focjusz ponownie udał się do Wielkiego Księstwa Litewskiego, a po rozmowach z wielkim księciem Witoldem uzyskał uznanie przez niego swojej jurysdykcji nad całą metropolią kijowską. Witold pragnął znormalizować swoje stosunki z Moskwą i traktował porozumienie z Focjuszem jako jeden ze środków na drodze do tego celu. Poprawne relacje między władcą Litwy a metropolitą trwały do śmierci duchownego w 1431.
Focjusz zmarł w 1431 i został pochowany w soborze Zaśnięcia Matki Bożej obok metropolity Cypriana. Czczony jako święty przez Rosyjski Kościół Prawosławny.
Autor listów pasterskich i pouczeń.

</doc>
<doc id="335035" url="https://pl.wikipedia.org/wiki?curid=335035" title="Aftermath Entertainment">
Aftermath Entertainment

Aftermath Entertainment – wytwórnia płytowa, specjalizująca się w muzyce z gatunku hip-hop.
Założona przez Dr. Dre w 1996 r., stanowiła jego drugą po Death Row Records inicjatywę tego typu. Aftermath Entertainment rozpowszechnia materiały w porozumieniu z Interscope Records i ma pod swoimi skrzydłami trzy mniejsze jednostki: należącą do Eminema Shady Records, G-Unit Records utworzoną przez 50 Centa oraz The Black Wall Street Records pod przewodnictwem rapera Game'a.

</doc>
<doc id="335036" url="https://pl.wikipedia.org/wiki?curid=335036" title="Wkłucie">
Wkłucie



</doc>
<doc id="335038" url="https://pl.wikipedia.org/wiki?curid=335038" title="Wojna totalna">
Wojna totalna

Wojna totalna – działania wojenne, których celem jest całkowite zniszczenie przeciwnika (wojna niszcząca). Jest to wojna, w której stosuje się wszelkie metody i środki (materialne i psychologiczne) do osiągnięcia celów, nie uznając ograniczeń moralnych i prawnych. Ponadto odrzuca się umowy międzynarodowe i układy, które utrudniają osiągnięcie celów. Wojna totalna jest prowadzona przeciwko całej ludności wrogiego kraju. Uderza w siły zbrojne, społeczeństwo, gospodarkę i kulturę przeciwnika, jest prowadzona przy pełnym zaangażowaniu społeczeństwa i pełnym poświęceniu środków gospodarczych. Skutkiem lub nawet celem wojny totalnej może być również ludobójstwo całych grup społecznych lub narodów.
Przykłady wojny totalnej stanowią:

</doc>
<doc id="335049" url="https://pl.wikipedia.org/wiki?curid=335049" title="Spam mobilny">
Spam mobilny



</doc>
<doc id="335052" url="https://pl.wikipedia.org/wiki?curid=335052" title="Przybyszówka (ujednoznacznienie)">
Przybyszówka (ujednoznacznienie)



</doc>
<doc id="335054" url="https://pl.wikipedia.org/wiki?curid=335054" title="Lysgårdsbakken">
Lysgårdsbakken

Lysgårdsbakken, oficjalnie Lysgårdsbakkene Ski Jumping Arena () – kompleks dwóch skoczni narciarskich w norweskiej miejscowości Lillehammer, o punktach konstrukcyjnych K123 i K90. Kompleks może pomieścić 35 000 widzów i jest jedną z trzech narodowych skoczni narciarskich w Norwegii. Został otwarty w 1992 roku na Zimowe Igrzyska Olimpijskie 1994, gdzie gościł skoki narciarskie, a także ceremonie otwarcia i zamknięcia. Po igrzyskach olimpijskich własność została przeniesiona do miejskiego parku Lillehammer Olympiapark.
Na skoczniach rozgrywane są konkursy Pucharu Świata mężczyzn (w latach 2004–2010, w ramach Turnieju Nordyckiego, od 2017 w ramach Raw Air; w latach 2005–2006, 2009 konkursy odbywały się w zastępstwie za zawody w Trondheim, natomiast w 2016 za konkursy w Niżnym Tagile) i kobiet (w latach 2018–2019 zawody odbywały się w ramach turnieju Lillehammer Triple).
Obie skocznie są wyłożone igelitem oraz posiadają sztuczne oświetlenie.
Parametry skoczni.
K123.
Dane:
K90.
Dane:

</doc>
<doc id="335055" url="https://pl.wikipedia.org/wiki?curid=335055" title="Computer Sciences Corporation">
Computer Sciences Corporation

Computer Sciences Corporation (CSC) – przedsiębiorstwo założone w 1959 r., z siedzibą w El Segundo w Kalifornii. Firma jest wyspecjalizowana w doradztwie i usługach informatycznych.
CSC jest oficjalnym partnerem Tour de France i sponsorem drużyny kolarskiej CSC.
Spółka jest notowana na nowojorskiej New York Stock Exchange.

</doc>
<doc id="335056" url="https://pl.wikipedia.org/wiki?curid=335056" title="Cyprian (metropolita Moskwy)">
Cyprian (metropolita Moskwy)

Cyprian Camblak (ros. Киприан, ur. 1336, zm. 16 września 1406) – bułgarski mnich i pisarz. W 1375 r. prawosławnym metropolitą kijowskim, litewskim i całej Rusi z prawem do objęcia urzędu po śmierci metropolity Aleksego. Następnie metropolita moskiewski od 1381, od 1390 r. posługiwał się tytułem metropolity moskiewskiego i całej Rusi. 
Życiorys.
Cyprian pochodził z arystokratycznej rodziny tyrnowskiej i był stryjem innego pisarza i duchownego bułgarskiego Grzegorza Cambłaka. Był uczniem znakomitego pisarza i reformatora bułgarskiego Eutymiusza Tyrnowskiego, kształcił się w szkole przy monasterze Narodzenia Matki Bożej w Kilifarewie – pierwszym bułgarskim ośrodku hezychastycznym.
W 1375 został wyświęcony w Konstantynopolu na „metropolitę kijowskiego, ruskiego i litewskiego”, mimo faktu, że w Moskwie działał metropolita Aleksy, posługujący się tytułem "metropolity kijowskiego i całej Rusi". Patriarcha Filoteusz twierdził, że do kroku tego skłoniło go zaniedbywanie przez Aleksego ziem litewskich, wchodzących również w skład metropolii kijowskiej. Chirotonia biskupia Cypriana miała również związek z polityką religijną wielkiego księcia litewskiego Olgierda. W 1375 zażądał on od patriarchy Konstantynopola wyświęcenia nowego biskupa na wakującą od trzynastu lat metropolię litewską, by pretensji do niej nie mógł wysuwać rezydujący w Moskwie i jawnie sprzyjający Księstwu Moskiewskiemu metropolita kijowski Aleksy. Zgodnie z poleceniem patriarchy, Cyprian miał początkowo działać na terenach Wielkiego Księstwa Litewskiego, zaś po śmierci Aleksego przejąć całość metropolii jako "metropolita całej Rusi".
Przed swoją śmiercią w 1378 Aleksy wskazał jednak jako następcę Michała (imię świeckie: Mitiaj), stąd po przybyciu do Moskwy w celu objęcia urzędu Cyprian został upokorzony publicznie, a następnie uwięziony i wypędzony. Michał natomiast udał się do Konstantynopola, gdzie patriarcha Nil miał rozstrzygnąć o obsadzie katedry kijowskiej, zmarł jednak w drodze. W 1380 na „metropolitę kijowskiego i Wielkiej Rusi” wyświęcony został archimandryta Pimen, towarzyszący Michałowi w podróży. Cypriana ogłoszono duchownym nielojalnym wobec Patriarchatu Konstantynopolitańskiego. Jego tytuł zmieniono na „metropolitę Litwy i Małej Rusi”, zapowiedziano również, że po jego śmierci metropolia kijowska ponownie zostanie zjednoczona, pod zarządem Pimena.
Na przełomie r. 1380 i 1381 wielki książę moskiewski Dymitr zmienił jednak swój stosunek do Cypriana i w maju 1381 z honorami podjął go w swojej stolicy, przybyłego zaś jesienią Pimena uwięził. Cyprian ponownie stracił zarząd metropolii, gdy wbrew stanowisku Dymitra zdecydowanie sprzeciwił się zagrażającym Rusi Tatarom. Wielki książę początkowo przywrócił do łask Pimena, następnie zaś wyznaczył na metropolitę moskiewskiego, bez zgody Konstantynopola, biskupa suzdalskiego Dionizego. Zarządzał on administraturą do swojej śmierci w 1385. Cztery lata później zmarł zarówno wielki książę Dymitr, jak i metropolita Pimen, zaś Cyprian objął zarząd zjednoczonych metropolii kijowskiej i litewskiej, posługując się tytułem metropolity moskiewskiego.
Urząd ten pełnił do 1406. Jako głowa ruskiego Kościoła nakłaniał ruskie biblioteki klasztorne do kupowania rękopisów południowosłowiańskich, przez co uratował wiele cennych tekstów starobułgarskich. Idąc w ślady swego mistrza zreformował ruską ortografię. Pisał posługując się stylem Eutymiusza. Pozostawił liczne dzieła o treści religijnej. Rozpoczął zestawianie materiałów pierwszej kroniki moskiewskiej. Sporządził też indeks zakazanych ksiąg heretyckich.
Cyprian został kanonizowany przez Rosyjski Kościół Prawosławny w XV wieku.

</doc>
<doc id="335057" url="https://pl.wikipedia.org/wiki?curid=335057" title="Aksjomat zastępowania">
Aksjomat zastępowania

Aksjomat zastępowania – jeden z aksjomatów teorii mnogości Zermela-Fraenkla.
Aksjomat zastępowania jest w rzeczywistości schematem aksjomatów, ponieważ występuje w nim dowolny predykat "P" spełniający poniższe założenia.
Niech "P"("x","y") będzie dwuargumentowym predykatem niezawierającym "A" ani "B". Aksjomat zastępowania stwierdza
Poprzednik powyższej implikacji to wymóg, aby predykat "P" był predykatem funkcyjnym, czyli by każdemu "x"-owi podanemu jako wartość pierwszego argumentu odpowiadał dokładnie jeden "y", który podany jako drugi argument czyni wyrażenie "P"("x", "y") prawdziwym. Na predykat "P" można wtedy spojrzeć jak na inny zapis predykatu funkcyjnego "F" zdefiniowanego następująco:
Aksjomat zastępowania daje się więc zapisać następująco:
Intuicyjnie: aksjomat ten stwierdza, że dla danego predykatu funkcyjnego "F" i zbioru "A" istnieje zbiór będący obrazem "F" na "A" (często nazywany "F"["A"]).
Aksjomat zastępowania został dodany przez Fraenkla do pierwotnego zbioru aksjomatów stworzonego przez Zermela. Tak rozbudowany układ określa się mianem teorii mnogości Zermela-Fraenkla.
Słabszą wersją aksjomatu zastępowania jest aksjomat wycinania.

</doc>
<doc id="335058" url="https://pl.wikipedia.org/wiki?curid=335058" title="Przybyszówka (województwo podkarpackie)">
Przybyszówka (województwo podkarpackie)



</doc>
<doc id="335061" url="https://pl.wikipedia.org/wiki?curid=335061" title="Yayoi">
Yayoi

 – okres w historii Japonii między rokiem 300 p.n.e. a 300 n.e..
Doszło wówczas do znaczących zmian klimatycznych. Ludność terenów dzisiejszych Chin, Korei, Mongolii, przenosiła się na południe i wschód w związku z powstawaniem wielkich pustyń azjatyckich (m.in. Gobi). W wyniku tego procesu pewne grupy ludzi o prawdopodobnie rozmaitym pochodzeniu etnicznym przeniosły się do Japonii. Migranci mogli pochodzić z dorzecza Jangcy w Chinach, południowych wybrzeży Korei (zob. Gaya) lub z Mandżurii. Izolowany na wyspie język Japoński wykazuje pewne podobieństwa z językami ałtajskimi i językiem koreańskim. Ludność Japonii posiada dominującą haplogrupę DNA-Y D1b oraz O2b - to jedyne państwo świata, gdzie te haplogrupy są haplogrupami dominującymi (w zależności od regionu Japonii). Typowa dla Chin i Korei grupa O3 jest obecna głównie na wyspie Kiusiu ("Kyūshū") i rejonach granicznych z Koreą.
Kultura "Yayoi" pojawiła się najpierw na ciepłej i nadającej się do uprawy ryżu wyspie Kiusiu, skąd rozprzestrzeniła się do centralnej części Japonii. Zmiany w strukturze ludnościowej przyniosły ze sobą umiejętność uprawy ryżu (pola ryżowe podobne do chińskich), obróbki brązu i żelaza, a także nową religię, która w późniejszym czasie rozwinęła się w shintō. Są to początki kultury japońskiej.
Ludność okresu Yayoi żyła skupiona w klanach zwanych "uji". Były to struktury patriarchalne. Na czele każdego klanu stał jeden człowiek, który był jednocześnie wodzem wojennym i szamanem. Każdy klan był związany z jednym bóstwem, za które była odpowiedzialna głowa klanu. Wszelkie ceremonie związane z nim przeprowadzał właśnie lider grupy. Te bóstwa, "kami", reprezentowały sobą siły natury i wszelkie inne aspekty otaczającego świata. W momencie, gdy jedno "uji" dokonywało podboju na innym, zwycięski klan włączał bóstwo klanu podbitego do swoich praktyk religijnych. W ten sposób w okresie Yayoi powoli wykształcił się złożony panteon "kami", który reprezentował hierarchię "uji".
Ludność ówczesna nie posiadała systemu pisma, a ubrania wytwarzano ze skór. Małżeństwa były często poligamiczne, lecz kobiety miały względnie wysoką pozycję. Nie wyklucza się nawet, że mogły być również głowami klanów lub kapłankami (zob. Himiko).
Nazwa tego okresu pochodzi od obszaru Yayoi w tokijskiej dzielnicy Bunkyō, gdzie prowadzono pierwsze wykopaliska dotyczące tego okresu, prowadzone przez prof. Shōzō Arisakę (1861–1941).
"Księga Hanów" wspomina o Japonii okresu Yayoi jako o „kraju składającym się z ponad 100 królestw, z których ponad 30 utrzymywało kontakt z Chinami”. Wspomina także o wykorzystywaniu tatuaży przez mężczyzn w celu rozróżnienia pozycji społecznej. Późniejsza "Księga Wei" mówi już o scaleniu rodów w związki plemienne i o powstaniu centralnego ośrodka władzy.

</doc>
<doc id="335067" url="https://pl.wikipedia.org/wiki?curid=335067" title="Teodor Kubina">
Teodor Kubina

Teodor Kubina (ur. 16 kwietnia 1880 w Świętochłowicach, zm. 13 lutego 1951 w Częstochowie) – polski duchowny rzymskokatolicki, pierwszy biskup diecezjalny częstochowski w latach 1926–1951.
Życiorys.
Syn górnika Macieja Kubiny i jego żony Joanny Rolek. Ukończywszy gimnazjum w Królewskiej Hucie, studiował na Wydziale Teologicznym Uniwersytetu Wrocławskiego, skąd po semestrze nauki został przeniesiony do Rzymu. Tam uzyskał podwójny doktorat: z filozofii na Angelicum i z teologii na Gregorianum. Święcenia kapłańskie przyjął 27 października 1906. W następnym roku rozpoczął pracę duszpasterską jako wikariusz najpierw w Mikołowie, a następnie w Królewskiej Hucie, na Pomorzu Zachodnim i w Berlinie. W 1917 został mianowany proboszczem parafii Najświętszej Maryi Panny w Katowicach. W tym samym czasie wstąpił do Towarzystwa Gimnastycznego "Sokół", którego pozostawał aktywnym członkiem. W 1923 został pierwszym redaktorem naczelnym tygodnika „Gość Niedzielny”.
14 grudnia 1925 został mianowany biskupem diecezjalnym nowo powstałej diecezji częstochowskiej. Sakrę biskupią przyjął na Jasnej Górze 2 lutego 1926. Utworzył seminarium duchowne oraz tygodnik „Niedziela”.
W lipcu 1946, w odpowiedzi na pogrom kielecki, jako jeden z nielicznych hierarchów kościelnych otwarcie i bezwzględnie potępił ten mord, co spotkało się z dezaprobatą prymasa Polski, kardynała Augusta Hlonda.

</doc>
<doc id="335071" url="https://pl.wikipedia.org/wiki?curid=335071" title="Latający Holender (program telewizyjny)">
Latający Holender (program telewizyjny)

Latający Holender – polski program telewizyjny o tematyce żeglarskiej, przeznaczony głównie dla młodzieży. Program był produkowany przez gdański ośrodek Telewizji Polskiej i wyświetlany od 10 stycznia 1967 do 12 maja 1993.
Zespołem twórców programu kierował Bohdan Sienkiewicz.

</doc>
<doc id="335073" url="https://pl.wikipedia.org/wiki?curid=335073" title="Jan Drabina">
Jan Drabina

Jan Drabina (ur. 13 października 1939 w Cieszynie) − polski religioznawca i mediewista, profesor nauk humanistycznych, emerytowany profesor Uniwersytetu Jagiellońskiego.
Życiorys.
Syn Jana Michała (1895−1977) i Marii Łucji z domu Raszka. W 1956 ukończył I Liceum Ogólnokształcące im. Antoniego Osuchowskiego w Cieszynie. W 1964 uzyskał tytuł magistra historii na Uniwersytecie Jagiellońskim. W latach 1964-1967 był wikariuszem w parafii Opatrzności Bożej w Katowicach Zawodziu. W 1969 na Uniwersytecie Śląskim w Katowicach obronił doktorat, napisany pod kierunkiem Romana Hecka. Stopień doktora habilitowanego z zakresu historii średniowiecznej powszechnej otrzymał w 1985 na Uniwersytecie Jagiellońskim. W 1993 otrzymał tytuł profesora nauk humanistycznych.
Sprawował funkcję kierownika Zakładu Historii Chrześcijaństwa w Instytucie Religioznawstwa na Wydziale Filozoficznym Uniwersytetu Jagiellońskiego. Obecnie emerytowany. Specjalizuje się w historii chrześcijaństwa, historii wyznań w Polsce i historii Górnego Śląska (głównie późne średniowiecze). W kręgu jego zainteresowań leżą także stosunki dyplomatyczne Polski ze Stolicą Apostolską.
Pod jego kierunkiem stopień naukowy doktora uzyskała Elżbieta Przybył-Sadowska.
Uhonorowany w 2001 roku Śląską Nagrodą im. Juliusza Ligonia. W 2005 roku Drabina został laureatem Nagrody im. Wojciecha Korfantego.
Został prezesem Towarzystwa Miłośników Bytomia. 20 listopada 2008 uzyskał tytuł Honorowego Obywatela Miasta Bytomia.

</doc>
<doc id="335079" url="https://pl.wikipedia.org/wiki?curid=335079" title="Dionizy I (metropolita Moskwy)">
Dionizy I (metropolita Moskwy)

Dionizy I ("Дионисий" w ros. imię świeckie: Dawid : "Давид") (1300 w okolicach Kijowa – 15 października 1385) – był rosyjskim metropolitą w 1384-1385, święty rosyjski biskup prawosławny. 
Data jego wstąpienia do monasteru jest nieznana. Wiadomo, że przed rokiem 1335 otrzymał pozwolenie przełożonego monasteru kijowsko-pieczerskiego na jego opuszczenie i rozpoczęcie życia pustelniczego na północy Rusi. Około 1335 był już na tyle szanowanym zakonnikiem, że razem z grupą uczniów założył w Niżnym Nowogrodzie Pieczerski Monaster Wniebowstąpienia Pańskiego. Został jego przełożonym; w klasztorze tym wśród jego uczniów duchowych byli późniejsi święci Eutymiusz Suzdalski i Makariusz Żełtowodzki. W 1352 z jego inicjatywy 12 innych mnichów opuściło klasztor, by prowadzić życie wędrowne i swoim przykładem upowszechniać zasady życia chrześcijańskiego. 
W 1374 został biskupem suzdalskim. W czasie wykonywania swoich obowiązków szczególnie angażował się w walkę ze strigolnikami. Około 1380 Dionizy udał się na pielgrzymkę do Konstantynopola, zaś w drodze powrotnej został uwięziony w Kijowie. Zmarł w więzieniu w 1385 i został pochowany w monasterze kijowsko-pieczerskim.

</doc>
<doc id="335080" url="https://pl.wikipedia.org/wiki?curid=335080" title="Mass Production">
Mass Production

Mass Production – amerykański zespół, grający połączenie funk i disco. Założony w Richmond w stanie Wirginia. Najbardziej znany utwór, to „Firecracker” z 1979 roku. W 1989 roku zespół 2 Live Crew wykorzystał jego fragmenty, jako sample w swojej piosence „Me So Horny”. Grupa Mass Production miała także kilka mniejszych hitów R&amp;B w późnych latach siedemdziesiątych i wczesnych osiemdziesiątych. Zespół istniał jeszcze przez kilka lat, tworząc mniejsze przeboje, po czym jej członkowie podjęli decyzję o rozwiązaniu w 1983 roku.

</doc>
<doc id="335081" url="https://pl.wikipedia.org/wiki?curid=335081" title="Marta Matyjasik">
Marta Matyjasik

Marta Matyjasik (ur. 1982 w Zgorzelcu) – Miss Polonia 2002, modelka.
Kariera.
Miss Polonia 2002, Miss telewidzów Miss Polonia, Miss Gracja Miss Polonia.
Reprezentowała Polskę na konkursie Miss World. Nie przeszła do finałowej 20. Na konkursie Miss Europe 2003 zdobyła tytuł III wicemiss i została Miss Earth Fire (Miss Ziemi Ognia) w konkursie Miss Earth. W 2003 roku zdobyła tytuł IV wicemiss Miss Europe. Uczestniczyła także w zgrupowaniu Miss World 2002 w Nigerii.
Studentka socjologii. Od 2012 roku pracuje dla Emirates Airlines jako stewardesa.

</doc>
<doc id="335082" url="https://pl.wikipedia.org/wiki?curid=335082" title="Puńców">
Puńców

Puńców (cz. "Puncov" de. Punzau) – wieś w Polsce, w województwie śląskim, w powiecie cieszyńskim, w gminie Goleszów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 1021 ha, a liczba ludności 1508, co daje gęstość zaludnienia równą 147,7 os./km².
Położenie.
Miejscowość położona jest na Pogórzu Cieszyńskim, w dolinie Puńcówki i na ograniczającym ją od południa dziale wodnym (300–350 m n.p.m.). Od strony północno-zachodniej i północnej sąsiaduje z Cieszynem (Błogocicami, Mnisztwem i Gułdowami), na wschodzie z Dzięgielowem, południowa granica pokrywa się z granicą polsko-czeską, za którą leży miasto Trzyniec (w tym dzielnica Osówki, dawniej część Puńcowa i Kojkowice).
Historia.
Puńców to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymieniony jest również Puńców jako "Punzo". W 1228 roku klasztor premonstrantek zostaje przeniesiony z Rybnika do Czarnowąsów, a dziesięciny z podanych wsi zostały im odebrane, natomiast wyjątkowo Puńców został im przekazany na własność, co zostało wyszczególnione w dokumencie Kazimierza I opolskiego z tego roku. W tym roku Puńców został również przeniesiony na prawo polskie. Po raz kolejny Puńców wzmiankowany został w 1229 roku, w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym Puńców. W bliżej nieznanym czasie stał się własnością książęcą.
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w latach 1281-1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazły się również Puńców. Od 1327 księstwo cieszyńskie było lennem Królestwa Czech, a od 1526 roku w wyniku objęcia tronu czeskiego przez Habsburgów z regionem aż do 1918 roku w monarchii Habsburgów (potocznie Austrii).
Puńców został własnością książąt cieszyńskich do 1440 roku. Wtedy książęta Włodko i Przemko II sprzedali część tej wsi Jakubkowi z Brzezowic (Brzezówki) za 50 grzywien. Owa sprzedana część wróciła jednak do książąt cieszyńskich w następnych dziesięcioleciach, o czym świadczą ówczesne dokumenty książęce, jak też później urbarz z 1577 roku.
Oprócz Puńcowa w dokumencie biskupa Wawrzyńca z 25 maja 1223 roku pojawiła się inna wieś, mianowicie Radowice jako "Radouiza". Po raz kolejny pojawiła się ona w 1408 i 1523, a później została wchłonięta właśnie przez Puńców, przypuszczalnie przez nabycie ich, przez Goczałkowskich, którzy jeszcze w XVII wieku byli właścicielami części Puńcowa, która to zdominowała w tak połączonym majątku Radowice i "narzuciła" im swą nazwę.
W XV wieku istniała tu już parafia. Na początku XVI wieku w centrum wsi zbudowano istniejący do dziś kościół pw. św. Jerzego, który wkrótce zajęli protestanci. Jako że jeszcze w średniowieczu obok ludności polskiej osiedli tu osadnicy niemieccy w dobie Reformacji zgodnie z dyplomem księcia Wacława III Adama z 1549 roku kazania w Puńcówie wygłaszane były nie tylko po czesku, ale też po niemiecku. Książę we wspomnianym dyplomie z 1549 podarował również pole kościelne sołtysowi z Puńcowa. W następnym wieku ludność Puńcowa została zdziesiątkowana w wyniku m.in. wojny trzydziestoletniej, w okresie kontrreformacji, świątynia wróciła w ręce katolików (w ich rękach była już według relacji wizytatorów biskupich w 1652, a kazania i nabożeństwa prowadzone były już tylko w języku polskim.
Według urbarza z 1770 roku we wsi było 47 chłopów osiadłych (posiadających grunta chłopskie): 1 wójt (Jan Babilon), 22 siedlaków, 2 wolnych siedlaków (Jan Henczołek i Paweł Boruta), 3 zagrodników i 10 małych chałupników. Najczęściej wśród wolnych chłopów powtarzały się nazwiska Wojnar (7) i Glajcar (4). Oprócz wolnego siedlaka Pawła Boruty wszyscy mieszkańcy Puńcowa byli zobowiązani do świadczeń na rzecz Komory Cieszyńskiej. Puńców rozwijał się w ścisłej zależności od pobliskiego Cieszyna.
Według austriackiego spisu ludności z 1900 w 138 budynkach w Puńcowie na obszarze 1266 hektarów mieszkało 1238 osób, co dawało gęstość zaludnienia równą 97,8 os./km². z tego 540 (43,6%) mieszkańców było katolikami, 698 (56,4%) ewangelikami, 1217 (98,3%) było polsko-, 8 (0,6%) czesko- a 2 (0,2%) niemieckojęzycznymi. Do 1910 roku liczba budynków wzrosła do 170 a mieszkańców do 1434, z czego 1419 zameldowanych było na stałe, 627 (43,7%) było katolikami, 807 (56,3%) ewangelikami, 1408 (98,2%) polsko-, 9 (0,6%) niemiecko- a 2 (0,1%) czeskojęzycznymi.
Od podziału Śląska Cieszyńskiego w 1920 roku, część wsi, tj. około 1/5 powierzchni, położona na południowym skłonie działu wodnego (po stronie doliny Olzy), znalazła się w granicach Czechosłowacji (obecnie część miasta Trzyńca w Czechach, jako dzielnica Osówki i gmina katastralna Czeski Puńców).
W okresie międzywojennym w miejscowości stacjonowała placówka Straży Granicznej I linii „Puńców”.
Do 1954 roku miejscowość była siedzibą gminy Puńców. W latach 1954-1972 wieś należała i była siedzibą władz gromady Puńców. W 1973 nie odtworzono gminy Puńców, a wieś przydzielono do gminy Goleszów. W latach 1975–1998 położona była w województwie bielskim.
Od 1945 roku do lat 50. XX wieku stacjonowała tu strażnica Wojsk Ochrony Pogranicza.
Na terenie wsi, do 21 grudnia 2007 roku znajdowało się polsko-czeskie przejście graniczne Puńców-Kojkovice, które na mocy układu z Schenden zostało zlikwidowane.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:
Turystyka.
Przez miejscowość przechodzą trasy rowerowe:
Religia.
Na terenie wsi działalność duszpasterską prowadzą następujące kościoły:
Edukacja.
We wsi znajduje się przedszkole publiczne umieszczone w dawnej szkole podstawowej, przedszkole należy pod Szkołę Podstawową w Dzięgielowie.
Sport.
We wsi istnieje klub piłkarski Tempo Puńców. Obecnie Tempo gra w bielskiej lidze okręgowej.
Komunikacja.
Przez Puńców kursują busy prywatnej firmy przewozowej TRANSBUS.

</doc>
<doc id="335085" url="https://pl.wikipedia.org/wiki?curid=335085" title="Cisownica">
Cisownica

Cisownica (cz. "Tisovnice", niem. "Zeislowitz") – wieś sołecka w Polsce, położona w województwie śląskim, w powiecie cieszyńskim, w gminie Goleszów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 959,67 ha, a liczba ludności 1736, co daje gęstość zaludnienia równą 180,9 os./km².
Nazwa Cisownica pochodzi od drzewa cis. Na terenie Cisownicy znajduje się rezerwat przyrody „Zadni Gaj”, chroniący fragment lasu z okazami cisa pospolitego.
Historia.
Pierwsze ślady osadnictwa na terenie wsi pochodzą z epoki żelaza. W tym okresie na terenie sołectwa znajdowały się struktury osadnicze wchodzące w skład mikroregionu Cisownica-Leszna-Puńców. Osady te, znajdujące się na górach "Grodzisko" oraz "Mochowej", mają wybitnie obronny charakter.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Cyssownica". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Była to wieś pasterska. Przez cały czas Cisownica była wsią książęcą z dziedzicznym wójtem. W XVIII wieku została włączona do majoratu habsburskiego. Przez wieś prowadził niegdyś trakt solny, tzw. „solak”, którym wożono sól z Bochni i Wieliczki na Morawy. W XVIII i XIX wieku wydobywano w okolicy, w prymitywnych sztolniach, niskoprocentowe rudy żelaza, zwane syderytami, na potrzeby pobliskiej huty w Ustroniu, a później huty w Trzyńcu. Eksploatację rud żelaza zakończono w 1870 roku. O obecności żelaza świadczą rdzawe koryta potoków przepływających przez Cisownicę. Dla potrzeb huty w Ustroniu wypalano również węgiel drzewny.
W 1849 poświęcono w Cisownicy cmentarz ewangelicki.
Według austriackiego spisu ludności z 1900 w 115 budynkach w Cisownicy na obszarze 958 hektarów mieszkało 957 osób, co dawało gęstość zaludnienia równą 99,9 os./km². z tego 77 (8%) mieszkańców było katolikami, 873 (91,2%) ewangelikami a 7 (0,7%) wyznawcami judaizmu, 948 (99,1%) było polsko- a 2 (0,2%) niemieckojęzycznymi. Do 1910 roku liczba budynków wzrosła do 123 a spadła do 953, z czego wszyscy byli polskojęzyczni, 95 (10%) było katolikami, 853 (89,5%) ewangelikami, 5 (0,5%) żydami.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 15 kompanii w Ustroniu.
W latach 1958-1972 wieś należała i była siedzibą władz gromady Cisownica. W latach 1975–1998 miejscowość położona była w województwie bielskim.
Religia.
Na terenie wsi działalność duszpasterską prowadzi parafia Kościoła Ewangelicko-Augsburskiego.
Komunikacja.
Do wsi do 30 czerwca 2012 roku kursowały autobusy PKS Cieszyn Sp. z o.o. na trasie Cieszyn – Cisownica – Cieszyn. Obecnie wieś obsługują wyłącznie busy prywatnego przewoźnika TRANSBUS na trasie Cieszyn – Puńców – Dzięgielów – Cisownica oraz Goleszów Szkoła – Cisownica – Dzięgielów – Leszna.
Turystyka.
Przez miejscowość przechodzi trasa rowerowa:
Do 21 grudnia 2007 r. funkcjonowało przejście graniczne Cisownica-Nýdek, które na mocy Układu z Schengen zostało zlikwidowane.
Postaci.
Urodzeni w Cisownicy:
Zamieszkali w Cisownicy:

</doc>
<doc id="335087" url="https://pl.wikipedia.org/wiki?curid=335087" title="Pimen (metropolita kijowski)">
Pimen (metropolita kijowski)

Pimen (ur. 1304, zm. 1389) – metropolita kijowski w latach 1378–1384.
Życiorys.
Przed 1378 uzyskał godność archimandryty i był przełożonym Monasteru Gorickiego w Perejasławiu Zaleskim. W wymienionym roku towarzyszył Michałowi, wskazanemu przez metropolitę Aleksego jako kandydat na jego następcę, w podróży do Konstantynopola na spotkanie z patriarchą i chirotonię biskupią. Michał zmarł jednak tuż przed dotarciem do celu podróży. Patriarcha Nil wyświęcił na metropolitę kijowskiego archimandrytę Pimena. Istnieje wersja, jakoby duchowni towarzyszący Michałowi w podróży wybrali po jego śmierci Pimena jako nowego kandydata do chirotonii biskupiej, zaś patriarsze przedstawili uzupełnione przez siebie jego imieniem książęce gramoty. Patriarcha Nil nadał Pimenowi tytuł metropolity mimo faktu, że jego poprzednik już w 1375 wyświęcił bułgarskiego mnicha Cypriana na „metropolitę kijowskiego, ruskiego i litewskiego”, pragnąc, by po śmierci rezydującego w Moskwie metropolity Aleksego objął zarząd całej metropolii kijowskiej – zarówno jej ziem położonych w księstwach ruskich, jak i w Wielkim Księstwie Litewskim. Po przybyciu do Moskwy Cyprian został z niej wygnany; w 1380 patriarcha Konstantynopola, zachowując jego godność metropolity, ograniczył jego jurysdykcję do ziem litewskich. Prawo do posługiwania się tytułem metropolity kijowskiego pozostawił przy Pimenie, zapowiadając również ponowne zjednoczenie metropolii po śmierci Cypriana.
Do czasu powrotu metropolity Pimena z Konstantynopola wielki książę moskiewski Dymitr zmienił swój stosunek do metropolity Cypriana i przyjął go w Moskwie. Przybyłego tam w 1381 Pimena uwięził. Zmienił jednak decyzję, gdy rok później Moskwie ponownie zagroziły najazdy tatarskie, zaś metropolita Cyprian sprzeciwił się ugodowemu stanowisku Dymitra wobec nich; Pimen opuścił więzienie i objął obowiązki metropolity. W nadal niestabilnej sytuacji politycznej został jednak szybko ponownie od nich odsunięty i zastąpiony przez wyznaczonego przez Dymitra Dionizego. W 1384 formalnie pozbawiony godności metropolity. Faktycznie Pimen jeszcze przez cztery lata pozostawał na Rusi, samozwańczo posługując się dotychczasowym tytułem i wyświęcając nowych biskupów. Skonfliktowany z wielkim księciem moskiewskim, wyjechał w 1389 r. do Konstantynopola. Zmarł w tym samym roku.

</doc>
<doc id="335088" url="https://pl.wikipedia.org/wiki?curid=335088" title="Dzięgielów">
Dzięgielów

Dzięgielów (cz. "Děhylov", niem. "Dzingelau") – wieś sołecka w gminie Goleszów w powiecie cieszyńskim, w województwie śląskim. Wieś leży w historycznych granicach regionu Śląska Cieszyńskiego. Leży w dolinie Puńcówki, na Pogórzu Cieszyńskim, powierzchnia sołectwa wynosi 831 ha, a liczba ludności 1332, co daje gęstość zaludnienia równą 160,3 os./km².
W miejscowości znajduje się cmentarz komunalny.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Zengilow". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Od lat 1494/1496 do początku XVII w. w posiadaniu rodziny Czelów z Czechowic, jednego z najwybitniejszych rodów szlacheckich Księstwa Cieszyńskiego. Następnie w posiadaniu rodziny Goczałkowskich, w ostatnich latach XVIII w. w rękach barona Józefa Beesa, później własność Komory Cieszyńskiej. 
Według austriackiego spisu ludności z 1900 w 61 budynkach w Dzięgielowie na obszarze 817 hektarów mieszkało 499 osób, co dawało gęstość zaludnienia równą 61,1 os./km². z tego 121 (24,2%) mieszkańców było katolikami, 378 (75,8%) ewangelikami, 489 (98%) było polsko-, 5 (1%) czesko- a 4 (0,8%) niemieckojęzycznymi. Do 1910 liczba budynków wzrosła do 65 a mieszkańców do 506, z czego 143 (28,3%) było katolikami, 363 (71,7%) ewangelikami, 502 (99,2%) polsko-, 3 (0,6%) czesko- a 1 niemieckojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego pod dowództwem ob. Obracaja, który podlegał organizacyjnie 1 kompanii w Cieszynie.
W latach 1975–1998 wieś należała do województwa bielskiego.
Zamek.
Według Narodowego Instytutu Dziedzictwa, w miejscowości znajduje się jeden obiekt zabytkowy, a mianowicie zamek na wschodnim krańcu wsi, wzniesiony z końcem XV w. przez ród Czelów.
Turystyka.
Przez miejscowość przechodzą następujące trasy rowerowe:
Na wschód od zamku biegnie także czarny pieszy szlak turystyczny Goleszów PKP - Czantoria Wielka (14 km).
Wspólnoty wyznaniowe.
Na terenie wsi działalność duszpasterską prowadzą następujące Kościoły:
W północnej części wsi, w przysiółku „Na Kępie”, znajduje się zasłużony Ewangelicki Diakonat Żeński „Eben-Ezer”, założony w 1923 z inicjatywy pastora Karola Kulisza oraz największy w Kościele Ewangelicko-Augsburskim w Polsce dom opieki „Emaus”, zbudowany w latach 1977–1980 (obecnie w pobliżu istnieje również drugi taki obiekt – „Emaus 2”).
Ponadto Dzięgielów jest miejscem, w którym corocznie odbywa się Tydzień Ewangelizacyjny, organizowany przez Centrum Misji i Ewangelizacji Kościoła Ewangelicko-Augsburskiego.
Komunikacja.
Przez wieś kursują busy prywatnego przewoźnika TRANSBUS.

</doc>
<doc id="335090" url="https://pl.wikipedia.org/wiki?curid=335090" title="Godziszów (województwo śląskie)">
Godziszów (województwo śląskie)

Godziszów (cz. "Hodišov", niem. "Godzischau") – wieś w Polsce, położona w województwie śląskim, w powiecie cieszyńskim, w gminie Goleszów. 
W latach 1975–1998 miejscowość położona była w województwie bielskim.
Wieś leży w historycznych granicach regionu Śląska Cieszyńskiego i zamieszkała jest przez większość luterańską. Powierzchnia sołectwa wynosi 560 ha, a liczba ludności 603, co daje gęstość zaludnienia równą 107,7 os./km².
Geografia.
Miejscowość położona jest na północno-wschodnich stokach Chełmu (464 m n.p.m.) na Pogórzu Cieszyńskim. Od północy sąsiaduje z Kisielowem, od wschodu z Bładnicami Górnymi i Kozakowicami Dolnymi, od południa z Goleszowem, na zachodzie z Ogrodzoną.
Historia.
Założona w XIV lub XV wieku. Pierwsza wzmianka pochodzi z 1445 roku. Do końca średniowiecza pozostawała wsią książęcą w księstwie cieszyńskim. Według urbarza z 1518 roku we wsi istniał folwark.
Według austriackiego spisu ludności z 1900 w 62 budynkach w Godziszowie na obszarze 555 hektarów mieszkało 447 osób, co dawało gęstość zaludnienia równą 80,5 os./km². z tego 44 (9,8%) mieszkańców było katolikami, 398 (89%) ewangelikami a 5 (1,1%) wyznawcami judaizmu, 432 (96,6%) było polsko-, 11 (2,5%) niemiecko- a 4 (0,9%) czeskojęzycznymi. Do 1910 roku liczba budynków wzrosła do 66 a mieszkańców do 525, z czego 521 zameldowanych było na stałe, 59 (11,2%) było katolikami, 460 (87,6%) ewangelikami, 6 (1,1%) żydami, 506 (96,4%) polsko- a 15 (2,9%) niemieckojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
Religia.
Na terenie wsi działalność duszpasterską prowadzi filiał Kościoła Ewangelicko-Augsburskiego.
Komunikacja.
Przez Godziszów kursują autobusy obsługujące linię na trasie Skoczów-Goleszów Centrum w dni nauki szkolnej.

</doc>
<doc id="335095" url="https://pl.wikipedia.org/wiki?curid=335095" title="Kisielów (województwo śląskie)">
Kisielów (województwo śląskie)

Kisielów (cz. "Kyselov", niem. "Kisielau") – wieś sołecka w Polsce położona w województwie śląskim, w powiecie cieszyńskim, w gminie Goleszów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 337 ha, a liczba ludności 641, co daje gęstość zaludnienia równą 190,2 os./km².
Historia.
W Kisielowie odkryto ślady pierwszych społeczności rolniczych jakie pojawiły się na Śląsku Cieszyńskim w IV tysiącleciu p.n.e., związane są one z późną kulturą lendzielską.
Pierwsza wzmianka pochodzi z 1434 roku, w dokumencie z dnia 12 marca, w którym książę cieszyński Wacław I podarował Tyczkowi von Logau kawałek ziemi "na Lochni" (chodzić mogło o Łączkę) oznaczone od trzech wielkich dębów do "Kiesselaw mole" (czyli tamy w Kisielowie). Politycznie wieś znajdowała się wówczas w granicach Księstwa Cieszyńskiego, będącego lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). 
W 1704 wieś została zakupiona przez Jana Kazimierza z rodu Cselestów z Celestiny, którzy sprzedali ją Komorze Cieszyńskiej w 1793.
Według austriackiego spisu ludności z 1900 w 42 budynkach w Kisielowie na obszarze 337 hektarów mieszkało 333 osób, co dawało gęstość zaludnienia równą 98,8 os./km². z tego wszyscy byli polskojęzyczni, 225 (67,6%) mieszkańców było katolikami a 108 (32,4%) ewangelikami. Do 1910 roku liczba mieszkańców wzrosła do 356, z czego 252 (70,8%) było katolikami a 104 (29,2%) ewangelikami, 351 (98,6%) polsko- a 5 (1,4%) czeskojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
W latach 1975–1998 miejscowość położona była w województwie bielskim.
Religia.
Na terenie wsi działalność duszpasterską prowadzą następujące kościoły:

</doc>
<doc id="335096" url="https://pl.wikipedia.org/wiki?curid=335096" title="Arłamów">
Arłamów

Arłamów – osada w Polsce położona w województwie podkarpackim, w powiecie bieszczadzkim, w gminie Ustrzyki Dolne.
W latach 1975–1998 miejscowość położona była w województwie krośnieńskim.
Położenie geograficzne.
Arłamów położony jest w Górach Sanocko-Turczańskich w Karpatach Wschodnich w południowo-wschodniej Polsce. Przez miejscowość z północy na południe przepływa potok Arłamówka dopływ rzeki Wyrwy. Od wschodu graniczy z Ukrainą z miejscowością Michowa w rejonie starosamborskim obwodu lwowskiego. Od południa graniczy z Kwaszeniną, z zachodu z Makową i od północy z Paprotnem w gminie Fredropol. Najwyższe wzniesienie Ralce 596 m n.p.m. leży na wschodzie osady. Zachodnim skrajem osady przebiega droga powiatowa nr 2089R Jureczkowa – Kwaszenina – Arłamów, a od niej droga gminna do centrum miejscowości. Najbliższe miasto to Ustrzyki Dolne odległe o 28 km. Do Przemyśla jest 35 km, a do Sanoka 53 km. Powierzchnia osady wynosi 768 ha.
Historia.
Szlachecka wieś prywatna "Artamow", własność Herburtów położona była na przełomie XVI i XVII wieku w powiecie przemyskim ziemi przemyskiej województwa ruskiego.
Według tradycji nazwa miejscowości pochodzi od osiedlonych tu, w czasach książąt ruskich, jeńców tatarskich, tzw. "arłamanów" (włóczęgów).
Ponowna lokacja na prawie wołoskim miała miejsce pod koniec XV w. i dokonał jej Jan Herburt (Arłamowski) (1470–1508) – poseł województwa ruskiego – pierwszy właściciel – wójt samborski. Potem właścicielami byli jego spadkobiercy, którzy przyjęli nazwisko Arłamowscy. W 1623 wieś przejmuje za długi Iwan Kopystyński, a w połowie stulecia 
wchodzi w jej posiadanie kasztelan lwowski Andrzej Maksymilian Fredro. Wieś została spustoszona w czasie najazdu tatarskiego w 1672 roku. W 1693 dobra dobromilskie nabył Jan Bonawentura Krasiński, wojewoda płocki i starosta warszawski. W 1776 Arłamów wraz z posiadłościami dobromilskimi kupił od Zofii z Krasińskich księżnej Lubomirskiej rząd austriacki, włączając je w skład dóbr państwowych, tzw. kameralnych.
W 1644 powstała we wsi parafia prawosławna, później greckokatolicka, a następnie przeniesiona do sąsiedniej Kwaszeniny. 
W połowie XIX wieku dobra Arłamów stanowiły własność rządową.
Ostatnia istniejąca cerkiew z 1914 uległa zniszczeniu wraz z całą wsią po roku 1945.
W 1921 Arłamów liczył 144 domy i 897 mieszkańców (873 wyznania greckokatolickiego, 9 rzymskokatolickiego, 15 mojżeszowego).
Większość mieszkańców wysiedlono do USRR w 1946, a domy opuszczone przez Ukraińców spaliła UPA. Ostatnie 200 osób wywieziono w ramach Akcji „Wisła”.
W latach 1970–1990 wyludniona wieś wraz z sąsiednimi miejscowościami: Borysławką, Grąziową, Jamną Górną, Jamną Dolną, Krajną, Kwaszeniną, Łomną i Trójcą wchodziła w skład Ośrodka Wypoczynkowego Urzędu Rady Ministrów. 
W Arłamowie przy drodze powiatowej na szczycie wzniesienia Wierch 596 m n.p.m. zlokalizowano lądowisko dla helikopterów – helioport do obsługi położonego w Jamnej Górnej kompleksu hotelowego „Hotel Arłamów”.
Turystyka.
Miejscowość leży na terenie założonego w 1992 Parku Krajobrazowego Gór Słonnych.
 Szlaki piesze 
 Szlaki rowerowe 

</doc>
<doc id="335098" url="https://pl.wikipedia.org/wiki?curid=335098" title="Wojna psychologiczna">
Wojna psychologiczna

Wojna psychologiczna – planowe wywieranie presji na atakowane państwo lub sojusz państw, za pomocą dywersji ideologicznej, gróźb i zastraszania. Jest to system działań psychologicznych stosowanych w celu wywarcia wpływu na społeczeństwo przeciwnika i spowodowania realizacji przez nie własnych celów strategicznych. Wojna psychologiczna polega również na osłabieniu zdolności reakcji przeciwnika na zagrożenia zewnętrzne, np. atak militarny.
Historia.
Wojny były prowadzone już na wczesnym etapie pradziejów, dane archeologiczne dotyczące okresu neolitu przestawiają rozległe fortyfikacje wczesnych osad i powszechne istnienie broni. Już wtedy dostrzeżono zalety zastraszania przeciwnika, stosując zasadzki, napaści na wioski, w celu pokonania przeciwnika bez walki lub zmniejszenia jego oporu.
Bitwa pod Pelusium w 525 r. p.n.e. zakończyła się pokonaniem Egiptu przez Persów i była kamieniem milowym w walce psychologicznej. Prowadzeni przez króla Kambyzesa II, Persowie wtargnęli ze wschodu i wykorzystali szacunek Egipcjan dla kotów, aby obniżyć morale przeciwnika. Najeźdźcy narysowali koty na tarczach, a w pierwszej linii ataku znajdowały się psy, ibisy, owce i koty – wszystkie one były zwierzętami świętymi dla Egipcjan, którzy czcili kociego boga Basteta i nie chcieli zaszkodzić ich świętemu symbolowi.
Filip II Macedoński, ojciec Aleksandra III Macedońskiego, był mistrzem wojny psychologicznej. Podczas bitwy przeciw Związkowi Chalkidyckiemu zniszczył miasto Stagirus, co tak wystraszyło mieszkańców pozostałych miast, że poddały się bez oporu. Podczas Bitwy pod Cheroneą w 338 r. p.n.e Filip zastosował dwie strategie walki psychologicznej: najpierw zmęczył ateńskich i tebańskich buntowników, zmuszając ich do czekania w palącym słońcu. Potem dokonał fałszywego ataku, który przyciągnął ich do powoli wycofującej się linii frontu, która złapała ich w pułapkę.
Generał Kartaginy Hannibal Barkas podczas bitwy pod Trebią w 218 r. p.n.e. zwabił siły rzymskie do przejścia przez rzekę Trebia, atakując jazdę numidyjską. Hannibal przygotował zasadzkę po drugiej stronie rzeki. Rzymianie po przeprawie stali się zdezorganizowani, zmęczeni i zmarznięci, co ułatwiło Hannibalowi zwycięstwo. W bitwie o Jezioro Trazymeńskie w 217 r. p.n.e sprowokował Flamininusa do bitwy, wykorzystując jego upartą naturę. Imię Hannibal jest niemal synonimem jego marszu przez Alpy ze słoniami wojennymi, jednak ta próba walki psychologicznej nie powiodła się. Słonie nie były przystosowane do zimnego środowiska, a te, które przeżyły przeprawę, były osłabione i nieskuteczne.
I wojna światowa.
Pierwsza wojna światowa była początkiem współczesnych operacji psychologicznych. Wynikało to w dużej mierze z dostępności masowych środków komunikacji takich jak radio, nowoczesne maszyny drukarskie. Oprócz tego, używano samolotów, specjalnych pocisków artyleryjskich czy balonów do dostarczania ulotek do żołnierzy na froncie. Bombardowania i pociski dalekiego zasięgu uczyniły także ludność cywilną celem ataków służących podkopywaniu morale wrogiego społeczeństwa, które, zmęczone wojną, miało wymuszać na swoim rządzie podjęcie rokowań pokojowych.
Ulotki przeznaczone do obniżania morale sił niemieckich, stworzone przez Wielką Brytanię, przedstawiały m.in.: okop z ciałami żołnierzy niemieckich, z podpisem: „Skutki Brytyjskiego ataku”, matkę żegnającą ostatniego syna, wezwanego do służby w niemieckim wojsku (pozostali synowie zginęli na froncie), czy zdjęcie lotnicze frontu, ukazujące prawdziwą sytuację.
II wojna światowa.
Operacje psychologiczne były szeroko stosowane przez wszystkie strony podczas II wojny światowej. Do dostarczania informacji używano ulotek, audycji radiowych czy przemówień publicznych. Wystąpienia Adolfa Hitlera obudziły narodową dumę i zrzuciły winę za wszystkie niemieckie problemy na innych. Jego oratorskie techniki dały mu prawdziwie hipnotyczną kontrolę nad niemieckimi masami. Po objęciu przez niego stanowiska dyktatora używano propagandy zarówno do zjednoczenia Niemiec, jak i do zastraszenia ich wrogów.
Innowacyjnym sposobem walki psychologicznej była seria lekcji języka angielskiego dla żołnierzy niemieckich, nadawana przez British Broadcasting Corporation (BBC). Sugerowała ona, że w wypadku desantu na brzeg Wielkiej Brytanii, plaże wraz z najeźdźcami zostaną podpalone.
W okresie poprzedzającym inwazję aliancką w Normandii opracowano wiele nowych taktyk w wojnie psychologicznej. Aby zdezorientować przeciwnika, Alianci rozpoczęli Operację Bodyguard, jej ogólnym celem było wprowadzić w błąd niemieckie dowództwo co do dokładnej daty i miejsca inwazji.
Operacja Fortitude z (ang. „Hart ducha”) była przeprowadzona w ramach Operacji Bodyguard. W Anglii powstała sztuczna armia, stworzona z nadmuchiwanych replik pojazdów opancerzonych, nazwana „Grupą Armii Patton”, która została przygotowana do uderzenia przez kanał La Manche na 15. Armię Pancerną, broniącą Pas de Calais. Ten podstęp przekonał niemieckich strategów, że napaść aliantów zostanie zainicjowana w Pas de Calais przez armię pod dowództwem generała broni George’a S. Pattona. W rezultacie największa koncentracja niemieckiej potęgi bojowej we Francji została tam umieszczona. Hitler był przekonany, że lądowanie w Normandii było tylko wstępem do prawdziwej inwazji, dlatego nie zezwolił na przemieszczenie 15. Armii Pancernej, przez co ta czekała 7 tygodni na atak Grupy Armii Patton, który nigdy nie nadszedł.
Wojna psychologiczna opierała się także na wystraszeniu przeciwnika podczas walki. Junkers Ju-87 Stuka, niemiecki bombowiec nurkujący, był wyposażony w syreny, których dźwięk narastał wraz z prędkością. Do bomb doczepiano także małe gwizdki, przez co dźwięk ataku tego bombowca był powszechnie rozpoznawalny, a jego celem było wywołanie paniki wśród wroga.
Nie zawsze dźwięk był celem konstruktorów. Oto przykłady broni o przerażającym brzmieniu:
Karabin MG 42 miał dużo wyższą szybkostrzelność (ok. 1200 strz./min) w porównaniu do innych powszechnie używanych karabinów maszynowych, przez co zyskał przezwisko „Hitler’s buzz saw” (piła Hitlera) ze względu na charakterystyczny dźwięk. Amerykańskie wojsko stworzyło filmy szkoleniowe pomagające rozpoznać żołnierzom MG 42 po dźwięku wystrzału oraz zalecało szturm podczas wymiany przez przeciwnika lufy lub wyczerpania się jego amunicji.
Fieseler Fi 103 – popularnie zwany V-1 (niem. Vergeltungswaffe-1, broń odwetowa nr 1) – niemiecki pocisk manewrujący z okresu II wojny światowej, który był napędzany przez silnik pulsacyjny. Jego donośny odgłos bzyczenia był słyszalny przez mieszkańców atakowanych miast, informując o nadchodzącym niebezpieczeństwie. Chwilę przed uderzeniem silnik wyłączał się, i bomba szybowała do celu. Szacunkowo 35 000 pocisków zostało wyprodukowanych do końca wojny, ok. 9000 wystrzelono na Anglię, a na Belgię ponad 6500.
Wyrzutnia rakiet Katiusza charakteryzowała się niską celnością, jednak dzięki koncentracji ostrzału na niewielkiej powierzchni była efektywną bronią. Podczas jednej salwy brygada artylerii rakietowej mogła wystrzelić aż 1152 rakiety. Podczas odpalenia każda z nich wydawała charakterystyczny świst, przez co Niemcy nazywali tę wyrzutnię „Organami Stalina”.

</doc>
<doc id="335099" url="https://pl.wikipedia.org/wiki?curid=335099" title="Leszna Górna">
Leszna Górna

Leszna Górna (dawniej też: "Leszna Niemiecka", ciesz. "Lyszno", niem. "Ober Lischna") – wieś sołecka w gminie Goleszów w powiecie cieszyńskim, w województwie śląskim. Wieś leży w historycznych granicach regionu Śląska Cieszyńskiego. Powierzchnia sołectwa wynosi 906 ha, a liczba ludności 576, co daje gęstość zaludnienia równą 63,6 os./km².
Nazwa wsi, nawiązująca do gwarowego "lyska" (leszczyna), występowała pierwotnie w formie „Leszczna”.
Leszna Górna stanowi 5/6 powierzchni przedzielonej granicą dawnej wsi, której 1/6 – Leszna Górna – znajduje się obecnie w Czechach i stanowi wraz z Leszną Dolną (w całości w Czechach) od 1946 część miasta Trzyńca.
Położenie geograficzne.
Leszna Górna jest położona w dolinie rzeki Lesznianki na granicy Beskidu Śląskiego z Pogórzem Cieszyńskim, u podnóży szczytu Wróżna i najwyższego szczytu gminy Goleszów Ostrego – jednocześnie przez szczyty przebiega granica państwa z Wędrynią i Nydkiem, należącą do Czech. Od strony północnej otacza ją góra Tuł, a granice wsi sięgają pod Małą Czantorię na przysiółku Budzin. Z Lesznej Górnej widoczne są również szczyty Beskidu Śląsko-Morawskiego, w szczególności Jaworowego i Ostrego.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Lesna principis XX mansi solventes". Zapis ten oznaczał, że wieś zobowiązana została do płacenia dziesięciny z 20 łanów mniejszych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). "Principis" oznaczało, że była własnością księcia, w przeciwieństwie do Lesznej Dolnej oznaczonej jako "Lesna Snessonis". Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W sprawozdaniu z poboru świętopietrza z 1335 w diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 10 parafii archiprezbiteratu w Cieszynie wymieniona jest parafia w miejscowości "Lezna", czyli Leszna (Górna). Miejscowa parafia katolicka powstała więc w okresie lokacyjnym i obejmowała obie Leszne. Została ponownie wymieniona w podobnym spisie sporządzonym przez archidiakona opolskiego Mikołaja Wolffa w 1447 pod nazwą "Lesna". Pierwotny kościół, drewniany, w okresie Reformacji należał do ewangelików.
W 1430 Leszna Górna została sprzedana Piotrowi Nydkowi z Górnej Lesznej przez Tyczka z Łagowa. W 1529 r., decyzją księcia cieszyńskiego Wacława II, Leszną otrzymał Jan Czelo z Czechowic – kanclerz na dworze cieszyńskim.
Na przełomie XVIII i XIX w. na terenie wsi kopano rudę żelaza dla huty w Ustroniu.
Według austriackiego spisu ludności z 1900 w 97 budynkach w Lesznej Górne na obszarze 1227 hektarów mieszkało 807 osób, co dawało gęstość zaludnienia równą 65,8 os./km². z tego 298 (36,9%) mieszkańców było katolikami, 505 (62,6%) ewangelikami a 4 (0,5%) wyznawcami judaizmu, 799 (99%) było polsko-, 6 (0,7%) niemiecko- a 1 (0,1%) czeskojęzyczna. Do 1910 roku liczba budynków wzrosła do 101 a mieszkańców do 870, z czego 867 zameldowanych było na stałe, 301 (34,6%) było katolikami, 564 (64,8%) ewangelikami, 5 (0,6%) żydami, 862 (99,1%) polsko- a 5 (0,6%) niemieckojęzycznymi.
Po podziale Śląska Cieszyńskiego, dokonanym 28 lipca 1920 roku, zachodnia część wsi (ok. 1/6 powierzchni) znalazła się po stronie czechosłowackiej jako "Horní Líštná" (obecnie dzielnica Trzyńca).
W latach 1975–1998 miejscowość położona była w województwie bielskim.
W latach 1954–1991 stacjonowała tu strażnica Wojsk Ochrony Pogranicza. Z dniem 16 maja 1991 roku strażnica została przejęta przez Straż Graniczną i funkcjonowała do 1 stycznia 2003 roku, kiedy to została rozformowania.
Do 21 grudnia 2007 roku w miejscowości funkcjonowało przejście graniczne Leszna Górna-Horní Líštná, które to zostało zlikwidowane.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:
Zbudowany w latach 1719-1731. Murowany, jednonawowy, z kwadratową wieżą od zachodu, utrzymany jest w stylu późnobarokowym. Mieści cenne wyposażenie późnobarokowe z 2 ćwierci XVIII w. W obejściu ołtarza renesansowa płyta nagrobna rycerza Czelo z Czechowic z końca XVI w. Na cmentarzu przykościelnym płyta nagrobna z 1678 r., późnobarokowa figura św. Jana Nepomucena oraz krzyże żeliwne, pochodzące z hut w Ustroniu i Trzyńcu.
Postacie związane z Leszną Górną.
W Lesznej Górnej urodzili się:
W latach 1915-1922 kierownikiem miejscowej szkoły był Walenty Krząszcz (1886-1959), nauczyciel i pisarz regionalny.
Religia.
Na terenie wsi działalność duszpasterską prowadzą następujące Kościoły:
Komunikacja.
Do wsi kursują busy firmy TRANSBUS z Ustronia.
Instytucje społeczne i sportowe.
Na terenie wsi znajduje się nowe boisko do piłki nożnej i siatkówki, nowy plac zabaw oraz świetlica gminna. W świetlicy znajduje się klub tenisa stołowego „LKS Lesznianka”, który ma za sobą wiele sukcesów w zawodach. W miejscowości tej działa Ochotnicza straż pożarna założona w 1902 roku i koło gospodyń wiejskich, a także Zespół Regionalny „Czantoria”.
Turystyka.
Przez miejscowość przechodzą trasy rowerowe:
a także piesze szlaki turystyczne i szlaki spacerowe, m.in. szlak „Graniczny” (10 km).

</doc>
<doc id="335100" url="https://pl.wikipedia.org/wiki?curid=335100" title="Przegłos lechicki">
Przegłos lechicki

Przegłos lechicki (przegłos polski) – proces fonetyczny (przegłos), spowodowany zmniejszeniem znaczenia opozycji samogłoska przednia – samogłoska tylna po palatalizacji spółgłosek. Według chronologii bezwzględnej, opartej na źródłach filologicznych, miał on miejsce w wieku IX i X, a w pierwszej połowie XII wieku był już zakończony. Chronologia względna, oparta na rekonstrukcji i metodzie historycznoporównaczej, sytuuje go około X wieku. Przegłos miał miejsce w dialektach lechickich, to jest: polsko-pomorsko-połabskich.
Istota przegłosu.
Przegłos lechicki polega na stwardnieniu (dyspalatalizacji) fonemów sylabotwórczych miękkich, tzn. samogłosek przednich *"e", *"ě", *"ę" (ale nie samogłosek wysokich *"i" oraz *"ь") i sonantów zgłoskotwórczych: *"l̥´" i *"r̥´". Na skutek przegłosu znacznemu osłabieniu uległa opozycja samogłosek twardych (palatalnych) i miękkich (niepalatalnych).
Przegłosowi uległy samogłoski: *"e", *"ě", *"ę", które przed spółgłoskami przedniojęzykowymi twardymi (tzn. "t", "d", "n", "s", "z", "r", "ł") przekształciły się odpowiednio w: "o", "a", "ǫ"; z kolei miękkie sonanty zgłoskotwórcze: *"l̥´" i *"r̥´" przeszły w *"l̥" i *"r̥". Przykłady: *"žena" &gt; "żona", *"lěsъ" &gt; "las".
Przegłos nie zachodził przed innymi spółgłoskami, w tym zmiękczonymi, stąd polskie oboczności typu "żona" – "żeński", "las" – "w lesie".
Przegląd zmian fonetycznych.
Ostatnia z tych zmian, obejmująca *"e", jest charakterystyczna tylko dla języka polskiego.
Odstępstwa od przegłosu.
Na skutek wyrównywania tematów w odmianie rzeczowników czy czasowników, a także innych zjawisk fonetycznych (częściowo nie do końca wyjaśnionych), pojawiły się między innymi następujące typy form nieregularnych z historycznego punktu widzenia:
Konsekwencje przegłosu.
Konsekwencją przegłosu jest zniesienie zasady korelacji miękkości pomiędzy spółgłoską a następującą po niej samogłoską. W wyniku przegłosu po miękkiej (palatalnej) spółgłosce mogły się odtąd pojawiać także samogłoski tylne (niepalatalne), np. "kwiat" ([v´] – [a]), "las" (funkcjonalnie miękkie [l] – [a]), "wiodę" ([v´] – [o]), "biały" ([b´] – [a]). Spółgłoski palatalne usamodzielniły się przez to jako odrębne fonemy.
Proces zachodził zależnie od otoczenia, więc w języku polskim pojawiły się na skutek przegłosu alternacje samogłoskowe "e":"a" oraz "e":"o", które widoczne są w odmianie wyrazów, np. "las" : "lesie", "wieźć" : "wiozę", "widział" : "widzieli". Ich powstanie przebiegało następująco:
"Przegłos lechicki" a "przegłos polski".
Przegłos lechicki opisywany jest najczęściej jako jeden proces. Składały się na niego jednak dwie fazy: wcześniejsza dotyczy całej grupy polsko-pomorsko-połabskiej (wszystkich dialektów lechickich) i obejmuje swym zasięgiem *"ě", *"ę", *"l̥´", *"r̥´" (przegłos lechicki w węższym znaczeniu); późniejsza faza dotyczy tylko języka polskiego i obejmuje samogłoskę *"e" (przegłos polski).

</doc>
<doc id="335101" url="https://pl.wikipedia.org/wiki?curid=335101" title="Podatek progresywny">
Podatek progresywny

Podatek progresywny – metoda obliczania wymiaru podatku, w myśl której wysokość należnego podatku rośnie szybciej niż proporcjonalnie w stosunku do wielkości podstawy opodatkowania np. według skali podatkowej.
Określenie to stosuje się najczęściej w odniesieniu do podatku dochodowego od osób fizycznych. Przy progresywnym systemie opodatkowania stawka opodatkowania (procent płaconego podatku) rośnie wraz ze wzrostem dochodu podatnika. Oznacza to, że podatnik o wyższym dochodzie będzie odprowadzał większą jego część w formie podatku, niż podatnik o niższym dochodzie. Stanowi to wyraźną różnicę w stosunku do podatku liniowego, gdzie każdy podatnik płaci taką samą część swoich dochodów w formie podatku (np. 23% VAT w 2014 r.), a przede wszystkim w stosunku do podatku pogłównego, gdzie każdy płaci taką samą sumę niezależnie od wysokości dochodów (np. składka ZUS dla samozatrudnionych).
Niemal we wszystkich progresywnych skalach podatkowych efektywna stopa opodatkowania (stosunek kwoty ostatecznie należnego podatku do wartości podstawy opodatkowania) jest określana nominalnie dla pewnych przedziałów wartości podstawy. Graniczne kwoty tych przedziałów nazywa się progami podatkowymi. Jeżeli dochód podatnika w danym roku podatkowym przekroczy wartość któregoś progu dochodowego, to nadwyżka dochodu nad wartością progu podlega opodatkowaniu w oparciu o wyższą stawkę opodatkowania. Podatek w kolejnych przedziałach dochodowych jest obliczany jako suma podatku płaconego za górną kwotę graniczną niższego przedziału dochodowego (według skali podatkowej) oraz podatku od kwoty nadwyżki nad kwotę graniczną według stawki właściwego przedziału.
Przykład.
Zakładamy, że skala podatkowa przewiduje dwa przedziały dochodowe (a więc jeden próg) i następujące przypisane do nich stawki opodatkowania:
Podatnik A uzyskał w roku podatkowym dochód w wysokości 25 000 zł. Całość jego dochodu mieści się w pierwszym przedziale dochodowym, zatem nie przekroczył on progu podatkowego. Cały jego dochód zostanie opodatkowany stawką 20%, zatem wymiar podatku (należna kwota podatku) wyniesie 5000 zł.
Podatnik B uzyskał w tym samym roku podatkowym dochód w wysokości 40 000 zł. Przekroczył on zatem próg podatkowy i w stosunku do niego będą zastosowane różne stawki opodatkowania. 30 000 zł z jego dochodu zostanie opodatkowane stawką 20%, natomiast nadwyżka jego dochodu nad kwotą progu podatkowego zostanie opodatkowana stawką 50%.
Podatnik B zapłaci w sumie 11 000 zł podatku. Część jego dochodu została opodatkowana mniejszą, a część większą stawką opodatkowania. Efektywna stawka opodatkowania wyniosła w tym przypadku 27,5%:
Kwota wolna od podatku.
Przy progresywnej formie opodatkowania bardzo często mamy do czynienia z kwotą wolną od podatku, która jest odliczana od podstawy opodatkowania. Technicznie jest to jednoznaczne z wprowadzeniem zerowej stawki opodatkowania dla pierwszego przedziału dochodowego. W takim przypadku podatnik, którego dochód nie przekroczy wysokości pierwszego progu nie będzie obciążony podatkiem dochodowym. Nadwyżka dochodu podatnika ponad kwotę wolną od podatku podlega opodatkowaniu na normalnych zasadach.
Alternatywne stawki opodatkowania.
Gdyby kolejne stawki opodatkowania zamiast rosnąć – malały, wówczas mielibyśmy do czynienia z podatkiem degresywnym.
Podatek liniowy można przy pewnym uproszczeniu rozumieć jako szczególny przypadek skali progresywnej – mianowicie taki, w którym wszystkie przedziały dochodowe podlegają opodatkowaniu w oparciu o tę samą stawkę opodatkowania.
Podatek pogłówny to podatek o stałej stawce kwotowej, na którą dochód podatnika nie ma wpływu.
Podatek progresywny na świecie.
Obecnie większość rozwiniętych gospodarek świata stosuje progresywne skale opodatkowania w stosunku do dochodów osób fizycznych oraz korporacyjnych. Powoduje to większe obciążenie podatkowe większych podmiotów i mniejsze osób o niższym dochodzie, co zapobiega szkodliwej dla gospodarki koncentracji kapitału. Częstym argumentem przywoływanym na rzecz progresywnej skali opodatkowania jest sprawiedliwość społeczna oparta na redystrybucji i transferze zasobów ekonomicznych.
W rozwiniętych krajach takich jak Francja, Niemcy czy Szwecja skala progresji jest dosyć rozbudowana co powoduje w późniejszym czasie redystrybucje dochodu w kierunku niższych warstw społecznych.
Nieco mniejszą popularnością cieszy się progresywna skala opodatkowania w stosunku do dochodów osób prawnych – zwłaszcza w krajach rozwijających się. Wiele dynamicznie rozwijających się krajów Europy środkowo-wschodniej wprowadziło liniową skalę opodatkowania dochodów przedsiębiorstw. W Polsce systematycznie likwiduje się progresywność skali podatkowej od dochodów osobistych, a dochody korporacyjne zawsze były obłożone podatkiem liniowym, przez lata sukcesywnie obniżanym. Dla zobrazowania, CIT w Polsce wynosił 38% w 1997 r., natomiast w 2004 r. sprowadzony został do aktualnego (2015 r.) poziomu 19%. Największa obniżka podatku miała miejsce właśnie w 2004 r. (z 27% do 19%).
Efekty ekonomiczne.
W ogólnym ujęciu, mimo że obserwuje się wady tego rozwiązania, i rozważa alternatywy, większość ekonomistów uważa progresję podatkową za pozytywne i skuteczne narzędzie łagodzenia negatywnych skutków nierówności społecznych. W szczególności, największe analizy naukowe, takie jak brytyjski przegląd Jamesa Mirrleesa z 2011 r. lub australijski przegląd Henry'ego z 2010 r., rekomendują stosowanie progresywnego podatku dochodowego w polityce podatkowej opartej na dowodach. Według zespołu Mirrleesa, czy np. ekonomisty Johna H. Cochrane'a, właściwym celem nie jest jednak zmniejszanie nierówności samych w sobie, lecz redukcja związanych z nią niepożądanych społecznie zjawisk: ubóstwa, konfliktów i przestępczości, bezrobocia strukturalnego, nierównego wpływu politycznego, dostępu do edukacji czy kultury, oraz zjawiska pogoni za rentą wśród osób zamożnych. Nierówności ekonomiczne mogą mieć także cenione społecznie przyczyny, jak większy wkład pracy, talentu i przedsiębiorczości niektórych jednostek, i ich wyższe opodatkowanie nie jest jednoznacznie pożądane. Ocena efektywności podatku progresywnego w realizacji tych celów zależy również od tego, finansowaniu jakich wydatków służy. Redystrybucja dochodu ma też aspekt, co opisuje np. ekonomista Dirk Krueger, racjonalnego ubezpieczenia przed czynnikiem losowym na rynku pracy i w gospodarce. W tej perspektywie pewne opodatkowanie pracy jest sprawiedliwe i przyjmowane w umowie społecznej, ponieważ zatrudnienie jest efektem nie tylko talentu, ale i współpracy oraz szczęścia. Ekonomista Scott Sumner zwraca uwagę, że „Tworzenie bogactwa we współczesnym społeczeństwie jest dziełem zbiorowym. Żaden bogaty człowiek nie zawdzięcza wszystkiego wyłącznie własnej pracy; opiera się na współpracy z setkami innych, uboższych osób."
Popularną alternatywą jest podatek liniowy z kwotą wolną od podatku, który może mieć przybliżone, choć mniejsze efekty redystrybucyjne, będąc przy tym łatwiejszym w implementacji. Funkcja incydencji takiego podatku może być podobna do podatku progresywnego. Preferowany społecznie stopień liniowości lub nieliniowości podatku zależy mocno od obecnej struktury społeczeństwa i oceny panujących w nim nierówności dochodowych i społecznych. Częściowo mieści się to w obszarze mierzalnych aspektów i mechanizmów dobrobytu gospodarczego, ale częściowo pozostaje kwestią normatywną – zależy od przyjmowanych celów i wartości etycznych.
Niektórzy ekonomiści postulują rozważenie jako alternatywy podatku od konsumpcji, w postaci progresywnej lub liniowej z kwotą wolną od podatku. Część wad jakie zarzuca się progresywnemu podatkowi dochodowemu od osób fizycznych (tj. zmniejszanie relatywnej wartości pracy i oszczędności) nie wynika z progresji, lecz z faktu opodatkowania pracy (dochodu). Zdaniem proponentów, podatek od konsumpcji jest w większym stopniu wolny od tego rodzaju zniekształceń ekonomicznych, i lepiej realizuje cele sprawiedliwości społecznej.
Pozytywne efekty.
Podatek progresywny może zmniejszać negatywne aspekty nierówności społecznych. W wielu badaniach obserwuje się związane z nierównościami spowolnienie wzrostu gospodarczego. Przegląd Międzynarodowego Funduszu Walutowego stwierdza, że redystrybucja dochodów nie musi kłócić się z rozwojem, ale może mu sprzyjać – jest to jednak zależne od wielu ubocznych czynników. Duża nierówność współwystępuje z niestabilnością polityczną i konfliktami społecznymi. Jest też związana z nierównościami edukacyjnymi. Progresja podatkowa może sprzyjać redukcji nierówności edukacyjnych i bezrobocia. W analizie danych ze Stanów Zjednoczonych obejmującej lata 1913-2000 zaobserwowano współwystępowanie wyższej progresji z większym dobrobytem i tempem rozwoju gospodarczego. Nie jest to jednak jednoznacznie rozstrzygnięte zagadnienie.
Podatek progresywny może w teorii zwiększać niepożądane zniekształcenia ekonomiczne, ponieważ zniechęca do dodatkowej produktywności i pracy osoby podlegające wyższym stawkom. W wielu analizach stwierdza się jednak, że podaż pracy jest mało wrażliwa na opodatkowanie. Nieco wyższą elastyczność obserwuje się odnośnie do unikania opodatkowania przez osoby bogate, na przykład przez przenoszenie prywatnej konsumpcji do wewnątrz korporacji lub za granicę. W badaniach amerykańskich, nawet podatnicy poinformowani o dokładnej konstrukcji progów, zwolnień i ulg, nie podejmują dużych zmian w decyzjach o świadczeniu pracy, choć w pewnym stopniu zależność taka jest obecna.
W analizie Lockwooda i in., podatek progresywny może poprawiać alokację talentu w gospodarce, jeśli zwiększa relatywną wartość zawodów, którym towarzyszy duża skala pozytywnych efektów zewnętrznych (nauczyciele, pielęgniarki), i które w związku z tym są niedoceniane rynkowo. Dla pełnej efektywności w tym celu potrzebny jest jednak system podatkowy uwzględniający inne czynniki niż tylko dochód. Ekonomista N. Gregory Mankiw wysunął jako argument na rzecz stosowania kryteriów pozadochodowych, żartobliwą propozycję uzależnienia stawek podatkowych od fizycznego wzrostu ludzi, ze względu na korelację tego wskaźnika z nierównościami społecznymi, i wykazał, że mogłoby to zwiększyć efektywność utylitarną opodatkowania. W bardziej poważnej propozycji, proponuje on różne stawki podatkowe dla różnych branż rynku.
Analiza oparta o dane amerykańskie na lata 1962-1995 sugeruje, że progresja podatkowa sprzyja stabilizacji gospodarki, ponieważ redystrybucja łagodzi gwałtowne skutki zmian w zatrudnieniu i konsumpcji.
Zwolennikami podatku progresywnego w porównaniu z podatkiem liniowym byli również niektórzy ekonomiści szkoły austriackiej, jak Friedrich von Wieser i Murray Rothbard, choć nurt ten jest łączony z odrzuceniem roli państwa w gospodarce. Zwracali oni uwagę na malejącą wraz ze wzrostem dochodu krańcową użyteczność konsumpcji, oraz towarzyszącą wyższej progresji większą wolność dla wchodzenia na rynek nowych przedsiębiorców.
Negatywne efekty.
Progresywny podatek dochodowy może zniechęcać do pracy, i zachęcać do ukrywania dochodów, lub przenoszenia prywatnych wydatków przedsiębiorców do korporacji, jeśli stawki podatku CIT są niższe. Progresywny podatek dochodowy jest też relatywnie kosztowny w administracji. Niektóre postaci nierówności sprzyjają wzrostowi gospodarczemu. Zależy to od skali i struktury tych nierówności, oraz struktury społeczeństwa.
W szerokim ujęciu, większość podatków (z wyjątkiem np. podatków Pigou) z zasady zwiększa zniekształcenia gospodarcze – zniechęca do prowadzenia objętej nimi działalności. Dlatego powinny być one na tyle niskie i optymalnie skonstruowane, na ile to możliwe i wystarczające do realizacji przyjętych celów publicznych. W praktyce implementacje systemów podatkowych są ze względów politycznych rzadko w pełni zgodne z wiedzą ekonomiczną.
Optymalizacja progów i stawek podatkowych.
Badania Saeza czy Mankiwa wskazują, że optymalne opodatkowanie w dużym stopniu zależy od dynamicznej struktury gospodarki i społeczeństwa. Ich analizy wskazują konkretne metody obliczania stawek podatkowych na podstawie obserwowanych na rynku elastyczności związanych z pracą. Dynamika ta stoi w pewnym konflikcie z tezą, że w polityce społecznej ważna jest stabilność i przewidywalność – w niestabilnym systemie ludzie są zniechęceni do przedsiębiorczości i podejmowania ryzyka.
Niektóre analizy danych gospodarczych ze Stanów Zjednoczonych wskazują na optymalną z punktu widzenia dobrobytu społecznego stawkę krańcowej stopy podatkowej dla najwyższego progu w wysokości ponad 50%, a w modelach obejmujących cykl życia uzyskuje się nawet stawki przekraczające 90%. Ich sens może być tłumaczony tym, że maksymalny dochód uzyskuje się pod koniec kariery, kiedy nie jest już tak ważną motywacją. Większa progresja natomiast pomaga rozpocząć produktywną karierę, na której początku dochód jest bardziej istotny.

</doc>
<doc id="335105" url="https://pl.wikipedia.org/wiki?curid=335105" title="Kozakowice">
Kozakowice



</doc>
<doc id="335106" url="https://pl.wikipedia.org/wiki?curid=335106" title="Aleksy (metropolita kijowski)">
Aleksy (metropolita kijowski)

Aleksy, imię świeckie Jelewfierij Fiodorowicz Biakont (ur. między 1292 a 1300 w Moskwie, zm. 12 lutego 1378 tamże) – metropolita kijowski w latach 1354–1378.
Życiorys.
Urodził się między rokiem 1292 a 1300 w rodzinie pochodzącego z Czernihowa bojara Fiodora Biakonta. W wieku dwudziestu lat wstąpił do monasteru Objawienia Pańskiego w Moskwie, gdzie złożył śluby mnisze z imieniem Aleksy i prowadził życie ascetyczne pod kierownictwem duchowym starca Geroncjusza. Od 1340 żył w rezydencji metropolity kijowskiego Teognosta i zajmował się sądownictwem wewnątrzcerkiewnym. 6 grudnia 1350 metropolita wyświęcił go na biskupa włodzimierskiego i suzdalskiego.
Po śmierci Teognosta w 1354 został wyznaczony na metropolitę kijowskiego, z tytułem "arcybiskupa Kijowa i Wielkiej Rusi, metropolity i egzarchy". Jako metropolita szczególnie angażował się we wznoszenie nowych monasterów i cerkwi. W 1361 z jego inicjatywy powstały klasztory Czudowski, Spaso-Andronikowski oraz monaster św. Aleksego w Moskwie, rok później – monaster Władyczny w Sierpuchowie i monaster Simonowski. Przyczynił się także do odbudów innych ośrodków życia monastycznego po zniszczeniach wywołanych najazdami tatarskimi. W 1370 na jego polecenie odbudowano monaster Zwiastowania w Niżnym Nowogrodzie. W okresie sprawowania przez niego urzędu metropolity wzrosła polityczna pozycja metropolitów kijowskich i ich autorytet w społeczeństwie.
Zmarł w Monasterze Czudowskim i został pochowany w jednej z jego cerkwi. W 1431 miały w niej zostać odnalezione jego nierozłożone relikwie. Przypisuje mu się ponadto cudowne uzdrowienie Tajduły, żony chana Ozbega.
Przetrwały dwa jego pisemne pouczenia: jedno skierowane do wszystkich wiernych i drugie adresowane do mieszkańców Nowogrodu.
Kanonizowany przez Rosyjski Kościół Prawosławny. Jego wspomnienie przypada (według kalendarza juliańskiego) 5 października, 12 lutego i 20 maja. Relikwie Aleksego, po zniszczeniu Monasteru Czudowskiego w epoce ZSRR, znajdują się w soborze Objawienia Pańskiego w Moskwie.
W 2011 w Moskwie, w pobliżu żeńskiego monasteru Poczęcia św. Anny, odsłonięto jego pomnik. Zdaniem Riasanovsky'ego był jednym z najwybitniejszych hierarchów prawosławnych rezydujących w Moskwie.

</doc>
<doc id="335107" url="https://pl.wikipedia.org/wiki?curid=335107" title="Joanna Drozdowska">
Joanna Drozdowska

Joanna Drozdowska (ur. 14 stycznia 1979 w Szczecinie) – Miss Polonia 2001, modelka, fotomodelka, aktorka niezawodowa.
Kariera.
Ukończyła Medyczne Studium Farmaceutyczne i Wyższą Szkołę Administracji Publicznej w Szczecinie. Zagrała w kilku filmach fabularnych: "Los Chłopacos", "Yyyreek!!! Kosmiczna nominacja" czy "Polisz kicz projekt... kontratakuje!", a także wcieliła się w rolę pielęgniarki w serialu komediowym Polsatu "Daleko od noszy". Prowadziła program "100% Testosteron" w Extreme Sports Channel.
Jest pierwszą Miss Polonią, która nie została wybrana przez jury, tylko telewidzowie TVN poprzez głosowanie Audiotele. Reprezentowała Polskę na międzynarodowych konkursach piękności: Miss World 2001; RPA i Miss Universe 2002. Jako fotomodelka brała udział w sesjach zdjęciowych do magazynów: popularnych, ślubnych, motoryzacyjnych, pracowała także jako hostessa. Jest pomysłodawczynią i założycielką klubu „M jak Miss” zrzeszającym finalistki konkursów piękności.
Reklama.
Zagrała w kilku reklamach telewizyjnych (Era Tak Tak, Tymbark, Piwo Łomża, Szczepionka HPV oraz w filmie reklamującym Polskę w krajach UE).

</doc>
<doc id="335113" url="https://pl.wikipedia.org/wiki?curid=335113" title="Żychlin">
Żychlin

Żychlin – miasto w Polsce w województwie łódzkim, w powiecie kutnowskim, położone na Nizinie Środkowomazowieckiej nad rzeką Słudwią, siedziba gminy miejsko-wiejskiej Żychlin. Miasto stanowi centrum usług dla wielu okolicznych miejscowości. Żychlin jest siedzibą firm z branży elektromaszynowej, które w latach 20. i 50. XX wieku, miały największy wpływ na rozwój miasta. Obecnie w Żychlinie, poza firmami elektromaszynowymi, głównymi pracodawcami są firmy z branży spożywczej. Żychlin leży w historycznej ziemi łęczyckiej.
Według danych GUS z 31 grudnia 2019 r. miasto liczyło 8109 mieszkańców.
Historia.
Wieś szlachecka Żychlin istniała co najmniej od 1309. W 1331 została ona zdobyta przez Krzyżaków. Prawa miejskie miasto otrzymało przed 1397. Do XIX wieku miasto było własnością prywatną. Pod koniec średniowiecza, Żychlin był miejscem, w którym miały miejsce sesje wyjazdowe łęczyckiego sądu grodzkiego.
W drugiej połowie XVI stulecia miasto spotkała klęska pożaru. Powolna odbudowa, a nawet wyjednany u króla przywilej jarmarków nie wpłynął na znaczny rozwój miasta. W 1790 Żychlin liczył 350 mieszkańców i 68 domów.
W XIX wieku liczba ludności miasta znacznie wzrosła, przy czym, tak jak w pobliskim Kutnie, większość mieszkańców stanowili Żydzi. W 1870 na mocy ukazu carskiego Żychlin stracił prawa miejskie. Powodem odebrania praw miejskich był udział mieszczan w powstaniu styczniowym, kiedy to przed kilka, a może nawet kilkanaście dni miasto było wolne od zaborcy. 
Pod koniec XIX wieku miasto liczyło ponad 4500 mieszkańców.
Na początku XX wieku miejscowość zamieszkiwała niewielka społeczność mariawicka, przynależąca do parafii Przenajświętszego Sakramentu w Łowiczu, filii w Skrzeszewach. Swój cmentarz wyznaniowy posiadali w Zdunach. W miasteczku znajdowała się kaplica obsługiwana przez kapłana Marię Tytusa Siedleckiego, późniejszego biskupa Kościoła Katolickiego Mariawitów. 
W 1924 Żychlin odzyskał prawa miejskie.
Najważniejszym momentem w najnowszej historii miasta było utworzenie w 1921 roku zakładów elektrycznych przez inż. Zygmunta Okoniewskiego. Z biegiem czasu, z uwagi na rozrastający się zakład elektromaszynowy, miasto rosło i nabierało znaczenia wśród okolicznych miejscowości. W latach 70. XX wieku miasto podwoiło swoją liczebność. Na bazie zakładów stworzonych przez inż. Z. Okoniewskiego powstało kilka firm z branży. Trafili tu również inwestorzy z Włoch, Danii i Francji. 
W okresie II wojny światowej miasto poniosło wielkie straty, głównie wśród ludności cywilnej – prawie 40% ludności miasta. Żydzi wywiezieni z Żychlina w czasie likwidacji getta, byli eksterminowani w Chełmnie n/Nerem. W czasie działań wojennych kampanii wrześniowej w mieście i w sołectwie Dobrzelin, znajdowały się szpitale polowe, często bombardowane przez lotnictwo niemieckie. W kwaterach wojskowych na miejscowym cmentarzu parafialnym oraz na cmentarzu parafialnym we wsi Śleszyn i wojskowym w Dobrzelinie pochowani są liczni polscy żołnierze.
Demografia.
Dane z 31.12.2017 roku
Gospodarka.
W 2009 w mieście powstała podstrefa Łódzkiej Specjalnej Strefy Ekonomicznej. 
Do najważniejszych zakładów w Żychlinie należą:

</doc>
<doc id="335114" url="https://pl.wikipedia.org/wiki?curid=335114" title="Ryczewo">
Ryczewo

Ryczewo (niem. "Ritzow") - dzielnica Słupska (do 1961 odrębna miejscowość).
W latach 1945-54 siedziba gminy Ryczewo. W 1961 roku władze miejskie i powiatowe wystąpiły z wnioskiem o przyłączenie Ryczewa do Słupska. Rada Państwa uwzględniła te postulaty zgadzając się na jego przyłączenie z dniem 31 XII 1961. Znajduje się w północnej części miasta. Przed rokiem 1945 Ryczewo było osiedlem willowym dla bogatych mieszkańców miasta. Obecnie w dzielnicy tej mieści się urząd gminy Słupsk. Ryczewo leży na skraju Lasku Północnego, jednego z największych parków Słupska. Znaczną część okolicy zajmują pola znajdujące się przy granicach miasta.
Transport.
Przez osiedle przebiega droga wojewódzka nr 213 i stanowni jej główną arterię komunikacyjną. Przejeżdża przez nią między innymi linia nr 2, zarządzana przez Zarządu Infrastruktury Miejskiej w Słupsku i linia 77 obsługiwana przez PKS Słupsk. Na zachód od głównej części dzielnicy biegnie Linia kolejowa nr 202 do Gdańska. Przed wojną znajdowała się tam także linia kolejowa do Cecenowa. Zatrzymywała się ona w Ryczewie na nieistniejącej już stacji Słupsk Ryczewo (dworzec został zburzony w 2009 roku).

</doc>
<doc id="335116" url="https://pl.wikipedia.org/wiki?curid=335116" title="Teognost (metropolita kijowski)">
Teognost (metropolita kijowski)

Teognost (zm. 14 marca 1353 w Moskwie) – metropolita kijowski w latach 1328–1353.
Życiorys.
Był z pochodzenia Grekiem. W momencie wyświęcenia na biskupa uważany był za człowieka uczciwego, oddanego swoim obowiązkom i doskonale wykształconego. Urząd metropolity kijowskiego objął w 1328 i zgodnie z wolą swojego poprzednika Piotra. rezydował podobnie jak on w Moskwie.
W 1329 w Nowogrodzie ogłosił obłożenie anatemą mieszkańców Pskowa, którzy otworzyli bramy przed księciem twerskim Aleksandrem, poszukiwanym przez chana Złotej Ordy z powodu antytatarskiego buntu w Twerze. Sukcesem zakończyły się również starania Teognosta o likwidację metropolii litewskiej; metropolita pragnął bowiem, by wszystkie ziemie ruskie wchodziły w skład jednej administratury kościelnej. W okresie sprawowania przezeń urzędu w Moskwie wzniesiono szereg nowych świątyń prawosławnych. Przeprowadził również kanonizację swojego poprzednika na katedrze kijowskiej, metropolity Piotra.
Dwukrotnie udawał się do Złotej Ordy. W czasie drugiej wizyty, w 1342, został zmuszony do wpłacenia ponad 600 rubli, co było wynikiem donosu o wysokich dochodach metropolity, jaki wpłynął do chana. Uzyskał następnie potwierdzenie wszystkich praw Kościoła prawosławnego, jakie posiadał on w okresie panowania tatarskiego na Rusi.
Teognost był pierwszym metropolitą kijowskim, w stosunku do którego cesarz bizantyjski (Jan VI Kantakuzen) użył oficjalnie tytułu "metropolita kijowski i całej Rusi".
Teognost zmarł w czasie zarazy i został pochowany w soborze Zaśnięcia Matki Bożej na Kremlu moskiewskim. W 1471 ogłoszono, że jego ciało nie uległo rozkładowi.
Rosyjski Kościół Prawosławny kanonizował metropolitę Teognosta; jego wspomnienie przypada 14 marca (według kalendarza juliańskiego).

</doc>
<doc id="335117" url="https://pl.wikipedia.org/wiki?curid=335117" title="A380">
A380



</doc>
<doc id="335118" url="https://pl.wikipedia.org/wiki?curid=335118" title="Muszkieter">
Muszkieter

Muszkieter (fr. "mousquetaires") – żołnierz formacji piechoty, której podstawowe uzbrojenie stanowiły muszkiety.
Muszkieterzy jako formacja wojskowa występowali w XVI–XVII w. w niemal wszystkich armiach europejskich (również w niektórych azjatyckich). Na ich uzbrojenie składały się muszkiety (w późniejszym okresie również arkebuzy) oraz boczna broń biała (najczęściej rapiery). W czasie prowadzenia ognia, jako podporę dla ciężkiego muszkietu stosowali forkiet (lub rzadziej berdysz). Wyposażani byli w prochownice i/lub bandoliery. Bardzo niska szybkostrzelność ówczesnej broni palnej wymuszała na muszkieterach stosowanie taktyki kontrmarszu i prowadzenia ognia salwowego. Po oddaniu salwy pierwszy szereg przemieszczał się na koniec szyku w celu nabicia broni, dając jednocześnie miejsce do oddania kolejnej salwy drugiemu szeregowi. Rosła dzięki temu intensywność prowadzonego ognia. Ochronę muszkieterów w sytuacji bezpośredniego starcia z kawalerią stanowili pikinierzy uzbrojeni w długie piki. Z uwagi na konieczność posługiwania się skomplikowaną w obsłudze bronią muszkieterzy byli najczęściej formacją zawodową, przeważnie zaciężną. W Polsce od okresu panowania króla Władysława IV były to wojska obcego autoramentu, rekrutujące się z cudzoziemców.
Na przełomie XVII-XVIII w. wraz z unowocześnieniem broni palnej i wprowadzeniem karabinów z bagnetami, utrzymywanie osobnych formacji muszkieterów i pikinierów straciło rację bytu. Zastąpiła ich uniwersalna piechota liniowa szkolona zarówno w strzelectwie, jak i w walce wręcz.
Muszkieterowie gwardii.
W XVII wiecznej Francji oprócz piechoty, słowem „muszkieter” określano także żołnierzy elitarnej kawalerii, która od czasów Ludwika XIII pełniła funkcję przybocznej gwardii królewskiej (tzw. muszkieterowie gwardii). Zaciągano do niej szlachetnie urodzonych mężczyzn. Formację tę spopularyzował Aleksander Dumas w swojej powieści „Trzej muszkieterowie”.

</doc>
<doc id="335121" url="https://pl.wikipedia.org/wiki?curid=335121" title="Westerplatte (Słupsk)">
Westerplatte (Słupsk)

Westerplatte – jedna z największych dzielnic Słupska. W jej skład wchodzą mniejsze osiedla:
Sąsiaduje z Ryczewem, Nadrzeczem oraz Śródmieściem, a także z gminą Słupsk i gminą Kobylnica. W granicach Westerplatte położony jest największy park Słupska, Lasek Południowy.
W latach 1986–1999 osiedle miało połączenie trolejbusowe z osiedlem Niepodległości (linie B i C).

</doc>
<doc id="335132" url="https://pl.wikipedia.org/wiki?curid=335132" title="Wojna manewrowa">
Wojna manewrowa

Wojna manewrowa – wojna, w czasie której walka zbrojna prowadzona jest przy szerokim stosowaniu manewru sił i środków w powietrzu (także w kosmosie), na lądzie i morzu oraz przy długotrwałym braku stabilnych linii frontów. Odmianą wojny manewrowej jest wojna błyskawiczna (Blitzkrieg).

</doc>
<doc id="335133" url="https://pl.wikipedia.org/wiki?curid=335133" title="Brytyjski rock">
Brytyjski rock

Brytyjski rock – mianem tym określa się muzykę powstającą na wyspach o specyficznych cechach. Jest to zdecydowanie gitarowy rock, wykonywany najczęściej przez zespoły. Zaczął się wykształcać w latach 60.-70. XX wieku, głównie poprzez działalność The Beatles. Jednak w swej obecnej formie wykształcił się w pierwszej połowie lat dziewięćdziesiątych, niejako w opozycji do popularnego wówczas amerykańskiego grunge’u. Głównie na skutek działalności takich zespołów jak Blur czy Oasis. Pojęcie to jest bardzo szerokie i obejmuje zarówno takich twórców, jak Fatboy Slim i The Chemical Brothers, których twórczość sięga do techno, jak i The Streets i Gorillaz sięgające do hip-hopu. Jest często mieszaniną różnych stylów, ale zawsze nawiązuje do szeroko rozumianego rocka, jednak najbardziej charakterystyczne jest w tym stylu brzmienie gitar. Brytyjski rock charakteryzuje nastawienie na szerszego odbiorcę przy jednoczesnym zachowaniu wysokiego poziomu. Najbardziej znane zespoły, które można by zaliczyć do tego stylu to: Coldplay, Oasis, Blur, Muse, Radiohead, Led Zeppelin, James (już nie istnieje), Travis, Supergrass, Bloc Party, Editors, Franz Ferdinand, The Dandy Warhols i inne.

</doc>
<doc id="335134" url="https://pl.wikipedia.org/wiki?curid=335134" title="Mnich (województwo śląskie)">
Mnich (województwo śląskie)

Mnich – wieś gminy Chybie położone w województwie śląskim, w powiecie cieszyńskim. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Pod względem powierzchni druga miejscowość w gminie po Chybiu, wynosi ona 835 ha, a liczba ludności 3640, co daje gęstość zaludnienia równą 433,8 os./km² i czyni ją najgęściej zaludnioną.
Historia.
Początki Mnicha datowane są na koniec XVI i początek XVII wieku, w czasach funkcjonowania na tym obszarze wydzielonego z Księstwa Cieszyńskiego skoczowsko-strumieńskiego państwa stanowego. Ta mała osada położona była na wałach stawów, w tym jednego o nazwie "Mnich", od którego swą nazwę najpewniej wzięła (lub od urządzenia służącego do regulowania poziomu wody w stawie, zwanego mnichem.). Inna hipoteza o nazwie mówi o żyjących na terenie tej wioski pomiędzy XIV a XVI w. zakonników reguły św. Franciszka noszących stroje i kaptury mnisze i prowadzących prawie pustelniczy tryb życia w zbudowanych przez siebie ziemiankach. Pozostałością po jedynej ziemiance jest podobno kopiec ze stojącym na nim murowanym krzyżem, znajdujący się do dziś w centrum wsi, obok szkoły. W 1594 skoczowsko-strumieńskie państwo powróciło do księstwa cieszyńskiego, zależnego już wówczas od Habsburgów. Pierwsza pisemna wzmianka o miejscowości Mnich pochodzi natomiast z 1621 roku.
Herb Mnicha przedstawia dziewczynę wiejską z łopatą w ręku, jak gdyby pracującą w ogrodzie, ze stojącym za nią drzewkiem.
Mieszkańcy Mnicha zajmowali się wyłącznie rolnictwem i hodowlą bydła oraz drobiu. Plony z tej ziemi, ze względu na podmokłe tereny – były w większości ubogie, a w latach obfitujących w długotrwałe deszcze, występujące powodzie niszczyły całkowicie wysiłek ludzi. W latach 1935–1939 mieszkał tu ks. Józef Mamica, emerytowany luterański kapelan wojskowy.
Początkiem działalności oświatowej w Mnichu była data 5 lutego 1873 roku Lekcje odbywały się w domu prywatnym jednego z rolników. Jeszcze w tym samym roku rozpoczęto budowę budynku szkoły składającej się z dwóch sal lekcyjnych.
Według austriackiego spisu ludności z 1900 w 119 budynkach w Mnichu na obszarze 836 hektarów mieszkało 932 osób, co dawało gęstość zaludnienia równą 111,5 os./km². z tego 855 (91,7%) mieszkańców było katolikami, 70 (7,5%) ewangelikami a 7 (0,8%) wyznawcami judaizmu, 915 (98,2%) było polsko-, 1 niemiecko- a 2 czeskojęzycznymi. Do 1910 roku liczba budynków wzrosła do 122 a mieszkańców do 1010.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu.
We wsi działał klub sportowy LZS Mnich. W 1954 roku założono w nim sekcję gimnastyki, której zawodnikami byli m.in. Wanda Pilarz (trzykrotna mistrzyni Polski w skokach), Jan Spratek (mistrz Polski w gimnastyce indywidualnej) i Otton Spratek (trzykrotny mistrz Polski w piramidach trójkowych II klasy i dwukrotnym w dwójkach mieszanych).
W latach 1975–1998 miejscowość położona była w województwie bielskim.

</doc>
<doc id="335135" url="https://pl.wikipedia.org/wiki?curid=335135" title="Władysława Kostakówna">
Władysława Kostakówna

Władysława z Kostaków Śliwińska (ur. 20 grudnia 1908 w Warszawie, zm. 1 marca 2001 w Aix-en-Provence) – pierwsza Miss Polonia, wybrana w 1929 roku.
Życiorys.
Jej ojciec Stanisław Kostak był rzeźbiarzem. W 1914 roku, tj. w czasie I wojny światowej, wraz z rodzicami wyemigrowała z Polski i zamieszkała na Krymie. W 1920 roku powróciła do Warszawy. Przez trzy lata swojego życia mieszkała w podparyskim klasztorze w St.Georges d’Aurac.
W styczniu 1929 roku wówczas 21-letnia Kostakówna, pracująca wówczas jako korespondentka Miejskiej Kasy Oszczędnościowej w Warszawie, otrzymała tytuł Miss Polonia, wygrywając z hrabiankami i arystokratkami. Dzięki wygranej reprezentowała Polskę w konkursie Miss Europe organizowanym w Paryżu. Została wówczas pierwszą wicemiss Europy.
5 stycznia 1930 roku w katedrze św. Jana w Warszawie wyszła za adwokata Leona Śliwińskiego. Podczas II wojny światowej była szyfrantką i agentką sieci morskiej podporządkowanej Ekspozyturze „Francja”, działała pod pseudonimem operacyjnym „Maria”. W 1946 roku wyjechała z mężem do Casablanki.
19 lutego 1951 roku na pokładzie brytyjskiego okrętu HMS Liverpool w porcie Casablanca otrzymała za swoją działalność wojenną King’s Medal for Courage in the Cause of Freedom, a 10 czerwca 1986 roku w Paryżu Legię Honorową. Wśród jej odznaczeń znajdowały się również Złoty Krzyż Zasługi z Mieczami, Croix de Guerre i Médaille en Vermeil.
Przed śmiercią wróciła do Francji, gdzie zamieszkała w Aix-en-Provence.

</doc>
<doc id="335141" url="https://pl.wikipedia.org/wiki?curid=335141" title="Frelichów">
Frelichów

Frelichów (cz. "Frelichov", niem. "Fröhlichhof") – wieś sołecka w Polsce położona w województwie śląskim, w powiecie cieszyńskim, w gminie Chybie. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, na południe od Jeziora Goczałkowickiego. Powierzchnia wynosi 294 ha, a liczba ludności 627, co daje gęstość zaludnienia równą 213,3 os./km².
Historia.
Początki miejscowości związane są z założoną tu przez Komorę Cieszyńską folwarku o nazwie "Fröhlichhof" ok. 1698 roku.
Według austriackiego spisu ludności z 1900 w 37 budynkach w Felichowie na obszarze 297 hektarów mieszkało 303 osób, co dawało gęstość zaludnienia równą 102 os./km². z tego 275 (90,8%) mieszkańców było katolikami, 14 (4,6%) ewangelikami a 14 (4,6%) wyznawcami judaizmu, 260 (85,8%) było polsko-, 31 (10,2%) niemiecko- a 1 czeskojęzycznymi. Do 1910 roku liczba budynków wzrosła do 38 a mieszkańców zmalała do 296.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu.
W latach 1975–1998 miejscowość położona była w województwie bielskim.
Demografia.
W 1940 Frelichów miał 374 mieszkańców.

</doc>
<doc id="335143" url="https://pl.wikipedia.org/wiki?curid=335143" title="Zarzecze (powiat cieszyński)">
Zarzecze (powiat cieszyński)

Zarzecze (cz. "Zářičí", niem. "Zarzitz, Zarzitsch, Zarzetsch") – wieś w Polsce położona w województwie śląskim, w powiecie cieszyńskim, sołectwo gminy Chybie, na południowym brzegu Jeziora Goczałkowickiego. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 337 ha, a liczba ludności 312, co daje gęstość zaludnienia równą 92,6 os./km². Dawniej wieś zajmowała większy obszar, jednak w znacznym stopniu uległ on zalaniu w 1955 przez wody utworzonego goczałkowickiego zbiornika, zaś całe jezioro włączono w granice administracyjne Goczałkowic.
Historia Zarzecza.
Zarzecze to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymienione jest również Zarzecze jako "Zasere". Jednakowoż ta oraz następne wzmianki źródłowe dają pewne wskazówki dotyczące starszych dziejów. Po pierwsze sama nazwa "Zarzecze" wskazuje, że osadnicy pochodzili z drugiej strony rzeki, czyli z okolic Pszczyny, najpewniej ze wzmiankowanej w tym samym źródle osady "Vizla" (późniejsza Wisła Niemiecka, obecnie Wisła Mała). Najprawdopodobniej Zarzecze należało później także do parafii w Wiśle Niemieckiej po raz pierwszy wzmiankowanej w 1326, początkowo należącej do dekanatu Oświęcim, a od ok. 1350 do obwodu dekanalnego pszczyńskiego, przy czym oba były podległe diecezji krakowskiej. Pomimo tego, że w XII i XIII wieku tutejsza granica pomiędzy diecezjami wrocławską i krakowską ciągle się zmieniała, można założyć, że okolice późniejszej Pszczyny, ale także Strumienia i Zarzecza zostały podarowane wraz z Oświęcimiem i Bytomiem około 1177 Mieszkowi I Plątonogiemu, powiększając jego księstwo raciborskie. Początkowo wieś znajdowała się więc w granicach piastowskiego (polskiego) księstwa opolsko-raciborskiego. Brak jest źródeł o Zarzeczu po 1223, z XIII i XIV wieku, co może być pokłosiem prawdopodobnego jego zniszczenia podczas najazdu Tatarów w 1241. Kolejne źródła o Zarzeczu są dopiero proweniencji nowożytnej, aczkolwiek ich analiza nie pozostawia wątpliwości, że chodzi o wieś o wiele starszą. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe Księstwo Cieszyńskie, a jego granica została ustanowiona najpewniej na rzece Wiśle, zostawiając Zarzecze po stronie cieszyńskiej, a Wisłę (Niemiecką) i Strumień po stronie raciborskiej. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Przeprawy przez rzekę w okolicach Zarzecza i Strumienia były następnie przedmiotem licznych sporów pomiędzy Janem I raciborskim a Przemysławem Noszakiem i Bolesławem I cieszyńskim. Stan ten zmienił się w 1480 roku, kiedy książę cieszyński Kazimierz II wszedł w posiadanie okręgu pszczyńskiego. Okolice Strumienia zostały następnie podarowane przez księcia Mikołajowi Brodeckiemu, który w 1482 wystarał się o podniesienie Strumienia do rangi miasta, a także zintensyfikował w okolicy gospodarkę stawową. Oba te wydarzenia wywarły znaczący wpływ również na Zarzecze. W 1517 Kazimierz II utracił okręg pszczyński, a tutejsza granica znów stała się przedmiotem sporów. Stosowną umowę podpisano w 1553, a w niej postanowiono również, że w okolicy Strumienia i Zarzecza na Wiśle będzie istnieć zawsze zapora (śluza). W latach 1573/1577-1594 Zarzecze znalazło się w granicach wydzielonego z Księstwa Cieszyńskiego skoczowsko-strumieńskiego państwa stanowego. W 1594 Zarzecze podzielone wówczas na Zarzecze Górne i Dolne stało się ponownie własnością księcia cieszyńskiego.
W ciągu następnych stuleci ludność Zarzecza była kilkukrotnie przetrzebiana, w 1625 w wyniku pomoru, zarazy i głodu, kiedy chleb musiał być wypiekany z żołędzi, trocin i słomy, zaś po najeździe szwedzkim w tym samym roku wybuchła epidemia tyfusu, a w 1740 cholery. W 1742 przez Zarzecze wzdłuż rzeki Starej Wisły przebiegła nowa prusko-austriacka granica państwowa. W 1787 cieszyński dziekan i biskup ks. Alojzy Loehn poświęcił kamień węgielny pod budowę szkoły i kościoła pw. Matki Bożej Śnieżnej, oddanego do użytku w 1789. Kolejny pomór przyszedł w 1831 wraz z wracającymi z powstania listopadowego wojskami rosyjskimi przynoszącymi z sobą choroby tropikalne, z którymi poradziły sobie dopiero wielkie 40-stopniowe mrozy. W 1855 Zarzeczanie pracowali przy budowie kolei Kraków – Wiedeń. W 1892 miało miejsce poświęcenie nowej a obecnej Szkoły nr 1 w Zarzeczu – Dół (późniejsze centrum), a następnie w 1895 oddana do użytku została Szkoła nr 2 w dzielnicy „Górny Koniec”. W 1897 urodził się Ludwik Kobiela – prozaik, dramaturg, poeta, nauczyciel, badacz historii literatury oraz autor powieści „Żabi kraj” i ojciec znanego aktora Bogumiła Kobieli, zmarł w 1945. W 1906 miała miejsce ogromna powódź, zalanych zostało około 80 gospodarstw rolnych, zanotowano również straty w zbiorach. Trzy lata później założony został pierwszy oddział Ochotniczej Straży Pożarnej.
Według austriackiego spisu ludności z 1888 roku w 262 budynkach w Zarzeczu mieszkało wówczas 2226 osób (1150 mężczyzn oraz 1076 kobiet) z tego 2180 mieszkańców było katolikami, a 40 wyznawcami judaizmu, 2197 było polsko-, 8 niemiecko-, a 1 czeskojęzycznymi. Kolejny spis ludności z 1900 roku podaje, że w 275 budynkach w Zarzeczu na obszarze 1538 hektarów mieszkało 2414 osób, co dawało gęstość zaludnienia równą 157 os./km². z tego 2366 (98%) mieszkańców było katolikami, 12 (0,5%) ewangelikami a 36 (1,5%) wyznawcami judaizmu, 2328 (96,4%) było polsko- a 33 (1,4%) niemieckojęzycznymi. Do 1910 liczba budynków wzrosła do 289 a mieszkańców do 2529 mieszkańców, z czego 2470 zameldowanych było na stałe, 19 (0,8%) osób było niemiecko-, 3 (0,1%) czesko- a 2448 (96,8%) polskojęzycznymi. Podział według religii kształtował się następująco: 2509 (99.2%) katolików, 5 (0,2%) ewangelików i 15 (0,6%) wyznawców judaizmu.
I wojna światowa pochłonęła życie około 70 Zarzeczan. Po jej zakończeniu tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu.
W 1921 miała miejsce ogromna susza i upały, podczas której zniszczonych zostało wiele upraw oraz spłonęło 14 gospodarstw. Według pierwszego spisu polskiego (1921) w 305 domach w Zarzeczu mieszkało 541 rodzin, czyli 3581 osób, wszyscy podali narodowość polską. Klęski żywiołowe nie przestały nękać wsi, w 1924 Wisła wylewała aż 4 razy. W 1933 kościół pw. Matki Boskiej Śnieżnej został uznany za zabytek historyczny. Podczas II wojny światowej 27 maja 1942 w pobliskim Zabrzegu doszło do pokazowej egzekucji, w której hitlerowcy zamordowali m.in. urodzonego w 1905 i pochodzącego z Zarzecza Wilhelma Heroka. Po wojnie przez 3 miesiące w miejscowości stacjonowała Armia Czerwona. W 1948 nastąpiło tragiczne w skutkach dla wsi wydanie decyzji o utworzeniu zbiornika na Wiśle pod Goczałkowicami, mającego zająć większość obszaru Zarzecza. W 1954 rozpoczęły się wysiedlenia zarzeczan do dawnych powiatów bielskiego, pszczyńskiego, cieszyńskiego a rok później zalane zostaje centrum wsi, wraz z kościołem NMP Śnieżnej i kaplicą NMP Gołyskiej.
W latach 1975–1998 miejscowość należała administracyjnie do województwa bielskiego.
Według danych z 1996 wieś Zarzecze posiadała 335 hektarów ziemi, 74 domów i 331 mieszkańców w dzielnicach: Rykalec, Podgrobel i dawny Nowy Staw, co stanowiło jedną szóstą powierzchni, jedną piątą budynków i jedną dziewiątą mieszkańców dawnego, "wielkiego Zarzecza".
Komunikacja.
Do Zarzecza przez Strumień oraz jednym kursem przez Drogomyśl kursują busy firmy LINEA TRANS z Zabłocia. Do wsi niegdyś dojeżdżały autobusy PKS Cieszyn. Końcowy przystanek (pętla) znajduje się przy Remizie OSP.

</doc>
<doc id="335144" url="https://pl.wikipedia.org/wiki?curid=335144" title="Łomna (województwo podkarpackie)">
Łomna (województwo podkarpackie)

Łomna (dawniej Łumna) – nieistniejąca osada w województwie podkarpackim, w powiecie przemyskim, w gminie Bircza. Leży na terenie Pogórza Przemyskiego.
Łomna wspominana była w roku 1494 jako jedna z wsi wchodzących w skład klucza rybotyckiego. 
W połowie XIX wieku właścicielami posiadłości tabularnej w Łumnej byli Antoni i Józef Tyszkowscy. Ostatni właściciel, Paweł Tyszkowski na pocz. XX w. zapisał wieś Polskiej Akademii Umiejętności w Krakowie.
W 1921 r. Łomna liczyła 109 domów i 672 mieszkańców (625 wyznania gr-kat, 5 rz-kat, 42 mojżeszowego). We wsi była parafia greckokatolicka i drewniana cerkiew Zaśnięcia NMP w Łomnej, zbudowana w roku 1851, rozebrana w 1946. 31 lipca 1944 została zajęta przez wojska radzieckie.
Po II wojnie światowej wszyscy mieszkańcy zostali wysiedleni. Trzy domy z Łomnej zostały przeniesione do wsi Korzeniec, gdzie stoją do dziś. Opuszczoną wieś zarasta las.
W latach 1975–1998 miejscowość należała administracyjnie do województwa przemyskiego.
Do roku 1990 Łomna należała do kompleksu rządowego ośrodka wypoczynkowego Arłamów i była niedostępna. W miejscu dawnej wsi stoi tablica informacyjna, znajdują się tu obecnie zabudowania należące do Caritas Ordynariatu Polowego Wojska Polskiego. Podczas wakacji odbywają się tutaj obozy wypoczynkowe dla dzieci z całej Polski oraz ze Słowacji i Ukrainy.
Od października 2004 r. w Łomnej istnieje„ Las medialny”, będący symbolem polsko – ukraińskiego pojednania. Posadzony on został przez kilkudziesięciu dziennikarzy z Polski i Ukrainy, którzy spotykają się tutaj co roku, by rozmawiać o współpracy i przyszłości.

</doc>
<doc id="335148" url="https://pl.wikipedia.org/wiki?curid=335148" title="Słocina (Rzeszów)">
Słocina (Rzeszów)

Słocina – część Rzeszowa, dzielnica niestanowiąca jednostki pomocniczej gminy, ulokowana we wschodniej części miasta. Dawna wieś. Do 1954 r. istniała gmina Słocina.
Jest najdalej wysuniętą na wschód dzielnicą miasta.
Historia.
Najstarsza wzmianka pochodzi z 1423 r. Kult patrona św. Rocha obecny był tutaj od XVI wieku.
Historia wsi Słocina przed całkowitym włączeniem do Rzeszowa.
Słocina leży na pograniczu Pogórza Karpackiego i Kotliny Sandomierskiej. Region ten nazywany jest popularnie Pogórzem Rzeszowskim. W jej pobliżu przepływa rzeka Młynówka, która jest jednym z wielu dopływów rzeki Wisłok.
Archeolodzy stwierdzili, że pierwsze ślady osadnictwa na tym terenie sięgają epoki datowanej na okres ok. 4000–1800 lat przed narodzinami Chrystusa. Okres X wieku to czasy, kiedy Słocina, Tyczyn należały do Rusi.
Dopiero czasy polskiego króla Kazimierza Wielkiego to ożywienie osadnictwa na tym obszarze. Mieszkańcy tych rejonów zajmowali się rolnictwem, rybołówstwem, hodowlą i rzemiosłem. Bujność lasów, które występowały na tych terenach, każe podejrzewać, że nieobce było również łowiectwo i zbieractwo. Słocina i jej historia związana jest z włościami zalesko-tyczyńskimi i jej właścicielami. Czasy rządów króla Ludwika Węgierskiego oraz królów polskich z rodu Jagiellonów to okres, gdy bardzo często zmieniają się właściciele tej okolicy, a wydarzenia te miały często dramatyczny charakter. Właścicielami Słociny i okolic byli m.in.: Otto Pilecki – wojewoda sandomierski (z tego okresu pochodzi pierwsza źródłowa wiadomość o Słocinie zawarta w dokumencie z 1420 r., był fundatorem parafii rzymskokatolickiej). W 1450 r. właścicielem był Jan z Pilczy wnuk Ottona, a syn Elżbiety Granowskiej trzeciej żony Władysława Jagiełły. Kostkowie, Jan Klemens Branicki, który stał się właścicielem Słociny z tytułu posagu, jaki wniosła jego żona Anna z Wapowskich. Od 1802 r. spadkobiercami byli hrabiowie Potoccy. W 1813 r. zmienił się właściciel, został nim Tadeusz Mostowski. W latach 1814–1841 dziedziczką Słociny z przerwami była Marianna Mostowska. W okresie tym włościami zarządzał Jan Gniewosz. Rodzina Szymanowskich od 1842 r. była kolejnymi właścicielami Słociny. Później majątek został odziedziczony przez Zofię Wallis, córkę Maurycego Szymanowskiego. W latach 1908–1922 mieszkała tutaj jego wnuczka Maria Wallis, baronowa Brunicka. Ostatnią dziedziczką Słociny była Anna Chłapowska.
Do Cesarstwa Austriackiego została włączona w 1772 r., tj. w trakcie I rozbioru Polski. W okresie I wojny światowej ciągłe przemarsze wojsk austriackich, rosyjskich, a związane z tym wysokie świadczenia na rzecz wojska i wojny przyczyniły się do pogorszenia warunków materialnych miejscowej ludności. Mimo to bardzo prężnie rozwijał się ruch ludowy i włościański, którego owocami były na przestrzeni wieków: kółko rolnicze, straż pożarna, dom starców, szkoła niosąca oświatę na tym terenie. II wojna światowa to bolesny okres w historii Słociny i jej mieszkańców. Po zakończeniu wojny, już w 1945 r., wznowiono naukę w tymczasowym budynku szkolnym, w którym uczyło dziesięciu nauczycieli. Oświata była tak ważnym elementem życia mieszkańców, że w 1967 r. powołano Społeczny Komitet Budowy Szkoły. Jednym z animatorów, a później jego dyrektorem, był Edward Filip. W 1970 r. otworzono nową szkołę, której nadano imię Bohaterów 27 Pułku Piechoty. Od tego czasu oświata dzięki uporowi mieszkańców, pracy władz lokalnych funkcjonuje i rozwija się. Wymiernym efektem tej działalności była budowa gimnazjum, które działa od roku szkolnego 2003/2004.
Włączenie sołectwa Słocina do Rzeszowa.
W 1951 r. część terenu należącego administracyjnie do wsi Słocina (rejon dzisiejszych ulic Paderewskiego od strony skrzyżowania z al. Rejtana do obecnej ul. Krzyżanowskiego oraz południowy rejon obecnej ul. Mieszka I wraz z bocznymi) przyłączono do miasta Rzeszowa.
W 1977 r. nastąpiło kolejne poszerzenie granic miasta i wraz z kolejną, znaczną częścią Słociny przyłączono do Rzeszowa Zalesie, Wilkowyję oraz części: Białej, Miłocina, Przybyszówki.
1 stycznia 2006 do dzielnicy została dołączona reszta wsi Słocina.

</doc>
<doc id="335151" url="https://pl.wikipedia.org/wiki?curid=335151" title="Donald Byrd">
Donald Byrd

Donald Byrd, właśc. Donaldson Toussaint L’Ouverture Byrd II (ur. 9 grudnia 1932 w Detroit, zm. 4 lutego 2013 w Teaneck) – amerykański trębacz jazzowy i rhythmandbluesowy. Laureat NEA Jazz Masters Award 2000.
Zarys kariery.
Występował z Lionelem Hamptonem jeszcze zanim ukończył szkołę średnią. Po ukończeniu służby wojskowej, którą odbył grając w orkiestrze, uzyskał stopień licencjacki w Wayne State University oraz stopień magisterski w Manhattan School of Music. Następnie dołączył do The Jazz Messengers Arta Blakey’a, zastępując Clifforda Browna. Zanim w 1956 opuścił The Jazz Messengers, występował z wieloma znanymi jazzmenami.
W latach siedemdziesiątych odszedł od swojego hard-bopowego stylu w kierunku jazz-fusion i rhythm and bluesa. Razem z Mizell Brothers wyprodukował "Black Byrd", który okazał się wielkim hitem i najlepiej sprzedanym albumem wytwórni Blue Note w historii. Następne albumy: "Places and Spaces, Steppin’ Into Tomorrow" oraz "Street Lady" odniosły niewiele mniejszy sukces i nadal tworzą sporą bazę sampli dla dzisiejszych artystów acidjazzowych takich, jak Us3.
Donald Byrd wykładał muzykę na Rutgers University, Hampton Institute, New York University i Howard University. W 1974 utworzył grupę Blackbyrds, grupę grającą jazz-fusion, złożoną z jego najlepszych studentów. Stworzyli kilka hitów np.: "Walking in Rhythm" i "Blackbyrds Theme".

</doc>
<doc id="335152" url="https://pl.wikipedia.org/wiki?curid=335152" title="Zofia Batycka">
Zofia Batycka

Zofia Maria Batycka (ur. 22 sierpnia 1907 w Lisku, zm. 6 kwietnia 1989 w Los Angeles) – polska aktorka, Miss Polonia 1930, wicemiss Miss Europe 1930.
Życiorys.
Była córką galicyjskiego adwokata Eugeniusza Batyckiego i Janiny z Podstawskich, właścicieli pałacu Turkułłów-Comello we Lwowie. Uczyła się w gimnazjum we Lwowie i w szkole gospodarczej w Snopkowie. W 1930 roku została Miss Polonia oraz wicemiss Europy.
W 1932 roku, po podpisaniu kontraktu z „International Artists”, wyjechała do USA. Trafiła do Hollywood z nadzieją na wielką karierę, która jednak się nie ziściła – aktorka nie nakręciła tam żadnego filmu. W 1934 powróciła do Polski i występowała w teatrach. W 1938 w Londynie wyszła za mąż za Holendra François Pittevila i zamieszkała w Antwerpii.
Po II wojnie światowej ponownie wyjechała do Stanów Zjednoczonych i zamieszkała w Los Angeles. Po śmierci męża pracowała jako nauczycielka języków obcych (władała czterema językami), a następnie pracowała w galerii „Bac Street Antiques”. Została pochowana na Hollywood Forever Cemetery w Los Angeles.
Filmografia.
Zagrała w sześciu filmach:

</doc>
<doc id="335153" url="https://pl.wikipedia.org/wiki?curid=335153" title="Nowy Łupków">
Nowy Łupków

Nowy Łupków (do 2011 "Łupków") – osada w województwie podkarpackim, w powiecie sanockim, w gminie Komańcza.
W osadzie znajduje się przystanek kolejowy oraz końcowy dworzec nieczynnego obecnie odcinka Bieszczadzkiej Kolejki Leśnej, który łączył ją z Cisną i Smolnikiem.
Miejscowość jest siedzibą parafii św. Piotra i Pawła należącej do dekanatu Rzepedź w archidiecezji przemyskiej.
Na północnych i wschodnich krańcach wsi przebiega DW897.
Historia.
Nowy Łupków powstał w rejonie stacji kolejowej Łupków, po wybudowaniu tutaj linii kolejowej w 1872 roku. Była to osada kolejarska i pracowników leśnych. W osadzie umieszczono następnie przystanek kolejowy. W latach 1890-1898 zbudowano linię kolei wąskotorowej z nowo utworzonej stacji Nowy Łupków do Cisnej, zapewniającą komunikację dla regionu Bieszczadów. Na stacji Nowy Łupków przeładowywano towary, głównie drewno, na kolej normalnotorową. 
W okresie międzywojennym w miejscowości stacjonowała placówka Straży Granicznej I linii „Łupków”.
Po II wojnie światowej utworzono tam duży PGR. Od 1968 znajduje się tutaj zakład karny (więzienne gospodarstwo rolne), w czasie stanu wojennego internowano tutaj działaczy „Solidarności”. W 1994 roku kolej wąskotorowa zaprzestała funkcjonowania i po wznowieniu ruchu turystycznego już nie dojeżdżała do Nowego Łupkowa.
1 stycznia 2011 zmieniono urzędowo nazwę miejscowości z "Łupków" na "Nowy Łupków".

</doc>
<doc id="335155" url="https://pl.wikipedia.org/wiki?curid=335155" title="Kuusamo">
Kuusamo

Kuusamo – miasto i gmina w Finlandii w regionie Ostrobotnia Północna w podregionie Koillismaa. Jego populacja wynosi 16177 mieszkańców.
Kuusamo jest miastem turystycznym i głównym ośrodkiem sportów zimowych; średnio rocznie odwiedza je milion turystów. Jest miejscem organizacji wielu międzynarodowych zawodów, w tym skoków narciarskich (skocznia Ruka International Ski Stadium), narciarstwa biegowego i biathlonu.
Niedaleko miasta znajdują się turnia tundrowa ze skocznią narciarską Rukatunturi, najpopularniejszy obiekt turystyczny, oraz Park Narodowy Oulanka.

</doc>
<doc id="335160" url="https://pl.wikipedia.org/wiki?curid=335160" title="Irina Slutskaya">
Irina Slutskaya



</doc>
<doc id="335161" url="https://pl.wikipedia.org/wiki?curid=335161" title="Zofia Dobrowolska">
Zofia Dobrowolska

Zofia Dobrowolska (ur. 26 marca 1906 w Poznaniu, zm. 7 maja 1993 w Elblągu) – polska Miss Polonia 1932.
Jej zdjęcie na konkurs organizowany w Paryżu przez Polonię Francuską wysłali koledzy z klubu literatów i artystów "Prometidion". Zaproszono 15 Polek z różnych stron świata w tym 26-letnią urzędniczkę Banku Cukrownictwa z Poznania. W nagrodę za zwycięstwo otrzymała zegarek i podróż do Włoch oraz prawo reprezentowania Polski w konkursie Miss Europe'32 w Nicei.
Przez pewien czas pełniła m.in. honory Miss na targach w Poznaniu, była również przedstawiona Ignacemu Mościckiemu.
W 1941 wyszła za mąż w Warszawie, jednak małżeństwo nie było udane. W czasie powstania straciła cały dobytek. Po wojnie zamieszkała wraz z matką w Elblągu jako Zofia Baczewska zostając stenotypistką. W 1991 zaproszona do jury Miss Pomorza odmówiła uczestnictwa. Została pochowana na cmentarzu komunalnym Agrykola w Elblągu.

</doc>
<doc id="335163" url="https://pl.wikipedia.org/wiki?curid=335163" title="Faul">
Faul

Faul (ang. "foul") – umyślne lub przypadkowe zagranie niezgodne z przepisami gry, karane zgodnie z przepisami obowiązującymi w danej dziedzinie sportu.
Piłka nożna.
Faulem może być popchnięcie innego zawodnika, przytrzymanie za koszulkę lub oplucie go. Indywidualną karą za faul jest upomnienie przez sędziego, żółtą lub czerwoną kartką. W przypadku otrzymania tej ostatniej, zawodnik musi opuścić boisko, zaś cała jego drużyna musi grać w osłabieniu. Drużyna, której zawodnik został sfaulowany, może wykonać rzut wolny lub rzut karny.
Żółtą kartkę zawodnik może otrzymać w wyniku: notorycznych fauli, niewłaściwie się ustawiając podczas wrzutu z autu lub rzutu wolnego, za niesportowe zachowanie np. symulowanie faulu. Czerwoną kartkę można zobaczyć za bardzo niebezpieczny chwyt, plucie lub celowe zatrzymanie piłki ręką, uderzenie zawodnika bez piłki, wszczęcie lub udział w bójce. Szczególnym rodzajem faulu jest faul taktyczny.
Koszykówka.
Faul to naruszenie przeciwnika przy piłce lub też bez niej. Wówczas mamy do czynienia z faulem bez piłki. 
Bilard.
Faul w bilardzie, to zagranie niezgodne z przepisami gry. Przykładowe faule to:
Istnieje jeszcze wiele innych możliwych fauli – zależy to od zasad konkretnej gry. Po faulu zawodnik odchodzi od stołu, a grę rozpoczyna drugi gracz. W większości odmian bilardu występuje tzw. zasada trzech fauli, która polega na tym, że po popełnieniu trzech fauli z rzędu zawodnik przegrywa mecz.

</doc>
<doc id="335164" url="https://pl.wikipedia.org/wiki?curid=335164" title="Jądra plemnikowe">
Jądra plemnikowe

Jądra plemnikowe, komórki plemnikowe – powstają z nieobłonionej komórki generatywnej znajdującej się w ziarnach pyłku (gametoficie męskim o liczbie chromosomów = 1n). U wielu gatunków komórki plemnikowe powstają jeszcze zanim pyłek opuści woreczek pyłkowy. U innych do podziału komórki generatywnej dochodzi dopiero po wytworzeniu łagiewki. Komórki plemnikowe nie mają wici, a za ich dostarczenie do komórki jajowej odpowiada łagiewka pyłkowa powstająca z komórki wegetatywnej pyłku. W przypadku roślin okrytozalążkowych jedno z jąder plemnikowych łączy się z jądrem komórki jajowej, a druga zlewa się z dwoma jądrami biegunowymi lub diploidalnym jądrem wtórnym komórki centralnej. Z zapłodnionej komórki centralnej wykształca się triploidalne bielmo.

</doc>
<doc id="335166" url="https://pl.wikipedia.org/wiki?curid=335166" title="Grażdanskaja Oborona">
Grażdanskaja Oborona

Grażdanskaja Oborona (skr. Gr.Ob., Гр. Об., ros. Гражданская оборона) – jeden z pierwszych i najbardziej znanych rosyjskich zespołów punkowych. Nazwa "Grażdanskaja Oborona" oznacza „Obrona Cywilna”. Skrót od nazwy zespołu – „Gr. Ob.” wymawiany jest identycznie jak rosyjskie słowo "grob" (co w tłumaczeniu na język polski oznacza „trumnę”).
Brzmienie.
Piosenki Gr. Ob. składają się głównie ze zniekształconych dźwięków gitar elektrycznych, prostych linii basu oraz głębokiego i pełnego energii głosu Letowa.
Historia.
Grupa została założona przez młodego sowieckiego dysydenta Jegora Letowa w Omsku 8 grudnia 1984.
Pierwszy skład stanowili:
W tym czasie rosyjska muzyka alternatywna stała nad krawędzią. Rockowe zespoły takie, jak Aquarium, Kino czy Maszina Wriemeni były bardzo popularne, jednak punk rock był w ZSRR nowym gatunkiem muzyki w obrębie kultury alternatywnej. Gr.Ob. był jedynym zespołem, który zapełnił tę niszę i nadal ma wielką rzeszę fanów, wielbicieli i naśladowników. Zainspirował setki późniejszych sowieckich i rosyjskich zespołów punkrockowych.
Materiałem na pierwsze dwie płyty («Поганая молодёжь» i «Оптимизм») były wczesne utwory z lat 1982–1985, jednak grupie nie udało się ich nagrać 1985 z powodu prześladowań jakich doznawali jej członkowie ze strony KGB: Riabinow został powołany do wojska, Letow został przymusowo osadzony w szpitalu psychiatrycznym. Dwa pierwsze albumy zostały jednak później częściowo odtworzone, częściowo nagrane na nowo w 1989 roku.
Aż do upadku Związku Radzieckiego, Gr. Ob. postrzegany był jako zespół antysowiecki. W swoich głęboko symbolicznych tekstach Letow często opowiadał się przeciwko militaryzmowi, dyktaturze, sowieckiemu systemowi politycznemu, oraz wojnie w Afganistanie. Z tego powodu, muzyka zespołu była cenzurowana i zakazana. Letow i jego koledzy z zespołu spędzili wiele lat w ukryciu, nagrywając piosenki w kuchniach i piwnicach w mieszkaniach przyjaciół. W tych czasach albumy Gr. Ob. były wydawnictwem podziemnym. Mimo silnej cenzury i prześladowań (Letowa osadzono w szpitalu psychiatrycznym, gdzie na skutek terapii na pewien czas stracił wzrok) grupa wystąpiła na kilku festiwalach rockowych (najsłynniejszy koncert odbył się w Nowosybirsku w 1987). W 1987 Letow związał się z poetką i basistką Janką Diagilewą, która dołączyła do zespołu. W 1989 samobójstwo popełnił gitarzysta zespołu Dmitrij Seliwanow. W maju 1991 w jego ślady poszła Diagilewa. O jej śmierć środowisko muzyczne obwiniało Letowa, który zawiesił działalność Gr. Ob. W 1994 związał się ze środowiskiem Eduarda Limonowa i reaktywował zespół, który dzięki patriotycznym tekstom stał się obiektem uwielbienia rosyjskich narodowych-bolszewików. Zespół jest aktywny do dziś.
Jegor Letow zmarł 19 lutego 2008 roku na niewydolność dróg oddechowych, podczas snu w swoim domu w Omsku.
Wiele współczesny zespołów takich, jak Cziż, Wopli Widoplasowa, czy Smysłowyje Galucynacyi wydają płyty w hołdzie Gr. Ob. z coverami piosenek zespołu.
Dyskografia.
W dyskografii grupy oprócz zwykłych płyt studyjnych znajdują się płyty koncertowe, zbiory bonus tracków i reedycje. Przykładowo z nagrań z lat 1988 i 1989 niepublikowanych lub publikowanych na singlach złożono płytę Тошнота, a płyty Солнцеворот (przesilenie słoneczne) i Невыносимая легкость бытия (nieznośna lekkość bytu) na potrzeby digitalizacji zostały po kilku latach wydane jako Лунный Переворот (przesilenie księżycowe) i Сносная Тяжесть Небытия (znośna ciężkość niebytu).

</doc>
<doc id="335171" url="https://pl.wikipedia.org/wiki?curid=335171" title="Rzut karny (piłka nożna)">
Rzut karny (piłka nożna)

Rzut karny () – rzut bezpośredni w piłce nożnej wykonywany z odległości od bramki drużyny przeciwnej.
Przepisy.
Rzut karny dyktowany jest przez sędziego w wyniku faulu lub zagrania ręką przez gracza drużyny broniącej w obrębie swojego pola karnego. W momencie wykonywania rzutu karnego, w polu karnym oraz w łuku przy polu karnym poza zawodnikiem wykonującym rzut karny i bramkarzem nie mogą znajdować się inni zawodnicy. Podczas wykonywania rzutu karnego bramkarz do momentu kopnięcia piłki przez wykonującego rzut karny zobowiązany jest dotykać linii bramkowej przynajmniej jedną nogą, może natomiast się po tej linii poruszać.
Rzut karny nie musi być wykonany poprzez strzał bezpośredni do bramki, musi jednak być wykonany do przodu.
W spotkaniach systemem pucharowym rzuty karne niekiedy wykonuje się w celu rozstrzygnięcia danego spotkania. Gdy po upływie regulaminowego czasu 90 minut, oraz po zarządzeniu przez sędziego dogrywki (dwa razy po 15 minut) (jeżeli przepisy szczególne nie stanowią inaczej) nie padnie rozstrzygnięcie, wykonuje się wówczas serię rzutów karnych po 5, na przemian dla każdej drużyny.
Jeśli w którymś momencie wykonywania tych rzutów karnych wiadomo już, że jedna z drużyn osiągnęła przewagę i na pewno wygra (np. po trzech strzałach z każdej strony i przewadze większej niż dwie bramki), mecz jest zakończony.
Jeżeli po rozegraniu serii rzutów karnych żadna z drużyn nie osiągnęła przewagi bramkowej, wówczas przeprowadza się serię następnych rzutów karnych z tym, że odbywają się one na przemian 1/1 do momentu zdobycia przewagi po danej rundzie rzutów karnych.
Techniki strzelania rzutów karnych.
Można wyróżnić kilka technik wykonywania rzutów karnych. Najefektywniejszą z nich jest strzał w górną część bramki, czyli powyżej połowy jej wysokości. Jest ona tym skuteczniejsza, im bliżej prawego lub lewego górnego rogu zostanie posłana piłka. Metoda ta wymaga jednak wysokich umiejętności i doświadczenia, aby nie zakończyć uderzenia ponad poprzeczką. Dlatego wykonawcy rzutów karnych decydują się często na mniej ryzykowny strzał po ziemi, możliwie blisko słupka. W takim wariancie ważniejsze od siły uderzenia jest posłanie piłki w róg bramki przeciwny do tego, w którego stronę rzuci się bramkarz. Nie powinno się natomiast wykonywać tzw. "strzałów półgórnych", tzn. oddanych w stronę słupka około wysokości kolan – bramkarz ma wówczas więcej czasu na dosięgnięcie piłki. Znani są zawodnicy (m.in. Ronaldinho, Robert Lewandowski), którzy czekają z decyzją tak długo, aż będą w stanie dostrzec, w którą stronę rzuci się bramkarz – posyłają wówczas piłkę w stronę przeciwną. Jakkolwiek niektórzy bramkarze jedynie markują swoje decyzje, a następnie zmieniają kierunek ruchu (m.in. Artur Boruc). Ponadto istnieją jeszcze takie metody jak np. delikatne podcięcie piłki – w ten sposób karne wykonywał wielokrotnie Antonín Panenka, dlatego tego typu strzały określa się jako "à la Panenka". W finale MŚ 2006 gola w ten sposób zdobył Zinédine Zidane, a na Euro 2012 Andrea Pirlo oraz Sergio Ramos.
Statystycznie z rzutu karnego udaje się zdobyć bramkę w 85% przypadków.
Historia rzutów karnych.
Pomysłodawcą rzutu karnego był irlandzki przemysłowiec, piłkarz i działacz sportowy William McCrum, który zaproponował jego wprowadzenie w 1890 roku. Liga irlandzka jako pierwsza wprowadziła rzut karny, już w tym samym roku.
Często zdarzało się, że poprzez obronę rzutu karnego bramkarz był bohaterem swojej drużyny. Tak było między innymi w 2001 roku kiedy to w finale Ligi Mistrzów przeciwko Valencii Oliver Kahn obronił trzy rzuty karne. W 2003 roku brazylijski golkiper Dida obronił trzy rzuty karne w finale Ligi Mistrzów przeciwko Juventusowi. Bohaterem Liverpoolu został Jerzy Dudek, który w finale Ligi Mistrzów popisał się obroną dwóch rzutów karnych. Rozpraszał on zawodników Milanu słynnym "Dudek dance". Dzięki obronie karnych "The Reds" wygrali finał tej edycji Ligi Mistrzów. Jednak największą sławę zdobył bramkarz Steauy Bukareszt Helmuth Duckadam, który w 1986 w finale Pucharu Europy w Walencji obronił wszystkie cztery rzuty karne strzelane przez piłkarzy Barcelony, zapewniając swojemu klubowi zwycięstwo. Wyczyn Duckadama – obronione cztery karne i ani jednego puszczonego gola, nie został nigdy powtórzony w rozgrywkach międzynarodowych.
Trzy razy rzuty karne decydowały o rozstrzygnięciu w finale mistrzostw świata: w 1994 r. Brazylia po remisie 0:0 pokonała rzutami karnymi Włochy, w 2006 Włochy po remisie 1:1 pokonały rzutami karnymi Francję, a w 2022 Argentyna po remisie 3:3 pokonała również Francję.
Pierwsze wzmianki o serii rzutów karnych po dogrywce pochodzą z 1964 roku, 15 września 1964. PZPN podjął uchwałę, w której postanowił, że w rozgrywkach o puchar kraju po remisowej dogrywce zwycięzcę wyłoni seria rzutów karnych, strzelana w dwóch seriach, najpierw 5 z jednej drużyny potem 5 z innej, przy remisie ponownie 2 serie po 5 zawodników, aż do wyłonienia zwycięzcy. Pierwsze przypadki odnotowano już w lipcu 1965, podczas eliminacji Mistrzostw Kraju Juniorów, następnie w 1/32 finału Pucharu Polski, wrzesień 1965 – zanotowano 2 spotkania zakończone rzutami karnymi.
W Europie – po raz pierwszy dopiero we wrześniu 1970, w pierwszej rundzie Pucharu Zdobywców Pucharów i Pucharu Miast Targowych, pierwsi zastosowanie karnych przypisują sobie Anglicy (). Ich zdaniem 5 sierpnia 1970 w półfinale Watney Cup doszło do pierwszej w świecie rozgrywki pomiędzy Manchester United – Hull City, co nie jest prawdą, gdyż w Polsce strzelano już dużo wcześniej.
Reprezentacja Polski.
Reprezentacja Polski w swojej dotychczasowej historii, trzykrotnie brała udział w konkursie rzutów karnych. Po raz pierwszy, zdarzyło się to po meczu o trzecie miejsce z Nową Zelandią, podczas Turnieju Czterech Narodów w Bangkoku, 19 czerwca 1999. Biało-czerwoni po remisie 0:0 wygrali w rzutach karnych 5:4 z piłkarzami nowozelandzkimi. Strzelcami bramek dla Polski byli wówczas Maciej Żurawski, Artur Wichniarek i Maciej Stolarczyk, Radosław Michalski i Jacek Chańko a dla Nowej Zelandii Chris Jackson, Scott Smith, Gavin Wilkinson, i Paul Urlovic. Po raz drugi Polacy wykonywali serię rzutów karnych w meczu przeciwko Szwajcarii, w 1/8 finału Mistrzostw Europy w Piłce Nożnej, 25 czerwca 2016. Polska, po remisie 1:1, wygrała 5:4, dzięki czemu awansowała do ćwierćfinału turnieju. Strzelcami bramek dla Polski byli Robert Lewandowski, Arkadiusz Milik, Kamil Glik, Jakub Błaszczykowski i Grzegorz Krychowiak, a dla Szwajcarii Stephan Lichtsteiner, Fabian Shar, Ricardo Rodríguez Araya i Xherdan Shaqiri. Trzeci raz reprezentanci Polski uczestniczyli w serii rzutów karnych w tym samym turnieju pięć dni później, 30 czerwca, w meczu ćwierćfinałowym z Portugalią (1:1 po dogrywce). Był to ich pierwszy, i do tej pory jedyny, przegrany konkurs "jedenastek". Dla Polski strzelali ponownie Lewandowski, Milik i Glik, zaś dla Portugalii Cristiano Ronaldo, Renato Sanches, João Moutinho, Nani i Ricardo Quaresma.
Reprezentantom Polski w ich dotychczasowych występach w konkursach rzutów karnych tylko raz nie udało się zdobyć bramki. W przegranym meczu ćwierćfinałowym Euro 2016 z Portugalczykami strzał Jakuba Błaszczykowskiego obronił Rui Patrício. Z kolei jedynymi piłkarzami, którzy nie strzelili Polsce gola w konkursach byli Mark Elrick w 1999 i Granit Xhaka w 2016 (obaj nie trafili w światło bramki).
Źródło: Przegląd Sportowy 1965, 1964, 1970.
Rzuty karne w zakładach bukmacherskich.
Rzuty karne zawsze wywołują wiele emocji zarówno wśród kibiców, jak i samych zawodników. Jest to mieszanka ogromnej presji, umiejętności, bieżącej formy i dozy szczęścia.
Najbardziej popularne rodzaje zakładów na rzuty karne to:
Powszechnie twierdzi się, że rzuty karne to loteria, jednak statystycznie prawdopodobieństwo strzelenia bramki z karnego wynosi 75-80%.

</doc>
<doc id="335172" url="https://pl.wikipedia.org/wiki?curid=335172" title="Marta Kwiecień">
Marta Kwiecień

Marta Kwiecień (ur. 1980 w Lublinie) - modelka, Miss Polonia 1999.
Kariera.
W nagrodę za zdobycie tytułu najpiękniejszej Polki otrzymała samochód Peugeot 206. Wzięła udział w konkursie Miss World, ale nie odniosła żadnego sukcesu. Walczyła też o tytuł Miss Świata Studentek 2000 (Korea Północna). Po oddaniu korony - jako pierwsza Miss - znalazła się na okładce Playboya i miesięcznika CKM. Studiowała na wydziale budowlanym na Politechnice Lubelskiej. Pracuje jako modelka i fotomodelka. Jest mężatką.

</doc>
<doc id="335174" url="https://pl.wikipedia.org/wiki?curid=335174" title="Timothy Goebel">
Timothy Goebel

Timothy Richard Goebel (ur. 10 września 1980 w Evanston) – amerykański łyżwiarz figurowy startujący w konkurencji solistów. Brązowy medalistka igrzysk olimpijskich w Salt Lake City (2002), dwukrotny wicemistrz świata (2002, 2003), medalista finału Grand Prix, zwycięzca finału Junior Grand Prix (1998) oraz mistrz Stanów Zjednoczonych (2001). 
Zakończył karierę amatorską 25 kwietnia 2006 roku. W styczniu 2017 roku rozpoczął pracę jako analityk danych w Google. 
Jest gejem. 29 kwietnia 2017 roku poślubił Thomasa Luciano podczas ceremonii w Newport.

</doc>
<doc id="335175" url="https://pl.wikipedia.org/wiki?curid=335175" title="Tim Goebel">
Tim Goebel



</doc>
<doc id="335177" url="https://pl.wikipedia.org/wiki?curid=335177" title="Kevin Hofland">
Kevin Hofland

Kevin Hofland (ur. 7 czerwca 1979 w Brunssum) – holenderski piłkarz grający na pozycji obrońcy.
Hofland zaczynał karierę w małym klubie z rodzinnej miejscowości o nazwie Limburgia. Pierwszym profesjonalnym klubem Hoflanda była Fortuna Sittard, w której to spotkał m.in. przyszłych kolegów z PSV Eindhoven – Marka van Bommela i Wilfreda Boumę. W Eredivisie Hofland zadebiutował 10 września 1997 roku w zremisowanym 1-1 meczu ze Spartą Rotterdam. Dobre występy w 1 lidze zaowocowały w 2000 roku transferem do wspomnianego wcześniej PSV Eindhoven. W PSV Eindhoven szło mu dobrze, jednak często leczył kontuzje. Z tą drużyną był 2 razy Mistrzem Holandii w latach 2001 i 2003. W 2004 roku Hofland postanowił, że wyjedzie zagranicę. W lecie tegoż roku zasilił za 2 mln euro niemiecki VfL Wolfsburg. W Eredivisie licznik jak na razie zatrzymał się na 137 meczach i 5 bramkach. W Bundeslidze rozegrał łącznie 76 meczów i strzelił 2 gole, a latem 2007 za 2,6 miliona euro przeszedł do Feyenoordu. W 2010 roku został na rok wypożyczony do cypryjskiego AEK Larnaka.
W reprezentacji Holandii Hofland zadebiutował 15 listopada 2000 roku w wygranym 2:1 meczu z Hiszpanią. Zagrał łącznie w 7 meczach w drużynie narodowej.

</doc>
<doc id="335179" url="https://pl.wikipedia.org/wiki?curid=335179" title="Cmentarze żydowskie w Warszawie">
Cmentarze żydowskie w Warszawie

Cmentarz żydowski (ul. Okopowa 49/51).
Znajduje się w Warszawie na Woli – został założony w 1806 roku i jest podzielony na kwatery męską i kobiecą. Odróżnić można ponadto części ortodoksyjne od reformowanych. Nad grobami stoją macewy oraz – w przypadku cadyków i ważniejszych rabinów – ohele. Pierwszym ohelem był w 1822 roku zbudowany grób Berka Sonnenberga. Do dziś zachowało się blisko 170 tys. nagrobków i mogił. W czasie drugiej wojny światowej pochowano tam tysiące zmarłych ofiar niemieckiego terroru.
Cmentarz należy do warszawskiej gminy wyznaniowej żydowskiej i nadal jest czynny.
Dawniej na cmentarzu znajdowała się późnoklasycystyczna synagoga Cmentarna.
Cmentarz żydowski w (ul. Kwitnącej Akacji).
Cmentarz został założony na początku XX wieku. Podczas II wojny światowej Niemcy zdewastowali cmentarz. Na powierzchni 1 hektara zachowały się zaledwie 4 nagrobki, z których najstarszy pochodzi z 1927 roku.

</doc>
<doc id="335181" url="https://pl.wikipedia.org/wiki?curid=335181" title="Zapylanie">
Zapylanie



</doc>
<doc id="335183" url="https://pl.wikipedia.org/wiki?curid=335183" title="Cmentarz ewangelicko-augsburski w Warszawie">
Cmentarz ewangelicko-augsburski w Warszawie

Cmentarz ewangelicko-augsburski – zabytkowy cmentarz znajdujący się w dzielnicy Wola w Warszawie przy ulicy Młynarskiej 54/58.
Opis.
Nekropolia została założona 2 maja 1792. Projektantem był Szymon Bogumił Zug. W latach 1833−1835 zbudowano kaplicę rodziny Halpertów, która zaczęła służyć gminie luterańskiej jako kaplica przedpogrzebowa.
W czasie powstania warszawskiego w 1944 roku przez kilka na jego terenie toczyły się ciężkie walki, które spowodowały duże zniszczenia. Powstańcy, żołnierze batalionu „Parasol”, w wyniku niemieckiego natarcia zostali wyparci z terenu nekropolii 9 sierpnia 1944.
Przy wschodnim murze znajduje się lapidarium, w którym zgromadzono płyty i nagrobki, głównie z XIX wieku, które po zniszczeniach nekropolii (w tym ksiąg cmentarnych) trudno było umieścić na pierwotnym miejscu.
Na cmentarzu spoczywa około 100 tys. zmarłych. 
W 1965 roku nekropolia została wpisana do rejestru zabytków. W 2014 roku cmentarz, razem z pięcioma innymi nekropoliami tworzącymi zespół zabytkowych cmentarzy wyznaniowych na Powązkach, został uznany za pomnik historii.

</doc>
<doc id="335185" url="https://pl.wikipedia.org/wiki?curid=335185" title="Mario Melchiot">
Mario Melchiot

Mario Melchiot (ur. 4 listopada 1976 w Amsterdamie) – holenderski piłkarz, grający na pozycji obrońcy w katarskim Umm-Salal SC.
Melchiot w latach młodzieńczych kopał piłkę w małym klubie z Amsterdamu o nazwie De Volewijckers. Dopiero potem trafił do słynnej szkółki piłkarskiej wielkiego Ajaksu Amsterdam. W sezonie 1996-1997 został włączony do kadry pierwszego zespołu i 21 sierpnia 1996 zadebiutował w Eredivisie w wygranym 1-0 meczu z NAC Breda. Łącznie w pierwszym sezonie rozegrał 23 mecze w lidze. W następnych grał coraz częściej w pierwszym składzie. Sezon 1997-1998 to 26 meczów a sezon 1998-1999 24 mecze i 1 bramka. Z Ajaksem zdobył jeden tytuł mistrzowski – w roku 1998.
W lecie 1999 roku Melchiot odszedł do angielskiej Chelsea F.C., gdzie nie wywalczył miejsca w składzie, a przeszkodziła mu też w tym kontuzja. W późniejszych latach Melchiot grał już więcej. Jednak w 2003 roku menedżer Chelsea Claudio Ranieri kupił na prawą obronę Glena Johnsona i tym samym Melchiot nie pograł zbyt wiele.
Odszedł więc w lecie 2004 do Birmingham City (Mourinho dokupił jeszcze Portugalczyka Paulo Ferreirę tym samym całkiem zamykając drogę Melchiotowi do pierwszej jedenastki). Jednak pod koniec rundy jesiennej 2005 Melchiot znów stracił miejsce w pierwszym składzie i jego odejście z drużyny Birmingham było przesądzone. Latem 2006 na zasadzie wolnego transferu przeszedł do klubu Ligue 1, Stade Rennais, gdzie wrócił do dawnej formy i jako zawodnik pierwszej jedenastki zajął 4. miejsce w lidze. W 2007 na zasadzie wolnego transferu przeszedł do Wigan Athletic, w którym grał 3 lata. W 2010 roku został piłkarzem Umm-Salal SC.
W reprezentacji Holandii Melchiot zadebiutował 11 października 2000 roku w przegranym 0-2 meczu z Portugalią. Melchiot ma na koncie 22 mecze w reprezentacji. 28 maja 2008 został powołany do kadry na Euro 2008.

</doc>
<doc id="335187" url="https://pl.wikipedia.org/wiki?curid=335187" title="Kazimierz (powiat pabianicki)">
Kazimierz (powiat pabianicki)

Kazimierz – wieś w Polsce położona w województwie łódzkim, w powiecie pabianickim, w gminie Lutomiersk. Dawniej miasto; uzyskał lokację miejską w 1288 roku, zdegradowany w 1870 roku. W drugiej połowie XVI wieku jako prywatne miasto duchowne położone było w powiecie łęczyckim województwa łęczyckiego. Do 1953 roku miejscowość była siedzibą gminy Babice, a w latach 1953–1954 gminy Kazimierz. 
W latach 1954–1972 wieś należała i była siedzibą władz gromady Kazimierz. W latach 1975–1998 miejscowość administracyjnie należała do województwa sieradzkiego.
Miejscowość położona jest na Wysoczyźnie Łaskiej.
Historia.
Pierwsza wzmianka o Kazimierzu pochodzi z 1261 r. i dotyczy odbytego tu 6 lutego zjazdu dzielnicowych książąt: kujawskiego i łęczyckiego – Kazimierza I, jego syna Siemomysła i licznych dostojników. Kazimierz otrzymał prawa miejskie przed 1288 r., bowiem zachował się dokument z tego roku, w którym książę Władysław Łokietek 28 maja dokonuje zamiany Kazimierza na rzecz cystersów w Wąchocku. Miasteczko nie osiągnęło większego znaczenia pomimo położenia na trakcie handlowym z Torunia do Krakowa i istnienia tu komory celnej, a także nadaniu mu rangi grodu kasztelańskiego, którą to funkcję w 1438 r. przeniesiono do Inowłódz. W 1432 r. cystersi dokonali zamiany Kazimierza na rzecz kanoników regularnych w Trzemeszno.
Od połowy XVIII wieku następuje upadek Kazimierza, do czego walnie przyczyniło się dobre prosperowanie pobliskiego Lutomierska, a także liczne epidemie, zniszczenia wojenne i pożary. Brak perspektyw rozwojowych spowodował odebranie Kazimierzowi praw miejskich w 1870 r. Układ przestrzenny Kazimierza zachował jednak typowe cechy miejskie: rynek i uliczki wytyczone w okresie lokacji uległy przekształceniu tylko w niewielkim stopniu.
W 1939 r., po przegranej bitwie nad Wartą, 31 Pułk Strzelców Kaniowskich zajął kolejną linię obronną wzdłuż Neru. Poległych żołnierzy polskich pochowano na miejscowym cmentarzu.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Parafia.
Rzymskokatolicka Parafia Kazimierz jest największą i najstarszą w gminie Lutomiersk. Parafia posiada swój własny herb, oraz flagę w barwach czerwono-żółto-zielonych.
 przez miejscowość biegnia trasa Łódzkiej magistrali rowerowej (ukł, N-S)

</doc>
<doc id="335188" url="https://pl.wikipedia.org/wiki?curid=335188" title="News Corporation">
News Corporation

News Corporation (popularny skrót: News Corp.) – nieistniejący już konglomerat mediowy, założony i kontrolowany przez amerykańskiego miliardera australijskiego pochodzenia Ruperta Murdocha. Konglomerat był notowany na NASDAQ. Rozwiązano go w 2013 roku. W wyniku spin offu wyłoniły się przedsiębiorstwa News Corp i 21st Century Fox.
News Corp. został założony w australijskim mieście Adelaide w 1979 roku, jako wydawca gazety „Adelaide News”.
W skład korporacji wchodziły m.in.: wydawnictwa HarperCollins i Zondervan; gazety „The Australian”, „The Daily Telegraph”, „The Sunday Times”, „The Sun”, „News of the World”, „The Times”, „New York Post” i „Far Eastern Economic Review”; magazyny TV Guide i InsideOut; narodowa australijska i nowozelandzka liga rugby; kluby sportowe Los Angeles Lakers, New York Knicks, New York Rangers; studia filmowe z grupy FOX; telewizje kablowe (m.in. Fox News Channel, Fox Movie Channel, National Geographic Channel); telewizje satelitarne BSkyB (holding, największa brytyjska platforma cyfrowa Sky Digital), DirectTV Group, Foxtel, Sky Italia, STAR TV, Sky Latin America; Fox Broadcasting Company i internetowe MySpace, IGN Ent., News.com.au i Grab.com.
Pod koniec czerwca 2006 ogłoszono objęcie przez spółkę Ruperta Murdocha ok. 50% udziałów w polskiej spółce TV Inwestycje, mającej 50% udziałów w TV Puls, korporacja skończyła współpracę z TV Puls w listopadzie 2008.

</doc>
<doc id="335189" url="https://pl.wikipedia.org/wiki?curid=335189" title="Samopylność">
Samopylność

Samopylność, samozapylenie – forma autogamii występująca u roślin nasiennych. Polega na zapyleniu słupka pyłkiem pochodzącym z pręcików z tego samego kwiatu, lub innych kwiatów, ale rosnących na tej samej roślinie. W wyniku tego procesu nie następuje wymiana materiału genetycznego. 
Rośliny obcopylne wykształciły różne mechanizmy zapobiegające samozapyleniu: przedprątność, przedsłupność, dwupienność, różnosłupkowość, samopłonność, jednak nie są one całkowicie skuteczne. Część nasion może powstawać w wyniku zapylenia pyłkiem pochodzącym z innej rośliny (zapylenie krzyżowe), a część w wyniku samozapylenia. Tak jest np. u berberysu Thunberga, rutewki orlikolistnej i wielu innych. Liczba nasion powstałych w wyniku samozapylenia zależy od różnych czynników, duży wpływ ma pogoda. Przy dobrej pogodzie, gdy kwiaty są licznie odwiedzane przez owady, większość nasion powstaje w wyniku zapylenia krzyżowego, w czasie długotrwałych deszczów większa jest szansa na samozapylenie. U złoci żółtej w czasie deszczu kwiaty zamykają się i wówczas dochodzi w nich do samozapylenia. U lobelii jeziornej samozapyleniu ulegają kwiaty podwodne, natomiast kwiaty nad powierzchnią wody są zapylane przez owady.
U roślin, których kwiaty przystosowane są do zapylania krzyżowego, samopylność jest tylko jego uzupełnieniem. Ratuje roślinę, gdy z różnych przyczyn nie może dojść do zapylenia krzyżowego. Istnieją jednak rośliny, które stale rozmnażają się poprzez samozapylenie. Określa się je jako rośliny samopylne, a udział zapylenia krzyżowego jest u nich nie większy niż 4%. Brak jest u nich jakichkolwiek mechanizmów zabezpieczających przed samozapyleniem oraz nie występuje depresja wsobna. 
Niektóre rośliny są specjalnie przystosowane do samozapylenia przez budowę kwiatów zabezpieczającą przed zapyleniem między roślinami (klejstogamia). Rośliny takie mogą kwitnąć jeszcze w pochwie liściowej (np. owies, pszenica), słupek i pręciki mogą być zamknięte w łódeczce okwiatu (np. fasola, groch) bądź też słupek może być otoczony pręcikami zrośniętymi w rurkę (sałata, pomidor).
Wewnątrz populacji roślin rozmnażających się stale poprzez samozapylenie zmienność genetyczna jest dużo mniejsza niż w populacjach roślin, u których występuje zapylenie krzyżowe, dlatego w hodowli roślin samopylnych, oprócz selekcji, zwykle stosuje się krzyżowanie. Pomijając sporadyczne mutacje i przypadkowe krzyżowanie, populacje te składają się z homozygotycznych linii. Jednak pomiędzy różnymi ich populacjami zmienność genetyczna jest większa, a poza tym bardzo niewiele roślin jest całkowicie samopylnych. Spora liczba gatunków roślin, u których występuje samopylność wskazuje, że metoda ta również jest ewolucyjnie skuteczna.

</doc>
<doc id="335190" url="https://pl.wikipedia.org/wiki?curid=335190" title="Przyłbica">
Przyłbica

Przyłbica – rodzaj hełmów zamkniętych wyposażanych w podnoszoną zasłonę twarzy w formie profilowanej płyty. Przyłbice cieszyły się szczególną popularnością w XIV-XVII w. wśród ciężkiej jazdy (zwłaszcza rycerstwa).
Budowa.
Przyłbica wyewoluowała z basinetu poprzez dodanie do jego dzwonu podnoszonej zasłony. We wczesnej formie posiadała najczęściej silnie stożkowaty dzwon ułatwiający ześlizgiwanie się cięć zadawanych bronią białą. W późniejszej formie dzwony przyłbic przybierały kształt bardziej opływowy (często zwieńczany grzebieniem), a także wyposażane były w bardziej zaawansowane elementy jak np. rozpinane policzki (zob. armet). 
Zasłony przyłbic przybierały różnorakie formy, przy czym najczęściej starano się profilować je tak aby ułatwiały ześlizgiwanie się pchnięć (szczególnie zadawanych kopią). Pod koniec XIV wieku upowszechniła się przyłbica o wydłużonej zasłonie twarzy, mająca kształt półkolisty lub szpiczasty (przypominający psi pysk; czasem można się spotkać z niemiecką nazwą "Hundsgugel" – dosłownie „psi kaptur”).
Zastosowanie.
Przyłbic używała głównie ciężka jazda, po pierwsze z racji wysokiego kosztu, po drugie konstrukcji mającej zapewnić dobrą ochronę w czasie walki na kopie. Do walki pieszej wielu rycerzy podnosiło zasłonę, co zapewniało lepszą widoczność.
Przyłbica zniknęła z pól bitewnych wraz z rycerstwem w ciągu wieku XVI, jednak nieco dłużej znajdowała zastosowanie jako hełm turniejowy oraz paradny (na przykład jako część zbroi królewskich).
"Przyłbica" we frazeologii polskiej.
Współcześnie przyłbica jest często błędnie utożsamiana z samą zasłoną, która była jedynie elementem tego hełmu.
Jako że przyłbica to hełm z ruchomą zasłoną, a nie sama zasłona, wyrażenie „walczyć z podniesioną przyłbicą” uznawane jest za błędne przez część normatywistów, którzy opowiadają się za formą „walczyć z otwartą przyłbicą”, czyli z podniesioną zasłoną. Taki sposób walki był uważany podczas pojedynków w szrankach za wyjątkowo odważny, czy wręcz szalony, gdyż kopie przy uderzeniu rozpadały się na ostre drzazgi, które mogły zranić oczy lub nawet zabić.
Z czasem przeniesiono to powiedzenie na ludzi występujących w jakiejś sprawie jawnie, otwarcie, nic nie ukrywając. Prawdopodobnie w XIX wieku, w epoce mody na średniowiecze, w jednej z licznych powieści romantycznych przekręcono ten idiom (być może doszło do kontaminacji pod wpływem wyrażenia „z podniesionym czołem”) i dziś używany jest on także w tej zniekształconej wersji. Kwestionowana forma zadomowiła się jednak na tyle mocno w polszczyźnie, że słowniki ją sankcjonują.
„Przyłbicą ochronną” nazywane są obecnie urządzenia chroniące twarz przed zarażeniem wirusem podczas występowania pandemii COVID-19.

</doc>
<doc id="335193" url="https://pl.wikipedia.org/wiki?curid=335193" title="Cmentarz ewangelicko-reformowany w Warszawie">
Cmentarz ewangelicko-reformowany w Warszawie

Cmentarz ewangelicko-reformowany – zabytkowy cmentarz znajdujący się przy ul. Żytniej 42 róg ul. Młynarskiej w dzielnicy Wola w Warszawie.
Historia.
Nekropolia została założona w 1792 (tablica erekcyjna do dzisiaj znajduje się na słupie głównej bramy przy ul. Młynarskiej) dla wiernych Kościoła Ewangelicko-Reformowanego, pod którego opieką pozostaje do dziś.
W 1794 i 1831 cmentarz został poważnie zniszczony.
W czasie powstania warszawskiego 1944 roku na jego terenie toczyły się ciężkie walki. Cmentarz został wówczas częściowo zniszczony. Spłonęła m.in. cała dokumentacja cmentarna oraz część zabudowy.
Na cmentarzu znajduje się kaplica rodowa – jest nią grób Kronenbergów. Odgrywała ona rolę domu przedpogrzebowego od 1945 do 1983, kiedy to wybudowano nowy gmach, który swoją neogotycką architekturą pasuje do otoczenia (znajduje się on w najstarszej części cmentarza, bez prawie żadnego grobu powojennego).
Na cmentarzu spoczywają również wyznawcy innych niż Kościół Ewangelicko-Reformowany kościołów protestanckich i Kościoła Anglikańskiego oraz osoby bezwyznaniowe.
W 1965 roku nekropolia została wpisana do rejestru zabytków. W 2014 roku, razem z pięcioma innymi nekropoliami tworzącymi zespół zabytkowych cmentarzy wyznaniowych na Powązkach, został uznany za pomnik historii.

</doc>
<doc id="335197" url="https://pl.wikipedia.org/wiki?curid=335197" title="Wiesław Rudkowski">
Wiesław Rudkowski

Wiesław Ksawery Rudkowski (ur. 17 listopada 1946 w Łodzi, zm. 13 lutego 2016 w Warszawie) – polski bokser, wicemistrz olimpijski i mistrz Europy.
Życiorys.
Syn Stefana. Największe sukcesy odniósł w wadze lekkośredniej, choć startował także w półśredniej i średniej.
Dwukrotny olimpijczyk. Podczas olimpiady w Meksyku 1968 wystąpił w wadze średniej i doszedł do ćwierćfinału, gdzie przegrał z Rosjaninem Kisielowem. Cztery lata później w Monachium 1972 zdobył srebrny medal w wadze lekkośredniej. W drodze do finału wygrał m.in. z Kubańczykiem Rolando Garbeyem oraz z Peterem Tiepoldem z NRD. W finale przegrał stosunkiem 2:3 z reprezentantem RFN Dieterem Kottyschem.
Czterokrotnie startował w Mistrzostwach Europy, za każdym razem osiągając większy sukces. W Rzymie 1967 odpadł w eliminacjach w wadze półśredniej (pokonał go późniejszy wicemistrz Europy i mistrz olimpijski z Meksyku 1968 Manfred Wolke z NRD). Na kolejnych mistrzostwach występował w wadze lekkośredniej. W Madrycie 1971 zdobył brązowy medal, w Belgradzie 1973 srebrny, a na zakończenie kariery w Katowicach 1975 został mistrzem Europy.
Dziesięć razy zdobywał mistrzostwo Polski: w 1966 w wadze półśredniej, a od 1967 do 1975 nieprzerwanie w wadze lekkośredniej.
Walczył przez większość kariery w barwach Legii Warszawa. Wcześniej reprezentował RKS Łódź i Widzew Łódź. Ze względu na styl boksowania zwany był "mistrzem kontry".
Po zakończeniu kariery został trenerem pięściarskim. Był trenerem kadry narodowej seniorów Polskiego Związku Bokserskiego. W 2005 został uhonorowany Nagrodą im. Aleksandra Rekszy. 
Zmarł w warszawskim szpitalu po ciężkiej chorobie. Uroczystości pogrzebowe odbyły się 22 lutego 2016 na cmentarzu na Zarzewie przy ul. Lodowej.

</doc>
<doc id="335199" url="https://pl.wikipedia.org/wiki?curid=335199" title="Cmentarz Wolski w Warszawie">
Cmentarz Wolski w Warszawie

Cmentarz Wolski – cmentarz rzymskokatolicki znajdujący się przy ul. Wolskiej 180/182 na warszawskiej Woli.
Historia.
Cmentarz parafialny na Woli założono na tzw. księżej wólce w 1854 w parafii św. Stanisława Biskupa i Męczennika. Od początku przeznaczony był dla okolicznej, zazwyczaj ubogiej ludności. Konieczność założenia nowego cmentarza powstała w związku z zaanektowaniem kościoła Św. Wawrzyńca na cerkiew prawosławną i urządzenie w jego otoczeniu cmentarza prawosławnego.
Cmentarz wielokrotnie był powiększany: w 1874, następnie w 1882 (o 3,36 ha) oraz w 1899 (o 2,61 ha). W 1918 z inicjatywy Towarzystwa Przyjaciół Woli na cmentarzu powstał pomnik upamiętniający poległych w I wojnie światowej. W latach 1925–1937 jego powierzchnia wynosiła 9,1 ha. Spoczywają tu też Obrońcy Warszawy z 1939 roku oraz zwykli mieszkańcy miasta zamordowani przez Niemców na początku powstania warszawskiego w sierpniu 1944 roku (około 50 tys. osób). Znajdują się tu również groby powstańców i żołnierzy Ludowego Wojska Polskiego poległych przy wyzwalaniu Warszawy. Powierzchnia cmentarza wynosi obecnie (2018) 12 ha. Pomnik poległych w I wojnie światowej był poddawany renowacji w 1969.
Na cmentarzu stoi kościół św. Grzegorza Wielkiego, zbudowany w latach 1962–1963. Obok nekropolii, za murem, znajduje się Cmentarz Powstańców Warszawy.

</doc>
<doc id="335200" url="https://pl.wikipedia.org/wiki?curid=335200" title="Kwaszenina">
Kwaszenina

Kwaszenina – osada w Polsce w województwie podkarpackim, w powiecie bieszczadzkim, w gminie Ustrzyki Dolne.
Szlachecka wieś prywatna "Quaschenina" własność Herburtów położona była w 1589 roku w ziemi przemyskiej województwa ruskiego
Położenie geograficzne.
Kwaszenina położona jest w Górach Sanocko-Turczańskich w Karpatach Wschodnich w południowo-wschodniej Polsce. Przez miejscowość z zachodu na wschód przepływa rzeka Wyrwa. Od wschodu graniczy z Ukrainą z miejscowością Michowa w rejonie starosamborskim obwodu lwowskiego. Od południa graniczy z Jureczkową i Liskowatem, z zachodu z Wojtkówką, Wojtkową i Jamną Górną i od północy z Makową i Arłamowem. Najwyższe wzniesienie leży na południu osady i są to Kopce 610 m n.p.m. Przez miejscowość przebiega droga powiatowa nr 2089R Jureczkowa – Kwaszenina – Arłamów, a od niej droga gminna prowadzi do granicy państwowej. Najbliższe miasto to Ustrzyki Dolne odległe o 25 km. Do Przemyśla jest 40 km, a do Sanoka 50 km. Powierzchnia osady wynosi 2570 ha.
Historia.
Kwaszenina wspominana była po raz pierwszy w dokumentach w 1511 i wchodziła obok między innymi Arłamowa, Paprotna i Sopotnika w skład klucza dobromilskiego Herburtów. Właścicielem dóbr dobromilskoch a więc i Kwaszeniny był wówczas podkomorzy przemyski Jan Herburt, a później kolejno kasztelan lwowski Stanisław Herburt (do 1584), kasztelan przemyski Szczęsny Herburt (do 1601), sekretarz królewski Jan Szczęsny Herburt (do 1616) i jego syn Jan Leon Herburt. W 1622 Jan sprzedał majątek Czuryłom, a ci z kolei Koniecpolskim. W 1693 dobra dobromilskie (także Kwaszeninę) nabył wojewoda płocki Jan Dobrogost Krasiński. Do czasów rozbiorów dobra były jeszcze w posiadaniu Białogłowskich i Lubomirskich. W czasie zaborów Kwaszenina należała do austriackich dóbr kameralnych. W końcu XIX wieku we wsi działał tartak wodny oraz wydobywano amatorskimi metodami olej skalny do celów gospodarskich. W 1921 w Kwaszeninie było 164 domy i liczyła 1018 mieszkańców (953 wyznania gr-kat, 19 rz-kat, 45 mojż.). Podczas spisu 529 osób (pomimo wyznania greckokatolickiego) podało narodowość polską. Z kolei w 1939 wieś zamieszkiwało 1220 osób w tym 1140 Ukraińców, 25 Polaków i 55 Żydów.
We wsi była parafia greckokatolicka i drewniana cerkiew pw. św. Mikołaja z 1797, rozebrana w 1954 przez WOP oraz założona w 1835 szkoła trywialna.
Po wysiedleniu mieszkańców w latach 1945-1947 we wsi pozostało 6 polskich rodzin. W latach 60. wysiedlono także ostatnich mieszkańców.
W latach 1970-1990 wyludniona wieś wraz z sąsiednimi miejscowościami: Arłamowem, Grąziową, Jamną Górną, Jamną Dolną, Krajną, Łomną i Trójcą wchodziła w skład Ośrodka Wypoczynkowego Urzędu Rady Ministrów. W 1973 powstało tu z inicjatywy gen. Czesława Kiszczaka Wojskowe Gospodarstwo Rolne w ramach Nadwiślańskich Jednostek Wojskowych MSW, które miało zaopatrywać wybudowaną bazę hotelową. Gospodarstwo funkcjonowało do 1992.
Na terenie niszczejących obiektów wypalany był węgiel drzewny (stan na 2005).
Turystyka.
Wieś leży na terenie założonego w 1992 Parku Krajobrazowego Gór Słonnych.
 Szlaki piesze 
 Szlaki rowerowe 

</doc>
<doc id="335206" url="https://pl.wikipedia.org/wiki?curid=335206" title="Połączone Zakony św. Łazarza z Jerozolimy i Najświętszej Marii Panny z Góry Karmel">
Połączone Zakony św. Łazarza z Jerozolimy i Najświętszej Marii Panny z Góry Karmel

Połączone Zakony Rycerski i Szpitalny św. Łazarza z Jerozolimy i Królewski Najświętszej Marii Panny z Góry Karmel (fr. "Ordres Militaires et Hospitaliers de Saint-Lazare de Jérusalem, et Royaux de Notre-Dame du Mont-Carmel Reunis") powstały poprzez ustanowienie unii personalnej na stanowiskach wielkich mistrzów Rycerskiego i Szpitalnego Zakonu Św. Łazarza z Jerozolimy oraz Królewskiego Zakonu Rycerskiego Najświętszej Marii Panny z Góry Karmel w roku 1608.
Geneza.
Geneza tych połączonych zakonów jako jednej instytucji sięga historii jerozolimskiego Zakonu Św. Łazarza założonego w XI w. w Ziemi Świętej podczas pierwszej wyprawy krzyżowej.
W 1604 r. wielkim mistrzem zakonu świętego Łazarza we francuskim Dominium został wybrany Filibert markiz de Nerestang, bohater wojen religijnych, kapitan osobistej gwardii króla i jego osobisty przyjaciel. W tym samym roku król Francji Henryk IV – na prośbę wielkiego mistrza – ogłosił się suwerennym protektorem Zakonu Świętego Łazarza, który to odtąd przez ponad 200 lat pozostawał oficjalnie pod opieką królów Francji.
W 1607 r. Henryk IV utworzył nowy zakon rycerski pw. Najświętszej Marii Panny z Góry Karmel. Papież Paweł V ogłosił bullę "Romanus Pontifex", w której zezwolił Henrykowi IV na tę fundację. Rok później nowy zakon połączył się z Zakonem Świętego Łazarza na zasadzie unii personalnej na stanowiskach wielkich mistrzów. Dozwolono wówczas rycerzom Świętego Łazarza na zawieranie związków małżeńskich. Ten swoisty związek został zaaprobowany przez papieża Innocentego X w 1645 r., gdy zatwierdził Karola-Achillesa, markiza de Nerestang „wielkim mistrzem Zakonów Najświętszej Marii Panny z Góry Karmel i Świętego Łazarza z Jerozolimy”. W 1668 r. unia między zakonami została potwierdzona bullą legata papieskiego, kardynała de Vendôme. Wielka Rada Francji uznała prawo do używania nadawanych przez zakony tytułów rycerskich.
Historia.
Sytuacja, w jakiej znaleźli się rycerze połączonych zakonów, przyniosła ekspansję ich działalności szpitalnej, do której przecież już od czasów ustanowienia zakonu Św. Łazarza byli powołani. Ze względu na to, iż troskliwość o chorych zawsze była ich głównym obowiązkiem, dochody państwa – pozostające jako ponadobowiązkowe – król nakazał przekazywać dla szpitali polowych i granicznych przez nich zarządzanych. Połączonym zakonom przekazano ponadto własności rozwiązanych zakonów: świętego Ducha z Montpellier, świętego Jakuba z Compostelli, świętej Katarzyny, świętego Ludwika z Boucheraumont, bożogrobców i Zakonu Najświętszej Marii Panny Domu Niemieckiego. W 1664 r. król Ludwik XIV potwierdził przywileje jerozolimskiego Zakonu Świętego Łazarza, opisując przy tym jego historię i genezę pojawienia się we Francji. Dalsze jego przywileje zostały potwierdzone przez papieża Klemensa XIII (1758-1769).
W czasie panowania króla Ludwika XIV zakony odtworzyły flotę wojenną (Armadę Świętego Łazarza), której wydzielona eskadra w sile 10 fregat broniła wybrzeży Bretanii, a inne jednostki zwalczały berberyjskich piratów i ochraniały szlaki handlowe na Morzu Śródziemnym. W Paryżu zakony powołały własną Akademię Morską, kształcącą oficerów marynarki wojennej.
W XVII w. zaszczytnego stopnia rycerza Świętego Łazarza mógł dostąpić jedynie członek Zakonu Najświętszej Marii Panny z Góry Karmel. Król Ludwik XV potwierdził swój protektorat nad Zakonem Świętego Łazarza w latach 1722 i 1767. W XVIII w. kawalerowie połączonych Zakonów Świętego Łazarza i Najświętszej Marii Panny z Góry Karmel przed uroczystościami gromadzili się w Klasztorze Ojców Karmelitów aux Bilettes w Paryżu, święta zaś obchodzili w kościele Świętego Hieronima w Paryżu.
Za czasów wielkiego mistrza hrabiego Prowansji nastąpiła reorganizacja połączonych zakonów. Przyjęcia do Zakonu Najświętszej Marii Panny z Góry Karmel ograniczono do trzech najlepszych absolwentów Królewskiej Szkoły Wojskowej rocznie. Zakon Świętego Łazarza zachował tradycyjną, elitarną formę rekrutacji nowych rycerzy. W 1788 r. Królewska Szkoła Wojskowa została rozwiązana i od tego czasu nikt już nie został przyjęty w poczet kawalerów Zakonu Najświętszej Marii Panny z Góry Karmel. Jednakże według ówczesnego prawa kanonicznego (kan.78) zakon rycerski przestawał istnieć dopiero w 100 lat od śmierci jego ostatniego członka (o ile w tym czasie nie zostanie odrestaurowany). Zakon Najświętszej Marii Panny z Góry Karmel formalnie przestał istnieć 1957 r.
Do końca monarchii Burbonów zakony utrzymywały kilkaset szpitali i wojskowych lazaretów na terenie całego francuskiego dominium. Posługa chorym i ubogim, pomoc w czasie klęsk i wojen zawsze stała na pierwszym miejscu wśród obowiązków i zadań rycerzy świętego Łazarza.
Po zwycięstwie rewolucji francuskiej i straceniu króla Francji jakobini upaństwowili wszelkie majątki kościelne w tym własności połączonych zakonów. Wydano rewolucyjny dekret o likwidacji wszystkich religijnych i rycerskich zakonów (co oczywiście nie likwidowało ich jako takich bo to uczynić mógł jedynie papież a nie władze antykościelnej rewolucji). W okresie jakobińskiego terroru i władzy Napoleona Bonapartego wielki mistrz połączonych zakonów przebywał na wygnaniu. Starał się kontynuować rekrutację jednakże już tylko w poczet kawalerów św. Łazarza, przyjmując w zakonne szeregi kandydatów z najznakomitszych rodów Europy, w tym m.in.: króla Szwecji Adolfa IV Gustawa, cara Rosji Pawła I – wielkiego mistrza zakonu maltańskiego – oraz jego dwóch synów: Aleksandra i Konstantego. Po przywróceniu monarchii Burbonów we Francji, zakon na krótko powrócił do przedrewolucyjnej świetności. Wielki mistrz hrabia Prowansji jako Ludwik XVIII objął władzę w Królestwie Francji i jako urzędujący suweren zrzekł się tytułu wielkiego mistrza (tak jak to robili jego świetni poprzednicy, gdy zostawali królami Francji) szanując historyczną niezależność zakonu św. Łazarza. W tym czasie zakon pozostawał pod kierownictwem jego namiestnika księcia de la Châtre (1814-1824), później zaś Rady Oficerów (1824-1840). Kolejne zaburzenia społeczne i polityczne, zakończone proklamowaniem tzw. monarchii lipcowej w 1830 r., spowodowały uchylenie wcześniejszych dekretów i rozwiązanie wszystkich francuskich królewskich zakonów rycerskich w tym Królewskiego Rycerskiego Zakonu Najświętszej Marii Panny z Góry Karmel. Nie dotyczyło to jednak jerozolimskiego zakonu świętego Łazarza, bowiem – choć korzystał on przez dwa wieki z protektoratu suwerennych królów Francji – pozostał jednak ponadnarodową organizacją militarną i szpitalną, zachowując pełnię swoich uprawnień.
Insygnia.
Właściwymi insygniami połączonych zakonów stały się ordery, które składały się z krzyża ośmioramiennego, z jednej strony zielono emaliowanego, w środku którego znajdowała się okrągła tarcza z przedstawieniem wskrzeszenia Łazarza. Na drugiej zaś stronie z krzyża purpurowego z wizerunkiem Najświętszej Marii Panny. Pomiędzy skrzydłami krzyża znajdowały się złote lilie. Osiem końców krzyża obsadzone było złotymi kulkami. Komandorzy i kawalerowie I klasy nosili ten krzyż na szerokiej wstędze zwieszanej z szyi oraz naszywaną na ubiór gwiazdę Zakonu. Kawalerowie II klasy na piersi, przy dziurce od guzika. Krzyż połączonych zakonów noszono na wstęgach purpurowych, aż do 1778, kiedy to rozdzielono insygnia obu zakonów. Krzyż większy symbolizujący tradycję św. Łazarza noszono na zielonej wstędze, a mały krzyż z wizerunkiem Najświętszej Marii Panny przy dziurce od guzika na wstążce purpurowej (tzw. krzyż nowicjatu, przyznawany absolwentom zakonnej Akademii Morskiej). Od 1830 po zniesieniu Zakonu NMP z Góry Karmel insygniami lazarytów stał się emaliowany zielony krzyż z białą bordiurą, w środku którego znajdowała się okrągła tarcza z wizerunkiem wskrzeszenia Łazarza. Na emaliowanym w te same barwy rewersie znajdowało się wyobrażenie Najświętszej Marii Panny. Między ramionami krzyża znajdowały się złote lilie. Krzyż zwieszano z wstęgi koloru zielonego.
Strój zakonny.
Rycerze połączonych zakonów w czasie świąt i państwowych uroczystości mieli obowiązek prezentować się w specjalnym ubiorze składającym się z białej atłasowej dalmatyki, na której znajdował się wielki zielono-purpurowo przedzielony krzyż (naszywany przez jej całość), oraz z długiego aksamitnego płaszcza rycerskiego komandorzy i kawalerowie I klasy zakonu nosili na lewym boku płaszcza rycerskiego oraz na cywilnym ubiorze obszyty złotym bajorkiem wyhaftowany zielony krzyż św. Łazarza z umieszczonym w jego środku białym krzyżem prostym. Na poprzecznej belce tego drugiego napisane były słowa wprowadzonej w XVIII w. dewizy zakonu: "Atavis et Armis". Rogi tych belek były ozdobione kuleczkami. Głowy nakrywali czarnym biretem z czerwonymi piórami strusimi i jednym czaplim. Kapelani połączonych zakonów nosili czarne habity z naszytym zielono-purpurowo przedzielonym krzyżem.
Wielcy mistrzowie.
Ludwik Stanisław Ksawery de Bourbon, hrabia Prowansji i par Francji, następnie książę Andegawenii, d'Alençon, Brunoy; hrabia du Maine, Perche, de Senonches (1773-1814) – brat króla Ludwika XVI; po śmierci swojego bratanka Ludwika XVII (1795) ogłoszony królem Francji na uchodźstwie. W czasie emigracji przebywał m.in. w kurlandzkiej Mitawie. W 1771 ożenił się z Marią Józefą córką Wiktora Amadeusza III, króla Sardynii i wielkiego mistrza Zakonu Świętych Łazarza i Maurycego. Od 1788 jego decyzją przyjęcia do Królewskiego Zakonu Najświętszej Marii Panny z Góry Karmel zostały zaniechane. Nowi kawalerowie przyjmowani byli tylko w poczet Zakonu Świętego Łazarza. Gdy stał się urzędującym królem Ludwikiem XVIII w 1814 (szanując niezależność Zakonu Świętego Łazarza od wszelkiej władzy królewskiej) zrzekł się funkcji wielkiego mistrza. Przyjął wtedy tytuł Suwerennego Protektora Zakonu Świętego Łazarza.

</doc>
<doc id="335230" url="https://pl.wikipedia.org/wiki?curid=335230" title="Kosakowo (województwo pomorskie)">
Kosakowo (województwo pomorskie)

Kosakowo (kasz. "Kòsôkòwò", niem. "Kossakau") – wieś kaszubska w Polsce położona w województwie pomorskim, w powiecie puckim, w gminie Kosakowo. Połączenie z Gdynią umożliwiają autobusy komunikacji miejskiej (linie nr 105, 146, 165, 173, i 365).
Wieś duchowna położona była w II połowie XVI wieku w powiecie puckim województwa pomorskiego. W latach 1954–1961 wieś należała do gromady Dębogórze, po jej zniesieniu, wieś należała i była siedzibą władz gromady Kosakowo. W latach 1975–1998 miejscowość administracyjnie należała do województwa gdańskiego.
Miejscowość jest siedzibą gminy Kosakowo oraz parafii rzymskokatolickiej, należącej do dekanatu Gdynia-Oksywie, archidiecezji gdańskiej.
We wsi znajduje się urząd pocztowy i placówka Ochotniczej Straży Pożarnej oraz Komisariat Policji.
Historia.
Pierwsze wzmianki o miejscowości pochodzą z 1224, kiedy odnotowano w tym miejscu istnienie osady "Kossakeuitz" należącej do norbertanek z Żukowa. Później Kosakowo zostało przekazane cystersom z Oliwy. W XIX wieku nastąpił dynamiczny rozwój wsi. Majętni gospodarze zrzeszali się w organizacjach społecznych i gospodarczych, z których najdłużej działającą i najbardziej znaną była działająca do 1996, spółdzielnia mleczarska „Kosakowo”.
W latach zaboru pruskiego 1772–1919 wieś nosiła nazwę w języku niemieckim "Kossakau". 
Do II wojny światowej atrakcją Kosakowa był neobarokowy kościół z 65-metrową wieżą. Kościół, podobnie jak większość budynków, został zniszczony w trakcie działań zbrojnych na Kępie Oksywskiej podczas kampanii wrześniowej. Pamiątką po tych wydarzeniach jest tutejszy cmentarz wojenny, na którym spoczywa 120 polskich żołnierzy – obrońców Kępy Oksywskiej w 1939 roku. W 1942 roku podczas okupacji, nazistowska administracja niemiecka wprowadziła sztuczną nazwę niemiecką – "Kämpenau".
Lotnisko.
Początki lotniska sięgają lat trzydziestych, kiedy powstało jako zapasowe lądowisko dla cywilnego lotniska Gdyni z siedzibą w Rumi. Zostało intensywnie rozbudowane w okresie okupacji niemieckiej (m.in. wyposażone w betonowy pas startowy) dla potrzeb miejscowego centrum badania torped. Od 1950 należało do lotnictwa Marynarki Wojennej. 
W 2006 podpisano umowę w sprawie wykorzystania tego lotniska na potrzeby lotnictwa cywilnego. W sierpniu 2007 roku samorządy Gdyni i Kosakowa powołały spółkę „Port lotniczy Gdynia-Kosakowo”.

</doc>
<doc id="335244" url="https://pl.wikipedia.org/wiki?curid=335244" title="Lajos Baróti">
Lajos Baróti

Baróti Lajos (ur. 19 sierpnia 1914 w Segedynie, zm. 23 grudnia 2005 w Budapeszcie) – trener piłkarskiej reprezentacji Węgier w latach 1957-1966 oraz 1975-1978.
Doprowadził Węgry do czterech finałów mistrzostw świata w latach 1958, 1962, 1966 i 1978. W finałach mistrzostw świata 1958 Węgry pokonały 4:0 Meksyk, zremisowały 1:1 z Walią i przegrały 1:2 ze Szwecją oraz, w decydującym o wyjściu z grupy meczu barażowym, 1:2 z Walią.
Podczas finałów mistrzostw świata 1962 Węgry pokonały Anglię 2:1, wygrały także z Bułgarią 6:1 oraz zremisowały z Argentyną 0:0, dzięki czemu wygrały grupę i awansowały do ćwierćfinału. Tam jednak Węgry uległy późniejszym wicemistrzom Czechosłowacji 0:1 i odpadły z turnieju.
W finałach mistrzostwa świata 1966 Węgry przegrały 1:3 z Portugalią, pokonały drużyny Brazylii (3:1) oraz Bułgarię (także 3:1) awansując do ćwierćfinału. Tym razem musieli uznać wyższość piłkarzy ZSRR przegrywając 1:2 i odpadając z turnieju.
W latach 1970-1972 pracował z reprezentacją Peru, a od 1975 ponownie został selekcjonerem reprezentacji Węgier, z którą awansował do finałów mistrzostw świata 1978. Podczas turnieju w Argentynie był najstarszym trenerem (miał 64 lata), ale jego piłkarze przegrali wszystkie trzy mecze z Argentyną, Włochami i Francją po 1:2.

</doc>
<doc id="335250" url="https://pl.wikipedia.org/wiki?curid=335250" title="Przytok (województwo lubuskie)">
Przytok (województwo lubuskie)

Przytok (niem. "Prittag") – wieś w Polsce położona w województwie lubuskim, w powiecie zielonogórskim, w gminie Zabór.
W latach 1975–1998 miejscowość administracyjnie należała do województwa zielonogórskiego.
Historia.
Najprawdopodobniej wieś jest znacznie starsza niż kolonizacja niemiecka na tych obszarach. Przytok po raz pierwszy wymieniony został w 1408 roku w dokumencie żagańskiego Jana I. Należał on do Ulryka von Quossa i jego synów. W 1426 roku bracia Quossowie zostali pojmani i straceni za rozboje. Książę Jan I oddał Przytok, w zamian za pomoc w schwytaniu poprzednich właścicieli, Hinzowi von Schoffowi. Jedna z jego córek. wychodząc za mąż za Benno von Tschammera, posiadła Przytok, przekazując go swoim potomkom. Wieś była w posiadaniu ich rodziny do końca XVI wieku.
W roku 1591 Joachim von Stensch wykupił Przytok od zbankrutowanego Rudolfa von Tschammera. Ród nowego właściciela posiadł wioskę do połowy lat 30. XIX wieku.
Po śmierci ostatniego z rodu Stensch, Jana Ernsta, Przytok przypadł jego przybranej córce - Fryderyce Konstancji Joannie von Hessler, która w 1805 roku wyszła za mąż za generała saskiego Ryssela.
W latach 20. XIX wieku pastorem w Przytoku był Gottfried Herzlieb, którego siostra, znana jako Otylia, mieszkała blisko czternaście lat w Przytoku. Jest ona jakoby bohaterką powieści Goethego "Powinowactwo z wyboru". 
W latach 1596-1597 Joachim von Stensch wzniósł w Przytoku późnorenesansowy zamek, który został rozebrany w 1933 roku. W latach 1864 - 1867 Emil Kracher von Schwarzenfeld buduje neorenesansową rezydencję, w której dziś mieści się placówka oświatowa.
Zabytki.
Do wojewódzkiego rejestru zabytków wpisane są:
Imprezy sportowe.
Co roku w Przytoku w kwietniu organizowany jest wyścig kolarski Piekło Przytoku. Jest on oparty na słynnym klasyku Paryż-Rubaix, gdzie zawodnicy jadący w wyścigu znaczną część trasy mają do pokonania jadąc brukiem. Trasa wyścigu to 10 okrążeń po 6,7 km. Rok w rok w wyścigu udział bierze prawie 100 kolarzy.
W Przytoku, każdego roku odbywa się także na początku kwietnia bieg na dystansie półmaratonu. Bieg został zainicjowany w roku 2002. W roku 2012 zgromadził na starcie ponad 290 osób.
W roku 2012 zainicjowano Koronę Przytoku, jest to osobna klasyfikacja, w której udział biorą wszyscy uczestnicy Półmaratonu Przytok, oraz wyścigu kolarskiego Piekło Przytoku. Półmaraton ma zawsze miejsce w sobotę, a wyścig kolarski następnego dnia w niedzielę.

</doc>
<doc id="335252" url="https://pl.wikipedia.org/wiki?curid=335252" title="Punkt konstrukcyjny">
Punkt konstrukcyjny

Punkt konstrukcyjny (punkt kalkulacyjny, punkt K, punkt krytyczny) – punkt na profilu skoczni narciarskiej, według którego ustala się noty za odległość skoku w Pucharze Świata, Pucharze Kontynentalnym i Letniej Grand Prix. Umiejscowienie punktu K zależy od rodzaju skoczni.
W międzynarodowych zawodach w skokach narciarskich od tego punktu liczona jest punktacja, tzn. za każdy metr za punktem K zawodnik otrzymuje odpowiednio więcej punktów, zaś za każdy metr przed punktem K zawodnik otrzymuje odpowiednio mniej punktów. Na skoczniach dużych za osiągnięcie punktu K zawodnik otrzymuje 60 punktów, a za każdy metr więcej otrzymuje dodatkowe 1,8 punktu. Na skoczniach normalnych sytuacja jest podobna, jednak za każdy dodatkowy metr skoczek otrzymuje 2 punkty. Zupełnie inaczej jest w przypadku skoczni mamucich, na których za osiągnięcie punktu kalkulacyjnego otrzymuje się 120 punktów, lecz za każdy metr 1,2 punktu.
Punkt K na poszczególnych skoczniach.
Opracowano na podstawie dokumentu Międzynarodowej Federacji Narciarskiej.
Według FIS obiekty o punkcie konstrukcyjnym umieszczonym poniżej 20 metra nie są skoczniami.

</doc>
<doc id="335254" url="https://pl.wikipedia.org/wiki?curid=335254" title="Fürth">
Fürth

Fürth – miasto na prawach powiatu w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg". Siedziba powiatu "Landkreis Fürth", chociaż do niego nie należy. Razem z Norymbergą i Erlangen tworzy trójmiasto frankońskie. W 2011 liczyło 116 317 mieszkańców (2011). Najbliżej położone duże miasta: Norymberga ok. 10 km na wschód, Monachium ok. 150 km na południowy wschód, Stuttgart ok. 150 km na południowy zachód i Frankfurt nad Menem ok. 190 km na północny zachód.
Historia.
Jak głosi legenda, Fürth został założony przez Karola Wielkiego, króla Franków i Longobardów w 793 roku. Pierwsze wzmianki o Fürth znaleziono w dokumentach Henryka II Świętego i pochodzą z 1007 roku. W 1062 król Henryk IV nadał miastu ponownie przywileje handlowe.
W 1632, w trakcie wojny trzydziestoletniej w wyniku Bitwy pod Alte Veste pomiędzy wojskami króla szwedzkiego Gustawa II Adolfa oraz cesarskimi pod wodzą Albrechta von Wallensteina miasto uległo niemal całkowitemu zniszczeniu.
Około 1685 roku do miasta napłynęło wielu emigrantów z Francji i Niderlandów, co przyczyniło się do rozwoju rzemiosła. W XIX wieku Fürth stał się miastem przemysłowym. W 1835 roku między Fürth a Norymbergą powstała pierwsza w Niemczech linia kolei żelaznej. W 1843 do użytku oddany został port rzeczny w Poppenreuth na Kanale Ludwika.
W 1922 roku zdecydowana większość mieszkańców Fürth odrzuciła w referendum połączenie z Norymbergą.
Miasto nie zostało zburzone podczas II wojny światowej.
W 1950 liczba mieszkańców przekroczyła 100 000.
Od 1985 roku miasto połączone jest z Norymbergą linią metra.
Podział administracyjny.
W skład miasta wchodzą następujące części miejscowości: Atzenhof, Billinganlage, Burgfarrnbach, Eigenes Heim, Hardhöhe, Scherbsgraben, Schwand, Unterfarrnbach, Altstadt, Dambach, Eschenau, Innenstadt, Oberfürberg, Südstadt, Stadtgrenze, Stadtpark, Unterfürberg, Weikershof, Bislohe, Braunsbach, Espan, Flexdorf, Herboldshof, Kronach, Mannhof, Poppenreuth, Ritzmannshof, Ronhof, Sack, Stadeln, Steinach, Vach.
Polityka.
W Radzie Miasta zasiada 50 radnych: SPD 24, CSU 18, Zieloni 3, Radni niezrzeszeni 3, FDP 1, REP 1.
Transport.
Przez miasto przebiega droga krajowa B8 oraz Autostrada A73.
W mieście znajduje się stacja kolejowa Fürth Hauptbahnhof.
Współpraca.
Miejscowości partnerskie:

</doc>
<doc id="335255" url="https://pl.wikipedia.org/wiki?curid=335255" title="Punkt kalkulacyjny">
Punkt kalkulacyjny



</doc>
<doc id="335256" url="https://pl.wikipedia.org/wiki?curid=335256" title="Chris Botti">
Chris Botti

Chris Botti (ur. 12 października 1962 w Corvallis w stanie Oregon) – amerykański trębacz smoothjazzowy.
Kariera.
Od dziecka miał kontakt z muzyką, za sprawą swojej matki, która była nauczycielką gry na pianinie. Naukę gry na trąbce zaczął mając 10 lat.
Znany jest głównie jako muzyk sesyjny, współpracował z wieloma muzykami, wśród których są Aretha Franklin, Chaka Khan, Bette Midler, Bob Dylan, Paul Simon i grupa The Brecker Brothers. Najbardziej znana jest chyba jednak jego współpraca ze Stingiem. Botti występował podczas jego trasy "Brand New Day" w 2000 i 2001, nagrali również kilka wspólnych utworów, które znalazły się na płytach trębacza.
Do tej pory Botti nagrał 8 solowych albumów i jedno DVD z zapisem koncertu promującego płytę "Night Sessions", w którym pojawił się również Sting. Jest również autorem muzyki do filmu "Więzy" ("Caught", 1996).
Artysta był siedmiokrotnie w Polsce. Zagrał jeden koncert w 2005 w Warszawie i dwa w 2006: w Warszawie i Poznaniu. Dwukrotnie koncertował w 2008: Bielsko-Biała, dwa razy Warszawa, Gdynia i Zabrze, Poznań, Sopot. Sopockie występy Chrisa uświetniła Anna Maria Jopek, wykonując z nim standard "My Funny Valentine". W 2009 roku trasa koncertowa promująca płytę "Chris Botti in Boston" objęła pięć polskich miast: Łódź, Zabrze, Warszawę, Kraków i Poznań. W 2011 był jedną z gwiazd festiwalu Szczecin Plus Music Fest w Szczecinie. 1 lipca 2011 zagrał na w koncercie inaugurującym polską prezydencję w Unii Europejskiej pt. "Tu Warszawa". 16 marca 2013 zagrał koncert w Hali Gdynia w Gdyni promujący płytę "Impressions". W październiku 2015 zagrał hejnał mariacki z wieży kościoła Mariackiego w Krakowie.
Botti wzoruje się na wczesnych nagraniach Milesa Davisa i czerpie inspiracje z muzyki Tomasza Stańki. Nie zawęża jednak swojego kręgu zainteresowań muzycznych tylko do jazzu, ale sięga również do muzyki klasycznej i rockowej.
Nagrody i wyróżnienia.
Nagroda Grammy:
2008: "Italia" - Nominacja w kategorii Best Pop Instrumental Album
2010: "Chris Botti in Boston" - Nominacja w kategorii Best Pop Instrumental Album
2010: Emmanuel - Nominacja w kategorii Best Instrumental Arrangement
2010: "Chris Botti in Boston" - Nominacja w kategorii Best Long Form Music Video
2013: "Impressions" - Zwycięzca w kategorii Best Pop Instrumental Album
RIAA:
2005: "When I Fall in Love "- Gold
2007: "To Love Again" - Gold
2008: Live - Gold, Platinum
2009: "Chris Botti in Boston "- Gold
2010: "Chris Botti in Boston "- Platinum
ZPAV:
2008: "Italia "- Platynowa Płyta
2009: "Chris Botti in Boston" - Platynowa Płyta
2010: "Chris Botti in Boston "- Diamentowa i Platynowa Płyta
2012: "This Is Chris Botti" - Platynowa Płyta

</doc>
<doc id="335257" url="https://pl.wikipedia.org/wiki?curid=335257" title="Punkt K">
Punkt K



</doc>
<doc id="335259" url="https://pl.wikipedia.org/wiki?curid=335259" title="Oblężenie Malty (1565)">
Oblężenie Malty (1565)

Oblężenie Malty – jedno z najważniejszych wydarzeń związanych z rozwojem terytorialnym Imperium Osmańskiego, trwające od 19 maja do 11 września 1565. Jest uznawane za przełomowy moment w historii tego państwa, w którym zahamowany został jego rozwój terytorialny. Według wielu historyków ustępuje jednak pod tym względem morskiej bitwie pod Lepanto.
Cel wyprawy.
Oblężenie miało miejsce pod koniec panowania sułtana Sulejmana Wspaniałego, który postanowił raz na zawsze rozwiązać kwestię zakonu joannitów, przeszkadzającego mu w wyraźny sposób w opanowaniu przez jego kraj środkowej części Morza Śródziemnego, co umożliwiłoby poprowadzenie dalszej ekspansji (m.in. na Sycylię). Głównym celem wyprawy na siedzibę joannitów było całkowite zniszczenie zakonu.
Armie.
Głównodowodzącym osmańską armią inwazyjną był Lala Mustafa Pasza, pod którego rozkazami znalazła się licząca ponad 28 tysięcy żołnierzy armia lądowa (liczba ta nie obejmuje marynarzy znajdujących się na okrętach floty inwazyjnej). Wkrótce do wojsk tych dołączyły jeszcze liczące ok. 20 tysięcy ludzi posiłki. Wyspy broniło ok. 9 tysięcy żołnierzy, w tym 592 kawalerów zakonnych, broniących się głównie w najsilniej umocnionych twierdzach – Forcie św. Elma na półwyspie Sciberras, Forcie św. Anioła na półwyspie Birgu i Forcie św. Michała na półwyspie Senglea – górujących nad zatoką Wielki Port (, ).
Początek – niepowodzenia napastników.
Mimo bardzo dużej przewagi liczebnej wojska osmańskie nie potrafiły jej wykorzystać, co było skutkiem skłócenia najwyższego dowództwa i prowadziło do fatalnych w skutkach błędów. Z jednej strony głównodowodzący już na początku popełnił spory błąd kierując swe wojska na fort św. Elma, który był pozbawiony większego znaczenia strategicznego w wypadku przejęcia reszty wyspy. Zdobycie fortecy spowodowało poniesienie licznych strat i trwało bardzo długo (do 24 czerwca), co doprowadziło do spadku morale u żołnierzy.
Sytuacja u obrońców.
Oblężeni, mimo początkowego przerażenia, utrzymywali się w ryzach dzięki sprawnemu dowodzeniu przez wielkiego mistrza zakonu, Jeana de la Valette, który licząc się z tym, że uchronić wyspę mogą tylko posiłki (obiecane przez króla Hiszpanii Filipa II), ze wszystkich sił angażował się w jak najdłuższe utrzymywanie pozycji (kosztem utraty życia ponad stu kawalerów zakonu oraz tysiąca żołnierzy – obrońców fortu św. Elma), by porażkami nie zniechęcić wicekróla Sycylii do udzielenia mu pomocy. Morale obrońców wzrosło, kiedy przybyła licząca około 700 żołnierzy odsiecz zwana "Piccolo Soccorso", co dowodziło, że nie zapomniano o kawalerach i że odsiecz jest możliwa. Mimo to stan umocnień obronnych był krytyczny, gdyż ostrzał wojsk osmańskich trwał nieustannie.
Odsiecz.
Poświęcenie kawalerów opłaciło się w końcu, kiedy to o świcie 7 września do Zatoki Mellieha przybyła opóźniona odsiecz "Gran Soccorso", duże posiłki z 9 tysiącami żołnierzy, zebranych przez wicekróla Sycylii don García Álvarez de Toledo y Osorio. Przybycie odsieczy spowodowało kompletne załamanie morale żołnierzy sułtańskich, a plotki rozpuszczane przez obleganych wyolbrzymiające jej wielkość spowodowały odwrót wojsk Lala Mustafy Paszy 8 września. Kiedy zorientowano się w liczbie wojsk przybyłych na wyspę, głównodowodzący postanowił stoczyć z wojskami hiszpańskimi (dowódca Ascanio della Corgna) bitwę lądową, która – ze względu na wyczerpanie trwającym blisko cztery miesiące oblężeniem oraz słabym morale wojsk osmańskich – została przegrana w okolicach miasteczka Cité Vieille.
Wynik batalii.
Podczas oblężenia zginęło około połowy żołnierzy osmańskich, duża część kawalerów maltańskich oraz ponad połowa mieszkańców wyspy. Zagrożenie, które zawisło nad wyspą, nie zostało jednak unicestwione. Sulejman Wspaniały, zły z powodu wielkiej klęski swej niepokonanej do tej pory armii, postanowił powtórzyć akcję, stając na czele swych wojsk. Wyprawa miała się odbyć już w roku następnym, co musiało przerażać kawalerów maltańskich, gdyż mury ich twierdz – jeśli w ogóle jeszcze istniały (jak w przypadku kompletnie zdewastowanego San Elmo) – były w opłakanym stanie. Na ich szczęście śmierć sułtana podczas kampanii na Bałkanach spowodowała załamanie tych planów i ostateczne ocalenie zakonu joannitów.
Dwieście lat później Voltaire mógł napisać: "Nie ma nic słynniejszego nad oblężenie Malty".
Suwerenny Rycerski Zakon Szpitalników Świętego Jana, z Jerozolimy, z Rodos i z Malty przetrwał na wyspie do zajęcia jej przez Napoleona w 1798. Dzisiaj siedzibą wielkiego mistrza zakonu joannitów jest Pałac Maltański w Rzymie, a szpitalnicy prowadzą działalność dyplomatyczną i charytatywną, w tym przede wszystkim medyczną.
Nawiązania w kulturze.
W czasie oblężenia Malty osadzona jest fabuła powieści "Religia" Tima Willocksa.

</doc>
<doc id="335261" url="https://pl.wikipedia.org/wiki?curid=335261" title="Axel Springer">
Axel Springer

Axel Cäsar Springer (ur. 2 maja 1912 w Hamburgu, zm. 22 września 1985 w Berlinie) – niemiecki dziennikarz, założyciel wydawnictwa Axel Springer SE, urodzony w Hamburgu, gdzie jego ojciec pracował jako wydawca.
Życiorys.
Po ukończeniu gimnazjum Axel Springer uczył się w latach 1928–1932 w przedsiębiorstwie ojca zawodu zecera i drukarza. Następnie pracował jako wolontariusz w agencji informacyjnej Wolffsches Telegraphen Bureau oraz w redakcji gazety Bergedorfer Zeitung. Pod koniec 1932 roku dwudziestoletni Springer rozpoczął współpracę z gazetą Altonaer Nachrichten, której wydawcą był jego ojciec. Początkowo pracował jako dziennikarz sportowy i biznesowy. Dwa lata później został zastępcą redaktora naczelnego i redaktorem działu politycznego. Był współodpowiedzialny za propagandę antyżydowską. Później pracował w Hamburger Neueste Zeitung, w 1937 został zastępcą szefa redakcji, a po jej rozwiązaniu pracował od 1941 w rodzinnym wydawnictwie książkowym. 
W 1933 poślubił Martę Elsę Meyer, z którą miał córeczkę Barbarę. Zgodnie z Norymberskimi Ustawami Rasowymi żona została zaliczona do pół-żydówek i w 1938 doszło do rozwodu. Rok później poślubił Ernę Fridę Bertę Holm. W 1941 urodził mu się syn Axel Junior (pseudonim Sven Simon). Axel Springer był zwolniony ze służby wojskowej, był członkiem Narodowosocjalistycznego Korpusu Motorowego - podorganizacji NSDAP.
W roku 1945 Axel Springer otrzymał od władz brytyjskiej strefy okupacyjnej zgodę na działalność wydawniczą. Zgoda nie obejmowała jednak wydawania prasy, a jedynie książek. Pierwszą publikacją nowego wydawnictwa Hammerich &amp; Lesser był kalendarz "Refleksja. Odwieczne słowa ludzkości" w nakładzie 6000 sztuk. W kwietniu 1946 roku ukazała się broszura "Nordwestdeutsche Hefte" pod redakcją Axela Eggebrechta i Petera von Zahn. Jej nakład sięgał 100 000 egzemplarzy.
W 1947 założył w Hamburgu wydawnictwo Axel Springer GmbH oraz rozpoczął wydawania gazety wieczorowej „Hamburger Abendblatt”, później doszły do tego inne dzienniki i popularne magazyny, jak „Berliner Morgenpost”, „Die Welt”, magazyn z programem radiowym i telewizyjny „Hör zu”. W 1952 Springer zaczął wydawanie gazety bulwarowej „Bild-Zeitung” (obecnie „Bild”), która stała się popularną także wśród gospodyń domowych gazetą codzienną w Niemczech (nakład ponad 4 miliony egzemplarzy dziennie) i jednym z ważniejszych mediów wpływających na opinię publiczną.
Axel Springer Verlag jest dziś jednym z ważniejszych wydawców gazet w Niemczech z ponad 180 gazetami i magazynami. W 1999 roku obejmował 23,7% niemieckiego rynku.
Przez długi czas dziennikarze zatrudniani w koncernie Springera zobowiązywani byli podpisanym przez siebie dokumentem do tego że:
Szczególnie aktywnym był Springer w Berlinie Zachodnim, gdzie w 1966 wybudował 19-piętrowy biurowiec i drukarnię swojego wydawnictwa tuż przy murze berlińskim – były one dobrze widoczne z terenu NRD. W grudniu 2019 r. został oddany do użytku futurystyczny obiekt przy Schützenstraße 26, 10117 Berlin. 
Axel Springer był wraz z całym swoim koncernem wielokrotnie przedmiotem krytyki, a w NRD traktowany był jako symbol wroga. Do ważnych protestów przeciwko polityce medialnej Axel Springer Verlag doszło do podczas wystąpień studenckich w latach 1967–1968. 11 kwietnia 1968 postrzelony został jeden z przywódców studenckich Rudi Dutschke. Zamach ten kojarzono z inspiracją medialną Wydawnictwa Axel Springer. W protestach, które nastąpiły, podpalone zostały samochody dostawcze wydawnictwa. W 1974 koncern został poddany także krytyce w opowiadaniu "Utracona cześć Katarzyny Blum" Heinricha Bölla. Zarzuty dotyczyły stosowania plotki medialnej w celu zwiększenia nakładu, która niszczyć miała losy osób, których dotyczyła.
Springer zmarł w 1985 roku w Berlinie Zachodnim.

</doc>
<doc id="335263" url="https://pl.wikipedia.org/wiki?curid=335263" title="Monaster">
Monaster

Monaster albo monastyr (ze staroruskiego od gr. "monasterion") – tradycyjna nazwa klasztoru w Kościołach wschodnich.
Pierwotnie monaster oznaczał zespół oddzielnych pomieszczeń mieszkalnych mnichów objętych klauzurą, w późniejszym okresie termin ten nabrał znaczenia odpowiadającemu klasztorowi w chrześcijaństwie zachodnim.
Monastery często obok zasadniczej części obejmują także zabudowania gospodarcze wykorzystywane przez zakonników, a także pewne elementy architektoniczne związane z obronnością. Obronny charakter budynku wyraźnie widoczny jest zwłaszcza w architekturze rosyjskiej.
Duże monastery męskie, zwłaszcza te znaczące nazywane są ławrami, posiadają niekiedy charakter stauropigialny, co oznacza, iż podlegają bezpośrednio zwierzchnictwu patriarchy.
Monastery katolickie.
Pod wpływem inspiracji wschodniej powstały także monastery w łonie kościoła katolickiego.

</doc>
<doc id="335267" url="https://pl.wikipedia.org/wiki?curid=335267" title="John Turturro">
John Turturro

John Michael Turturro (ur. 28 lutego 1957 w Nowym Jorku) – amerykański aktor filmowy i teatralny, reżyser, scenarzysta i producent filmowy.
Życiorys.
Wczesne lata.
Urodził się w nowojorskim Brooklynie w rodzinie katolickiej jako syn Katherine Florence (z domu Incerella) i Nicholasa Turturro. Jego młodszy brat Nicholas Turturro (ur. 29 stycznia 1962) został także aktorem. Jego matka urodziła się w Stanach Zjednoczonych i była amatorską piosenkarką jazzową, która pracowała w stoczni morskiej podczas II wojny światowej. Jego ojciec był stolarzem i pracownikiem budowlanym. Jego dziadkowie ze strony matki pochodzili z Sycylii. Jego ojciec w wieku sześciu lat wyemigrował do Stanów Zjednoczonych z Giovinazzo we Włoszech, a później pracował jako cieśla i pracownik budowlany, zanim dołączył do United States Navy podczas wojny. Jako marynarz był z flotą D-Day wspierającą operacje desantowe wojsk alianckich w Normandii we Francji w 1944. Jest kuzynem Aidy Turturro.
W wieku sześciu lat, wraz z rodziną, przeprowadził się do dzielnicy Queens w Nowym Jorku. Fascynował się filmami od dzieciństwa. Ukończył studia na wydziale teatralnym State University of New York w New Paltz, a po ukończeniu college’u zdobył stypendium na studia w prestiżowej Yale School of Drama.
Kariera.
Po raz pierwszy zyskał uznanie w teatrze regionalnym i off-Broadwayu. W 1980 zadebiutował na kinowym ekranie jako statysta w dramacie biograficznym Martina Scorsese "Wściekły Byk" z Robertem De Niro. W 1983 zdobył Obie Award za główną rolę w spektaklu Johna Patricka Shanleya "Danny and the Deep Blue Sea" w Playwrights Conference przy Theatre Center Eugene O’Neilla. W 1984 zadebiutował na Broadwayu w przedstawieniu "Śmierć komiwojażera". Powrócił na plan filmowy w komedii romantycznej Garry’ego Marshalla "Chłopak z klubu Flamingo" ("The Flamingo Kid", 1984) z Mattem Dillonem, dreszczowcu sensacyjnym "Tępiciel 2" ("Exterminator 2", 1984) z udziałem Mario Van Peeblesa oraz komedii "Rozpaczliwie poszukując Susan" (1985) u boku Madonny i Rosanny Arquette. W dramacie sensacyjnym Williama Friedkina "Żyć i umrzeć w Los Angeles" (1985) zagrał znaczącą rolę drugoplanową jako poplecznik nikczemnego fałszerza (w tej roli Willem Dafoe). Był pisarzem w komedii Woody’ego Allena "Hannah i jej siostry" (1986). Ponownie spotkał się ze Scorsese na planie dramatu "Kolor pieniędzy" (1986) z Paulem Newmanem, Tomem Cruise i Mary Elizabeth Mastrantonio. 
Za drugoplanową rolę Heinza, który został zwolniony z więzienia po odbyciu kary za próbę gwałtu i wrócił do swojej starej dzielnicy, aby wznowić relacje z matką z demencją i „na nowo” stworzyć własną wersję relacji z ofiarą gwałtu (Jodie Foster) w dramacie kryminalnym Tony’ego Billa "Dzielnica pięciu narożników" ("Five Corners", 1987) zdobył nominację do Independent Spirit Awards. Jako Gaspare „Aspanu” Pisciotta był towarzyszem i pierwszym kuzynem sycylijskiego bandyty Salvatore Giuliano (Christopher Lambert) w dramacie gangsterskim Michaela Cimino "Sycylijczyk" (1987) wg powieści Maria Puzo. 
Stał się jednym z ulubionych aktorów Spike’a Lee, który zaangażował go do swoich produkcji takich jak "Rób, co należy" (1989) w roli Pino, arcydzieł "Czarny blues" (1990) jako Moe Flatbush, "Ślepy zaułek" ("Clockers", 1995), "Dziewczyna nr 6" (1996), "Gra o honor" (1998), "Mordercze lato" ("Summer of Sam", 1999), "Ona mnie nienawidzi" (2004) i "Cud w wiosce Santa Anna" (2008) jako detektyw Antonio „Tony” Ricci. Często grywał też u braci Coen w filmach: "Ścieżka strachu" (1990), czarnej komedii nagrodzonej Złotą Palmą na 44. MFF w Cannes - "Barton Fink" (1991) w roli tytułowej (Nagroda za pierwszoplanową rolę męską na Festiwalu Filmowym w Cannes i David di Donatello), "Big Lebowski" (1998) jako latynoski mistrz kręgli czy westernie "Bracie, gdzie jesteś?" (2000) u boku George’a Clooneya.
Wystąpił w popisowej roli prawnika-naciągacza w komedii Dennisa Dugana "Czacha dymi" (1992). Swój debiut reżyserski "Mac" (1992) poświęcił włoskiemu środowisku, film został nagrodzony Złotą Kamerą na 45. MFF w Cannes. W 1992 odebrał Tribute to Independent Vision Award – nagrodę specjalną na Sundance Film Festival. Za kreację teleturniejowego omnibusa Herba Stempela, a następnie informatora o nieuczciwej naturze branży w dramacie Roberta Redforda "Quiz Show" (1994) był nominowany do Złotego Globu dla najlepszego aktora drugoplanowego. W 2001 odebrał nagrodę za wkład w rozwój kina niezależnego - Independent Career Achievement Award wręczoną przez Video Software Dealers Association. Pojawiał się w komediach u boku Adama Sandlera - "Mr. Deeds – milioner z przypadku" (2002), "Dwóch gniewnych ludzi" (2003) i "Nie zadzieraj z fryzjerem" (2008). 
W 2004 otrzymał nagrodę Emmy za gościnny występ w roli Ambrose Monka, agorafobicznego starszego brata Adriana (Tony Shalhoub), w serialu USA Network "Detektyw Monk" (2004–2008). Za postać antagonisty w dreszczowcu Davida Koeppa "Sekretne okno" (2004) na podstawie opowiadania Stephena Kinga był nominowany do Saturna w kategorii najlepszy aktor drugoplanowy. Znalazł się w obsadzie dramatu sensacyjnego Roberta De Niro "Dobry agent" (2006) i dreszczowca Tony’ego Scotta "Metro strachu" (2009) z Denzelem Washingtonem i Johnem Travoltą. W superprodukcji Michaela Baya "Transformers" (2007) oraz sequelach ' (2009) i ' (2017) wcielił się w postać agenta Seymoura Simmonsa. W 2011 został uhonorowany nagrodą prezydenta festiwalu w Karlowych Warach.
W filmie akcji Matta Reevesa "Batman" (2022) został obsadzony w roli Carmine’a Falcone, jednego z najpotężniejszych szefów mafijnych w Gotham City i wroga Batmana (Robert Pattinson).

</doc>
<doc id="335268" url="https://pl.wikipedia.org/wiki?curid=335268" title="Coburg">
Coburg

Coburg – miasto na prawach powiatu w Niemczech, w kraju związkowym Bawaria, w rejencji Górna Frankonia, w regionie Oberfranken-West. Siedziba powiatu Coburg, chociaż do niego nie należy. Liczy 40 915 mieszkańców (2010).
Najbliżej położone duże miasta to: Norymberga (ok. 70 km na południe), Lipsk (ok. 150 km na północny wschód) i Frankfurt nad Menem (ok. 200 km na zachód). Coburg znajduje się w pobliżu granicy Bawarii z krajem związkowym Turyngia.
W mieście znajduje się stacja kolejowa Coburg.
Gospodarka.
W mieście rozwinął się przemysł maszynowy, elektrotechniczny, metalowy, ceramiczny, drzewny oraz odzieżowy.
Historia.
Herb Coburga ustanowiony został w 1493 na cześć św. Maurycego – patrona miasta.
Do 1918 był we władaniu ernestyńskiej linii rodu Wettynów. W latach 1596–1633 Coburg był stolicą Księstwa Saksonii-Coburg, następnie leżał w granicach Księstwa Saksonii-Eisenach i Księstwa Saksonii-Gotha. Od 1680 ponownie stolica Księstwa Saksonii-Coburg. Od 1764 stolica Księstwa Saksonii-Coburg-Saalfeld. W latach 1826–1918 jedna z dwóch stolic (obok Gothy) Księstwa Saksonia-Coburg-Gotha, które od 1871 było częścią zjednoczonych Niemiec. W Koburgu znajdowała się rezydencja wygnanego cara Bułgarii, Ferdynanda I (do jego śmierci w 1948), jak również ostatniego panującego księcia Saksonii-Coburg-Gothy, Karola Edwarda (do 1951). Po utworzeniu w 1920 kraju związkowego Turyngia, mieszkańcy Coburga opowiedzieli się za przynależnością do Bawarii. W efekcie w 1945 miasto znalazło się w amerykańskiej strefie okupacyjnej Niemiec i w przeciwieństwie do innych turyńskich miast uniknęło przyłączenia do NRD w 1949. Od 1949 leży w granicach Republiki Federalnej Niemiec.
Polacy w Coburgu.
W 1895 w Coburgu zmarł polski fabrykant Juliusz Heinzel. W 1945 kapelanem w obozie osób deportowanych w Coburgu był ks. Witold Kiedrowski. 6 sierpnia 1945 w koszarach w Coburgu została rozbrojona Brygada Świętokrzyska Narodowych Sił Zbrojnych. W październiku 1945 w Coburgu urodził się polski pisarz Józef Łoziński.

</doc>
<doc id="335269" url="https://pl.wikipedia.org/wiki?curid=335269" title="Benedykt z Pereum">
Benedykt z Pereum



</doc>
<doc id="335272" url="https://pl.wikipedia.org/wiki?curid=335272" title="Święty Izaak">
Święty Izaak



</doc>
<doc id="335274" url="https://pl.wikipedia.org/wiki?curid=335274" title="Aschaffenburg">
Aschaffenburg

Aschaffenburg (nazwa lokalna: "Aschebersch") – miasto będące siedzibą jednego z powiatów bawarskiego okręgu Dolna Frankonia. Obszar ten wchodzi także w skład regionu metropolitalnego Frankfurt/Ren-Men.
Z blisko 70 tys. mieszkańcami Aschaffenburg jest największym miastem bawarskiego odcinka Dolnego Menu, a drugim po Würzburgu najludniejszym ośrodkiem miejskim regionu Dolna Frankonia. Znajdują się tutaj siedziby urzędu powiatowego oraz uczelnia Hochschule Aschaffenburg.
Geografia.
Położenie geograficzne.
Aschaffenburg leży na zachodnim krańcu Spessartu i północno-zachodnim skraju, tzw. Mainviereck. Przez miasto przepływają rzeki Men i Aschaff. Aschaffenburski powiat grodzki od zachodu, północy i od wschodu otoczony jest ziemiami wchodzącymi w skład powiatu ziemskiego Aschaffenburg. Na południu miasto graniczy z powiatem Miltenberg. Z Aschaffenburgiem graniczą następujące gminy (wymienione zgodnie z ruchem wskazówek zegara, od północy zaczynając): Johannesberg, Glattbach, Goldbach, Hösbach, Haibach, Bessenbach, Sulzbach am Main, Niedernberg, Großostheim, Stockstadt am Main, Mainaschaff i Kleinostheim.
Geologia.
Tylko w nielicznych miejscach w Europie występuje awenturyn. Minerał ten jest wydobywany między innymi w okolicach Aschaffenburga i w Austrii (w pobliżu Mariazell w Styrii). Większe ilości tego bogactwa naturalnego występują jedynie w rejonie Uralu.
Części miasta i jego otoczenie.
Podział Aschaffenburga na części miasta ("Stadtteile") określono w dokumencie z 2010 roku. Na podstawie tzw. „Kleinräumige Gliederung 2010” zostały jasno określone ich nazwy, powierzchnie i zaludnienie. W roku wydania dokumentu Aschaffenburg zamieszkiwany był przez 68 722 mieszkańców. Miasto składało się z 10 części miasta:
Gospodarka.
W mieście rozwinął się przemysł odzieżowy, maszynowy, metalowy oraz papierniczy.
Nazwa.
Etymologia.
Często przyjmuje się błędnie, że nazwa miasta – „Aschaffenburg” pochodzi od imienia Askaniusz. Pierwotne określenie „Ascafaburc” bierze jednak swoje źródła w połączeniu słów „ascafa”, które oznacza rzekę Aschaff, ze staroniemieckiego określeniem „burch” (współczesne niemieckie: „Burg”), a zatem „gród”.
Nazwy miasta:
Historia.
Średniowiecze.
Aschaffenburg został założony w V wieku przez Alemanów, jednak pierwsze ślady osadnictwa ludzkiego na terenie miasta sięgają czasów epoki kamienia.
W 957 roku książę Rudolf Szwabski wzniósł tutaj świątynię – „poprzedniczkę” dzisiejszej kolegiaty Świętych Piotra i Aleksandra. W 982 roku miasto przeszło z rąk Ottona Bawarskiego w posiadanie Ottona II, a następnie na własność kapituły w Moguncji, która ulokowała w nim swój zarząd.
Od X wieku do 1803 roku Aschaffenburg należał do Elektoratu Moguncji i stanowił drugą siedzibę tamtejszych arcybiskupów, a całe jego terytorium było administrowane przez kapitułę moguncką. W okresie średniowiecza i renesansu ziemie te uległy silnej fragmentaryzacji, jednakże większa część tzw. bawarskiego Dolnego Menu (z Aschaffenburgiem w jego centrum) pozostała niepodzielna. Z tego też powodu miasto było znaczącym ośrodkiem administracyjnym, tym bardziej iż rezydowali w nim często arcybiskupi-elektorzy Rzeszy Niemieckiej Moguncji.
W 975 roku rozpoczęła się budowa kolegiaty Świętych Piotra i Aleksandra. W roku 989 arcybiskup moguncki – Willigis zlecił zbudowanie w mieście drewnianego mostu łączącego oba brzegi Menu. Około roku 1122 arcybiskup Adalbert von Saarbrücken otoczył osadę murami. W 1144 roku miasto zyskało przywilej targowy, a w 1161 – prawa miejskie. W 1346 wzniesiono mury miejskie wokół podgrodzia oraz kościoła św. Agaty. W tym samym roku arcybiskup Henryk z Virneburg nadal ponownie Aschaffenburgowi prawa miejskie.
Czasy nowożytne.
Moguncki arcybiskup i elektor Rzeszy Niemieckiej Albrecht Hohenzollern rezydował początkowo w Halle an der Saale, gdzie zgromadził wielkie zbiory sztuki, w tym wiele dzieł Lucasa Cranacha Starszego. W wyniku wydarzeń związanych z reformacją w 1541 roku ratował się on ucieczką z Halle do Aschaffenburga, który następnie obrał sobie za swoją nową rezydencję. Albrecht von Brandenburg przywiózł ze sobą wiele ze zgromadzonych przez siebie dzieł sztuki. W ten sposób znalazły się w Aschaffenburgu liczne obrazy Cranacha. W zbiorach tych były również obiekty sakralne, takie jak: księga-kalendarz zawierająca przegródki z relikwiami świętych na każdy dzień roku. Jest on do dziś wystawiany w Muzeum Kościelnym Miasta Aschaffenburg. Od momentu przybycia elektor von Brandenburg nad Men prowadzona była pomiędzy nim a Marcinem Lutrem słynna wymiana listów dotyczących kwestii odpuszczenia grzechów i zbawienia duszy.
W 1516 roku kolegiata Świętych Piotra i Aleksandra zleciła Matthiasowi Grünewaldowi wykonanie malowideł ołtarza. W wyniku tzw. wojen margrabiów aschaffenburski zamek uległ zniszczeniu w 1552 roku. Dopiero Johann von Kronenberg w 1605 roku zlecił jego odbudowę, która została pomyślnie zakończona w 1619 roku. Na pamiątkę jego fundatora zaczęto go nazywać Johannisburgiem. W latach 1631–1634 Aschaffenburg stanowił część państwa szwedzkiego z centrum administracyjnym w Moguncji.
Po opanowaniu Moguncji przez Francuzów w 1798 roku, Aschaffenburg stał się główną siedzibą mogunckich arcybiskupów-elektorów. W 1803 roku Karl Theodor von Dalberg (ostatni moguncki arcybiskup i elektor Rzeszy Niemieckiej, jak i zarazem jej skarbnik) utworzył Księstwo Aschaffenburga. Przez siedem lat miasto pełniło funkcję stolicy państwa. W okresie 1810-1813 Aschaffenburg był siedzibą najwyższych władz Wielkiego Księstwa Frankfurtu, w które to przeistoczyło się wcześniejsze Księstwo Aschaffenburga. Pod koniec tzw. Befreiungskriege, po kongresie wiedeńskim w 1814 roku, obszar ten razem z terytorium Wielkiego Księstwa Würzburga przeszedł pod zwierzchnictwo Bawarii. Od tego czasu ziemie te pozostają w jej granicach. W latach 1835–1865 burmistrzem miasta był Adalbert von Herrlein. W czasie sprawowania przez niego urzędu doszło do znacznego powiększenia się liczby mieszkańców miasta. W latach 1840–1848 król bawarski Ludwik I zlecił wybudowanie w mieście Pompejanum. W czasie wojny prusko-austriackiej w okolicach Aschaffenburga miało miejsce jedno ze starć wrogich sobie armii (14.06.1866).
Już na przełomie XIII/XIV wieku rodziny żydowskie zamieszkiwały miasto. Zmarłych przedstawicieli gminy starozakonnej chowano na tzw. starym cmentarzu żydowskim nieopodal Aschaffenburga (dzisiejsza dzielnica Schweinheim). W roku 1890 w granicach miasta (na starym cmentarzu miejskim) powstał nowy cmentarz żydowski, na którym znajduje się dziś między innymi tablica upamiętniająca siedmiu członków gminy, którzy zginęli podczas ucieczki z transportu do niemieckiego obozu w 1942 roku. Świadectwami dawnego życia wyznawców judaizmu w mieście są budynki dawnej szkoły religijnej i dom rabina przy Wolfsthalplatz. Znajdowała się tu dawniej również synagoga (data powstania – rok 1893). Dom modlitw został zniszczony przez oddziały SA w trakcie wydarzeń z listopada 1938 roku. W pomieszczeniach zachowanego domu rabina władze miejskie Aschaffenburga w 1984 roku utworzyły Muzeum Historii i Kultury Żydowskiej. W ramach stałej wystawy prezentowane są materiały związane z wypędzeniem i zagładą Żydów. Na placu, nazwanym na cześć starozakonnego bankiera Wolfsthala, znajduje się tablica upamiętniająca przepędzenie i mord około 300 żydowskich mieszkańców Aschaffenburga.
Podczas drugiej wojny światowej, a dokładnie w 1945 roku, miasto zostało uznane przez nazistów za twierdzę, która powinna zostać utrzymana za wszelką cenę. Skutkiem czego Aschaffenburg oraz miejscowości położone w jego pobliżu zostały w znacznej mierze zniszczone w następstwie nalotów bombowych oraz ostrzału artyleryjskiego wojsk amerykańskich. Wielu mieszkańców straciło wtedy życie. Pierwszą zdobytą przez aliantów częścią miasta były okolice mostu kolejowego w Schweinheim, a dopiero po kilku dniach walk oddziały wojskowe dotarły do śródmieścia. Podczas zdobywania Aschaffenburga zniszczeniu lub uszkodzeniu uległy liczne budynki, między innymi zamek Johannisburg i Pompejanum. W 1954 roku zamek został odbudowany. Prace nad Pompejanum trwały w latach 1984–1994. Obecnie wspomniane dwa budynki stanowią punkty rozpoznawcze Aschaffenburga.
Po zakończeniu wojny Aschaffenburg znajdował się w amerykańskiej strefie okupacyjnej. Powstał tutaj obóz Displaced Persons (DP). Umieszczono w nim większość z dawnych niemieckich więźniów i pracowników przymusowych z pobliskich terenów. Wielu z nich pochodziło z Polski oraz Ukrainy. Z inicjatywy nowych władz administracyjnych czasem rozpoczęto odbudowę miasta. W lecie 1958 roku został oddany do użytku węzeł komunikacyjny (autostrada A3) Aschaffenburg-Centrum. W tym samym roku kolegiata Świętych Piotra i Aleksandra otrzymała papieski tytuł bazyliki mniejszej. W roku 1978 Guido Knopp zapoczątkował cykl spotkań dotyczących historii i jej znaczenia. Odbywały się one do 2008 roku pod nazwą Aschaffenburger Gespräche ("Rozmowy aschaffenburskie") oraz stanowiły istotny element niemieckiego dyskursu na temat przeszłości kraju i narodu niemieckiego.
W latach 1990–1992 zostały zamknięte w mieście bazy wojsk amerykańskich: Taylor Barracks (dawny Urząd Zaopatrzenia Dworu, Goldbacher Straße), Aschaffenburg Army Airfield (dawne lotnisko wojskowe, Mainwiesenweg), Fiori Barracks (dawne koszary, Christian-Schad-Straße), Graves Barracks (dawne koszary Bois Brule, Bayreuther Straße), koszary Jaeger (dawne koszary Jäger, dziś Hochschule Aschaffenburg), koszary Ready (dawne koszary artyleryjskie, Josef-Dinges-Strasße), koszary Smith (dawne koszary Lagarde, Am Funkhaus). W 2007 roku wojskowe obszary ćwiczeniowe w dzielnicy Schweinheim i Gailbach zostały zwrócone ich dawnym właścicielom.
Szkołę wyższą Fachhochschule Würzburg-Schweinfurt otwarto w 1995 roku, a za jej siedzibę obrano dawne koszary "Jäger". Z niej wyodrębniła się z czasem Hochschule Aschaffenburg.
Rozszerzanie się granic miasta.
Do miasta Aschaffenburg zostały przyłączone następujące miejscowości:
Zmiany zaludnienia na przestrzeni wieków.
Od średniowiecza do czasów nowożytnych liczba mieszkańców Aschaffenburga rosła powoli, aby następnie w wyniku klęsk głodu, wojen lub epidemii znowu się zmniejszyć. Tak właśnie działo się, między innymi, po wojnie trzydziestoletniej (1618-1648) oraz po wybuchu epidemii dżumy w 1635 roku.
Wedle szacunków mogunckiej General Custine z roku 1792 miasto zamieszkiwało ponad 3000 ludzi. W okresie francuskiej okupacji lewego brzegu Renu duża część dworu elektora Moguncji przeniosła się do Aschaffenburga. Liczba mieszkańców podniosła się wtedy do około 6600 (1812 rok). Zaludnienie miasta wzrosło także w okresie uprzemysłowienia. W 1900 roku mieszkało tu ludzi.
Widoczne zmiany w zaludnieniu miasta widoczne są w okresie drugiej wojny światowej. W wyniku dwudziestu alianckich nalotów bombowych na miasto pomiędzy wrześniem 1940 i marcem 1945 ogromna część Aschaffenburga legła w gruzach. Podczas najcięższego bombardowania z 21 listopada 1944 śmierć poniosły 344 osoby. W wyniku ewakuacji, wypędzenia lub ataków bombowych miasto straciło jedną trzecią swych mieszkańców – 14 518 ludzi. Poziom zaludnienia spadł w wyniku tego z (rok 1939) do (grudzień 1945 roku). W 1950 roku liczba ludności Aschaffenburga osiągnęła stan przedwojenny. Pod koniec grudnia 2006 miasto zamieszkiwało, według oficjalnych danych, 69 863 ludzi, co stanowiło także najwyższy wskaźnik zaludnienia w jego historii. Wedle spisu powszechnego „Zensus 2011” z dnia 31.12.2011 mieszkało tu ludzi.
Symbole miasta.
Herb.
Na srebrnym tle czerwony zamek w wieżami bocznymi zwieńczonymi niebieskimi dachami. W bramie o kształcie liścia koniczyny zasiada biskup (lub św. Marcin), który swoją prawą ręką błogosławi, natomiast w lewej ręce trzyma złoty pastorał. Jest on ubrany w srebrne pallium i niebieską mitrę.
Znaczenie.
Błogosławiący św. Marcin, patron arcybiskupstwa mogunckiego, jak i pallium, które stanowi nierozłączny element stroju biskupiego, symbolizują wielowiekową przynależność miasta do Arcybiskupstwa Moguncji.
Historia herbu.
Pierwsze przedstawienie herbu miejskiego, jako pieczęci z wosku, pochodzi z roku 1236. Przestał on być używany po wojnach chłopskich (1526 rok), kiedy to miasto zostało odebrane arcybiskupowi mogunckiemu Albrechtowi von Mainz. Dopiero król Ludwik I Bawarski zadecydował o ponownym nadaniu miastu jego starego herbu (1.04.1836 roku), na podstawie którego w późniejszych czasach dobrano kolory flagi miejskiej – zieleń, czerwień i biel.
Kultura.
Zabytki.
Zabytkowa zabudowa miasta zachowała się na przedmieściach oraz w kilku miejscach aschaffenburskiej starówki. Większość oryginalnej zabudowy dawnego centrum znajduje się pomiędzy zamkiem i Stiftsmuseum der Stadt Aschaffenburg (pol. Muzeum Kościelne). Zaliczają się do niej głównie dawne mieszczańskie domy o konstrukcji szachulcowej. Napotkać można tutaj także liczne obiekty o cechach budowli doby baroku, gotyku, historyzmu, klasycyzmu i renesansu. Znajdują się przy Dalbergstraße, Metzgerstraße, Pfaffengasse, Sackgasse, Schlossgasse, Stiftsgasse oraz Webergasse. Warte uwagi są także pozostałości umocnień miejskich – wieże: Herstalltor, Schenkentor oraz fragmenty murów miejskich przy Brennofengasse, Suicardurstraße Schlossberg, Schlossgarten oraz Parku Schöntal.
Wiele przedwojennych obiektów w nienaruszonym stanie znajduje się na przedmieściach miasta, np. Gentilburg i secesyjne wille na Friedrichstraße, Weißenburgerstraße oraz Gruenerwaldstraße.
Wśród odbudowanych obiektów zniszczonych w czasie II wojny światowej należy wymienić: dwór Schönborn (niem. "Schönborner Hof"), klasztor Kapucynów (niem. "Kapuzinerkloster"), kościół Jezuitów (niem. "Jesuitenkirche"), kościół Matki Boskiej (niem. "Muttergottespfarrkirche"), tzw. „Lwia Apteka” (niem. "Löwenapotheke"), Pompejanum, Stiftskirche, teatr miejski oraz zamek.
Sport.
W mieście rozgrywany jest kobiecy turniej tenisowy, pod nazwą "Schönbusch Open powered by Brandt &amp; Partner", zaliczany do rozgrywek rangi ITF, z pulą nagród 25 000 $.
Istnieje tutaj także klub piłki nożnej, Viktoria Aschaffenburg, założony w 1901 roku.

</doc>
<doc id="335275" url="https://pl.wikipedia.org/wiki?curid=335275" title="Magistrat">
Magistrat

Magistrat – zarząd miasta, urząd municypalny.
Jest to władza wykonawcza, rządząca miastem w granicach przyznanego mu samorządu. Różni się od rady miejskiej, która jest ciałem obradującym i kontrolującym.
Potoczne określenie organu wykonawczego samorządu terytorialnego w miastach.
W innych znaczeniach magistrat jest albo określeniem budynku, w którym siedzibę mają władze miasta (niekiedy dla odróżnienia od historycznego lub zabytkowego ratusza), albo całego urzędu miasta (zarządu miejskiego wraz z aparatem urzędniczym).
W Polsce.
Magistrat był w Polsce nazwą oficjalną do 1933, kiedy ustawa scaleniowa (o częściowej zmianie ustroju samorządu terytorialnego) przemianowała magistraty na zarządy miejskie. Mimo to była używana w języku potocznym do 1950 (do czasu likwidacji samorządu) i jest ponownie od 1990 (po jego restytucji), także w dokumentach urzędowych (m.in. przez Urząd Miasta Krakowa).

</doc>
<doc id="335277" url="https://pl.wikipedia.org/wiki?curid=335277" title="Order św. Jana z Jerozolimy - Ortodoksyjnego Zakonu Szpitalników św. Jana z Jerozolimy i Cypru">
Order św. Jana z Jerozolimy - Ortodoksyjnego Zakonu Szpitalników św. Jana z Jerozolimy i Cypru



</doc>
<doc id="335279" url="https://pl.wikipedia.org/wiki?curid=335279" title="Ansbach">
Ansbach

Ansbach (do XVIII wieku "Onolzbach") – miasto na prawach powiatu w Niemczech, w kraju związkowym Bawaria, siedziba rejencji Środkowa Frankonia, regionu Westmittelfranken oraz powiatu Ansbach, chociaż do niego nie należy. Liczy 40.296 mieszkańców (31 grudnia 2010 r.). Najbliżej położone duże miasta: Norymberga ok. 50 km na wschód, Stuttgart ok. 100 km na południowy zachód i Monachium ok. 100 km na południowy wschód. W mieście znajduje się stacja kolejowa Ansbach.
W mieście rozwinął się przemysł elektrotechniczny, precyzyjny, maszynowy oraz spożywczy.
Historia.
W 748 na miejscu obecnego miasta powstał klasztor benedyktynów, wokół którego w ciągu następnych stuleci urosło miasto. Pierwsza pisemna wzmianka o nim pochodzi z 1221. Od 1331 miasto znajdowało się pod panowaniem Hohenzollernów frankońskich, którzy w 1415 r. zostali także margrabiami i elektorami Brandenburgii. Odtąd Ansbach, nadal będąc formalno-prawnie księstwem, miało władców noszących tytuł margrabiów. W 1486 zostało stolicą oddzielnego księstwa Ansbach, rządzonego przez boczne linie Hohenzollernów – do 1603 potomków Fryderyka I Starszego (zm. 1536), a następnie potomków Joachima Ernesta (zm. 1625), młodszego syna elektora Jana Jerzego. W 1791 księstwo zostało przyłączone do Prus, zaś w 1806 przeszło pod panowanie bawarskie. Dawna nazwa miasta to "Onolzbach".
17 maja 1490 w Ansbachu urodził się Albrecht Hohenzollern, wielki mistrz zakonu krzyżackiego oraz pierwszy książę pruski, który po sekularyzacji państwa zakonnego objął w dziedziczne panowanie Prusy Książęce (tzw. hołd pruski 1525).
W 1833 w Ansbachu został zamordowany Kaspar Hauser, którego grób znajduje się na miejscowym cmentarzu, a w centrum miasta jest jego pomnik.

</doc>
<doc id="335281" url="https://pl.wikipedia.org/wiki?curid=335281" title="Ortodoksyjny Zakon Szpitalników św. Jana z Jerozolimy (Cypr)">
Ortodoksyjny Zakon Szpitalników św. Jana z Jerozolimy (Cypr)

Ortodoksyjny Zakon Szpitalników św. Jana z Jerozolimy i Cypru lub Prawosławny Zakon Szpitalników św. Jana z Jerozolimy i Cypru – zakon rycerski szpitalników utworzony w 1972 przez Makariosa III, prezydenta i zarazem arcybiskupa-etnarchę Cypru, jako prawosławne zgromadzenie pod państwowym protektoratem Republiki Cypru i kościelnym protektoratem Metropolity Cypru.
Monastyr Świętego Barnaby koło Famugusty wyznaczono na główną siedzibę zakonu, ale w roku 1974 znalazł się on na terytorium okupowanym przez wojska tureckie. Po śmierci Makariosa III w 1977 nowym wielkim mistrzem został jego następca abp Chryzostom I, tymczasowym protektorem nowy prezydent Spiros Kiprianu, a administratorem zakonu baron Sergiusz von Bennigsen mieszkający w Londynie. 
W latach 1988–1989 . Zmieniono statuty oraz regulaminy i samozwańczo nadają jego insygnia orderowe (te nadane do zamiany statutów mają status legalnych i uznanych międzynarodowo). 

</doc>
<doc id="335285" url="https://pl.wikipedia.org/wiki?curid=335285" title="Commodore Plus/4">
Commodore Plus/4

Commodore Plus/4 – komputer domowy wyprodukowany przez amerykańską firmę Commodore w 1984 roku, kompatybilny z komputerami Commodore 16 i Commodore 116. Został zaprezentowany podczas targów CES w styczniu 1984, jako Commodore 264. Firma Commodore planowała wyposażanie komputera w różne odmiany pamięci ROM, zależnie od oczekiwań użytkowników, z możliwością wyboru modułu pamięci stałej w momencie zakupu komputera. Plan został jednak zatrzymany w pół roku po premierze urządzenia. Podobnie zaniechano przedstawienia modelu 364, który miał być wyposażony w syntezator mowy oraz odrębną klawiaturę numeryczną.
Opis.
Nazwa "Plus/4" oznacza cztery aplikacje autorstwa International Tri Micro, umieszczone w pamięci ROM: (procesor tekstu, arkusz kalkulacyjny, baza danych i program graficzny; możliwe było tworzenie dokumentów zawierających elementy pochodzące z więcej niż jednej zainstalowanej aplikacji) – komputer miał być urządzeniem przeznaczonym do biznesu. W odróżnieniu od Commodore 16 i Commodore 116 Plus/4 posiadał 64 KB RAM-u. Miał także możliwość podłączenia dedykowanej dla niego stacji dyskietek Commodore 1551. Podłączana ona była przez port równoległy i działała od trzech do pięciu razy szybciej niż stosowana z innymi komputerami Commodore stacja Commodore 1541. Komputer ten wyposażony był w dwukanałowy generator dźwięku oraz układ wyświetlania obrazu zintegrowany w jednej kości MOS 8360R2 „TED”. Jakość dźwięku zdecydowanie ustępowała C64, natomiast paleta kolorów została rozszerzona do 128 kolorów (C64 dysponował paletą 16 barw). Dokładnie było to 16 kolorów oraz 8 poziomów luminancji dla każdego z nich. Ponieważ jednak czarny kolor nie zmieniał swojej jasności, możliwe było uzyskanie tylko 121 kolorów (15 kolorów × 8 poziomów luminancji + czarny).
Komputer wyposażony był w znacznie bardziej rozbudowaną wersję języka BASIC 3.5. Dzięki niemu oraz zmianie adresowania pamięci, użytkownik w BASIC-u miał do dyspozycji 59 KB pamięci RAM. Było to dużym skokiem w porównaniu do 38 KB RAM-u, dostępnej w C64. Podstawowymi wadami komputera "Plus/4" była niekompatybilność z C64 (m.in. układ graficzny TED nie obsługiwał sprite’ów) oraz małe możliwości dźwiękowe. Dodatkowo model ten nie posiadał standardowego portu dżojstika oraz portu magnetofonowego (możliwe było podłączenie ich przez specjalne adaptery). Sprawiło to, że rynek nie przyjął dobrze tych komputerów, w następstwie czego powstał model C128, w którym zastosowano architekturę dwuprocesorową, by zachować pełną zgodność z modelem C64.

</doc>
<doc id="335288" url="https://pl.wikipedia.org/wiki?curid=335288" title="Amberg">
Amberg

Amberg − miasto na prawach powiatu w Niemczech, w kraju związkowym Bawaria, we wschodniej części rejencji Górny Palatynat, w regionie Oberpfalz-Nord. Siedziba powiatu Amberg-Sulzbach, chociaż do niego nie należy. Leży nad rzeką Vils. Najbliżej położone duże miasta: Norymberga ok. 50 km na zachód, Monachium ok. 150 km na południowy zachód i Praga ok. 230 km na wschód. Nie zostało zburzone podczas II wojny światowej. Kilku tutejszych Żydów Niemcy wywieźli do getta w Piaskach, a następnie do obozu zagłady w Bełżcu. Po powstaniu warszawskim wywieziono tam dużą grupę rannych akowców i dzieci-sieroty ze zburzonej Warszawy. Przez miasto przebiega trasa rowerowa pięciu rzek.
Współpraca.
Miejscowości partnerskie:

</doc>
<doc id="335289" url="https://pl.wikipedia.org/wiki?curid=335289" title="Aksjomat wyróżniania">
Aksjomat wyróżniania



</doc>
<doc id="335293" url="https://pl.wikipedia.org/wiki?curid=335293" title="Wiaczesław Kotionoczkin">
Wiaczesław Kotionoczkin

Wiaczesław Michajłowicz Kotionoczkin (ros. Вячеслав Михайлович Котёночкин; ur. 20 czerwca 1927 w Moskwie, zm. 20 listopada 2000 tamże) – rosyjski reżyser, rysownik oraz animator, Ludowy Artysta RFSRR (1987). Twórca serii kreskówek „Wilk i Zając”.
Jego synem jest Aleksiej Kotionoczkin, który w 2005 roku rozpoczął dalszą produkcję odcinków.
Życiorys.
Wiaczesław Michajłowicz Kotionoczkin urodził się 20 czerwca 1927 roku w Moskwie. W czasie II wojny światowej uczył się w szkole dla artylerzystów. Pojawił się w Sojuzmultfilmie w 1946 roku, gdzie był reżyserem i animatorem. Najpierw był inscenizatorem.
Dużą popularność przyniósł mu film nakręcony w 1965 roku – Żaba wędrowniczka (ros. Лягушка путешественница, wym. ljaguszka putieszestwiennica) – ale największą sławę przyniosło mu "Nu, pogodi!" („Wilk i Zając”).
W 1985 otrzymał Order Uśmiechu, odznaczenie z którego był najbardziej dumny. W 1988 otrzymał Nagrodę Państwową ZSRR.
W 1999 ukazała się książka "Ну, Котёночкин, погоди!" („Nu, Kotionoczkin, pogodi!”), która zawierała wspomnienia Wiaczesława.
Zmarł po ciężkiej chorobie 20 listopada 2000 roku w Moskwie. Został pochowany na Cmentarzu Wagańkowskim.

</doc>
<doc id="335294" url="https://pl.wikipedia.org/wiki?curid=335294" title="Sumatra Północna">
Sumatra Północna

Sumatra Północna () – prowincja w Indonezji w północnej części Sumatry. Obejmuje również wyspę Nias i wyspy Batu leżące na Oceanie Indyjskim. Powierzchnia 70 787 km²; 12,4 mln mieszkańców (2005); stolica Medan.
Większą część powierzchni zajmują góry Barisan (Sinabung 2460 m n.p.m.) z licznymi wulkanami i jeziorem Toba. Bliżej wybrzeży nizinne tereny w dużym stopniu pokryte bagnami.
Ludność prowincji tworzą Malajowie wyznający islam, Batakowie będący w większości chrześcijanami (gł. protestantami) oraz przybysze z Jawy, Chin, Indii. Główne miasta: Medan, Binjai, Pematang Siantar, Tebing Tinggi. 
Gospodarka: rolnictwo i przetwórstwo płodów rolnych (olej palmowy, tytoń, kawa, kauczuk); eksploatacja lasów; wydobycie ropy naftowej i gazu ziemnego; rybołówstwo; przemysł gł. spożywczy, drzewny, petrochemiczny.

</doc>
<doc id="335296" url="https://pl.wikipedia.org/wiki?curid=335296" title="Kościół Najświętszego Serca Jezusowego i Matki Boskiej Pocieszenia w Poznaniu">
Kościół Najświętszego Serca Jezusowego i Matki Boskiej Pocieszenia w Poznaniu

Kościół Najświętszego Serca Jezusowego i Matki Boskiej Pocieszenia. Sanktuarium Matki Bożej Różańcowej przy ul. Szewskiej 18 w Poznaniu – najstarszy, do dziś istniejący, kościół lewobrzeżnego miasta. Kościół wchodzi w skład zabytków i atrakcji trasy turystycznej Traktu Królewsko-Cesarskiego. Od 2018 r. wielkopostny kościół stacyjny.
Historia.
Jego historia sięga 1244 roku, gdy książę Przemysł I przeniósł dominikanów ze Śródki, gdzie osiedlili się w 1231 na teren dawnej osady św. Gotarda. Budowę zakończono około 1253. Była to wówczas wczesnogotycka, dwunawowa świątynia z wydłużonym prezbiterium. Jej mury przetrwały niemal w niezmienionym kształcie do dziś jako korpus kościoła. Około roku 1500 po stronie północnej dobudowano w stylu późnogotyckim kaplicę Matki Bożej Różańcowej. W kwietniu 1698 kościół zalała powódź, która podmyła filary. Zawaliło się wówczas sklepienie. Odbudowa, którą kierował Jan Catenazzi trwała od 1700 do 1724 roku. Nieco później od strony zachodniej dobudowano barokową wieżę. W 1803, podczas pożaru miasta, zawala się sklepienie prezbiterium, które podczas remontu zakończonego w 1814, zostało zastąpione pseudosklepieniem drewnianym, zaś do fasady od strony zachodniej dodano nowy szczyt. W 1920 kościół przekazano jezuitom. W 1922 podczas renowacji odkryto wczesnogotycki portal datowany na około 1250 rok. Odkrycia dokonał architekt Stefan Cybichowski. W 1938 przez pewien czas w kościele znajdowały się relikwie Andrzeja Boboli, które po jego kanonizacji przenoszono z Rzymu do Warszawy. Podczas II wojny światowej kościół pełnił funkcję magazynu. W 1963 wyremontowano wnętrze, zaś w latach 1970–1971 odkuto zewnętrzne tynki odsłaniając średniowieczne mury i okna.
Opis.
Na zachodniej elewacji znajduje się cenny wczesnogotycki portal, z około 1250. Jest on prawdopodobnie wzorowany na portalu z kościoła św. Jakuba w Sandomierzu. Prosty, o zwężającym się w głąb wejściu portal tworzą lekkie, uformowane z ceglanych kształtek trzy pary kolumienek o kamiennych bazach i kapitelach na których wspiera się ostrołukowa archiwolta z kształtek pokrytych delikatnym ornamentem.
Jednonawowe wnętrze przykrywa sklepienie żaglaste, proste wnętrze urozmaicają zdwojone pilastry oraz wielokrotnie łamane gzymsy. Na pierwszym filarze po prawej i sklepieniu w jego pobliżu spod białej farby wyłaniają się odkryte przez konserwatorów XVIII-wieczne freski. Z prezbiterium pochodzi znajdujący się obecnie w Muzeum Historii Miasta Poznania w ratuszu zwornik sklepienny z połowy XIII wieku, który przedstawia głowę mężczyzny, prawdopodobnie portret Przemysła I.
Wśród wyposażenia najstarsza jest wykonana w piaskowcu, późnogotycka chrzcielnica z początku XVI wieku, na której znajduje się scena ukrzyżowania, oraz dwa gmerki, należące najprawdopodobniej do kamieniarzy, którzy ją wykonali. W prezbiterium znajdują się wykonane w latach 1620-1630 późnorenesansowe zaplecki stall, które pokrywają płaskorzeźby przedstawiające żywoty patronów zakonu dominikanów – na ścianie północnej – św. Jacka, zaś na ścianie południowej św. Dominika. W nawie znajduje się późnobarokowa ambona wykonana w 1715 roku przez Franciszka Antoniego Brumbachera.
Po stronie północnej przylega do nawy późnogotycka kaplica Sanktuarium Matki Boskiej Różańcowej wykonana w początku XVI wieku o przyporach wciągniętych wewnątrz konstrukcji, a nakryta sklepieniem gwiaździstym. Wystrój kaplicy jest neogotycki, z ciekawą polichromią. W ołtarzu znajduje się uznawany za cudowny obraz Matki Bożej Różańcowej, ukoronowany w 1968 roku. Przy wejściu do kaplicy znajduje się płyta poświęcona dominikańskiemu przeorowi Łukaszowi z Szamotuł oraz jego matce, oraz resztki epitafium z widocznym herbem Nałęcz.
Po stronie południowej znajduje się wnęka, w której widnieje płyta nagrobna kasztelana lwowskiego Feliksa Paniewskiego (zm. 1488) wykonana w zakładzie Vischerów w Norymberdze.
W prezbiterium znajduje się neogotycki ołtarz główny.
Klasztor.
Pomiędzy kaplicą Matki Boskiej a korpusem świątyni do kościoła przylegają dwa skrzydła podominikańskich zabudowań klasztornych. Ich fasady pochodzą z pierwszej połowy XVII wieku, jednak w ich wnętrzu znajdują się gotyckie krużganki z XV wieku przykryte sklepieniem gwiaździstym. Z pomieszczeń do naszych czasów dotrwała dawna biblioteka klasztorna oraz kaplica św. Jacka, ta ostatnia jednak po pożarze w 1803 zatraciła swoje cechy architektoniczne i obecnie w prostej sali, do których prowadzi niewielki przedsionek z olbrzymimi tralkami, mieści się galeria sztuki "U Jezuitów".
Pozostałe dwa skrzydła dawniej czworobocznego kompleksu zostały rozebrane przez władze pruskie, a na ich miejscu wzniesiono arsenał. Z arsenału do naszych czasów dotrwał jedynie niewielki budynek od ul. Stawnej, zaś na obecnie pustym placu od ul. Garbary można oglądać odkryte podczas prac archeologicznych gotyckie fundamenty klasztoru.

</doc>
<doc id="335297" url="https://pl.wikipedia.org/wiki?curid=335297" title="Hof (Bawaria)">
Hof (Bawaria)

Hof () – miasto na prawach powiatu w Niemczech, w kraju związkowym Bawaria, w rejencji Górna Frankonia, siedziba regionu Oberfranken-Ost oraz powiatu Hof, chociaż do niego nie należy. Leży nad Soławą. Liczy 47 296 mieszkańców (2018). Najbliżej położone duże miasta: Norymberga ok. 150 km na południowy zachód, Lipsk ok. 150 km na północny wschód i Praga ok. 250 km na wschód. Hof leży przy granicy z krajem związkowym Saksonia.
W mieście znajduje się dworzec kolejowy Hof Hauptbahnhof i mała stacja Hof-Neuhof.
Historia.
Od VI wieku obszar osadnictwa słowiańskiego. Najstarsza wzmianka o miejscowości pod nazwą "Rekkenze" pochodzi z 1214 roku. W średniowieczu przebiegała tędy trasa "Via Imperii" łącząca Szczecin i Rzym. W XIII wieku Hof znalazło się w granicach Vogtlandu, który w 1327 został protektoratem Królestwa Czech. W 1299 większość miasta spłonęła. W 1373 Hof zostało zakupione przez burgrabiego Norymbergi Fryderyka V. Po krótkim okresie przynależności do Burgrabstwa Norymbergi w 1398 znalazło się pod panowaniem Księstwa Kulmbach, przekształconego w 1604 w Księstwo Bayreuth. W 1430 miasto najechali husyci. W 1625 pożar strawił ponad 100 domów. Podczas wojny trzydziestoletniej w 1633 miasto zostało splądrowane przez oddziały duńskiego wodza Heinricha Holka. W 1683 przez Hof poprowadzono trakt pocztowy łączący Lipsk i Norymbergę. W 1743 spłonął zamek w Hof. W 1791 Hof znalazło się we władaniu pruskim, a w 1805 francuskim. W 1810 cesarz Napoleon Bonaparte sprzedał miasto Królestwu Bawarii. Od 1871 w granicach Niemiec. Nie zostało zburzone podczas II wojny światowej.
Współpraca.
Miejscowości partnerskie:

</doc>
<doc id="335299" url="https://pl.wikipedia.org/wiki?curid=335299" title="Stadion GKS Katowice">
Stadion GKS Katowice

Stadion GKS Katowice – stadion położony na terenie Parku Śląskiego (administracyjnie już w granicach Chorzowa), na którym swoje mecze rozgrywa drużyna GKS Katowice. W przeszłości należał do najnowocześniejszych obiektów sportowych w Polsce. Budowany i modernizowany na podstawie najlepszych światowych rozwiązań, wzorowany jest na średniej wielkości obiektach zachodnioeuropejskich. Obecnie wymaga modernizacji, potrzebnej dla odzyskania dawnej świetności.
Opis stadionu.
Jako jeden z nielicznych w kraju, stadion GKS Katowice jest obiektem wyspecjalizowanym, pełniącym wyłącznie funkcję boiska piłkarskiego. Ułatwia to utrzymanie porządku i zapewnienie bezpieczeństwa widzom. Celom tym służy system przeciwpożarowy, zaplecze medyczne oraz nowoczesny system monitorowania ruchu widzów składający się z wielu kamer oraz dwóch pomieszczeń kontrolnych.
Podgrzewana murawa boiska o powierzchni 110 x 70 metrów otoczona jest trzema trybunami: główną (zadaszona konstrukcja mieszcząca kompleks obiektów tworzących zaplecze organizacyjno-techniczne), północną (konstrukcja żelbetowa, docelowo zadaszona) oraz zachodnią (zadaszona konstrukcja ziemna). Ogółem obiekt liczący 13 niezależnych sektorów jest w stanie pomieścić prawie 11 tys. widzów na miejscach siedzących. Ze względów bezpieczeństwa każdy sektor otoczony jest barierami stalowymi o wysokości 2,2 metra. Specjalnie wydzielona trybuna honorowa dysponuje miejscami dla 190 gości.
Na dziennikarzy czeka 50 stanowisk pracy, w tym 36 stanowisk komentatorskich, wyposażonych w niezbędny sprzęt. Na potrzeby relacji telewizyjnych przeznaczonych jest osiem niezależnych stanowisk dla kamer, dających pełny obraz pola gry. Dodatkowo do dyspozycji mediów pozostaje specjalne pomieszczenie telekomunikacyjne, biuro prasowe, sala konferencyjna oraz odosobniony pokój wywiadów. Stadion oświetlają 4 maszty o wysokości 40 m i łącznej mocy 470 kW świetlenie to jest przystosowane do przeprowadzania transmisji telewizyjnych w systemie HD. Koszt tego zadania wyniósł 3 455 000 zł brutto.
Do dyspozycji zawodników są dwie wentylowane szatnie, każda posiadająca 16 natrysków oraz 2 stoły do masażu. W nagłych przypadkach pomocą służy obszerny, przeszło 100 metrowy gabinet medyczny, wyposażony w salkę pierwszej pomocy oraz urządzenia rehabilitacyjne. Zgodnie z wymogami funkcjonuje również specjalistyczne pomieszczenie kontroli antydopingowej. Część biurowa obiektu składa się z 12 pomieszczeń o łącznej powierzchni 180 m².
Lokalizacja i otoczenie stadionu.
Podstawowym atutem obiektu jest znakomita lokalizacja – 4 km na zachód od Śródmieścia. Lokalizacja ułatwia dojazd przyjezdnym kibicom i podnosi dostępność obiektu dla mieszkańców regionu. Otoczony przez Park Śląski stadion klubu wchodzi w skład największego kompleksu rekreacyjno-sportowego w Polsce. Dla gości przygotowane są punkty gastronomiczne oraz wydzielone parkingi, mieszczące w sumie blisko 900 samochodów.

</doc>
<doc id="335300" url="https://pl.wikipedia.org/wiki?curid=335300" title="Kościół Serca Pana Jezusa w Poznaniu">
Kościół Serca Pana Jezusa w Poznaniu



</doc>
<doc id="335301" url="https://pl.wikipedia.org/wiki?curid=335301" title="Kaufbeuren">
Kaufbeuren

Kaufbeuren (hist. "Buron"; swg. "Beira") – miasto na prawach powiatu w Niemczech, w kraju związkowym Bawaria, w rejencji Szwabia, siedziba regionu Allgäu. Liczy 41 745 mieszkańców (2011). Najbliżej położone duże miasta to Monachium (ok. 70 km na północny wschód) i Augsburg (ok. 80 km na północ). Do miasta można dojechać pociągiem z Monachium, Füssen i Augsburga.
Transport.
W mieście znajduje się stacja kolejowa Kaufbeuren.

</doc>
<doc id="335303" url="https://pl.wikipedia.org/wiki?curid=335303" title="Kempten (Allgäu)">
Kempten (Allgäu)

Kempten (Allgäu) – miasto na prawach powiatu w Niemczech, w kraju związkowym Bawaria, w rejencji Szwabia, w regionie Allgäu. Liczy 62 240 mieszkańców (2011). Znajduje się tutaj wyższa szkoła zawodowa, rozwinięty jest przemysł mleczarski o znaczeniu ponadregionalnym.
Położenie.
Kempten (Allgäu) leży na wschodnich kresach historycznych ziem Alemanów, nad rzeką Iller, na przedpolu Alp, ok. 100 km na południowy zachód od Monachium i ok. 50 km na wschód od Jeziora Bodeńskiego. Najniższy punkt na terenie miasta leży na wysokości 646 m n.p.m., najwyższy zaś na wysokości 915 m n.p.m.
Historia.
Starożytność.
Kempten należy do najstarszych miast na terenie Niemiec obok Wormacji, Trewiru i Augsburga. Wykopaliska archeologiczne potwierdziły istnienie rzymskiego miasta "Cambodunum" ok. 15 p.n.e., zaś pierwsza pisemna wzmianka o mieście znajduje się w zapiskach greckiego geografa Strabona z roku 18 n.e. Niewykluczone, iż "Cambodunum" pełniło funkcje stolicy rzymskiej prowincji Recja do czasu założenia Augsburga. Około II wieku miasto przeżywa okres rozkwitu, po którym następują lata stagnacji.
Średniowiecze.
Około 740 roku w Kempten powstaje placówka misyjna klasztoru w St. Gallen, w roku 774 podniesiona przez Karola Wielkiego do rangi samodzielnego opactwa, które od roku 1062 podlega bezpośrednio cesarzowi. W roku 1213 Fryderyk II Hohenstauf nadaje opatom klasztoru hrabstwo Kempten jako lenno, dzięki czemu stają się oni władcami samodzielnego terytorium Rzeszy. Za Karola IV terytorium to zostaje podniesione do rangi księstwa. Między klasztorem a podległym mu miastem dochodzi coraz częściej do sprzeczności. W roku 1289 Rudolf I Habsburg podnosi Kempten do rangi wolnego miasta Rzeszy wyłączając je tym samym spod władzy opactwa. Konflikty trwają jednak nadal i pogłębiają się po przejściu miasta na protestantyzm w 1527 roku. Osada, która powstała w pobliżu miasta na terytorium podległym klasztorowi, pozostaje natomiast przy katolicyzmie.
Czasy nowożytne.
Podczas wojny trzydziestoletniej mieszkańcy obydwu miast – katolickiego i ewangelickiego – pomagają nacierającym wojskom pustoszyć sąsiednią część miasta w zależności od tego, które wyznanie ma aktualnie przewagę militarną. Straty powiększa dodatkowo zaraza, która dwukrotnie dziesiątkuje miejscową ludność. W 1775 roku w Kempten ma miejsce ostatni proces o czary na terenie Niemiec. W wyniku mediatyzacji w roku 1802 zarówno klasztor, jak i wolne miasto tracą swą terytorialną niezależność i przechodzą pod panowanie bawarskie. Stare miasto zrasta się z nowym, poklasztornym.
Podczas II wojny światowej w mieście znajdował się podobóz obozu koncentracyjnego Dachau.
Od 1949 roku w mieście raz w roku organizowane są targi regionalne pod nazwą "Allgäuer Festwoche".
Transport.
Przez Kempten (Allgäu) przebiega autostrada A7 (Flensburg – Hamburg – Kassel – Würzburg – Ulm – Memmingen – Füssen) oraz drogi krajowe B12 (Lindau (Bodensee) – Monachium – Pasawa – Philippsreut) i B19 (Eisenach – Mellrichstadt – Würzburg – Ulm – Oberstdorf).
Od roku 1852 w mieście znajduje się dworzec kolejowy Kempten (Allgäu) Hauptbahnhof (linia Monachium – Lindau (Bodensee)).
W pobliżu miasta znajduje się lotnisko sportowe z pasem startowym o nawierzchni trawiastej. Najbliższe porty lotnicze znajdują się w Memmingen (40 km), Friedrichshafen (80 km), Innsbrucku (140 km) oraz Monachium i Stuttgart (obydwa w odległości 180 km).
Współpraca.
Miejscowości partnerskie:

</doc>
<doc id="335306" url="https://pl.wikipedia.org/wiki?curid=335306" title="GIOVE-A">
GIOVE-A

GIOVE-A (skrót od Galileo In-Orbit Validation Element") nazywany wcześniej GSTB-V2/A (skrót od Galileo System Test Bed Version 2") – pierwszy z serii satelitów wchodzących w skład europejskiego systemu nawigacji satelitarnej Galileo, tworzonego przez Europejską Agencję Kosmiczną (ESA) i Unię Europejską (UE).
Opracowany przez Surrey Satellite Technology Ltd z siedzibą w Wielkiej Brytanii.
GIOVE-A został wystrzelony przy pomocy rosyjskiej rakiety Sojuz-FG z kosmodromu Bajkonur w Kazachstanie 28 grudnia 2005 roku. Jego orbita znajdowała się na wysokości 23 258 km. Pierwsze dane nawigacyjne zostały wysłane przez satelitę 12 stycznia 2006 roku.
30 czerwca 2012 zakończyła się przedłużona misja satelity i instrumenty systemu Galileo zostały wyłączone, zaś sam statek został przesunięty na orbitę o 100 km wyższą. GIOVE-A jest nadal włączony i bada promieniowanie na średniej orbicie okołoziemskiej (MEO). 
Głównymi celami misji było:

</doc>
<doc id="335307" url="https://pl.wikipedia.org/wiki?curid=335307" title="Binjai">
Binjai

Binjai – miasto w Indonezji na wyspie Sumatra w prowincji Sumatra Północna; powierzchnia 90.24 km²; 229 tys. mieszkańców (2005).
Miasto oddalone o 22 km na zachód od stolicy prowincji, Medanu; ośrodek przemysłowy.

</doc>
<doc id="335308" url="https://pl.wikipedia.org/wiki?curid=335308" title="Unizm">
Unizm

Unizm – nurt abstrakcji zainicjowany w Polsce przez Władysława Strzemińskiego, wyłożony w publikacji "Unizm w malarstwie" (1928) oraz w artykułach ogłoszonych w kwartalniku "Forma". Nazwa pochodzi od łac. "unio", co znaczy 'zjednoczenie'.
Poglądy malarskie Strzemińskiego były dalszą, ostateczną konsekwencją dążenia kilku kierunków plastycznych pierwszej połowy XX wieku, które zerwawszy w malarstwie z tzw. literaturą, tj. z przedstawianiem na obrazie scen z życia, dających się przedstawić także słowami opowiadania, dążyły do plastyki czystej, tj. do działania na widza nie poprzez przedmioty przedstawiane na obrazie, lecz wyłącznie przez elementy plastyczne, a więc kolor, kształt i podział płaszczyzny obrazu.
Strzemiński, budując swoją koncepcję unistyczną, czerpał z suprematyzmu Kazimierza Malewicza i neoplastycyzmu Pieta Mondriana oraz Theo van Doesburga. Za istotną właściwość obrazu uznawana jest płaskość powierzchni, któremu to oczywistemu faktowi zaprzeczano, dając iluzję perspektywy lub iluzję wypukłości kształtów (światłocień). Drugim elementarnym faktem są granice obrazu. W unizmie chodziło o obraz, który byłby jednolity, w którym jego składniki plastyczne (kolor i kształt) byłyby w zgodzie z istotnymi właściwościami obrazu jako płaszczyzny ograniczonej ramą. Kolory i kształty powinny być tak zestrojone ze sobą, żeby nie tworzyły kontrastów i żeby zamykały się doskonale w ramach. Według Strzemińskiego dotychczasowa koncepcja obrazu była dualistyczna, sprzeczna w sobie, oparta na kontrastach (kolorów, kształtów...).
Strzemiński namalował około 10 obrazów unistycznych. Dwie ostatnie kompozycje były jednokolorowe i tylko faktura czyniła je obrazami. Po osiągnięciu tego poziomu unizmu, Strzemiński przestał malować unistycznie i zwrócił się do studium z natury, malując pejzaże.
Oprócz Strzemińskiego kompozycje unistyczne tworzyli Julian Lewin, Samuel Szczekacz i Stefan Wegner.
Unizm w innych dziedzinach sztuki.
Unizm stał się niezwykle owocną inspiracją dla kompozytora Zygmunta Krauzego. "Moim celem było właściwie przełożyć teorię Strzemińskiego na dźwięk, przetłumaczyć w swojej muzyce to, co on wymyślił i stworzył".
Inspirował również poetę – Juliana Przybosia. "Wychodzę z założeń "unistycznych", dążę do poruszenia każdego poszczególnego poematu jedynym niepowtarzalnym rytmem...".

</doc>
<doc id="335310" url="https://pl.wikipedia.org/wiki?curid=335310" title="Kliczków Mały">
Kliczków Mały

Kliczków Mały – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1954–1972 wieś należała i była siedzibą władz gromady Kliczków Mały. W latach 1975–1998 miejscowość należała do województwa sieradzkiego.
Znajduje się na skraju dużego obszaru leśnego, w odległości 15 km na południowy zachód od Sieradza.
Historia.
Kliczków Mały pojawia się w źródłach pisanych w 1392 r., kiedy to właścicielem był Jaśko z Kliczkowa. W XVI w. występuje Kliczków Mały (zwany też Starym) i Kliczków Wielki (Nowy). Miejscowość ta, pierwotnie należąca do Kliczkowskich, przeszła w I połowie XVI w. w ręce Benedykta Wiktorowskiego, a następnie w II połowie tego wieku do Tarnowskich herbu Jelita. W XVIII w. majątek Tarnowskich obejmował oba Kliczkowy i sąsiednie wsie: Chajew, Bukowiec, Gęsinę i Rososz. W 1930 r., po śmierci ostatniego z Tarnowskich – Antoniego, majętność trafiła (po kądzieli) do Wierzchlejskich.
3 września 1939 żołnierze Wehrmachtu zamordowali gajowego lasów majątku Kliczków Mały Franciszka Ochlaska oraz Antoniego Jadczaka.
W czasie okupacji Niemcy wysiedlili część Polaków, a na ich miejsce sprowadzili Niemców wołyńskich. Kościół został zamknięty, a na plebanii utworzono placówkę Hitlerjugend. Jej członkowie spalili bibliotekę, wysiedlili proboszcza, ks. Bolesława Rosata, który zginął w Dachau, a kościół został zniszczony i zbezczeszczony. We dworze osiadł Niemiec Edward Buske i gospodarował tu jak właściciel do końca wojny.
Zabytki.
Parafię w Kliczkowie Małym ustanowił w 1590 r. bp Karnkowski na prośbę starosty sieradzkiego i dziedzica wsi Sebastiana Tarnowskiego, który w tym czasie wybudował tu kościół Wniebowzięcia NMP, uposażając go czynszami i zbożem. Poprzednio Kliczków należał do parafii w Charłupi Wielkiej. W miejsce zużytego poprzedniego kościoła dziedzic Roch Tarnowski wystawił obecny drewniany kościół w 1764 r. pw. św. Jana Nepomucena. Jest to budowla drewniana, konstrukcji zrębowej, oszalowana, z dachem krytym gontem. Drewniana dzwonnica współczesna kościołowi. Wystrój wnętrza jest barokowy. Z wyposażenia na uwagę zasługuje obraz Chrystusa Ukrzyżowanego z klęczącą Marią Magdaleną z początku XVII w., na belce tęczowej późnogotycki krucyfiks z początku XVI w.
Zachował się nagrobek Sebastiana Tarnowskiego herbu Jelita, zmarłego w 1607 r., kasztelana konarskiego sieradzkiego, z rzeźbioną postacią leżącego rycerza na tumbie ozdobionej panopliami. Sebastian Tarnowski stracił stopę pod Wielkimi Łukami, w wyprawie na Moskwę z Batorym. Żelazna kula, która urwała mu stopę, umieszczona jest obok nagrobka.
Przy kościele jest grobowiec Tarnowskich, w którym spoczywa Ignacy Sariusz Tarnowski, naczelnik Okręgu Sieradzkiego w czasie powstania styczniowego. Spoczywa tam też jego syn Antoni, ostatni dziedzic Kliczkowa z tego rodu. Ks. Walerian Różycki (ur. w 1827 r., święcenia w 1854 r.), proboszcz parafii w czasie powstania 1863 r., wygłaszał patriotyczne kazania i przechowywał powstańców, za co został skazany na osiedlenie w Rosji. Przy kościele pomnikowe lipy drobnolistne i dzwonnica drewniana z II połowy XVIII w. Na cmentarzu parafialnym grób dwóch nieznanych żołnierzy 30. Pułku Strzelców Kaniowskich poległych w walce z Niemcami 3 września 1939 r.
We wsi znajduje się drewniany dwór, konstrukcji zrębowej, parterowy, z mieszkalnym poddaszem o rodowodzie zapewne z pocz. XIX w., ostatnio gruntownie odnowiony przez prywatnego nabywcę. Wokół dworu zachowana dawna fosa.
Naprzeciwko głównego wejścia do dworu znajduje się murowana kapliczka z rzeźbą św. Jana Nepomucena z poł. XIX w.
Na północ od wsi (przy polnej drodze do Wągłaczewa) stoi obelisk odsłonięty uroczyście 26 VIII 1992 r. staraniem nauczyciela Tadeusza Płoszańskiego, z napisem: "Pamięci uczestników Powstania Styczniowego 1863 r. Cześć bohaterom".
Na południe od wsi odsłonięto podobny obelisk z 1995 r. Na nim napis: "W tym miejscu w styczniu 1945 r. w czasie potyczki AK i BCh z hitlerowcami zginął dowódca oddziału partyzanckiego Czesław Bartosik. Poległym za Ojczyznę cześć i chwała".
Według rejestru zabytków Narodowego Instytutu Dziedzictwa na listę zabytków wpisane są obiekty:
Przyroda.
Wieś jest jednym z największych w środkowej Polsce skupiskiem pomnikowych drzew. W parku rośnie kilkanaście dębów szypułkowych o obwodach od 3 do 7 m, klon – 3,9 m, poza parkiem dalszych kilkanaście dębów, z których największy ma w obwodzie 772 cm i jest trzecim pod względem obwodu dębem w województwie. Obok dworu zwraca uwagę lipa szerokolistna o dwóch pniach zrośniętych w szyi korzeniowej, to drzewo o obwodzie 762 cm, dwa jawory, z których większy ma obwód 405 cm oraz topola czarna o obwodzie ponad około 370 cm. Przy kościele dwie lipy drobnolistne o obwodach: 637 cm (drzewo jednopniowe) i 648 cm (drzewo o trzech pniach).
Opis.
Miejscowość typowo rolnicza, otoczona pięknymi lasami, łąkami i stawami. Główne uprawy to zboża (żyto, pszenica, jęczmień) i ziemniaki, oraz produkcja mleczna i mięsna (bydło, świnie). Do Kliczkowa Małego doprowadzony jest wodociąg (ujęcie Kliczków-Kolonia), a także telefon (kierunkowy 43, numery zaczynające się od 8203 i 8204 itd.) We wsi znajdują się: biblioteka publiczna, przychodnia zdrowia, zabytkowy kościół, przykościelny cmentarz, cmentarz katolicki, zabytkowy dwór otoczony fosą i stawem, remiza ochotniczej straży pożarnej, budynek strażacki, dawny budynek strażacki, plac zabaw i inne budynki użyteczności publicznej. Do Kliczkowa Małego dostać się można autobusem PKS z Sieradza (kierunek końcowy: Chajew, Bukowiec, Brąszewice), z Brąszewic (kierunek Sieradz), Brzeźnia (kierunek Chajew, Brąszewice), Chajewa (kierunek Sieradz).

</doc>
<doc id="335311" url="https://pl.wikipedia.org/wiki?curid=335311" title="Koniec linii">
Koniec linii

Koniec linii (ang. "End Of Line, EOL") – znak lub sekwencja znaków oznaczająca zakończenie linii tekstu.
W przypadku protokołów internetowych przyjęło się używać, jako znaku końca linii, kombinacji kodów CRLF.
Współczesne edytory tekstu zwykle obsługują wszystkie sposoby oznaczania końca linii. Wiele innych programów również przetwarza tekst niezależnie od tego, jaki rodzaj zakończenia linii w nim występuje, jednak nie można zakładać, że automatyczne rozpoznawanie formatu zawsze zadziała poprawnie.
Błędna identyfikacja oznaczenia końca linii może doprowadzić do traktowania plików binarnych jako tekstowych i na odwrót, co może powodować błędną interpretację zawartości przy odczycie lub uszkodzenie danych przy zapisie. W związku z tym istnieje możliwość wymuszenia otwarcia lub przesłania pliku w trybie tekstowym albo binarnym. W trybie tekstowym znaki końca linii mogą być automatycznie zamieniane na znaki stosowane natywnie w systemie docelowym, natomiast w trybie binarnym wszystkie znaki pozostają nienaruszone.
Zastosowanie.
W różnych systemach operacyjnych stosuje się określone znaki końca linii:
Alt-kody dla strony kodowej Windows-1250:

</doc>
<doc id="335314" url="https://pl.wikipedia.org/wiki?curid=335314" title="End of line">
End of line



</doc>
<doc id="335315" url="https://pl.wikipedia.org/wiki?curid=335315" title="Bernard Hopkins">
Bernard Hopkins

Bernard Hopkins (ur. 15 stycznia 1965 w Filadelfii) – amerykański bokser, mistrz świata kategorii średniej w latach 1995-2005, w latach 2001-2005 niekwestionowany (posiadał wtedy tytuły IBF, WBC, WBA i The Ring, od 2004 także WBO), w latach 2006-2008 mistrz świata The Ring w kategorii półciężkiej, od 2011 do 2012 roku mistrz świata federacji WBC oraz posiadacz tytułu The Ring w kategorii półciężkiej, od 2013 do 2014 roku mistrz świata IBF wagi półciężkiej, w 2014 mistrz świata WBA i IBA wagi półciężkiej. Pokonał 22 zawodników o tytuł mistrza świata.
Rekordzista pod względem ilości udanych obron tytułu mistrza świata w wadze średniej (20). Uznawany za jednego z najlepszych zawodników tej kategorii wagowej w historii. W 2011 roku magazyn The Ring uwzględnił Hopkinsa na trzecim miejscu na liście najlepszych zawodników kategorii średniej ostatnich 50 lat.
Jest najstarszym zdobywcą tytułu mistrza świata w boksie zawodowym. Dokonał tego 21 maja 2011 roku, zwyciężając nad Jeanem Pascalem w wieku 46 lat i 126 dni. Poprawił tym samym poprzedni rekord należący do George'a Foremana. 9 marca 2013 roku Hopkins poprawił własne osiągnięcie, pokonując w wieku 48 lat i 53 dni, Tavorisa Clouda. Od 26 października 2013 roku po zwycięstwie nad Karo Muratem, Hopkins jest najstarszym bokserem, który obronił tytuł mistrza świata. 19 kwietnia 2014 roku, poprawił wyżej wymienione rekordy i został najstarszym pięściarzem, który zunifikował tytuły mistrza świata po zwycięstwie nad Bejbutem Szumenowem.
Hopkins jest także udziałowcem w grupie promotorskiej Oscara de la Hoi - Golden Boy Promotions, w której zajmuje się zawodnikami pochodzącymi ze wschodniego wybrzeża Stanów Zjednoczonych.
Młodość.
Bernard Hopkins urodził się 15 stycznia 1965 roku w Filadelfii, w stanie Pensylwania, jako syn Bernarda Hopkinsa Sr. i jego żony Sue. Będąc nastolatkiem często popadał w konflikty z prawem, należał m.in. do różnych młodzieżowych gangów. Treningi bokserskie rozpoczął w wieku siedmiu lat. W wieku trzynastu lat został trzykrotnie ugodzony nożem. Doznał wówczas uszkodzenia płuca i w związku z tym, spędził w szpitalu 6 miesięcy. W wieku siedemnastu lat został złapany w trakcie dokonywania rozboju, który był jednym z dziewięciu przestępstw za które został skazany na 18 lat pozbawienia wolności. W więzieniu Hopkins był świadkiem gwałtu i morderstwa współwięźnia, spowodowanego kłótnią o paczkę papierosów. Mimo tych wydarzeń Hopkins przeszedł w tym okresie swojego życia przemianę duchową, uzyskując dyplom szkoły średniej i nawracając się na islam. W trakcie pobytu w więzieniu Hopkins realizował także specjalny program bokserski. Jego pierwszymi sukcesami było zwycięstwo w turnieju dla amatorskich bokserów z Filadelfii - Golden Gloves, zwycięstwo w młodzieżowej olimpiadzie stanu Pensylwania oraz zdobycie więziennego mistrzostwa kraju w wadze średniej. W 1988 roku, po odbyciu sześciu lat kary, Hopkinsa wypuszczono na zwolnienie warunkowe. W momencie opuszczania więzienia stwierdził on, że nigdy już tam nie wróci.
Tuż po wyjściu z więzienia pracował jako kucharz w Penn Tower Hotel w Filadelfii.
Pierwsze zawodowe pojedynki.
Wśród zawodowców zadebiutował 11 października 1988 roku w wadze półciężkiej. Jego rywalem był inny debiutant - Clinton Mitchell, a walka między nimi odbyła się w Atlantic City. Zakontraktowany na cztery rundy pojedynek zakończył się niejednogłośną decyzją sędziów i porażką Hopkinsa. Mimo to zwrócił on na siebie uwagę trenera Bouie Fishera, który zdecydował się wziąć Hopkinsa pod swoją opiekę. Po szesnastu miesiącach przygotowań Hopkins powrócił do rywalizacji (w kategorii superśredniej), pokonując na punkty Grega Paige'a. Pierwsze zwycięstwo przed czasem odniósł w swojej trzeciej walce, gdy wygrał przez techniczny nokaut w pierwszej rundzie z Keithem Grayem.
Droga do mistrzostwa świata.
Po pojedynku z Grayem stoczył 20 kolejnych zwycięskich walk. W okresie tym zdobył tytuł mistrza Ameryki Północnej USBA, nokautując w pierwszej rundzie z Wayne'em Powellem. Tytuł ten obronił, zwyciężając Gilberta Baptistę przez jednogłośną decyzję sędziów (117-110, 117-110, 115-112). 
Pojedynek z Royem Jonesem Jr..
22 maja 1993 roku Hopkins otrzymał swoją pierwszą szansę zdobycia mistrzostwa świata. Jego przeciwnikiem był jeden z najlepszych pięściarzy lat 90., niepokonany Roy Jones Jr., a stawką pojedynku był tytuł federacji IBF w wadze średniej. Walka odbyła się w Waszyngtonie. Roy Jones przystąpił do pojedynku ze złamaną ręką i w trakcie pojedynku był cięższy od Hopkinsa o ponad osiem kilogramów. Po wyrównanym pojedynku Jones wygrał przez jednogłośną decyzję sędziów (wszyscy trzej punktowali 116-112). Niezadowolony Hopkins domagał się rewanżu, jednak Jones zdecydował się na zmianę kategorii wagowej na wyższą. 
Po pojedynku z Jonesem, "Kat" - tak brzmiał pseudonim Hopkinsa, związany z gestem dekapitacji, który Bernard pokazywał swoim przeciwnikom przed każdą walką - stoczył kolejne cztery zwycięskie pojedynki, spośród których trzy toczyły się o mistrzostwo Ameryki Północnej. Pierwszy z nich zakończył się zwycięstwem Hopkinsa przez techniczny nokaut w siódmej rundzie z niepokonanym do tej pory Royem Ritchie. Następnie Hopkins wygrał przez TKO w trzeciej rundzie z Wendallem Hallem, a trzecim pojedynkiem o pas mistrza Ameryki Północnej USBA była walka z Lupe Aquino, zakończona zwycięstwem Hopkinsa na punkty, po wygraniu wszystkich dwunastu rund walki. 
Walki z Segundo Mercado.
17 grudnia 1994 roku Hopkins otrzymał swoją drugą mistrzowską szansę. Tytuł federacji IBF po zmianie kategorii wagowej przez Jonesa nie miał właściciela, a do pojedynku o mistrzostwo świata zostali wyznaczeni Bernard Hopkins i zawodnik z Ekwadoru Segundo Mercado. Pojedynek odbył się w Quito i spekulowano o nie najlepszej aklimatyzacji organizmu Hopkinsa do warunków panujących na tak dużej wysokości na jakiej odbywała się walka. Bernard leżał na deskach w piątej i siódmej rundzie, jednak mimo to sędziowie orzekli w tej walce remis, a tytuł w dalszym ciągu nie miał właściciela. 
Do pojedynku rewanżowego doszło 29 kwietnia 1995 roku w Stanach Zjednoczonych. Hopkins zdominował walkę, która została przerwana w połowie siódmej rundy, ze względu na rozcięcia na twarzy Mercado. Hopkins został ogłoszony zwycięzcą i po raz pierwszy w swojej karierze zdobył tytuł mistrza świata. Do momentu przerwania walki Hopkins prowadził na kartach punktowych u wszystkich trzech sędziów (59-55, 59-55, 60-53).
Mistrzostwo świata.
Pierwsze obrony tytułu.
Pierwsza obrona tytułu w wykonaniu Hopkinsa, miała miejsce 27 stycznia 1996 roku, a rywalem "Kata" był Steve Frank. Pojedynek zakończył się zwycięstwem Hopkinsa przez nokaut w dwudziestej czwartej sekundzie walki. Kolejnym rywalem Bernarda był niepokonany Joe Lipsey. Hopkins ponownie zdecydowanie zdominował rywala, wygrywając wszystkie trzy pierwsze rundy na kartach punktowych sędziów i nokautując przeciwnika w czwartej rundzie. W trzeciej obronie tytułu B-Hop zmierzył się z Williamem Bo Jamesem. Walka zakończyła się zwycięstwem Hopkinsa przez techniczny nokaut w jedenastej rundzie. Kolejnym pretendentem do tytułu mistrzowskiego był John David Jacksons, którego Hopkins pokonał przez TKO w rundzie siódmej. 
Pojedynek z Glenem Johnsonem.
W następnej walce, 20 lipca 1997 roku "Kat" zmierzył się z niepokonanym, przyszłym mistrzem świata Glenem Johnsonem. Walka zakończyła się zwycięstwem Hopkinsa przez techniczny nokaut w rundzie jedenastej, po wygraniu wszystkich wcześniejszych rund pojedynku. 18 listopada 1997 roku Hopkins obronił tytuł pokonując Andrew Councila. Pojedynek zakończył się jednogłośną decyzją sędziów (119-105, 118-106, 118-106) i była to pierwsza obrona tytułu Hopkinsa, która rozstrzygnęła się na punkty. W następnym pojedynku "Kat" zmierzył się z Simonem Brownem. Hopkins wygrał pięć pierwszych rund pojedynku, po czym znokautował Browna w szóstym starciu. 
Walki z Robertem Allenem.
28 sierpnia 1998 roku w ósmej obronie tytułu Hopkins zmierzył się z Robertem Allenem. Pojedynek odbył się w Las Vegas. Hopkins przeważał w walce od początku, jednak w czwartej rundzie, przy próbie oderwania zawodników w klinczu, sędzia Mills Lane spowodował wypadnięcie za ring "Kata", który był zbyt poobijany i nie mógł kontynuować pojedynku. Do momentu przerwania walki dwóch sędziów widziało punktową przewagę Hopkinsa, zaś jeden - Allena. Ostatecznie walka została uznana za nieodbytą. 
Do rewanżowego pojedynku Hopkinsa z Allenem doszło 6 lutego 1999 roku w Waszyngtonie. Tym razem, "Kat" zdominował walkę od samego początku, posyłając rywala na deski w drugiej i szóstej rundzie, aby ostatecznie zwyciężyć przez techniczny nokaut w rundzie siódmej. Do momentu przerwania walki, Hopkins wyraźnie prowadził na kartach punktowych wszystkich sędziów (59-51, 59-52, 59-52). Była to dziewiąta obrona tytułu mistrzowskiego w wykonaniu B-Hopa. 
Walki z Antwunem Echolsem.
Po walkach z Allenem, Hopkins przystąpił do kolejnej obrony tytułu. 12 grudnia 1999 roku "Kat" zmierzył się z Antwunem Echolsem. Po 12 rundach walki, Hopkins wygrał jednogłośną decyzją sędziów (119-109, 118-110, 118-110). W następnym pojedynku Hopkins zmierzył się z Sydem Vanderpoolem i ponownie zwyciężył swojego przeciwnika wyraźną przewagą punktową (118-109, 118-110, 116-112). 
1 grudnia 2000 roku doszło do pojedynku rewanżowego Hopkinsa z Echolsem. W szóstej rundzie pojedynku Echols nieprzepisowo podniósł Hopkinsa i rzucił nim o ziemię, co spowodowało kontuzję "Kata". Sędzia stwierdził, że za ten faul Echols może zostać zdyskwalifikowany, jednak ze względu na to iż Hopkins chciał kontynuować pojedynek, walka trwała dalej, a Echols został ukarany odjęciem dwóch punktów. Od tego momentu Hopkins walczył przez kilka kolejnych rund jedną ręką. W siódmej rundzie Echols był liczony, zaś w ósmej sędzia odjął Hopkinsowi punkt za próbę ściągnięcia głowy Echolsa w dół. Ostatecznie pojedynek zakończył się zwycięstwem B-Hopa przez techniczny nokaut w rundzie dziesiątej. Była to dwunasta obrona pasa mistrzowskiego w wykonaniu Hopkinsa.
Unifikacja z Keithem Holmesem.
14 kwietnia 2001 roku w ramach turnieju rozgrywanego w kategorii średniej, Bernard Hopkins przystąpił do swojej pierwszej walki unifikacyjnej. "Kat" zmierzył się z posiadaczem tytułu federacji WBC - Keithem Holmesem. Pojedynek odbył się w Madison Square Garden. W piątej rundzie walki sędzia odjął Hopkinsowi punkt za cios poniżej pasa. Pojedynek zakończył pewnym zwycięstwem Bernarda Hopkinsa na punkty, stosunkiem głosów: 118-109, 117-110, oraz 119-108. Od tamtej walki Hopkins był w posiadaniu mistrzowskich pasów dwóch federacji: IBF oraz WBC.
Unifikacja z Félixem Trinidadem.
W finale turnieju kategorii średniej, Bernard Hopkins zmierzył się z kolejnym mistrzem świata. Tym razem był to posiadacz pasa federacji WBA, niepokonany w 40 pojedynkach - Félix "Tito" Trinidad. Pojedynek został wyznaczony na 29 września 2001 roku i odbył się - podobnie jak poprzedni pojedynek unifikacyjny w tej kategorii w wagowej - w Madison Square Garden w Nowym Jorku. Walka początkowo miała odbyć się dwa tygodnie wcześniej, jednak przesunięto ją w związku z zamachami z 11 września 2001 roku. Już przed rozpoczęciem tej walki, budziła ona wiele emocji i kontrowersji. Na konferencji prasowej poprzedzającej walkę, Hopkins wyrwał z rąk Dona Kinga flagę Portoryko i rzucił ją na ziemię. Rozwścieczeni kibice Trinidada rozpoczęli szturm na budynek, w którym odbywała się konferencja. Ostatecznie Bernard Hopkins został ewakuowany z budynku helikopterem. 
Faworytem pojedynku był Trinidad, ale sam pojedynek zakończył się pomyślnie dla "Kata". Po całkowitym zdominowaniu walki, Hopkins znokautował Trinidada w ostatniej, dwunastej rundzie i został niekwestionowanym mistrzem wagi średniej, po zdobyciu mistrzowskiego pasa trzeciej federacji, oraz zdobył tytuł mistrza świata magazynu "The Ring". Czasopismo to uznało rundę dziesiątą tej walki za najlepszą rundę roku 2001.
Trzecia walka z Robertem Allenem.
W swoim kolejnym pojedynku Hopkins zmierzył się z Carlem Danielsem. Pojedynek odbył się 2 lutego 2002 roku i zakończył zwycięstwem "Kata" przez techniczny nokaut w dziesiątej rundzie. Była to piętnasta obrona tytułu Bernarda Hopkinsa, w związku z czym poprawił on poprzedni rekord czternastu udanych obron tytułu wagi średniej, należący do Carlosa Monzóna. 
W swojej szesnastej obronie tytułu mistrzowskiego Hopkins pokonał Morrade Hakkarę przez poddanie w ósmej rundzie. Następnie "Executioner" pokonał wysoko na punkty Williama Joppy'ego (119-108, 119-109, 118-109), po czym po raz trzeci skonfrontował się z Robertem Allenem, który był oficjalnym pretendentem do tytułu mistrzowskiego federacji IBF. W piątej rundzie Allen został ukarany przez sędziego odjęciem punktu za ciosy poniżej pasa, w siódmej Hopkins posłał swojego przeciwnika na deski, a walka ostatecznie zakończyła się pewnym zwycięstwem punktowym "Kata" (119-107, 119-107, 117-109).
Pojedynek z Oscarem de la Hoyą.
18 września 2004 roku w MGM Grand w Las Vegas doszło do kolejnej obrony tytułów "Kata". Tym razem jego przeciwnikiem był posiadacz pasa prestiżowej federacji WBO - Óscar de la Hoya. Pojedynek odbył się w umownym limicie 158 funtów (ok. 72 kilogramy). Hopkins po raz kolejny przeważał nad swoim przeciwnikiem i ostatecznie zwyciężył przez nokaut w dziewiątej rundzie, po lewym sierpowym na tułów. Była to pierwsza porażka "Złotego Chłopca" przed czasem. Do momentu nokautu, dwóch sędziów widziało punktową przewagę Hopkinsa, zaś jeden - de la Hoi (79-73, 78-74, 75-77). 
Pojedynek z Howardem Eastmanem.
Do swojej dwudziestej obrony mistrzowskiego tytułu Hopkins przystąpił 19 lutego 2005 w Los Angeles (stan Kalifornia). Jego przeciwnikiem był były pretendent do tytułu mistrza świata (WBA, 2001), dwukrotny mistrz Europy wagi średniej i oficjalny pretendent federacji WBC, legitymujący się wówczas bilansem czterdziestu zwycięstw w czterdziestu jeden walkach - Howard Eastman. Pojedynek zakończył się wyraźnym zwycięstwem Hopkinsa na wszystkich trzech kartach punktowych sędziów (119-110, 117-111, 116-112). 
Utrata mistrzostwa świata.
16 lipca 2005 roku w MGM Grand Las Vegas doszło do kolejnego pojedynku Bernarda Hopkinsa w obronie swoich mistrzowskich tytułów. Tym razem rywalem B-Hopa był niepokonany Jermain Taylor. Faworytem bukmacherów w tej walce był "Kat". Po wyrównanym pojedynku sędziowie niejednogłośną decyzją, ogłosili jako zwycięzcę Taylora (113-115, 116-112, 113-115). Hopkins utracił swoje mistrzowskie tytuły, lecz decyzja ta wywołała bardzo wiele kontrowersji, między innymi z powodu statystyk ciosów, które były korzystne dla Hopkinsa, a także wielu obserwatorów, którzy punktowali wygraną Hopkinsa. 3 grudnia 2005 roku w Mandalay Bay Resort and Casino doszło do pojedynku rewanżowego. Walka ponownie była bardzo wyrównana i ponownie w kontrowersyjnych okolicznościach sędziowie podjęli decyzje o zwycięstwie Jermaina Taylora (115-113, 115-113, 115-113). Statystyki ciosów ponownie były korzystne dla Hopkinsa, a rezultat walki kwestionowany. 
Waga półciężka.
Pojedynek z Antonio Tarverem.
Po dwóch porażkach na punkty z Jermainem Taylorem w 2005 roku i utracie mistrzostwa w wadze średniej Bernard zdecydował się stoczyć 10 czerwca 2006 roku walkę w kategorii półciężkiej z pogromcą Roya Jonesa Jr. – Antonio Tarverem, który uznawany był za najlepszego boksera tej kategorii wagowej i faworyta tego pojedynku. Przed pojedynkiem obaj zawodnicy zawarli zakład o 250 tysięcy dolarów, dotyczący tego iż Tarver zdoła znokautować Hopkinsa w przeciągu sześciu rund. W piątej rundzie Tarver był liczony, a po dwunastu rundach pojedynku Hopkins został ogłoszony zwycięzcą przez jednogłośną decyzję sędziów (wszyscy sędziowie punktowali 118-109) i zdobył tytuły mistrza świata mało znaczących federacji IBO i NBA, a także mistrzostwo świata "The Ring". Motywacją Hopkinsa do przystąpienia do tej walki nie była chęć zdobycia kolejnych pasów, tylko zmierzenie się z trudnym przeciwnikiem, dlatego zrezygnował z mniej znaczących tytułów IBO i NBA wkrótce po pojedynku. Hopkins był jednak w dalszym ciągu posiadaczem pasa mistrza świata magazynu "The Ring".
Pojedynek z Winky Wrightem.
21 czerwca 2007 roku Bernard Hopkins zmierzył z byłym niekwestionowanym mistrzem świata wagi junior średniej, pogromcą Félixa Trinidada i Shane'a Mosleya – Ronaldem Wrightem. Na oficjalnym ważeniu przed walką, doszło do przepychanki pomiędzy zawodnikami i związku z tym Hopkins został ukarany grzywną w wysokości dwustu tysięcy dolarów. Wright, który wcześniej zremisował w walce z Jermainem Taylorem, tym razem został zdominowany i przegrał z Hopkinsem na kartach punktowych wszystkich sędziów (116-112, 117-111, 117-111). 
Pojedynek z Joe Calzaghe.
19 kwietnia 2008 roku Hopkins zmierzył się z niepokonanym byłym mistrzem świata kategorii superśredniej, Walijczykiem – Joe Calzaghem. 43-letni Hopkins posłał w pierwszej rundzie Calzaghiego na deski, lecz ostatecznie niejednogłośną decyzją sędziów zwyciężył Walijczyk (jeden z sędziów punktował zwycięstwo Hopkinsa, zaś dwóch pozostałych - Calzaghego). Associated Press, New York Daily News, Yahoo! Sports, ESPN, oraz Fighthype punktowali walkę 114-113 dla Bernarda Hopkinsa. Ekspert HBO, Harold Lederman punktował pojedynek 116-111 dla Calzaghego.
Pojedynek z Kelly Pavlikiem.
W kolejnym pojedynku 18 października 2008 roku, Bernard Hopkins zmierzył się z niepokonanym, dwukrotnym pogromcą Jermaina Taylora i mistrzem kategorii średniej - Kelly Pavlikiem. Pojedynek odbył się w umownym limicie 170 funtów (ok. 77 kilogramów), a pasy federacji WBC i WBO wagi średniej, które były w posiadaniu Pavlika, nie były stawką tej walki. Faworytem walki był Pavlik, jednak B-Hop całkowicie zdominował pojedynek od pierwszej rundy i ostatecznie wygrał wysoko na punkty (117-109, 118-108, 119-106). W kolejnym pojedynku "Kat" stanął w ringu z Enrique Ornelasem. Hopkins zwyciężył po dwunastu rundach jednogłośną decyzją sędziów (118-110, 119-109, 120-109). 
Rewanż z Royem Jonesem Jr..
3 kwietnia 2010 roku doszło do długo wyczekiwanego rewanżu, za walkę z 1993 roku z Royem Jonesem Jr. Po pierwszej, spokojnej rundzie do ataku przystąpił Hopkins. Walka jednak wymagała wielu interwencji sędziego, gdyż obaj zawodnicy często klinczowali. Pod koniec drugiej rundy po udanej kombinacji ciosów w wykonaniu "Kata", z łuku brwiowego Jonesa, zaczęła cieknąć krew. Wraz z kolejnymi rundami przewaga B-Hopa była coraz bardziej wyraźna. Pod koniec szóstej rundy, Jones zadał nieprzepisowy cios w tył głowy, za co został mu odebrany punkt. Po wznowieniu walki Hopkins zaatakował Jonesa i obaj zawodnicy nie zaprzestali wymiany ciosów nawet po gongu kończącym rundę, co spowodowało wejście ochrony na ring. Pod koniec ósmej rundy walka ponownie została chwilowo przerwana, ze względu na kolejny nieprzepisowy cios Jonesa. Podobna sytuacja miała miejsce w rundzie dziesiątej. Po dwunastu rundach walki, zwycięzcą ogłoszono Bernarda Hopkinsa (118-109, 117-110, 117-110), który tym samym zrewanżował się Jonesowi za porażkę sprzed prawie siedemnastu lat. 
Kolejne mistrzostwa świata.
Walki z Jeanem Pascalem.
18 grudnia 2010 roku, "Kat" zmierzył się z Jeanem Pascalem, mistrzem federacji WBC, IBO, oraz magazynu The Ring w wadze półciężkiej. Była to szansa dla Bernarda, by przejść do historii, gdyż zwycięstwo w tej walce oznaczałoby dla niego zostanie najstarszym mistrzem świata w historii boksu. W dniu pojedynku "Kat" miał 45 lat 11 miesięcy i 3 dni. Hopkins leżał na deskach w pierwszej i trzeciej rundzie, lecz w drugiej części walki całkowicie zdominował pojedynek. Pomimo tego, sędziowie podjęli kontrowersyjną decyzję o remisie (jeden sędzia punktował na rzecz Hopkinsa, pozostali dwaj przyznali remis). W związku z tym tytuł mistrzowski pozostał w rękach Pascala. 
Do pojedynku rewanżowego doszło 21 maja 2011 roku. Kilka pierwszych rund walki było wyrównane, jednak w drugiej fazie pojedynku, "Kat" zaczął dominować. W dziewiątej i dziesiątej rundzie Pascal dotknął rękawicą maty, co było spowodowane ciosami Hopkinsa. Sędzia podjął jednak kontrowersyjną decyzję i zdecydował się nie liczyć Kanadyjczyka. Ostatecznie Hopkins pokonał Pascala jednogłośnie na punkty (115-113, 116-112, 115-114) i tym samym "Kat" mając 46 lat 4 miesiące i 6 dni, został najstarszym mistrzem świata w boksie zawodowym, bijąc dotychczasowy rekord George'a Foremana. 
Walki z Chadem Dawsonem.
15 października 2011 podczas swojej pierwszej obrony tytułu z Chadem Dawsonem, podczas zwarcia w drugiej rundzie, Hopkins został nieprzepisowo rzucony przez przeciwnika, co spowodowało naderwanie stawu barkowego. Kontuzja ta uniemożliwiła mu kontynuowanie pojedynku, a sędzia pojedynku ogłosił zwycięstwo Dawsona przez techniczny nokaut. Federacja WBC nie uznała takiego werdyktu walki, w związku z czym Bernard Hopkins dalej pozostał mistrzem świata. Pas The Ring także pozostał w rękach Kata. 13 grudnia 2011 roku Komisja Sportowa Stanu Kalifornia oficjalnie uznała pojedynek za nieodbyty ("no contest") i w związku z tym Hopkins pozostał zawodnikiem, który nigdy nie przegrał przed czasem.
15 grudnia 2011 roku, federacja WBC zarządziła rewanż. Walka odbyła się 28 kwietnia 2012 w Atlantic City. Po pojedynku na pełny dystans Hopkins przegrał niejednogłośną decyzją sędziów i stracił pasy mistrzowskie.
Pojedynek z Tavorisem Cloudem.
9 marca 2013 roku w Nowym Jorku odbyła się walka Bernarda Hopkinsa z mistrzem świata federacji IBF wagi półciężkiej, niepokonanym Tavorisem Cloudem. Była to szansa dla Hopkinsa na poprawienie własnego rekordu jako najstarszego zawodnika w historii boksu, który zdobył tytuł mistrzowski. Faworytem bukmacherów był Cloud. Od początku pojedynku Hopkins przejął inicjatywę i po dwunastu rundach pojedynku został ogłoszony zwycięzcą przez jednogłośną decyzję sędziów punktowych (116-112, 116-112, 117-111).
W pierwszej obronie tytułu Hopkins zmierzył się 26 października 2013 w Atlantic City z oficjalnym pretendentem do tytułu, Niemcem Karo Muratem. Hopkins wygrał ten pojedynek przez jednogłośną decyzję sędziów punktowych (117-110, 119-109, 119-109).
Unifikacja z Beibutem Shumenovem.
19 kwietnia 2014 roku, Hopkins zmierzył się w pojedynku unifikacyjnym z mistrzem WBA, Bejbutem Szumenowem. Po dwóch rozpoznawszych starciach, Amerykanin przejął inicjatywę i wygrał pojedynek niejednogłośną decyzją sędziów (116-111, 116-111, 113-114). Punktacja ostatniego sędziego została określona jako skandaliczna, a sam Hopkins został najstarszym mistrzem świata, który zufinikował tytuły mistrza świata.
Unifikacja z Siergiejem Kowalowem.
8 listopada 2014 na gali w Atlantic City, Hopkins przegrał jednogłośnie na punkty w pojedynku unifikacyjnym z mistrzem WBO z Siergiejem Kowalowem (26-0-1, 23 KO), tracąc tytuły mistrza świata. Po dwunastu rundach sędziowie punktowali 107-120, 107-120 i 106-120 dla Rosjanina.
W swojej pożegnalnej walce 17 grudnia 2016 w Inglewood w Kalifornii przegrał przez techniczny nokaut w ósmej rundzie z rodakiem Joe Smithem Jr. Do momentu przerwania walki prowadził na jednej z trzech kart punktowych. Na konferencji prasowej po walce, Smith poprosił Hopkinsa o autograf, nazywając go wielkim mistrzem.
Życie prywatne.
Bernard Hopkins ma żonę o imieniu Jeanette oraz dwoje dzieci (córkę i syna).

</doc>
<doc id="335321" url="https://pl.wikipedia.org/wiki?curid=335321" title="Usługa sieciowa">
Usługa sieciowa

Usługa sieciowa (ang. "web service") – właściwość systemu teleinformatycznego polegająca na powtarzalnym wykonywaniu przez ten system z góry określonych funkcji po otrzymaniu, za pomocą sieci teleinformatycznej, danych uporządkowanych w określonej strukturze.
Usługa sieciowa jest w istocie składnikiem oprogramowania, niezależnym od platformy sprzętowej oraz implementacji, dostarczającym określonej funkcjonalności. Zgodnie z zaleceniami W3C, dane przekazywane są zazwyczaj za pomocą protokołu HTTP i z wykorzystaniem XML.
Sposoby realizacji.
Usługa sieciowa może być:
Przeznaczenie.
Na bazie usług sieciowych można konstruować systemy rozproszone i aplikacje internetowe. Aplikacje te komunikują się przez sieć komputerową, z wykorzystaniem odpowiednich protokołów dostępu zdalnego.
Protokoły dostępu zdalnego.
Protokołem najczęściej stosowanym do komunikacji z usługami sieciowymi jest SOAP ("Simple Object Access Protocol"), zatwierdzony przez W3C.
Platformy programistyczne.
Najbardziej znanymi platformami programistycznymi obsługującymi standardy XML, UDDI i SOAP są .NET i Java EE.
Zastosowanie.
Ten rodzaj usług okazał się skuteczny w sieciach korporacyjnych, za pomocą których przedsiębiorstwa lub instytucje, budowały systemy wymiany danych między swoimi oddziałami, jak również do celów łączności z partnerami i klientami. W takich mniejszych, dobrze kontrolowanych środowiskach, łatwiej jest uzyskać zgodność danych przesyłanych między poszczególnymi komponentami usług a otwartość standardów ułatwia tworzenie rozwiązań klienckich, niezależnie od platformy.
Wykorzystanie usług sieciowych pozwala komponentom programowym współdziałać ze sobą przez Internet, niezależnie od swojej lokalizacji i szczegółów implementacji. Dzięki temu będą w stanie zastąpić starsze rozwiązania, opracowane dla sieci prywatnych, jak CORBA czy DCOM, zaś dzięki stosunkowo prostej konstrukcji, mogą uzyskać znacznie większą popularność.
Perspektywy rozwojowe.
Usługi sieciowe są w okresie powolnej, zakrojonej na wiele lat materializacji. System wyszukiwawczy UDDI umożliwia rejestrowanie usług w Internecie i pozwala aplikacjom wyszukiwać takie usługi i wymieniać dane. Jeśli usługa sieciowa jest płatna, można dołączyć procedurę wnoszenia płatności. Dla poprawnego funkcjonowania na skalę globalną wymaga to bardzo precyzyjnego określenia wszystkich szczegółów działania usługi, zanim zostanie udostępniona publicznie.
Przykłady zastosowań.
Tłumacz Google umożliwia tłumaczenie tekstu na różne języki, Google Maps dostarczają danych geograficznych, a dzięki usłudze Amazon FWS handlowcy mogą automatycznie uaktualnić swoją ofertę.

</doc>
<doc id="335324" url="https://pl.wikipedia.org/wiki?curid=335324" title="All'unisono">
All'unisono



</doc>
<doc id="335326" url="https://pl.wikipedia.org/wiki?curid=335326" title="Andrzej Kiciński">
Andrzej Kiciński

Andrzej Kiciński (ur. 8 lipca 1938 w Warszawie, zm. 12 września 2008) – polski architekt i urbanista, profesor nadzwyczajny na Wydziale Architektury Politechniki Warszawskiej.
Życiorys.
W 1962 ukończył architekturę na Politechnice Warszawskiej. Pracował m.in. dla Miastoprojektu i Biura Planowania Rozwoju Warszawy. Od 1991 prowadził własną pracownię „Andrzej Kiciński architekt”.
Główne prace.
W dziedzinie urbanistyki jednym z jego najbardziej znanych planów była koncepcja usypania na Wiśle sztucznych wysp, między mostem średnicowym i ul. Karową; na największej proponował ulokować Świątynię Opatrzności Bożej.
Pochowany na cmentarzu Powązkowskim (kwatera 226-6-12/13).

</doc>
<doc id="335334" url="https://pl.wikipedia.org/wiki?curid=335334" title="Pematang Siantar">
Pematang Siantar

Pematang Siantar ("Pematangsiantar") – miasto w Indonezji na wyspie Sumatra w prowincji Sumatra Północna; 40 km na północny wschód od jeziora Toba; powierzchnia 79.97 km²; 210 tys. mieszkańców (2005). 
Leży na wysokości 400 m n.p.m. Rozwinęło się w XIX w. jako ośrodek regionu rolniczego, uprawa tytoniu, palmy kokosowej, palmy olejowej, kauczukowca, kakaowca, herbaty.

</doc>
<doc id="335341" url="https://pl.wikipedia.org/wiki?curid=335341" title="Problem czytelników i pisarzy">
Problem czytelników i pisarzy

Problem czytelników i pisarzy – klasyczny informatyczny problem synchronizacji dostępu do jednego zasobu (pliku, rekordu bazy danych) dwóch rodzajów procesów: dokonujących i niedokonujących w nim zmian.
W problemie czytelników i pisarzy zasób jest dzielony pomiędzy dwie grupy procesów:
Jednoczesny dostęp do zasobu może uzyskać dowolna liczba czytelników. Pisarz może otrzymać tylko dostęp wyłączny. Równocześnie z pisarzem dostępu do zasobu nie może otrzymać ani inny pisarz, ani czytelnik, gdyż mogłoby to spowodować błędy.
Warianty rozwiązania problemu.
Problem czytelników i pisarzy posiada kilka rozwiązań.
Wariant faworyzujący czytelników.
Czytelnicy nie mają obowiązku czekania na otrzymanie dostępu do zasobu, jeśli w danym momencie nie otrzymał go pisarz. Ponieważ pisarz może otrzymać tylko dostęp wyłączny, musi czekać na opuszczenie zasobu przez wszystkie inne procesy. Jeśli czytelnicy przybywają odpowiednio szybko, może dojść do zagłodzenia pisarza: w tej sytuacji będzie on w nieskończoność czekał na zwolnienie zasobu przez wciąż napływających nowych czytelników.
Wariant faworyzujący pisarzy.
Czytelnicy nie mogą otrzymać dostępu do zasobu, jeżeli oczekuje na niego pisarz. W tej sytuacji oczekujący pisarz otrzymuje dostęp najwcześniej, jak to jest możliwe, czyli zaraz po opuszczeniu zasobu przez ostatni proces, który przybył przed nim. W tym wariancie może dojść do zagłodzenia oczekujących czytelników.
Inne warianty.
Inne rozwiązania problemu zakładają między innymi równoczesne wyeliminowanie możliwości zagłodzenia obu typów procesów, np. poprzez zastosowanie kolejki FIFO.

</doc>
<doc id="335344" url="https://pl.wikipedia.org/wiki?curid=335344" title="Wyspy Paracelskie">
Wyspy Paracelskie

Wyspy Paracelskie (chiń. 西沙群島, "Xīshā Qúndǎo"; wietn. Quần Đảo Hoàng Sa) – grupa małych wysp położonych na Morzu Południowochińskim ok. 325 km na wschód od Wietnamu.
Wyspy są otoczone przez morze, pod którego dnem znajdują się potencjalne złoża ropy naftowej i gazu. W 1932 Indochiny Francuskie anektowały terytorium i na jednej z wysp (Pattle Island) utworzyły stację meteorologiczną. Po zakończeniu I wojny indochińskiej w 1954 roku wyspy zostały przyłączone do Wietnamu Południowego. W roku 1974 terytorium zostało zajęte przez siły zbrojne Chińskiej Republiki Ludowej na podstawie roszczeń określonych za pomocą linii dziewięciu kresek i od tej pory należy do tego państwa. Do wysp roszczą sobie prawo także Wietnam i Republika Chińska (Tajwan). Podobnie jak Wyspy Spratly, terytorium jest administrowane przez chińską prowincję Hajnan. Wyspy zamieszkuje ponad 1400 stałych mieszkańców. Ludność wyspy zajmuje się rybołówstwem oraz połowem pereł.
Najwyższy punkt wysp, mierzący zaledwie 14 m n.p.m., znajduje się na Rocky Island (chiń. 石岛 lub 石島, Shí Dǎo; wietn. Đảo Đá).

</doc>
<doc id="335346" url="https://pl.wikipedia.org/wiki?curid=335346" title="National Geographic (stacja telewizyjna)">
National Geographic (stacja telewizyjna)

National Geographic – satelitarny kanał telewizyjny Towarzystwa National Geographic, dostępny za pośrednictwem płatnych platform cyfrowych i telewizji kablowych. Jest produkowany i nadawany przez Fox International Channels, należący do medialnej korporacji 21st Century Fox. Oryginalnie tworzony w języku angielskim. Istnieje kilkanaście wersji regionalnych, w tym polska.
13 listopada 2016 roku kanał przeszedł rebranding. Z nazwy usunięte zostało słowo "channel", a hasło programu "Dowiedz się więcej" zastąpiło nowe "Sięgamy dalej".
Przegląd.
We wrześniu 1997 roku wyemitowano w Europie i Australii pierwszy światowy National Geographic Channel. W lipcu 1998 roku wyemitowano National Geographic Channel w Azji przy udziale dystrybutora STAR TV (zajmującego miejsce NBC Asia Channel. Podobne przejście miało miejsce w NBC Europa w 1998 roku.) Dziś kanał jest dostępny dla ponad 143 krajów, jest oglądany w ponad 160 milionach domów i w 25 językach.
W Stanach Zjednoczonych National Geographic Channel jest spółką joint venture National Geographic Television &amp; Film i Fox Cable Networks. National Geographic zapewnia ekspertyzę programowania, a grupa Fox Networks Group zapewnia ekspertyzę dystrybucji, marketingu i sprzedaży. Jest to przede wszystkim kanał telewizji kablowej i satelitarnej.
W Kanadzie kanał jest własnością Alliance Atlantis i National Geographic Channel USA, podczas gdy europejskie wersje zarządzane są wspólnie przez firmę-siostrę Fox i British Sky Broadcasting (BSkyB). Oferta zawiera anglojęzyczną wersję dla Wielkiej Brytanii, Islandii i Republiki Irlandii, która obsługuje własny serwis telewizyjny Sky Digital BSkyB, Tiscali TV w Wielkiej Brytanii, Sky Digital, UPC, Magnet Networks, SCTV w Republice Irlandii i Skjarin w Islandii.
W Australii National Geographic Channel jest obsługiwany przez Foxtel, Optus, Austar, Neighbourhood Cable, TransTV i Selec TV. Australijska wersja zawiera prezentacje materiału promocyjnego Australijskiego gościa oraz wstęp do pewnych programów, seriali i wyjątkowych atrakcji.
W Nowej Zelandii National Geographic Channel jest transmitowany przez SKYNetwork Television i TelestraClear InHome TV.
W Południowej Afryce kanał jest obsługiwany przez Digital Satellite Television (także znaną jako DStV).
National Geographic HD.
1 lutego 2011 roku ramówka National Geographic Channel i National Geographic Channel HD została ujednolicona. Do tego dnia oba kanały pokazywały dwa różne programy, gdzie premiery emitowane były w SD. Zmiany te są wynikiem tworzenia nowych produkcji przez National Geographic w jakości HD.
Dystrybucją kanału zajmuje się Fox International Channels, należący do korporacji News Corporation. Kanał uzyskał zgodę brytyjskiego regulatora OFCOM na emisję w polskiej wersji językowej. Oferta tego kanału jest specjalnie stworzona dla polskiego widza.
Logo.
Na czas żałoby narodowej zmienia na kolor czarny.

</doc>
<doc id="335347" url="https://pl.wikipedia.org/wiki?curid=335347" title="Dominique Voynet">
Dominique Voynet

Dominique Voynet (ur. 4 listopada 1958 w Montbéliard) – francuska polityk, parlamentarzystka i była minister.
Życiorys.
Z wykształcenia lekarz medycyny, specjalizuje się w zakresie anestezjologii. W latach 70. zaangażowała się w działalność organizacji ekologicznych, przystąpiła też do Amnesty International. W 1984 znalazła się wśród założycieli Partii Zielonych.
Od 1989 obejmowała różne funkcje w administracji terytorialnej. Przez piętnaście lat była radną Dole. Od 1992 do 1994 zasiadała w radzie regionu Franche-Comté, a w okresie 1998–2004 w radzie generalnej departamentu Jura. W 2008 wygrała wybory na urząd mera Montreuil, sprawując ten urząd do 2014.
W 1991 przez kilka tygodni sprawowała mandat posłanki do Parlamentu Europejskiego III kadencji. Zasiadała w Grupie Zielonych w PE, pracowała w Komisji ds. Transportu i Turystyki. W 1997 uzyskała mandat deputowanej do Zgromadzenia Narodowego w Jurze, z którego zrezygnowała w związku z objęciem urzędu ministra ds. zagospodarowania terytorium i ochrony środowiska w rządzie Lionela Jospina. Stanowisko to zajmowała do 2001.
Od 2004 do 2011 zasiadała w Senacie z departamentu Sekwana-Saint-Denis. Dwukrotnie kandydowała w wyborach prezydenckich z ramienia Zielonych, odpadając każdorazowo w pierwszej turze. W 1995 otrzymała 3,3% głosów, a w 2007 – 1,5%.

</doc>
<doc id="335352" url="https://pl.wikipedia.org/wiki?curid=335352" title="Moszczanka (województwo wielkopolskie)">
Moszczanka (województwo wielkopolskie)

Moszczanka – wieś w Polsce położona w województwie wielkopolskim, w powiecie ostrowskim, w gminie Raszków. Leży ok. 7 km na północ od Ostrowa Wlkp. w pobliżu drogi powiatowej Raszków-Szczury i linii kolejowej Poznań-Katowice (stacja Biniew).
Miejscowość do roku 1920 nazywała się Raszkówek Kolonia z racji faktu, że zasiedlali ją głównie Niemcy sprowadzani od 1886 przez Pruską Komisję Kolonizacyjną. Druga część Raszkówka, zlokalizowana bliżej miasta, w okolicy zabudowań dworskich, funkcjonowała jako gmina Raszkówek. Niemiecka nazwa miejscowości brzmiała Raschwege, co w tłumaczeniu oznacza drogę do Raszkowa. Po odzyskaniu przez Polskę niepodległości nazwę zmieniono na Moszczanka (30 kwietnia 1920).
Przed 1932 rokiem miejscowość położona była w powiecie odolanowskim, w latach 1932-1975 w powiecie ostrowskim, w latach 1975-1998 w województwie kaliskim i od 1999 w powiecie ostrowskim. 
W latach 1954–1959 wieś należała i była siedzibą władz gromady Moszczanka, po jej zniesieniu w gromadzie Raszków.

</doc>
<doc id="335353" url="https://pl.wikipedia.org/wiki?curid=335353" title="Spratly">
Spratly

Spratly, wyspy Spratly (dawniej: Wyspy Spratly), Spratleje, Wyspy Spratly’ego – grupa około 100 małych obiektów fizjogeograficznych (wysepek, skał, łach i raf) położonych na Morzu Południowochińskim, mniej więcej w jednej trzeciej odległości między filipińską wyspą Palawan a południowym wybrzeżem Wietnamu.
Trzy kraje roszczą sobie prawo do całego archipelagu Spratly: Chińska Republika Ludowa (część prowincji Hajnan) i Republika Chińska (oba powołują się na linię dziewięciu kresek) oraz Wietnam (część prowincji Khánh Hòa). Trzy inne państwa wysuwają roszczenia do niektórych z tych obiektów: Filipiny (część prowincji Palawan), Malezja (część prowincji Sabah) oraz Brunei. W lipcu 2016 Stały Trybunał Arbitrażowy w Hadze, działając na podstawie Aneksu VII do "Konwencji Narodów Zjednoczonych o prawie morza", wydał wyrok w sporze wytoczonym przez Filipiny przeciwko Chinom. W orzeczeniu tym uznał, między innymi, że żaden z obiektów tworzących Spratly nie jest wyspą, lecz są to skały, rafy i łachy, czyli obiekty nieterytorialne.
Niewielkie oddziały wojskowe stacjonują na około 45 wyspach – są to siły wietnamskie, chińskie, tajwańskie, malezyjskie i filipińskie. Spratly zasobne są w guano i otoczone przez morze potencjalnie bogate w złoża ropy naftowej i gazu ziemnego, a także zasobne w ryby. W pobliżu biegną również główne szlaki żeglugowe.
W 1988 doszło do starcia między okrętami Chin i Wietnamu, w którego wyniku zatonął wietnamski transportowiec.
Nazwy.
Nazwa polska jest dosłownym tłumaczeniem nazwy angielskiej ("Spratly Islands"), a ta pochodzi od nazwiska kapitana statku wielorybniczego, Richarda Spratly’ego.
W "Urzędowym wykazie nazw państw i terytoriów niesamodzielnych" od 2007 do 2017 występował egzonim „Wyspy Spratly” (dla terytorium niesamodzielnego), zatwierdzony przez Komisję Standaryzacji Nazw Geograficznych poza Granicami Rzeczypospolitej Polskiej. W związku ze wspomnianym wyżej wyrokiem Stałego Trybunału Arbitrażowego zdecydowała ona o wykreśleniu tego egzonimu z "Urzędowego wykazu nazw państw i terytoriów niesamodzielnych" i zmianie go na „(wyspy) Spratly” (stanowiące obiekt naturalny), w której to postaci będzie on podawany w spisach nazw z obszaru Chin, Filipin, Malezji, Tajwanu i Wietnamu.

</doc>
<doc id="335358" url="https://pl.wikipedia.org/wiki?curid=335358" title="Blues Traveler">
Blues Traveler

Blues Traveler – amerykański zespół jamowy z Princeton, New Jersey, prowadzony przez Johna Poppera (wokal, harmonijka). Członkami zespołu są Chan Kinchla (gitara), Brendan Hill (perkusja), Tad Kinchla (gitara basowa) i Ben Wilson (klawisze). Założyciel Bobby Sheehan (gitara basowa) zmarł w 1999 z powodu przedawkowania narkotyków w Nowym Orleanie.
Zespół można zobaczyć między innymi w filmie "Blues Brothers 2000". John Popper spotkał tam się z Elwoodem Bluesem na stacji benzynowej. Poprosił go o wysłuchanie utworu "Maybe I'm Wrong", który posłużył jako podkład do pierwszego etapu podróży po USA zespołu Blues Brothers Band.

</doc>
<doc id="335359" url="https://pl.wikipedia.org/wiki?curid=335359" title="Namespace">
Namespace



</doc>
<doc id="335360" url="https://pl.wikipedia.org/wiki?curid=335360" title="Pani Bovary">
Pani Bovary

Pani Bovary – wydana w 1857 roku powieść realistyczno-psychologiczna Gustave’a Flauberta o miłości naiwnego wdowca – doktora Karola Bovary’ego – do pozornie cnotliwej córki jego pacjenta – Emmy Rouault. Autor ukazuje w książce upadek kobiety już w chwili zawarcia przez nią związku małżeńskiego.
Utwór umieszczony został w index librorum prohibitorum dekretem z 1864 roku.
Okoliczności powstania.
Inspiracje.
Od początku swojej działalności literackiej Flaubert interesował się tematem kobiety łamiącej tradycyjne normy obyczajowe. Po raz pierwszy wątek ten zawarł w napisanym w wieku 15 lat opowiadaniu "Namiętność a cnota", którego bohaterka, Mazza Willer, zdradza swojego męża-bankiera, zostaje porzucona przez kochanka, zabija swojego męża i dzieci, wreszcie popełnia samobójstwo. Postać Mazzy miała w jego zamyśle pokazywać, w jak łatwy sposób kobieta pod wpływem pożądania porzuca wszelkie moralne konwenanse i staje się niewolnicą własnej namiętności. Dalsze refleksje nt. postawy niewiernych żon nasunęła Flaubertowi lektura "Fizjologii małżeństwa" Balzaka. M.in. pod jej wpływem stwierdził on, iż kobieta dopuszczająca się zdrady jest bardziej kobieca niż ta, która tego nie czyni.
Według wersji rozpowszechnianej przez Maxime'a du Campa, podanej w wątpliwość przez późniejszą krytykę, ostateczną inspiracją dla "Pani Bovary" była historia rodziny wiejskiego lekarza Delamare, wielokrotnie zdradzanego przez ukochaną żonę. Kobieta ta, po kilkakrotnym okradzeniu męża w celu zdobycia środków dla kolejnych kochanków, popełniła ostatecznie samobójstwo, zostawiając kilkuletnią córkę. Jej mąż, nie mogąc się z tym pogodzić, również się otruł. Zdaniem F. Browna bardziej możliwe jest, że pierwowzorem Emmy Bovary były znane Flaubertowi kobiety prowadzące podobny tryb życia: Louise Colet i Louise Pradier.
Praca nad powieścią.
Między latem 1851 a marcem 1852 Flaubert ukończył połowę pierwszej z trzech części "Pani Bovary". Od tego momentu relacjonował dalsze prace w listach do Louise Colet, opisując postępy w tworzeniu tekstu oraz rozważania nad jego stylem i formą. W następujący sposób przedstawiał zaplanowany styl powieści:
Fabuła.
Karol Bovary, z zawodu lekarz, zostaje wyswatany przez nieustannie ingerującą w jego życie matkę z podstarzałą, bardzo brzydką, ale za to podobno bogatą wdową po komorniku z Dieppe – Heloizą Dubuc. Po ślubie okazuje się, że kobieta jest apodyktyczna i nad wyraz podejrzliwa (zwłaszcza gdy mąż często odwiedza swego pacjenta i jego piękną córkę Emmę). Na jaw wychodzi również fakt o jej zatajonym kredycie hipotecznym. Heloiza po kłótni z rodzicami Karola, czując się osaczoną i wyszydzaną przez społeczeństwo, nie wytrzymuje napięcia i w wyniku krwotoku płucnego umiera.
Karol po śmierci Heloizy czuje się osamotniony. Coraz częściej zaczyna bywać w domu pana Rouault. Zauroczony jest Emmą, która nie odrzuca jego zalotów. Karol oświadcza się Emmie przez jej ojca i zostaje przyjęty. Po odczekaniu okresu żałoby odbywa się długie i piękne wesele. Jednak już po kilku dniach Emma, tytułowa pani Bovary, zdaje sobie sprawę z faktu, że nie darzy uczuciem swojego małżonka, który wydaje jej się prosty, pusty, mało atrakcyjny. Marzy o miłości idealnej, niezwykłej, opisywanej w romansach i powieściach Waltera Scotta. Jej odczucia stopniowo nasilają się od momentu, gdy spędza wieczór na balu u markiza d'Andervilliers. Poznaje świat francuskiej arystokracji, pod którego wpływem zaczyna się zmieniać. Z czasem staje się to przyczyną zaburzeń psychicznych.
Kobieta staje się rozrzutna. Rujnuje majątek męża. Po roku małżeństwa rodzi córkę, nie jest jednak dobrą matką. Raz rozpieszcza Bertę, to znów ją zaniedbuje. Niemal nawiązuje romans z Leonem, po jego wyjeździe do Paryża poznaje arystokratę Rudolfa Boulanger, z którym przeżywa burzliwy, namiętny i tragiczny w skutkach romans. W swoim kochanku cały czas poszukuje amanta z książek i idealnego mężczyzny. Znudzony, a nawet przerażony jej miłością i planami wspólnej ucieczki, hrabia listownie zrywa tę znajomość, doprowadzając Emmę do długotrwałej choroby. Chorą opiekuje się mąż. Po wyzdrowieniu pani Bovary powraca na krótki okres do swojej roli matki i żony. Podczas wyjazdu do Rouen na przedstawienie Łucji z Lammermooru w jednej z lóż spotyka swojego dawnego adoratora Leona, co doprowadza do kolejnego romansu.
Kobieta oszukuje swojego męża, co dzień wymyśla nowe kłamstwa. Żyje w świecie ułudy, nie chcąc dopuścić do siebie realiów. Zaniedbuje dom i rodzinę. Teściowa zarzuca jej lenistwo i ateizm. Nikt jednak nie wie o jej niewierności, a zaślepiony pan Bovary wierzy jej wyjaśnieniom.
Pewnego dnia pani Bovary zostaje powiadomiona o swym kolosalnym zadłużeniu. Nie jest w stanie spłacić długów za luksusowe towary, jakie nabyła, a wierzyciele żądają wyegzekwowania kwoty. Zdesperowana Emma zwraca się z prośbą do Leona, a także Rudolfa Boulanger o szybką pomoc materialną, ci jednak nie mogą i nie chcą pokryć jej wysokich długów. Pani Bovary, zrujnowana finansowo, rozważa zajęcie się prostytucją. W końcu decyduje się popełnić samobójstwo – zatruwa się arszenikiem i, mimo starań męża, umiera.
Karol Bovary w dalszym ciągu nie wie o cudzołóstwie żony i nadal żyje w przekonaniu o czystości Emmy. Ma żal do Boga o odebranie mu ukochanej małżonki i zostaje ateistą. Spłaca także długi zmarłej żony. Pewnego dnia odnajduje listy Emmy, świadczące o jej romansach z Rudolfem i Leonem. Załamany, umiera, opuszczając kilkuletnią córkę.
Postać bohaterki tytułowej.
Wychowana w klasztorze, namiętnie czytająca powieści Waltera Scotta i romanse Emma Bovary przez całe życie tęskni do wyzwolenia z otaczającej ją rzeczywistości, marzy o wielkiej romantycznej miłości. Opisując jej życie, narrator powieści z ironią ukazuje kontrast marzeń Emmy z rzeczywistością: jej mąż Karol przybywa do niej nie na wspaniałym rumaku, jak mityczni rycerze, lecz na zwykłej chabecie; zamiast pełnego przepychu przyjęcia weselnego kobieta jest zmuszona do uczestnictwa w prostackiej, wiejskiej uczcie. Kobieta traktuje swoje życie jako serię ról do odegrania: poszukując nieosiągalnego szczęścia, udaje kolejno żarliwą katoliczkę i kochającą małżonkę. Według określenia Browna:
Przełomowym momentem w życiu Emmy jest udział w arystokratycznym balu u markiza d'Andervilliers, w czasie którego kobieta ostatecznie ulega fascynacji życiem wyższych sfer, nie dostrzegając, jak bardzo ich przedstawiciele różnią się od szlachciców-bohaterów czytanych przez nią powieści. Symbolicznym wyrazem przepaści między wyidealizowanym światem Emmy a rzeczywistością jest opis sali bilardowej, w której grupa arystokratów gra w bilard pod portretami swoich przodków, uczestników wojen; dawna odwaga szlachty została ukazana jako zmieniona w zamiłowanie do życia wypełnionego rozrywką.
Ważną rolę w kreacji postaci odgrywa symbolika luster i okien. Motyw przeglądania się bohaterki w lustrze towarzyszy jej próbom odnalezienia w życiu romantyzmu, przeżycia namiętności znanej jej z powieści, obserwacja własnej postaci w zwierciadle ekscytuje jej wyobraźnię. Z kolei spojrzenie przez okno prowadzi ją każdorazowo do częściowego zrozumienia, iż jej marzenia nie mają związku z prawdziwym życiem. Na przykład w czasie balu dźwięk szyby tłuczonej przez lokaja i spojrzenie w tę stronę sprawiają, iż Emma przypomina sobie życie na wiejskiej fermie swojego ojca. Przy oknie kobieta czyta również pożegnalny list od swojego kochanka, który ją porzucił.

</doc>
<doc id="335363" url="https://pl.wikipedia.org/wiki?curid=335363" title="Obserwatorium">
Obserwatorium

Obserwatorium – placówka naukowa wyposażona w urządzenia służące do prowadzenia systematycznych badań i obserwacji astronomicznych, meteorologicznych, geomagnetycznych, sejsmograficznych itp.; także: budynek, w którym mieści się taka placówka. Dawniej słowem "obserwatorium" określany był również dowolny punkt, miejsce lub pomieszczenie, z którego była dokonywana obserwacja.

</doc>
<doc id="335364" url="https://pl.wikipedia.org/wiki?curid=335364" title="Memmingen">
Memmingen

Memmingen – miasto na prawach powiatu w Niemczech, w kraju związkowym Bawaria, w rejencji Szwabia, w regionie Donau-Iller. Przez zachodni skraj miasta przepływa rzeka Iller, prawy dopływ Dunaju i jednocześnie stanowi granicę z Badenią-Wirtembergią. Od północy, wschodu i południa miasto jest otoczone przez powiat Unterallgäu. Najbliżej położonymi dużymi miastami są: Monachium, Stuttgart, Ulm i Zurych.
Historia.
Pierwsze osady ludzkie były w rejonie Memmingen już w czasach rzymskich. Ze względu na położenie na szlaku solnym, miejscowość zyskiwała na znaczeniu. Obecna nazwa po raz pierwszy była wzmiankowana w źródłach w 1128 r., w kronice z klasztoru Ochsenhausen. Prawa miejskie uzyskało ok. 1158 r.
Właśnie w Memmingen ogłoszono postulaty w wojnie chłopskiej w 1525 r. W późniejszych stuleciach miasto powoli podupadało, co zostało zahamowane dopiero przez wybudowanie linii kolejowej wzdłuż Iller. Po II wojnie światowej miasto zaczęło dobrze prosperować, a rozwój gospodarczy leży wyraźnie powyżej bawarskiej średniej.
Transport.
W mieście znajduje się stacja kolejowa Memmingen oraz port lotniczy.
Współpraca.
Miejscowości partnerskie:

</doc>
<doc id="335368" url="https://pl.wikipedia.org/wiki?curid=335368" title="Pasawa">
Pasawa

Pasawa (niem. "Passau", łac. "Castra Batavia", czes. "Pasov") – miasto na prawach powiatu w południowo-wschodnich Niemczech, w kraju związkowym Bawaria, w rejencji Dolna Bawaria, w regionie Donau-Wald, siedziba powiatu Pasawa. Leży bezpośrednio przy granicy z Austrią. Liczy 49 454 mieszkańców (31.12.2013) i jest ważnym ośrodkiem gospodarczym, kulturalnym, administracyjnym i turystycznym, węzłem komunikacyjnym oraz siedzibą uniwersytetu.
Osadnictwo na obszarze miasta sięga czasów neolitu. Miasto w obecnym kształcie wywodzi się z rzymskiego obozu warownego, który w VIII w. stał się siedzibą biskupstwa. Prawa miejskie Pasawa otrzymała w roku 1225. Przez całe średniowiecze jej historia była ściśle związana z kościołem – biskupi pasawscy byli jednocześnie władcami księstwa, którego miasto było stolicą. W czasach nowożytnych najważniejszym wydarzeniem był wielki pożar, do którego doszło w 1662 r. Odbudowa, przy której pracowali architekci przede wszystkim z Włoch, nadała starówce z grubsza obecny wygląd. Ostatnie dwieście lat to także okres wielkiej prosperity Pasawy – rozwój przemysłu, węzeł kolejowy, powstanie uniwersytetu. Szczęśliwie miasto uniknęło zniszczeń w czasie II wojny światowej.
Pasawa położona jest na licznych wzgórzach rozdzielonych trzema rzekami zbiegającymi się u stóp Starego Miasta – Dunajem, Inn i Ilz. Malownicze położenie, a także cenna zabytkowa architektura w stylu śródziemnomorskim sprawiły, że Pasawa nazywana jest „miastem trzech rzek” oraz „bawarską Wenecją”.
Historia.
Prehistoria i starożytność.
Najstarsze znaleziska archeologiczne wykopane w Pasawie pochodzą z mezolitu. Późniejsze znaleziska z okresu neolitu wskazują, iż miejscowa ludność już wówczas trudniła się handlem – Pasawa była prawdopodobnie ośrodkiem eksportu krzemienia z Dolnej Bawarii do Austrii. Z okresu 1875–1745 p.n.e. zachowały się pozostałości drewnianej przystani na Dunaju. W okresie schyłkowej kultury lateńskiej na wzgórzu staromiejskim znajdowała się osada celtycka. W I wieku naszej ery rejon miasta dostał się pod panowanie Cesarstwa rzymskiego. Rzeka Dunaj stanowiła wówczas północną granicę Imperium, zaś jej dopływ Inn rozdzielał rzymskie prowincje Recja i Noricum. W rejonie obecnego miasta powstało w ciągu kolejnych stuleci kilka obozów warownych należących do pasa umocnień granicznych zwanych dunajskim limesem. Od jednego z tych obozów – "Batavis" – wywodzi się obecna nazwa miasta (sam obóz nazwę swą otrzymał od stacjonujących tam najemników rzymskich rekrutowanych z germańskiego plemienia Batawów).
Średniowiecze.
W V wieku Rzymianie wycofali się z regionu. Na półwyspie u zbiegu Innu i Dunaju powstała warownia plemienia Bajuwarów. W roku 739 św. Bonifacy zwany „niemieckim apostołem” założył istniejącą do dziś diecezję pasawską i wyświęcił pierwszego biskupa – Vivilo. Od tej pory aż do sekularyzacji losy miasta będą nierozłącznie związane z losami diecezji. W roku 999 biskup uzyskał z rąk cesarza szereg przywilejów dających mu władzę świecką nad miastem (kontrola targów, mennicy, ceł oraz sądownictwa). W roku 1217 biskupi Pasawy otrzymali tytuł książęcy oraz przylegające tereny jako lenno i stali się tym samym władcami samodzielnego terytorium Rzeszy, choś obszar podległy świeckiej władzy biskupów Pasawy był znacznie mniejszy od obszaru podlegającego ich kościelnej jurysdykcji – ten bowiem rozciągał się daleko w głąb Austrii (Pasawa była przyczółkiem chrystianizacji Austrii).
W roku 1225 Pasawa otrzymała prawa miejskie. W latach 1298 oraz 1367/68 doszło do powstań mieszczan przeciw władzy biskupiej. Domagali się oni ustanowienia samorządu miejskiego podobnego do samorządu miast koronnych. Obydwa powstania zostały stłumione; podczas drugiego biskup nadużył władzy kościelnej rzucając na buntowników klątwę, tak iż dla dwustu poległych wówczas mieszczan utworzono nowy cmentarz z niepoświęconą ziemią. Ostatecznie mieszczanie wywalczyli jedynie radę miejską o ograniczonych kompetencjach z członkami nie wybieranymi, lecz mianowanymi przez biskupa. Mimo tych napięć miasto osiągnęło znaczący dobrobyt. Prosperity to zawdzięczało korzystnemu położeniu państewka biskupiego pomiędzy Bawarią, Austrią i Czechami na styku trzech dróg wodnych. Dzięki temu kwitł handel – przede wszystkim alpejską solą, ale również czeskim zbożem i słodem oraz austriackim winem. Na przełomie XV i XVI wieku Pasawa była ośrodkiem handlowym o znaczeniu europejskim, a przechodzące przez nią produkty docierały aż do Węgier. Transportowano je głównie drogą wodną, również pod prąd Dunaju łącząc łodzie w zespoły ciągnięte przez 30 koni. W kierunku Czech transport odbywał się drogą lądową ze względu na brak połączeń wodnych i górzysty teren.
Najpóźniej w połowie XIII wieku w Pasawie osiedlają się pierwsi Żydzi, sprowadzeni do miasta prawdopodobnie przez samego biskupa jako bankierzy ze względu na zakaz pobierania odsetek obowiązujący chrześcijan w średniowieczu. W początkach XV wieku u podnóża twierdzy Oberhaus powstało getto, jego mieszkańcy przez długi czas unikali jednak prześladowań, w odróżnieniu od sąsiednich terytoriów Austrii i Bawarii. Dopiero w roku 1478 doszło do pogromu po profanacji hostii przypisanej Żydom, a w rzeczywistości dokonanej przez złodzieja kościelnego wyznania chrześcijańskiego. Dziesięciu mężczyzn stracono, przy czym tych, którzy przyjęli chrzest, zgładzono w mniej bestialski sposób. Około czterdziestu innych Żydów po przyjęciu chrztu pozostawiono w spokoju, a pozostałych wypędzono z miasta. Na miejscu zburzonej synagogi wybudowano kościół pielgrzymkowy pw. św. Salwadora.
Czasy nowożytne.
Wraz z przejęciem kontroli nad handlem solą przez księcia Maksymiliana III Habsburga w roku 1594 Pasawa z dnia na dzień straciła swe główne źródło dochodów – okres prosperity gospodarczej dobiegł końca.
Piętno na historii miasta wywarła również reformacja. Za panowania biskupa Wolfganga von Salm (1541-1555) panowała dość liberalna atmosfera, a w roku 1552 podpisano traktat z Pasawy – pierwszą ugodę między katolickim cesarzem Ferdynandem Habsburgiem a protestanckimi książętami Rzeszy, która utorowała drogę do pokoju augsburskiego. Zupełnie odmienny kurs obrał biskup Urban von Trenbach (1561-1598) – drobiazgowo kontrolował religijność mieszkańców za pomocą zaświadczeń o spowiedzi i komunii wielkanocnej, a protestantów odmawiających przejścia na katolicyzm usuwał z miasta. Po jego śmierci diecezja dostała się pod kontrolę Habsburgów forsujących wszelkimi metodami kontrreformację. W ciągu kolejnych dwóch stuleci sakrę biskupią otrzymali trzej arcyksiążęta oraz wielu arystokratów blisko związanych z dynastią. Arcyksiążę Leopold na tron biskupi wstąpił w wieku dziecięcym, nigdy nie przjął święceń biskupich, a pod koniec życia porzucił ze względów dynastycznych swe kościelne urzędy i zawarł małżeństwo. W sprawowaniu czynności liturgicznych zastępowali go biskupi pomocniczy.
W ciągu swego istnienia Pasawa padała wielokrotnie ofiarą powodzi i ognia. W roku 1662 całe miasto legło w popiołach. Sprowadzeni z Włoch architekci i malarze odbudowali Pasawę nadając miastu jego obecny śródziemnomorsko-barokowy wygląd. W roku 1676 w odbudowanym pałacu biskupim odbył się ślub cesarza Leopolda I Habsburga z jego trzecią żoną Eleonorą-Magdaleną. Kilka lat później ten sam cesarz szukał w mieście schronienia podczas oblężenia Wiednia przez Turków w roku 1683 i mieszkał przez kilka miesięcy w pałacu biskupim. To właśnie tu przygotowywano plany słynnej odsieczy wiedeńskiej. Po odsieczy rozpoczął się kolejny okres prosperity w historii miasta. W 1786 roku z inicjatywy kardynała Auersperga powstała pierwsza gazeta na terenie miasta. Reformy w duchu oświecenia i absolutyzmu dostosowały państwo biskupie do potrzeb zmieniających się czasów. Jednak już w roku 1803 księstwo biskupie przestało istnieć i przeszło w wyniku sekularyzacji pod panowanie bawarskie.
W 1860 roku Pasawa uzyskała połączenie kolejowe ze Straubingiem. Dopiero w 1923, w wyniku referendum, do Pasawy dołączono samodzielną dotychczas gminę Beiderwies, położoną na drugim brzegu Innu. Obecnie jest to dzielnica Innstadt.
W latach 1942–1945 w mieście istniał podobóz obozu koncentracyjnego Mauthausen (przez kilka pierwszych miesięcy podlegał obozowi w Dachau). Więźniowie pracowali przy budowie elektrowni wodnej. W marcu 1944 utworzono podobóz Pasawa II, a w marcu 1945 roku podobóz Pasawa III. Więźniowie tych podobozów pracowali w przemyśle drzewnym oraz przy rozładunku statków.
7 stycznia 1946 r. Werwolf dokonał podpalenia budynku, w wyniku czego zginęło trzech cywilnych urzędników Stanów Zjednoczonych.
Od 1978 roku Pasawa jest siedzibą uniwersytetu (Uniwersytet w Pasawie), cieszącego się renomą w zakresie nauk prawnych, zarządzania i informatyki. Za działalność na rzecz integracji europejskiej w roku 1980 miasto odznaczone zostało nagrodą europejską Komitetu Ministrów Rady Europejskiej.
Klęski żywiołowe.
Z racji swego położenia na styku trzech rzek Pasawa często była niszczona w wyniku powodzi.
W czerwcu 2013 roku pod wodą znalazła się większa część Starego Miasta, a Dunaj osiągnął wysokość 12,5 metra – nienotowaną od 500 lat. Wysoki poziom był także na Innie – w Pasawie nie było prądu, wstrzymano też dostawy wody pitnej.
Gospodarka.
W mieście rozwinął się przemysł metalowy, spożywczy, odzieżowy, materiałów budowlanych oraz elektrotechniczny.
Architektura i krajobraz.
Stare miasto położone jest na wąskim półwyspie u zbiegu Dunaju (północ) i Innu (południe). Katedra św. Szczepana stoi na niewielkim wzgórzu. Ze względu na znaczne różnice wysokości część ulic i uliczek przechodzi w niektórych w strome schody. W XVII wieku architekci sprowadzeni z Włoch nadali miastu śródziemnomorski wygląd, stąd Pasawę często określa się mianem bawarskiej Wenecji. Na północnym brzegu Dunaju i południowym brzegu Innu nad krajobrazem dominują wzgórza pokryte zielenią. Obydwa wspomniane brzegi mają własne dominanty architektoniczne – północny w postaci twierdzy Oberhaus, zaś południowy w postaci sanktuarium Matki Boskiej Wspomożycielki.
Po połączeniu z rzekami Inn i Ilz wody Dunaju mają na dłuższym odcinku trzy kolory: zielony (woda z rzeki Inn – kolor nadaje topniejący u źródła rzeki alpejski śnieg), czarny (woda z rzeki Ilz wypływającej z torfowisk) oraz niebieski (woda z Dunaju). Zielona woda pochodząca z Innu płynie przy tym często szerszym strumieniem niż niebieska woda z Dunaju. Wynika to głównie z mniejszej głębokości Innu (1,90 m) względem Dunaju (6,80 m).
Gospodarka.
Znaczenie międzynarodowe ma koncern prasowy "Verlagsgruppe Passau". Oprócz bawarskiej gazety "Passauer Neue Presse" należy do niego osiem polskich dzienników regionalnych grupy Polska Press oraz liczne gazety czeskie i słowackie.
Pośród rodzimych przedsiębiorstw niekwestionowane pierwsze miejsce zajmują zakłady ZF Passau zatrudniające prawie 3500 osób – zajmują się produkcją maszyn i układów napędowych. Ważną rolę odgrywa ponadto fabryka tekstyliów Eterna Mode zatrudniająca około 800 osób. Na terenie miasta działa również kilka firm z branży informatycznej oraz pięć browarów.
Kultura.
Festiwale.
Od roku 1953 w Pasawie oraz pobliskich miejscowościach na terenie Bawarii, Austrii i Czech odbywają się rokroczne festiwale europejskie ("Festspiele Europäische Wochen Passau"). Od 1979 roku organizowane są ponadto Dni Kabaretu. Na festiwalu tym od 1983 przyznawany jest "katowski topór" – nagroda dla młodych talentów. Do grona laureatów należą m.in. sławy kabaretu niemieckiego Hape Kerkeling i Günter Grünwald. Ponadto regularnie odbywają się trzy festiwale filmowe.
Polityka.
Burmistrzowie i nadburmistrzowie.
Lista burmistrzów, później nadburmistrzów zarządzających miastem od 1900:
Współpraca.
Miejscowości partnerskie:

</doc>
<doc id="335372" url="https://pl.wikipedia.org/wiki?curid=335372" title="Rosenheim">
Rosenheim

Rosenheim – miasto na prawach powiatu w Niemczech, w kraju związkowym Bawaria, w rejencji Górna Bawaria, siedziba regionu Südostoberbayern oraz powiatu ziemskiego Rosenheim. Zamieszkuje je około 61 512 osób (31 grudnia 2011).
Najbliżej położone duże miasta: Monachium ok. 70 km na północ, Praga – ok. 400 km na północny wschód i Wiedeń – ok. 400 km na południowy wschód. Miasto nie zostało zburzone podczas II wojny światowej.
Współpraca.
Miejscowości partnerskie:

</doc>
<doc id="335373" url="https://pl.wikipedia.org/wiki?curid=335373" title="Schwabach">
Schwabach

Schwabach – miasto na prawach powiatu w Niemczech, w kraju związkowym Bawaria, w rejencji Środkowa Frankonia, w regionie Planungsregion Nürnberg. Zamieszkuje je około 39 112 mieszkańców (31 grudnia 2011).
Najbliżej położone duże miasta: Norymberga ok. 20 km na północ, Praga – ok. 300 km na północny wschód i Monachium – ok. 200 km na południe. Nie zostało zburzone podczas II wojny światowej.
W mieście znajduje się stacja kolejowa Schwabach.
Przepływa tędy rzeka Schwabach.
W mieście rozwinął się przemysł metalowy, chemiczny oraz spożywczy.
Współpraca.
Miejscowości partnerskie:

</doc>
<doc id="335374" url="https://pl.wikipedia.org/wiki?curid=335374" title="Lisboa">
Lisboa



</doc>
<doc id="335375" url="https://pl.wikipedia.org/wiki?curid=335375" title="Passau">
Passau



</doc>
<doc id="335376" url="https://pl.wikipedia.org/wiki?curid=335376" title="Schweinfurt">
Schweinfurt

Schweinfurt – miasto na prawach powiatu w Niemczech, w kraju związkowym Bawaria, w rejencji Dolna Frankonia, w regionie Main-Rhön, siedziba powiatu Schweinfurt, do którego jednak miasto nie należy. Leży nad Menem, zamieszkuje je 51 851 mieszkańców (31 grudnia 2013). Najbliżej położone duże miasta: Norymberga ok. 100 km na południowy wschód, Frankfurt nad Menem – ok. 150 km na zachód, Lipsk – ok. 200 km na północ.
W mieście znajduje się stacja kolejowa Schweinfurt Hauptbahnhof.

</doc>
<doc id="335378" url="https://pl.wikipedia.org/wiki?curid=335378" title="Straubing">
Straubing

Straubing – miasto na prawach powiatu w Niemczech, w kraju związkowym Bawaria, w rejencji Dolna Bawaria, siedziba regionu Donau-Wald oraz powiatu Straubing-Bogen. Zamieszkuje je 44 724 mieszkańców (31 grudnia 2011). Najbliżej położone duże miasta: Monachium ok. 150 km na południowy zachód, Norymberga – ok. 150 km na północny zachód i Praga – ok. 230 km na północny wschód. Nie zostało zburzone podczas II wojny światowej. Co roku w sierpniu odbywa się tu drugi co do wielkości festyn Bawarii – .
Historia.
Okolice Straubing były zasiedlane już od czasów neoiltu. Podbój przez Rzymian w roku 16–14 p.n.e. dramatycznie odbił się na całym regionie. Nawet w dzisiejszych czasach można znaleźć tutaj wiele śladów 400-letniej rzymskiej okupacji, na przykład sławny "Römerschatz" (Skarbiec Rzymski), który można zobaczyć w
, a "Sorviodurum", jak nazywali to Rzymianie, było wówczas ważną dla nich bazą wojskową.
Po tym jak Imperium Rzymskie upadło, Straubing został zasiedlony przez Bawarów. Głównie wokół kościoła świętego Piotra (wybudowanego w IX wieku) pomiędzy rzekami Allachbach i Dunajem. Według legend bawarskich osadników, miasto zostało nazwane po ich przywódcy imieniem Strupo. Następnie nazwa ta wyewoluowała w Straubing. W 1218 roku Ludwik I Wittelsbach założył nową część miasta (zwaną „Nowe miasto”). Kiedy Bawaria została podzielona między synów Ludwika IV, cesarza Świętego Cesarstwa Rzymskiego w 1349, Straubing stał się stolicą księstwa Bawarii-Straubing, pod władzą księcia Wilhelma I. W 1429 roku Straubing przeszedł w panowanie Ernesta, władcy księstwa Bawarii-Monachium, na którego polecenie zabito tutaj Agnes Bernauer, małżonkę jego syna Albrechta. Grób Agnes nie został odnaleziony, jednakże na cmentarzu kościoła Świętego Piotra jest kaplica, wybudowana przez księcia Ernesta.
Dzisiaj, nowe miasto znajduje się w centrum Straubingu. Jest tu wiele sklepów, biur, restauracji oraz innych atrakcji. Większość budynków w mieście posiada jeszcze średniowieczny styl. Życie nocne, pełne pijalni, lokali i dyskotek rozkwita w tej o to właśnie części miasta.
Pomiędzy latami 1933–1945, większość członków, wtedy małej żydowskiej społeczności Straubingu zostało zamordowanych lub zmuszonych do emigracji. W 2007 Straubing zamieszkiwało 1700 członków społeczności żydowskiej.
W 1944 i 1945, Straubing zdewastowało kilka nalotów amerykańskich sił powietrznych. Lokalny, militarny szpital wojskowy został zniszczony w 80 procentach ze stratą 45 pacjentów.
W listopadzie 2016 ogień zniszczył większą część średniowiecznego ratusza.
Straubing posiada wiele dzielnic przemysłowych i port na rzece Dunaj z dostępem do kanału Ren-Men-Dunaj, połączenie z Morzem Północnym, jak i Morzem Czarnym. Jest to też bawarskie centrum rozwoju biotechnologii.
Współpraca.
Straubing posiada trzy miejscowości partnerskie:

</doc>
<doc id="335379" url="https://pl.wikipedia.org/wiki?curid=335379" title="Weiden in der Oberpfalz">
Weiden in der Oberpfalz

Weiden in der Oberpfalz, Weiden i.d.OPf. − miasto na prawach powiatu w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord. W 2011 roku zamieszkiwało je 41 954 mieszkańców (31 grudnia 2011). Najbliżej położone duże miasta: Norymberga ok. 150 km na zachód, Praga - ok. 150 km na wschód i Monachium - ok. 250 km na południowy zachód. Nie zostało zburzone podczas II wojny światowej. Leży niedaleko granicy czesko-niemieckiej.
Historia.
Najstarsza zachowanana wzmianka o Weiden pochodzi z 1241. W 1353 miejscowość została pozyskana jako część Czeskiego Palatynatu przez króla Czech Karola Luksemburskiego. Leżała na tzw. Złotej Drodze, która łączyła Pragę i Norymbergę. Została utracona przez Kraje Korony Czeskiej na początku XV wieku. W 1531 liczyła 2200 mieszkańców. W latach 1539-1545 wzniesiono Stary Ratusz. Od 1871 stanowi część Niemiec. Po II wojnie światowej w granicach amerykańskiej strefy okupacyjnej Niemiec, która w 1949 została częścią składową Republiki Federalnej Niemiec. Współcześnie Weiden jest drugim najludniejszym miastem tzw. "Nowych Czech" po Erlangen.
Współpraca.
Miejscowości partnerskie:

</doc>
<doc id="335382" url="https://pl.wikipedia.org/wiki?curid=335382" title="Trakt Królewski">
Trakt Królewski

Zobacz też: Droga Królewska

</doc>
<doc id="335384" url="https://pl.wikipedia.org/wiki?curid=335384" title="Bad Kissingen">
Bad Kissingen

Bad Kissingen – uzdrowiskowe miasto powiatowe w Niemczech, w kraju związkowym Bawaria, w rejencji Dolna Frankonia, w regionie Main-Rhön, siedziba powiatu Bad Kissingen. Leży nad rzeką Soława Frankońska, przy autostradzie A71, przy drodze B286, B287 i linii kolejowej Bad Kissingen – Gemünden am Main. Zamieszkuje je 20 900 mieszkańców (31 grudnia 2011).
Najbliżej położone duże miasta: Frankfurt nad Menem – ok. 100 km na zachód, Norymberga – ok. 120 km na południowy wschód i Stuttgart – ok. 180 km na południowy zachód. Nie zostało zburzone podczas II wojny światowej.
Dzielnice.
W skład miasta wchodzą następujące dzielnice:
Polityka.
Burmistrzem jest Dirk Vogel (SPD).
Rada miasta:
Współpraca.
Miejscowości partnerskie:

</doc>
<doc id="335387" url="https://pl.wikipedia.org/wiki?curid=335387" title="Bad Reichenhall">
Bad Reichenhall

Bad Reichenhall – uzdrowiskowe miasto powiatowe w Niemczech, w kraju związkowym Bawaria, w rejencji Górna Bawaria, w regionie Südostoberbayern, siedziba powiatu Berchtesgadener Land. Otoczone jest ze wszystkich stron górami. Bad Reichenhall jest historycznym miejscem produkcji soli, znajdowała się tam warzelnia ze źródeł zawierających stężoną solankę (obecnie muzeum).
Najbliżej położone duże miasta: Monachium ok. 100 km na północny zachód, Wiedeń – ok. 200 km na południowy wschód i Praga – ok. 300 km na północny wschód. Bad Reichenhall leży niedaleko granicy niemiecko-austriackiej, a tym samym Salzburga.
Jedną ze specjalności Bad Reichenhall są czekoladki nazywane "Mozartkugel" (pol. "Kulki Mozarta"). Są to kuliste czekoladki z nadzieniem z pistacjowo-migdałowego marcepanu, oblanego nugatem, z zewnątrz ciemną czekoladą. Firma działająca od 1865 produkuje około 90% tego typu czekoladek w Niemczech.
25 kwietnia 1945 miasto zostało zbombardowane, zginęło wówczas 198 osób.
2 stycznia 2006 w Bad Reichenhall doszło do katastrofy budowlanej. Pod ciężarem śniegu zwalił się dach lodowiska. W katastrofie zginęło 15 osób (12 dzieci), a 34 osoby zostały ranne.
Polityka.
Nadburmistrzem miasta jest Herbert Lackner z CSU, rada miasta składa się z 24 osób.
Osoby.
Urodzeni w mieści
Związani z miastem

</doc>
<doc id="335391" url="https://pl.wikipedia.org/wiki?curid=335391" title="Deggendorf">
Deggendorf

Deggendorf – miasto powiatowe w Niemczech, w kraju związkowym Bawaria, w rejencji Dolna Bawaria, w regionie Donau-Wald, siedziba powiatu Deggendorf. Leży w Lesie Bawarskim, nad Dunajem, ok. 35 km od granicy niemiecko-czeskiej, przy autostradzie A3, A92, drodze B11 i linii kolejowej Ratyzbona – Zwiesel - Klatovy. 
Najbliżej położone duże miasta: Monachium ok. 150 km na zachód, Wiedeń - ok. 250 km na południowy wschód i Praga - ok. 250 km na północny wschód. Miasto nie zostało zburzone podczas II wojny światowej. 
Dzielnice.
W skład miasta wchodzą następujące dzielnice: 
Polityka.
Burmistrzem miasta jest Anna Eder z CSU, rada miasta składa się z 40 osób.
Współpraca.
Miejscowości partnerskie:

</doc>
<doc id="335392" url="https://pl.wikipedia.org/wiki?curid=335392" title="Dillingen an der Donau">
Dillingen an der Donau

Dillingen an der Donau, Dillingen a.d.Donau – miasto powiatowe w Niemczech, w kraju związkowym Bawaria, w rejencji Szwabia, w regionie Augsburg, siedziba powiatu Dillingen an der Donau. Leży niedaleko od granicy bawarsko-wirtemberskiej. Zamieszkuje je 18,1 tys. mieszkańców. Najbliżej położone duże miasta: Monachium ok. 150 km na wschód, Norymberga – ok. 150 km na północny wschód i Stuttgart – ok. 100 km na północny zachód. Nie zostało zburzone podczas drugiej wojny światowej. 
Z miasta pochodzi zespół punkrockowy Killerpilze.
Polityka.
Prezydentem miasta jest Frank Kunz z CSU, rada miasta składa się z 24 osób.
Współpraca.
Miejscowości partnerskie:

</doc>
<doc id="335393" url="https://pl.wikipedia.org/wiki?curid=335393" title="Giove-A">
Giove-A



</doc>
<doc id="335394" url="https://pl.wikipedia.org/wiki?curid=335394" title="Dinkelsbühl">
Dinkelsbühl

Dinkelsbühl – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Zamieszkuje go około 11,8 tys. mieszkańców. Najbliżej położone duże miasta to Monachium ok. 150 km na południowy wschód, Norymberga – ok. 150 km na północny wschód i Stuttgart – ok. 100 km na południowy zachód. Nie zostało zburzone podczas II wojny światowej. Dinkelsbühl leży niedaleko od granicy bawarsko-wirtemberskiej.
W 2021 r. CNN uznało Dineksbühl za jedno z 15 najpiękniejszych miast Europy. Zostało ono włączone do przebiegu Szlaku Romantycznego z uwagi na swoje walory turystyczne, architekturę i położenie.
Współpraca.
Miejscowości partnerskie:
Umowy o współpracy:

</doc>
<doc id="335395" url="https://pl.wikipedia.org/wiki?curid=335395" title="Donauwörth">
Donauwörth

Donauwörth – miasto powiatowe w Niemczech, w kraju związkowym Bawaria, w rejencji Szwabia, w regionie Augsburg, siedziba powiatu Donau-Ries, nad ujściem Wörnitz do Dunaju, przy drodze B16, B2, B25 i liniach kolejowych Augsburg-Norymberga; Ulm – Ingolstadt; Donauwörth – Aalen ze stacją kolejową.
Najbliżej położone duże miasta: Monachium ok. 150 km na wschód, Norymberga – ok. 150 km na północny wschód i Stuttgart – ok. 100 km na północny zachód. Nie zostało zburzone podczas drugiej wojny światowej. Donauwörth leży niedaleko od granicy bawarsko-wirtemberskiej.
Dzielnice.
W skład miasta wchodzą następujące dzielnice:
Donauwörth, Auchsesheim, Berg, Felsheim, Nordheim, Parkstadt, Riedlingen, Schäfstall, Wörnitzstein, Zirgesheim i Zusum.
Historia.
O mieście Donauwörth zrobiło się głośno w roku 1607. Miasto to należało do miast Rzeszy, w których gwarantem tolerancji religijnej był sam cesarz (ponadto w miastach Rzeszy nie obowiązywała zasada "cuius regio, eius religio"). Zdecydowana większość mieszkańców była wyznania luterańskiego i rada miasta prowadziła wrogą politykę wobec mniejszości katolickiej. W święto Bożego Ciała protestanci napadli na katolików biorących udział w procesji związanej z tym świętem, zniszczyli monstrancję, podarli sztandary. Cesarz Rudolf II nakazał władcy Bawarii – Maksymilianowi Wittelsbachowi zająć się sytuacją, ale jego komisarze zostali przepędzeni z Donauwörth. W wyniku tego zdarzenia Rudolf II wydał na miasto dekret o banicji (1607), a wykonawcą tego dekretu został Maksymilian. Miasto zostało zdobyte i podporządkowane katolickiemu władcy Bawarii. Zostali tam wprowadzeni jezuici, którzy w ciągu 20 lat spowodowali rekatolizację miasteczka. Sprawa tego miasta miała wielkie znaczenie, to właśnie po tych wydarzeniach powstała Unia Protestancka – jedna ze stron w nadchodzącej wojnie trzydziestoletniej.
Gospodarka.
Od roku 1992 w mieście swoją siedzibę mają zakłady lotnicze Airbus Helicopters (część koncernu Airbus Group). Tu zostały wyprodukowane śmigłowce EC135 dla polskiego Lotniczego Pogotowia Ratunkowego. Ponadto w mieście rozwinął się przemysł poligraficzny, spożywczy oraz zabawkarski.
Polityka.
Prezydentem miasta jest Armin Neudert z CSU, rada miasta składa się z 24 osób.
Współpraca.
Miejscowość partnerska:

</doc>
<doc id="335396" url="https://pl.wikipedia.org/wiki?curid=335396" title="Eichstätt">
Eichstätt

Eichstätt – miasto powiatowe w Niemczech, w kraju związkowym Bawaria, w rejencji Górna Bawaria, w regionie Ingolstadt, siedziba powiatu Eichstätt oraz wspólnoty administracyjnej Eichstätt, do której jednak nie należy. Leży na terenie parku przyrody Altmühltal, na Wyżynie Frankońskiej, około 22 km na północny zachód od Ingolstadt, nad rzeką Altmühl, przy drodze B13. Miasto nie zostało zburzone podczas II wojny światowej.
Jest siedzibą Katolickiego Uniwersytetu w Eichstätt i Ingolstadt ("Katholische Universität Eichstätt-Ingolstadt"), jedynego katolickiego uniwersytetu w Niemczech, oraz stolicą biskupstwa (biskup ma prawo do noszenia racjonału).
Najbliżej położone duże miasta: Monachium (ok. 100 km na południe), Norymberga (ok. 60 km na północ) i Stuttgart (ok. 150 km na zachód).
Polityka.
Nadburmistrzem miasta jest Andreas Steppberger z FW (dane z lutego 2015), rada miasta składa się z 24 osób.
Skamieniałości.
W okolicach Eichstätt istnieją kamieniołomy wapienia górnojurajskiego (tyton), o światowej sławie dzięki obecności w nich znakomicie zachowanych okazów skamieniałości, zwłaszcza archeopteryksów, krewetek, szkarłupni. Stanowisko w Eichstätt jest jednym z najsłynniejszych w świecie tzw. Fossillagerstätte.

</doc>
<doc id="335397" url="https://pl.wikipedia.org/wiki?curid=335397" title="Forchheim">
Forchheim

Forchheim – miasto powiatowe w Niemczech, w kraju związkowym Bawaria, w rejencji Górna Frankonia, w regionie Oberfranken-West, siedziba powiatu Forchheim. Leży nad ujściem Wiesent do Regnitz i nad Kanałem Ren-Men-Dunaj, przy autostradzie A73, drodze B470 i liniach kolejowych InterCity Lipsk – Norymberga oraz Höchstadt an der Aisch/Gößweinstein – Forchheim.
Najbliżej położone duże miasta: Norymberga 30 km na południe, Frankfurt nad Menem – ok. 180 km na północny zachód i Lipsk – ok. 200 km na północny wschód. Założone przez Słowian w VII wieku. W VIII zajęte przez Franków, którzy zbudowali w nim pałac cesarski. Nie zostało zburzone podczas drugiej wojny światowej. Forchheim leży niedaleko Szwajcarii Frankońskiej.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="335399" url="https://pl.wikipedia.org/wiki?curid=335399" title="Thierry Sabine">
Thierry Sabine

Thierry Sabine (ur. 13 czerwca 1949 w Neuilly-sur-Seine, zm. 14 stycznia 1986 w Mali) – francuski motocyklista i awanturnik – fundator i założyciel Rajdu Paryż-Dakar.
Według anegdoty w 1977 roku brał on udział w Rajdzie Abidżan-Nicea, kiedy to podczas przejazdu przez Pustynię Libijską zgubił drogę w piaskach i błąkając się przez kilka dni doszedł do wniosku, że warto zorganizować rajd, podczas którego uczestnicy mogliby zmierzyć się, tak jak on, z piaskami pustyni, pokonać własne słabości i zmierzyć się z siłami natury. Jeszcze w 1977 roku udało mu się zorganizować pierwszy taki rajd: w drugi dzień Świąt Bożego Narodzenia uczestnicy I edycji Rajdu wyruszyli spod schodów na Trocadero. Zginął podczas rajdu w katastrofie helikoptera.

</doc>
<doc id="335401" url="https://pl.wikipedia.org/wiki?curid=335401" title="Germering">
Germering

Germering – miasto w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Fürstenfeldbruck. Leży około 10 km na południowy wschód od Fürstenfeldbruck.
Najbliżej położone duże miasta: Monachium ok. 20 km na wschód, Norymberga - ok. 250 km na północ i Stuttgart - ok. 300 km na północny zachód. Nie zostało zburzone podczas II wojny światowej.
W 1978 do miasta przyłączono gminę Unterpfaffenhofen, która stała się jego dzielnicą.
Geografia.
Germering to miasto leżące w północno-wschodniej części rozległej Równiny Monachijskiej. Leży na stosunkowo równym poziomie i minimalnie opada na północ. Na północy graniczy z łąkami miasta Puchheim.
Na wschodzie od miasta znajdują się rozległe pola, przecięte przez autostradę A99. Wolne równiny na monachijskich peryferiach są obecnie uprzemysławiane. Na południu i południowym wschodzie leży wielki teren leśny - Kreuzlinger Forst, jak również autostrada A96. Na północnym zachodzie znajduje się sztuczny zbiornik oraz zalesiona góra Parsberg. Na zachodzie rozpoczyna się powiat Starnberg z gminą Gilching.
Polityka.
Burmistrzem miasta jest Andreas Haas z CSU, wcześniej urząd ten obejmował Peter Braun, rada miasta składa się z osób. 
Herb.
Herb miasta został stworzony w 1981 roku przez Karla Haasa, z poszczególnych herbów Germeringu i Unterpfaffenhofen. W części miasta Germering widoczny jest stary kościół wiejski pw. św. Marcina (biały na czerwonym tle). W części Unterpfaffenhofen znajduje się czerwony lew na białym tle. Jako element łączący użyte zostały trzy zielone pagórki, przedstawiające górę Parsberg. 
Transport.
Drogi.
Germering leży bezpośrednio na północ od autostrady A96 Monachium-Lindau (Bodensee).
Przez wschodnią część miasta biegnie pierścień autostrady A99, łączący się z autostradami A99, A8, oraz A9. Od 19 stycznia 2006 roku część drogi pomiędzy autostradami A96 (Monachium-Lindau (Bodensee)) i A8 (Monachium-Stuttgart) nadaje się całkowicie do jazdy. Dojazd do Germeringa odbywa się poprzez wyjazdy z autostrad: 
Przez centrum miejscowości biegnie droga krajowa nr 2, z Fürstenfeldbrucku w kierunku Monachium. Droga ta w wyniku prac budowlanych na wschodzie miasta została przeniesiona w kierunku północnym, dzięki czemu powstało połączenie Germering-Nord.
Kolej.
Monachijska kolej miejska (S-Bahn) przebiega przez Germering na linii S8 (Herrsching am Ammersee-Monachium-Port lotniczy Monachium) i posiada dwa przystanki: Germering-Unterpfaffenhofen i Harthaus (trasa MVV).
Gospodarka.
W Germeringu dominują przedsiębiorstwa oparte na przemyśle metalowym i chemicznym. Obok nich znajdują się liczne małe zakłady z sektora usług. 
Kultura i zabytki.
Kulturalna scena Germeringa tworzona jest przez przedmieścia - cecha charakterystyczna gmin. W centrum znajduje się hala miejska, a w niej kino, wystawy i restauracje. W budynku dawnej remizy strażackiej znajduje się muzeum miejskie "(Zeit+Raum)". Gabloty na cmentarzu św. Marcina lub przy wyjeździe z miasta w kierunku Alling ukazują dawne znaleziska Germeringa.
Na ponadregionalną uwagę zasługuje "czerwona nić", czerwona linia z abstrakcyjnymi symbolami i wskazówkami dla przejeżdżających przez miasto, w kształcie gwiazdek.
Na szczególną uwagę zasługują muzykalne subkultury, takie jak Sportfreunde Stiller i Jamaram, oraz wspieranie przez miasto młode, początkujące zespoły. 
Współpraca.
Miejscowości partnerskie:

</doc>
<doc id="335402" url="https://pl.wikipedia.org/wiki?curid=335402" title="Günzburg">
Günzburg

Günzburg – miasto powiatowe w Niemczech, w kraju związkowym Bawaria, w rejencji Szwabia, w regionie Donau-Iller, siedziba powiatu Günzburg. Założone jako osada rzymska ok. 70 roku. Najbliżej położone duże miasta: Monachium – ok. 105 km na południowy wschód, Norymberga – ok. 125 km na północny wschód i Stuttgart – ok. 90 km na północny zachód. 
W mieście znajduje się stacja kolejowa Günzburg, oraz filia Legolandu.
Zabytki.
Najważniejszym zabytkiem miasta jest kościół pw. NMP "(Frauenkirche)", arcydzieło sztuki barokowej, zaprojektowany przez Dominikusa Zimmermanna.
Polityka.
Prezydentem miasta jest Gerhard Jauernig (SPD), rada miasta liczy 24 osoby.
Współpraca.
Miejscowości partnerskie:

</doc>
<doc id="335404" url="https://pl.wikipedia.org/wiki?curid=335404" title="Gunzburg">
Gunzburg



</doc>
<doc id="335405" url="https://pl.wikipedia.org/wiki?curid=335405" title="Guenzburg">
Guenzburg



</doc>
<doc id="335406" url="https://pl.wikipedia.org/wiki?curid=335406" title="Donauworth">
Donauworth



</doc>
<doc id="335407" url="https://pl.wikipedia.org/wiki?curid=335407" title="Kitzingen">
Kitzingen

Kitzingen – miasto powiatowe w Niemczech, w kraju związkowym Bawaria, w rejencji Dolna Frankonia, w regionie Würzburg, siedziba powiatu Kitzingen, oraz wspólnoty administracyjnej Kitzingen, do której miasto jednak nie należy. Leży nad Menem, przy drodze B8 i linii kolejowej Monachium – Norymberga – Würzburg.
Zamieszkuje je około 20 839 mieszkańców (31 grudnia 2011). Najbliżej położone duże miasta: Norymberga – ok. 100 km na południowy wschód, Frankfurt nad Menem – ok. 120 km na północny zachód i Lipsk – ok. 250 km na północny wschód. Nie zostało zburzone podczas II wojny światowej.
5 lipca i 7 sierpnia 2015 roku w Kitzingen została odnotowana najwyższa temperatura na terenie Niemiec od czasu rozpoczęcia pomiarów w 1881 roku – wyniosła ona 40,3 °C.
Dzielnice.
W skład miasta wchodzą następujące dzielnice: Kitzingen, Etwashausen, Siedlung, Sickershausen, Hoheim, Repperndorf, Hohenfeld.

</doc>
<doc id="335408" url="https://pl.wikipedia.org/wiki?curid=335408" title="Donauwoerth">
Donauwoerth



</doc>
<doc id="335410" url="https://pl.wikipedia.org/wiki?curid=335410" title="Kulmbach">
Kulmbach

Kulmbach – miasto powiatowe w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, siedziba powiatu Kulmbach. Zamieszkuje je 26,7 tys. mieszkańców. W mieście znajduje się zamek Plassenburg.
Gospodarka.
W mieście rozwinął się przemysł maszynowy, chemiczny, elektrotechniczny, nowych technologii oraz browarniczy.
Honorowi obywatele miasta.
Współpraca.
Miejscowości partnerskie:

</doc>
<doc id="335411" url="https://pl.wikipedia.org/wiki?curid=335411" title="Landsberg am Lech">
Landsberg am Lech

Landsberg am Lech – miasto powiatowe w Niemczech, w kraju związkowym Bawaria, w rejencji Górna Bawaria, w regionie Monachium, siedziba powiatu Landsberg am Lech. Leży nad rzeką Lech, przy autostradzie A96, drodze B17 i liniach kolejowych Monachium – Memmingen i Bobingen - Weilheim in Oberbayern.
Najbliżej położone duże miasta: Augsburg, Monachium ok. 50 km na wschód, Norymberga - ok. 200 km na północny wschód i Stuttgart - ok. 200 km na północny zachód. Nie zostało zburzone podczas drugiej wojny światowej. W tutejszym więzieniu po nieudanym puczu monachijskim przebywał Adolf Hitler.
Zabytki.
Stare miasto w Landsberg am Lech jest dobrze zachowane i posiada wiele zabytków architektury.
Na uwagę zasługują:
Polityka.
Nadburmistrzem miasta jest Ingo Lehmann z SPD, rada miasta składa się z 30 osób.
Współpraca.
Miejscowości partnerskie:

</doc>
<doc id="335413" url="https://pl.wikipedia.org/wiki?curid=335413" title="Marktredwitz">
Marktredwitz

Marktredwitz − miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Wunsiedel im Fichtelgebirge. Leży w Smreczanach, nad rzeką Kössein. Zamieszkuje je około 17 tys. mieszkańców.
Najbliżej położone duże miasta: Norymberga ok. 150 km na południowy zachód, Praga - ok. 150 km na wschód i Lipsk - ok. 200 km na północ. Nie zostało zburzone podczas II wojny światowej.
Dzielnice.
W skład miasta wchodzą mastępujące dzielnice: 
Współpraca.
Miejscowości partnerskie:
Transport.
Miasto jest ważniejszym węzłem kolejowym, przez miasto przechodzą linie Rzym-Sztokholm i Praga-Paryż do których dochodzi jeszcze linia Ratyzbona-Berlin. Ogółem dziennie przejeżdża tędy ponad 100 pociągów. Na wschód do miasta przebiega autostrada A93 i droga B15 od północy zaś droga B303.
W mieście znajduje się stacja kolejowa Marktredwitz.

</doc>
<doc id="335417" url="https://pl.wikipedia.org/wiki?curid=335417" title="Neumarkt in der Oberpfalz">
Neumarkt in der Oberpfalz

Neumarkt in der Oberpfalz, Neumarkt i.d.OPf. (baw. "Neimack", "Neimoarkt") – miasto powiatowe w Niemczech, w kraju związkowym Bawaria, w rejencji Górny Palatynat, w regionie Ratyzbona, siedziba powiatu Neumarkt in der Oberpfalz oraz wspólnoty administracyjnej Neumarkt in der Oberpfalz, do której jednak nie należy. Miasto leży nad rzeką Schwarzach, przy autostradzie A3, drodze B8, B299 i linii kolejowej Ratyzbona–Norymberga ze stacją Neumarkt (Oberpfalz). Przez miasto przebiega trasa rowerowa pięciu rzek.
Najbliżej położone duże miasta: Norymberga około 35 km na północny zachód, Praga - około 220 km na północny wschód i Monachium - około 130 km na południe.
W mieście zlokalizowany jest browar ekologiczny Neumarkter Lammsbräu.
Współpraca.
Miejscowości partnerskie:

</doc>
<doc id="335418" url="https://pl.wikipedia.org/wiki?curid=335418" title="Neustadt bei Coburg">
Neustadt bei Coburg

Neustadt bei Coburg, Neustadt b.Coburg – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Coburg. Leży ok. 13 km na północny wschód od Coburga, nad rzeką Röthen, przy drodze B89 i linii kolejowej Coburg – Sonneberg.
Najbliżej położone duże miasta: Norymberga ok. 100 km na południe, Praga – ok. 250 km na wschód i Frankfurt nad Menem – ok. 180 km na zachód. Nie zostało zburzone podczas II wojny światowej. 
Dzielnice.
W skład miasta wchodzą następujące dzielnice: 
Polityka.
Burmistrzem jest Frank Rebhan z SPD. 
Rada miasta.
Rada miasta składa się z 24 członków:
Współpraca.
Miejscowości partnerskie:

</doc>
<doc id="335419" url="https://pl.wikipedia.org/wiki?curid=335419" title="Nördlingen">
Nördlingen

Nördlingen – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Ries, chociaż do niej nie należy. Leży nad rzeką Eger w dolinie Nördlinger Ries — będącej pozostałością po kraterze uderzeniowym sprzed 14,8 milionów lat — pomiędzy Wyżyną Frankońską a Jurą Szwabską, około 25 km na północny zachód od Donauwörth.
Historyczna zabudowa powstała ze skał utworzonych w wyniku uderzenia meteorytu. Przy placu nazwanym na cześć Eugene Shoemakera, który obalił pierwotną teorię o wulkanicznym pochodzeniu krateru, znajduje się muzeum krateru Nördlinger Ries – Rieskrater Museum.
Najbliżej położone duże miasta: Norymberga ok. 70 km na północny wschód, Monachium - ok. 150 km na południowy wschód i Stuttgart - ok. 150 km na zachód.
Pod miastem miały miejsce dwie bitwy podczas wojny trzydziestoletniej — I bitwa pod Nördlingen (1634) i II bitwa pod Nördlingen (1645). 
Miasto zachowało swój historyczny charakter mimo alianckich bombardowań w czasie II wojny światowej.
Gospodarka.
W mieście rozwinął się przemysł metalowy, maszynowy, elektroniczny oraz spożywczy.
Dzielnice.
W skład miasta wchodzą następujące dzielnice:
Polityka.
Prezydentem miasta jest Hermann Faul z PWG, rada miasta składa się z 24 osób.
Współpraca.
Miejscowości partnerskie:
Transport.
W mieście krzyżują się drogi krajowe: B25, B29 i B466.
Przez Nördlingen przebiega linia kolejowa Aalen - Donauwörth, która rozgałęzia się i prowadzi do: Feuchtwangen, Gunzenhausen i Wemding.

</doc>
<doc id="335420" url="https://pl.wikipedia.org/wiki?curid=335420" title="Neumarkt">
Neumarkt

Neumarkt, niem. "nowy targ" – niemiecka nazwa wielu miejscowości w wielu krajach oraz nazwa placów w wielu miastach.
Lokalizacje.
Czechy.
Dawna nazwa miejscowości:
Polska.
Dawne nazwy:
Rumunia.
Dawna nazwa miejscowości:

</doc>
<doc id="335421" url="https://pl.wikipedia.org/wiki?curid=335421" title="Rothenburg ob der Tauber">
Rothenburg ob der Tauber

Rothenburg ob der Tauber – miasto w Niemczech, w kraju związkowym Bawaria (przy granicy z Badenią-Wirtembergią), w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Rothenburg ob der Tauber, chociaż do niej nie należy. Leży w paśmie Frankenhöhe, około 30 km na północny zachód od Ansbachu, nad rzeką Tauber, przy autostradzie A7. Zamieszkuje je około 10,9 tys. mieszkańców.
Najbliżej położone duże miasta: Norymberga 60 km na wschód, Monachium – 170 km na południowy wschód i Stuttgart – 100 km na południowy zachód.
W mieście rozwinął się przemysł elektrotechniczny, metalowy oraz włókienniczy.
Toponimika nazwy.
Nazwa "Rothenburg ob der Tauber" stanowi skróconą wersję "Rothenburg oberhalb der Tauber", która w języku polskim oznacza Rothenburg nad Tauber (miasto położone jest na płaskowyżu nad rzeką Tauber). W odniesieniu do samej nazwy "Rothenburg", niektórzy wywodzą to słowo z niemieckiego "Rot" (czerwony) i "Burg" (średniowieczne warowne miasto).
Nazwa może również odnosić się do słowa "rotten" (zgnić), procesu obróbki lnu podczas produkcji odzieży, z której w dawnych czasach słynął Rothenburg. Jednakże najwłaściwiej uznać, że miasto zawdzięcza swoje istnienie znanej w Niemczech rodzinie von Rothenburg, których rodzinne powiązania sięgały dworu cesarskiego. Założyli oni, nie licząc Rothenburga ob der Tauber, jeszcze sześć miast, które po dziś dzień noszą nazwę Rot(h)enburg. Cztery z nich znajdują się na terenie Niemiec, jedno w Szwajcarii a jedno w Polsce (Czerwieńsk – dawniej "Rothenburg an der Oder").
Legenda.
Na głównym placu miasta znajduje się budynek z zegarem, z którym związana jest legenda. Upamiętnia on wydarzenia w 1631, gdy pod murami oblegali miasto żołnierze hrabiego Tilly. Legenda głosi, że na dźwięk mechanicznego skowronka hrabia Tilly miał powiedzieć, iż jeśli ktokolwiek w ciągu trwania tego dźwięku wypije jeden galon wina w jednym ciągu, miasto zostanie ocalone. Burmistrz Nusch przyjął wyzwanie, dzięki czemu miasto nie zostało zrównane z ziemią. Mieszkańcy miasta obchodzą „Święto Ratowania Miasta” każdego roku na Zielone Świątki, podczas których odbywają się liczne festiwale, koncerty i wydarzenia kulturalne.
Historia.
Kalendarium.
Obecnie miasto jest jedną z największych atrakcji turystycznych Bawarii.
Kultura.
Muzea.
Rothenburska pracownia kartograficzna.
W mieście działała wielopokoleniowa pracownia drukarska, kartograficzna i malarska Jungów. Jej założycielem w 1607 był patrycjusz Johann Georg Jung senior (1583-1641), który w 1625 dostarczył miastu ze swojej pracowni trzy zegary słoneczne oraz rzeźbę orła. Jung zanim został kartografem u swojego ojca Davida Junga (1538-1603) w feuchtwangeńskiej pracowni uczył się malarstwa, inkrustowania oraz cięcia i ozdabiania szkła.
Jung senior posiadał dwóch synów: Johanna Georga Junga juniora, również cenionego kartografa i malarza (1607-1648) oraz bardziej znanego, kartografa, rytownika i malarza, Georga Conrada Junga (1612-1691), współtwórcy pierwszej, kompleksowej mapy dróg lądowych Europy Środkowej. Johann Georg Jung senior w 1633, dzięki książęcej protekcji przygotowywał plany i szkice na potrzeby dworu saksońskiego, jednak dopiero od 1638 senior wraz z Georgiem Conradem zaczął w swojej pracowni kartograficznej pełną produkcję map. W 1639 były to m.in.: plany miasta Würzburga (w skali 1:300 000), natomiast w 1641 pionierskie dzieło "Totius Germaniae Novum Itinerarium" (w skali 1:485 000), w którym naniesiono wszystkie znane ówcześnie szlaki, drogi i trakty komunikacyjne. Jungowie sporządzili również pierwszy w historii plan Rothenburga. Łącznie w pracowni Jungów sporządzono w tym czasie około trzydziestu różnych dzieł kartograficznych. W 1669 w rothenburskiej pracowni wykonano prace kartograficzne dla prowincji Würzburga.
Wielkim następcą Johanna juniora w pracowni był jego syn Otto Christoph Jung (ur. 28 kwietnia 1647, zm. 15 marca 1721). Ostatnim z XVIII-wiecznych artystów w rodzie był syn Otto Christopha, nadworny malarz Jörg Christoph Jung, który założył własną pracownię w Fuldzie.
Współpraca.
Miejscowości partnerskie:

</doc>
<doc id="335422" url="https://pl.wikipedia.org/wiki?curid=335422" title="Schwandorf">
Schwandorf

Schwandorf – miasto powiatowe w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, siedziba powiatu Schwandorf. Leży nad rzeką Naab, przy autostradzie A93, drodze B15, B85 i linii kolejowej Pasawa, Monachium - Drezno.
Najbliżej położone duże miasta: Norymberga około 80 km na północny zachód, Monachium - ok. 135 km na południowy zachód i Praga - ok. 210 km na północny wschód. 
Nie zostało zburzone podczas II wojny światowej.
W mieście znajduje się stacja kolejowa Schwandorf.
Współpraca.
Miejscowości partnerskie:

</doc>
<doc id="335423" url="https://pl.wikipedia.org/wiki?curid=335423" title="Selb">
Selb

Selb – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-Ost, w powiecie Wunsiedel im Fichtelgebirge. Leży pomiędzy Górami Elster a Smreczanami, przy autostradzie A93, drodze B15 i linii kolejowej Hof – Cheb. Ważny ośrodek produkcji ceramiki, w szczególności porcelany.
Najbliżej położone duże miasta: Norymberga ok. 100 km na południowy zachód, Praga – ok. 150 km na południowy wschód i Lipsk – ok. 150 km na północ. Nie zostało zburzone podczas II wojny światowej.
1 kwietnia 2013 do miasta przyłączono dzień wcześniej rozwiązany obszar wolny administracyjnie Selber Forst (17,97 km2) oraz 5,72 km2 z obszaru wolnego administracyjnie Hohenberger Forst.
Polityka.
Współpraca.
Miejscowości partnerskie:

</doc>
<doc id="335425" url="https://pl.wikipedia.org/wiki?curid=335425" title="Traunstein (miasto)">
Traunstein (miasto)

Traunstein – miasto powiatowe w Niemczech, w kraju związkowym Bawaria, w rejencji Górna Bawaria, w regionie Südostoberbayern, siedziba powiatu Traunstein. Leży nad rzeką Traun tuż u podnóża Alp Chiemgawskich. Zamieszkuje je około 19 tys. mieszkańców. Najbliżej położone duże miasta: Monachium ok. 100 km na północny zachód, Praga - ok. 300 km na północny wschód i Wiedeń - ok. 250 km na wschód. 
Miasto nie zostało zburzone podczas II wojny światowej. 
W mieście znajduje się stacja kolejowa Traunstein.
Polityka.
Prezydentem miasta jest Manfred Kösterke z UW, rada miasta składa się z 24 osób.
Współpraca.
Miejscowości partnerskie:

</doc>
<doc id="335428" url="https://pl.wikipedia.org/wiki?curid=335428" title="Partia Zielonych (Andora)">
Partia Zielonych (Andora)

Partia Zielonych ("Partit Verds d'Andorra") – partia polityczna Andory będąca obserwatorką Europejskiej Partii Zielonych.

</doc>
<doc id="335429" url="https://pl.wikipedia.org/wiki?curid=335429" title="Weißenburg in Bayern">
Weißenburg in Bayern

Weißenburg in Bayern, Weißenburg i.Bay. (hist. "Weißenburg im Nordgau", "Weißenburg am Sand") – miasto powiatowe w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, siedziba powiatu Weißenburg-Gunzenhausen. Leży nad rzeką Schwäbische Rezat, przy drodze B2, B13 i linii kolejowej Monachium/Augsburg – Berlin.
Zamieszkuje go około 17,7 tys. mieszkańców. Najbliżej położone duże miasta: Norymberga ok. 40 km na północ, Monachium - ok. 112 km na południowy wschód i Stuttgart - ok. 130 km na zachód. Nie zostało zburzone podczas II wojny światowej.
Dzielnice.
W skład miasta wchodzą następujące dzielnice: Dettenheim, Emetzheim, Gänswirtshaus, Haardt, Hagenbuch, Hammermühle, Hattenhof, Heuberg, Holzingen, Kattenhochstatt, Kehl, Laubenthal, Markhof, Niederhofen, Oberhochstatt, Potschmühle, Rohrberg, Rohrwalk, Rothenstein, Schmalwiesen, Stadelhof, Suffersheim, Weimersheim, Weißenhof, Wülzburg.

</doc>
<doc id="335430" url="https://pl.wikipedia.org/wiki?curid=335430" title="Zieloni (Austria)">
Zieloni (Austria)

Austriaccy Zieloni (niem. "Die Grünen – Die Grüne Alternative") – austriacka partia polityczna należąca do Europejskiej Partii Zielonych powołanej w lutym 2004 w Rzymie.
W wyborach do Parlamentu Europejskiego w 2004 wprowadziła swoich przedstawicieli do Parlamentu Europejskiego, którzy należą do Grupy Zielonych – Wolny Sojusz Europejski – czwartej największej grupie politycznej Parlamentu Europejskiego.
Od 7 stycznia 2020 Zieloni współtworzą razem z Austriacką Partią Ludową (ÖVP) Drugi rząd Sebastiana Kurza. Politycy partii (Werner Kogler, Rudolf Anschober, Alma Zadić, Leonore Gewessler) objęli w nim cztery spośród czternastu funkcjii ministerialnych.
Uzyskane wyniki wyborcze w wyborach do Rady Narodowej i Parlamentu Europejskiego.
1983 – 1,36% – 0 mandatów
1986 – 4,82% – 8 mandatów
1990 – 4,78% – 10 mandatów
1994 – 7,31% – 13 mandatów
1995 – 4,81% – 10 mandatów
1999 – 7,10% – 13 mandatów
2002 – 9,47% – 17 mandatów
2006 – 11,05% – 21 mandatów
2008 – 10,10% – 20 mandatów
2013 – 12,42% – 24 mandaty
2017 – 3,80% – 0 mandatów
2019 – 13,90% – 26 mandatów

</doc>
<doc id="335432" url="https://pl.wikipedia.org/wiki?curid=335432" title="Groen">
Groen

Groen – belgijska i flamandzka partia polityczna o profilu lewicowym i ekologicznym. Jej partią siostrzaną po stronie frankofońskiej jest Ecolo. Groen należy do Europejskiej Partii Zielonych.
Historia.
Partia powstała jako Agalev (akronim od niderl. Anders" Gaan" "Leven", dosł. „by zacząć żyć inaczej”). W wyborach w 1981 zdobyła dwa mandaty w Izbie Reprezentantów. Najwyższe poparcie w wyborach krajowych uzyskała w 1999. Weszła wówczas w skład pierwszego rządu Guya Verhofstadta, jedna z liderek Magda Aelvoet objęła stanowisko wicepremiera oraz ministra spraw konsumentów, zdrowia publicznego i środowiska. W wyborach w 2003 ugrupowanie uzyskało prawie trzykrotnie słabszy wynik i znalazło się poza parlamentem. W tym samym roku przyjęło nową nazwę Groen! (z wykrzyknikiem na końcu). Ustanowiono też jednoosobowe kierownictwo w miejsce sekretarzy krajowych. W 2007 wprowadziło nieliczną reprezentację do parlamentu federalnego, pozostając w opozycji. W 2009 przyłączyła się do nich Partia Socjalliberalna. W 2012 skrócono nazwę partii do Groen. W 2020 partia powróciła do władzy na szczeblu federalnym. Przystąpiła wówczas do wielopartyjnej koalicji, współtworząc rząd, na czele którego stanął Alexander De Croo.
Wyniki wyborcze.
Wybory do Izby Reprezentantów:

</doc>
<doc id="335434" url="https://pl.wikipedia.org/wiki?curid=335434" title="Offenbach am Main">
Offenbach am Main

Offenbach am Main – miasto na prawach powiatu w Niemczech, w kraju związkowym Hesja, w rejencji Darmstadt.
Miasto liczy mieszkańców (dane z 30 września 2015) i jest 5. pod względem wielkości miastem w regionie Ren-Men. Jest ważnym ośrodkiem przemysłowym, usługowym i handlowym. Najbliższe duże miasto – Frankfurt nad Menem – znajduje się bezpośrednio przy zachodniej i północno-zachodniej granicy miasta. Offenbach am Main należy do dziewięciu miast Hesji o największym znaczeniu regionalnym (niem. "Oberzentrum").
Geografia.
Offenbach am Main leży na południowo-wschodnim brzegu rzeki Men, naprzeciwko frankfurckich dzielnic Ostend i Fechenheim oraz na wschód od dzielnic Oberrad i Sachsenhausen-Süd. Rezultatem takiego położenia jest zrośnięcie obu miast i tworzenie przez nie jednego organizmu miejskiego. Przez teren miasta przepływają potoki Bieber i Hainbach. Offenbach znajduje się na Heskim Szlaku Wina Jabłkowego i Sadów Owocowych ("Hessische Apfelwein- und Obstwiesenroute").
Gminy i powiaty sąsiednie.
Offenbach am Main graniczy na zachodzie i północy z Frankfurtem nad Menem, na północnym zachodzie z Maintal (powiat Main-Kinzig), na wschodzie z Mühlheim am Main i Obertshausen (oba należą do powiatu Offenbach), zaś na południu z Heusenstamm i Neu-Isenburg (oba w powiecie Offenbach).
Podział administracyjny.
Offenbach am Main podzielony jest na następujące części ("Stadtteile"):
Rejony statystyczne wraz z urzędowym numerem:
Zmiany administracyjne.
Pierwotnie osobnymi miejscowościami były dzielnice:
Historia.
Prehistoria.
Podczas wykopalisk archeologicznych na terenie Offenbach am Main odkryto ślady z epoki kamiennej. Nie można jednak przyjąć, że istnieje powiązanie etniczne między ludźmi z epoki kamiennej a mieszkańcami osad za czasów panowania Franków.
Starożytność.
Tereny obecnego Offenbach am Main należały w okresie rzymskim do Civitas Auderiensium i znajdowały się w prowincji Górna Germania. Przechodziła przez nie rzymska droga z Frankfurtu – z Sachsenhausen, przez Offenbach i Bürgel, dalej przez Mühlheim am Main do Steinheim. Także w Biber znajdują się rzymskie pozostałości. Przez tereny obecnego miasta prowadziły także inne rzymskie drogi, które prawdopodobnie krzyżowały się w Bieber („Ścieżka Indian”).
Średniowiecze.
Offenbach am Main został założony przez Franków w roku 561. Nazwa miasta ma typową dla tego okresu końcówkę "-bach" i stoi w zależności z nazwą osobową "Ovo". Z VI lub VII wieku pochodzi znajdujący się na południe od najstarszego centrum miasta, przy Waldstraße, cmentarz Franków.
Między mieszkańcami istnieją dwie teorie o etymologii nazwy miasta. Pierwsza z nich mówi, że Offenbach uzyskał swoją nazwę, gdyż w tym miejscu Men tworzył bród, który zimą nie zamarzał (niem. "Offener Bach" → "OffenBach", Otwarty Potok → "OffenBach"). Druga teoria odnosi się do wielkiego pieca, który znajdował się w pobliżu potoku (niem. "Bach"), czyli (niem. "Ofen am Bach" → "Of(f)enBach", Piec przy Potoku → "Of(f)enBach)". W kolejnych latach do nazwy wkradło się dodatkowe ‘f’.
Pierwsze wzmianki o Offenbachu nad Menem pochodzą z 977. Cesarz Otton II potwierdził wtedy podarowanie terenów w Offenbachu kościołowi św. Salwatora we Frankfurcie nad Menem (późniejsza katedra). Offenbach am Main był wcześniej częścią Maingau, a okoliczne lasy należały do zespołu leśnego "Dreieich". Od średniowiecza do 1819 Offenbach był częścią Marchii Bieber ("Biebermark").
Właściciele miasta zmieniali się często. Do pierwszych z nich zalicza się hrabiów Hagen-Münzenberg, którzy odziedziczyli swoje majątki po leśnictwie "Dreieich". Po śmierci ostatniego z rodu Münzenbergów w 1255, wieś nad Menem przeszła pod władanie hrabiów Falkensteinów. W 1372 hrabia Philipp von Falkenstein zastawił Offenbach radzie miasta Frankfurt za 1000 guldenów. Werner III von Falkenstein, arcybiskup Trewiru ("Trier"), jako właściciel Offenbachu nakazał około 1400 wybudować zamek nad Menem i bić monety, co wywołało protest Frankfurtu.
Okres władania Isenburgów.
Po śmierci Wernera, ostatniego męskiego potomka rodu Falkensteinów, ziemie rodziny przeszły pod władanie innych rodów. Dopiero hrabia Ludwig von Isenburg, jeden spośród wielu spadkobierców, miał tak dużą siłę przebicia, aby w 1486 zostać jedynym właścicielem Offenbach am Main. W okresie władania hrabiego Reinharda von Isenburg-Biersteina Offenbach am Main służył rodowi jako rezydencja. Jego członkowie nakazali wybudować w 1559 zamek Isenburski. W 1559 pojawił się w Offenbach am Main ruch reformacyjny. Podczas wojny trzydziestoletniej Szwedzi przepędzili w 1631 bawarskich zaborców, a na zamku król szwedzki Gustaw II Adolf przyjął kapitulację Frankfurtu nad Menem.
W 1698 r. hrabia Philipp von Isenburg udzielił schronienia hugenotom, którzy założyli własną, istniejącą do dzisiaj parafię. W tym czasie nastąpił rozrost miasta. Zachodnia część miasta zaczęła się w XVIII wieku rozwijać z osady do znaczącego miasta. Hugenoci znali się na produkcji tabaki, co w pierwszej połowie XVIII w. dawało duże możliwości zarobku.
Rządy kupców we Frankfurcie nad Menem blokowały i utrudniały powstawanie tam manufaktur. Magnaci przemysłowi przenieśli się więc za ówczesną granicę kraju – do Offenbachu, w którym przyjaźni rozwojowi przemysłu hrabiowie von Isenburg nadali im swoje regalia.
Johann Wolfgang von Goethe bywał regularnie w 1775 w Offenbachu, gdyż mieszkała tu jego ukochana Lili Schönemann. W tym też czasie rozpoczęła się w mieście produkcja wyrobów skórzanych, a także pojawiły się w nim pierwsze przedsiębiorstwa przemysłowe i usługowe. W 1794 książę Wolfgang Ernst von Isenburg zniósł pańszczyznę. Katolikom przywrócono w 1798, po 200 latach, prawo do sprawowania liturgii i kultu.
XIX wiek.
W 1800 Alois Senefelder, najsłynniejszy mieszkaniec Offenbach am Main, wynalazł kamienioryt. Po Kongresie wiedeńskim w 1815 hrabia Carl von Isenburg, z powodu swej sympatii do Napoleona Bonaparte, utracił władzę. Miasto należało przez krótki okres do Austrii, a następnie zostało przyłączone do Wielkiego Księstwa Hessen-Darmstadt. Po rozwiązaniu Marchii Bieber w 1819 miasto otrzymało 1733 mórg (jutrzyn) terenów między Hainbach a dzisiejszą Grenzstraße. Od tego czasu miasto mogło się rozwijać także w kierunku wschodnim. Poprzednio możliwy był tylko rozrost na południe lub na zachód, w kierunku Frankfurtu nad Menem.
Ponieważ Frankfurt nad Menem nie przystąpił do Niemieckiego Związku Celnego, przez najbliższe parę lat targi odbywały się właśnie w Offenbach am Main. W tym celu wybudowano budynek mieszczący dzisiejsze Niemieckie Muzeum Skór ("Deutsches Ledermuseum").
W 1832 r. z byłych okręgów sądowych ("Landgerichtsbezirke") Langen, Offenbach i Seligenstadt powstał powiat Offenbach. Od tego czasu Offenbach am Main był miastem powiatowym (dzisiejszą stolicą powiatu Offenbach, którego miasto nie jest już członkiem, jest Dietzenbach). W 1848 r. powstała lokalna linia kolejowa prowadząca z zachodniej części miasta do dzielnicy Sachsenhausen we Frankfurcie. Ówczesny (zburzony w latach 50. XX wieku) dworzec istniał przy Bahnhofstraße, a cała dzisiejsza Berlinerstraße w kierunku zachodnim była linią kolejową.
Dopiero w 1873 r. wybudowano dzisiejszy dworzec główny ("Hauptbahnhof"), znajdujący się w tamtym okresie na południe od miasta. Powstała linia kolejowa Frankfurt – Bebra. Zaczął rozwijać się przemysł ciężki (zakłady Clariant), dzięki czemu w ciągu następnych dwudziestu lat miasto znacznie się rozwinęło. W 1896 otwarto linię kolejową "Rodgaubahn" do Dieburga. Później otwarto rozgałęzienie tej trasy do Dietzenbach.
W 1888 odkryto źródło lecznicze, które nazwano na cześć rządzącego jedynie 99 dni cesarza Fryderyka III „Źródłem Cesarza Fryderyka” ("Kaiser-Friedrich-Quelle"). Z powodu zasolenia nie sprzedaje się już dziś pochodzącej z niego wody mineralnej.
XX wiek.
Lata 1900–1949.
W 1908 r. do Offenbachu przyłączono pierwszą sąsiednią miejscowość – Bürgel. Spowodowało to zwiększenie terytoriów miasta na wschód od Grenzstraße, aż po granice z Bieber i Rumpehnheim. Podczas puczu w Wielki Piątek 1919 zastrzelono przed koszarami (dzisiejszy urząd finansowy) 17 osób. W 1920 miasto było przez miesiąc okupowane przez wojska francuskie. W 1922 rozpoczęto budowę osiedla Offenbach-Tempelsee w południowej części miasta. Na skutek kryzysu gospodarczego w latach 20. przez pewien czas połowa robotników miasta była bezrobotna. W 1938 Offenbach am Main wystąpił z powiatu Offenbach i stał się miastem na prawach powiatu ("kreisfreie Stadt"), nadal jednak pozostał siedzibą powiatu. 1 kwietnia tego samego roku nazistowski gauleiter i namiestnik Rzeszy na Hesję Jakob Sprengler zarządził przyłączenie do miasta miejscowości Bieber. W listopadzie 1938 podczas pogromów zbezczeszczono synagogę (dzisiejszy "Capitol"). Jeszcze do 1936 istniał w mieście silny opór antynazistowski. W 1942 przyłączono do miasta miejscowość Rumpenheim.
Od 1949 r..
Offenbach am Main został podczas II wojny światowej zniszczony w 36%. Zniszczone zostało historyczne śródmieście i Westend. Budowle niezniszczone przez bomby zostały wyburzone podczas trwającej przez następne lata odbudowy miasta. Poprzedni charakter zachodniego śródmieścia pomiędzy Herrnstraße i Schloßstraße („miasto-ogród”) został zmieniony na miasto biurowców (przykładem nowego typu budowli są nowy ratusz i City-Tower).
W 1953 r. rozpoczęła się budowa Carl-Ulrich-Siedlung ("Osiedle Carla Ulricha") między Dietzenbacher Straße a Waldstraße. Liczba mieszkańców Offenbach am Main osiągnęła w 1954 poziom , a miejscowość została najmłodszym Wielkim Miastem Hesji. Praw miejskich Offenbach am Main oficjalnie nigdy nie uzyskał. W 1953 miasto otrzymało nagrodę europejską za starania w celu rozwijania myśli integracji europejskiej. W 1960 miasto zakupiło "Wildhof" przy Heusenstamm. W 1971 otwarto obecny ratusz miejski przy Berliner Straße, przenosząc doń administrację ze starego szpitala (obecnie budynek sądowniczy). Uroczyste obchody z okazji 1000-lecia miasta odbyły się w 1977 r. W 1995 r. Offenbach am Main uzyskał połączenie z siecią S-Bahn Rhein-Main.
Ze względu na dobrą infrastrukturę i korzystne położenie w regionie Ren-Men – u samych wrót Frankfurtu nad Menem, w ostatnich latach w mieście pojawiło się wiele przedsiębiorstw. Do dziś w samym centrum istnieje wiele starych kamienic czynszowych z początków XX wieku.
Architektura.
Przez długi czas Offenbach zdominowany był przez architekturę hugenocką. Typowe dla niej są dachy mansardowe. Zachowało się jedynie kilka budynków w tym stylu – kościół ewangelicko-reformowany i należąca do niego parafia oraz budynek banku SEB na rogu Aliceplatz i Frankfurter Straße. Budowa Berliner Straße drastycznie zmieniła wygląd centrum miasta. Pomimo tego w Offenbachu znajduje się wiele ciekawych architektonicznie budynków.
Renesans.
Charakterystyczną i prawdopodobnie najbardziej znaną budowlą w mieście jest zamek Isenburski ("Isenburger Schloss"). Został on wybudowany w 1576 dla hrabiego z rodu Isenburgów. Wielokrotnie był przebudowywany, po raz ostatni po pożarze dachu w czasie II wojny światowej. Zamek jest od 1999 częścią uczelni Hochschule für Gestaltung, która bezpośrednio do niego przylega. Właścicielem jest kraj związkowy Hesja.
Klasycyzm.
Pochodzącą z tego okresu Świątynię Lili ("Lili-Tempel") wybudowano w 1798, początkowo jako dom kąpielowy. Jest jedyną w regionie Ren-Men zachowaną budowlą Nicolasa Alexandre’a Salinsa de Montforta. Według krążącej w mieście legendy budowla nosi nazwę ukochanej Johanna Wolfganga von Goethe – Elisabeth Schönemann, z którą to spotykał się w pobliskim parku w 1775 r. Klasycystyczna budowla wymagająca gruntownego remontu została w 2004 sprzedana prywatnemu właścicielowi. Koszty odrestaurowania budynku szacuje się na 600 do 900 tys. euro. Świątynia Lili ma w przyszłości służyć jako galeria sztuki.
Zamek w Rumpenheim był miejscem zjazdów europejskiej arystokracji. Podczas ostatniej wojny budynek został zniszczony, pozostały po nim jedynie mury zewnętrzne. W 1965 roku właścicielem zamku zostało miasto Offenbach am Main i w paru etapach (ostatni w 2005 roku) budynek został odrestaurowany i jest zbliżony do stanu pierwotnego. Na zamku znajdują się dzisiaj nowoczesne i eleganckie mieszkania prywatne. Corocznie na dziedzińcu odbywa się jarmark średniowieczny.
Historyzm.
Historyzm w Offenbachu reprezentują liczne budynki. Około 1775 roku wybudowano pałac Büsing (przebudowany w stylu neobarokowym w latach 1901–1907). Pałac Büsing był w XVIII wieku siedzibą miejską rodziny Bernard – fabrykantów offenbaskich. Mieszczą się w nim dziś urząd stanu cywilnego, biblioteka miejska i Muzeum Klingspora. Istnieje możliwość wynajęcia od miasta reprezentacyjnych pomieszczeń do różnych celów.
Liczne historyczne budynki znajdują się w offenbaskim Westendzie, wzdłuż Frankfurter Straße. Wartym zobaczenia jest gimnazjum Leibnitza ("Leibnitz-Gymnasium") przy Parkstraße i kilka betonowych budynków z wystawy architektonicznej z końca XIX wieku w pobliskim parku Dreieich.
Ważną neobarokową budowlą jest katolicki kościół św. Marii ("St. Marien") przy Bieberer Straße. Budowla łączy styl secesyjny z barokowym, została wybudowana w latach 1911–1913 według planów mogunckiego architekta Ludwiga Beckera. Kościół został w ostatnich latach odrestaurowany po tym, jak budowa tuneli dla kolei miejskiej ("S-Bahn") negatywnie wpłynęła na statykę budynku.
Architektura XX wieku.
Hugo Eberhardt, architekt i założyciel |Niemieckiego Muzeum Skór ("Deutsches Ledermuseum") wybudował w Offenbachu na początku XX wieku kilka budowli – m.in. fabrykę Heynego, budynki dzisiejszej Hochschule für Gestaltung i siedzibę kasy chorych AOK. Budynki te świadczą o przejściu architektury w kierunku modernizmu.
Egon Eiermann zrealizował kilka budynków według wytycznych tego kierunku w dzielnicy Lauterborn.
Swoją siedzibę ma w mieście biuro projektowe Novotny und Mähner (N+M), które zasłynęło z zaprojektowania wielu frankfurckich wieżowców. Novotny &amp; Mähner wybudowali w Offenbach am Main m.in. Dom N+M ("N+M-Haus"), nowoczesny wieżowiec City Tower oraz kompleks sądowy.
Parki.
Offenbach am Main posiada liczne tereny zielone. Parkami miejskimi są: Park Büsing ("Büsing-Park"), graniczący z nim Park Lili ("Lili-Park"), Park Dreieich ("Dreieich-Park"), Park Leonharda-Eißnerta ("Leonhard-Eißnert-Park") na Bieberer Berg i Park Zamkowy w Rumpenheim ("Schlosspark").
W Dreieich-Park znajdują się najstarsze niemieckie budowle z betonu, które zostały niedawno odrestaurowane, w tym Wetterpark ("Park Pogodowy").
„Offenbacher Grüngürtel” ("Offenbaski pas zieleni") łączy niektóre parki za pomocą ścieżki rowerowej, która częściowo należy do „Pfad der Industriekultur” ("Ścieżki kultury przemysłowej") – znajdującej się na trasie nieistniejącej już linii kolei przemysłowej.
Także wybrzeże Menu można uznać za pas zieleni, który rozciąga się od granicy z Frankfurtem na zachodzie, aż po dzielnicę Rumpenheim na wschodzie. Pas ten jest rozbudowaną na całej trasie ścieżką rowerową z wydzielonym w centrum Offenbachu osobnym przejściem dla pieszych i pełni rolę terenu wypoczynkowego dla mieszkańców okolicznych osiedli.
Cieki wodne.
Oprócz Menu i strumieni Bieber w dzielnicy Bieber oraz Hainbach w Tempelsee, przez Offenbach przepływają cieki Röhrgraben, Buchraingraben, Oberhorstgraben, Wildhofsbach, Grenzgraben, Kuhmühlgraben w dzielnicy Waldheim i Buchhügelgraben.
Z wód stojących należy wymienić Oberhorstweiher, Entensee w Bürgel, Buchrainweiher, Biebernsee i Schultheisweiher w dzielnicy Rumpenheim. Schultheisweiher służy w miesiącach letnich jako kąpielisko.
Demografia.
W 1875 Offenbach am Main liczył około mieszkańców, a do roku 1900 liczba ta się podwoiła. W roku 1954 populacja przekroczyła . W 1972 osiągnięto ze mieszkańcami. Pod koniec września 2015 roku, zgodnie z danymi Krajowego Urzędu Statystycznego Hesji, Offenbach zamieszkiwało osób.
Offenbach posiada procentowo najwyższą liczbę obcokrajowców ze wszystkich niemieckich miast. Zgodnie z danymi Urzędu Miasta z marca 2007, mieszkańców (30,1%) nie posiada niemieckiego obywatelstwa. Najwięcej obcokrajowców pochodzi z Turcji (), Włoch (), Grecji (), Serbii i Czarnogóry (), Chorwacji (), Polski (), Maroka () oraz Bośni i Hercegowiny ().
Niniejszy przegląd pokazuje liczbę mieszkańców zgodnie z dzisiejszym podziałem administracyjnym. Do 1833 roku dane są szacunkowe, następne są danymi ze spisów ludności lub urzędowymi danymi poszczególnych urzędów statystycznych oraz samej administracji miasta. Od 1843 roku w danych używa się określenia „ludność znajdująca się w mieście”, od 1925 „ludność zamieszkująca miasto”, a od 1987 „ludność z głównym miejscem zamieszkania”. Podczas spisu powszechnego, zgodnie z danymi z 31 marca 2011 liczba mieszkańców Offenbach przekroczyła próg .
¹ Dane ze spisów ludności
Religia.
Offenbach am Main należał przed reformacją do biskupstwa mogunckiego. Hrabia Reinhard von Isenburg wprowadził w 1542 wyznanie luterańskie, jednak od 1592 zastąpił je kalwinizm. Przez kolejne stulecia miasto pozostawało wyłącznie pod wpływem kościoła i wyznania ewangelicko-reformowanego. Od 1734 pozwolono luteranom na praktykowanie nabożeństw według ich obrządku. Po przyłączeniu miasta do Wielkiego Księstwa Hesji doszło w 1848 roku do unii między parafiami ewangelicko-reformowanymi i ewangelicko-augsburskimi. Parafie od tej pory należały do Superintendentury Starkenburg z siedzibą w Darmstadt. Później Offenbach am Main został siedzibą protestanckiej samodzielnej jednostki administracyjnej (niem. "Propstei") Północny Starkenburg, a następnie Ren-Men, wewnątrz dzisiejszego Kościoła ewangelickiego Hesji i Nassau. Ewangelickie parafie w mieście należą dziś do dekanatu Offenbach wyżej wymienionego kościoła.
Katolicy powrócili do miasta w XVIII wieku. W 1798 udzielono im zezwolenia na nabożeństwa katolickie, lecz dopiero w 1825 katolicy uzyskali pełną swobodę religijną. Około 1900 roku katolicy stanowili 30% mieszkańców. Proporcje zaczęły się zmieniać po przyłączeniu do miasta sąsiadujących miejscowości (głównie katolickich), Bieber i Bürgel, w latach trzydziestych XX wieku. Katolickie parafie należą do dekanatu Offenbach w diecezji mogunckiej.
Gmina żydowska liczyła w XIX wieku około 1000 wiernych, a w 1939 550 osób. Większość z nich została zamordowana w okresie narodowego socjalizmu. W miejscu dzisiejszego urzędu pracy przy Domstraße znajdował się dom, do którego skierowano żydowskie rodziny po tym, jak ich ojcowie zostali wysłani do obozów koncentracyjnych. Po 1945 roku ponownie powstała mała gmina żydowska. Dziś w mieście żyje około 1000 Żydów (głównie z byłego ZSRR). Wybudowana w 1916 roku synagoga została zbezczeszczona podczas nocy kryształowej, a później służyła jako sala kinowa. Obecnie budynek pod nazwą "Capitol" służy jako centrum kongresowe i teatr muzyczny lub sala koncertowa. Nowa żydowska synagoga znajduje się naprzeciwko poprzedniej.
Parafia wolnoreligijna (niem. "Frei-religiöse Gemeinde") Offenbach znajduje się przy Schillerplatz, istnieje od 1845 roku i liczyła w 2006 roku 1700 wiernych. Została założona jako parafia niemiecko-katolicka przez lokalnego fabrykanta Josepha Pirazziego. Także Lorenz Diefenbach przyczynił się w pierwszych latach jej istnienia do jej rozwoju. Parafia zrzeszona jest w Federacji Parafii Wolnoreligijnych w Niemczech (niem. "Bund Freireligiöser Gemeinden Deutschlands"), a ta ostatnia w International Association for Religious Freedom. Od września 2006 roku parafia wolnoreligijna Offenbach prowadzi jako jedyna w Niemczech pierwsze wolnoreligijne przedszkole.
Parafia grecko-prawosławna ma wielu wiernych, zamieszkujących głównie dzielnicę Tempelsee. Offenbach am Main jest miastem o największej liczbie wyznawców greckiego prawosławia spośród wszystkich niemieckich dużych miast.
W 1873 roku członkowie grupy starokatolików spisali „Konstytucję”, w której uroczyście odrzucili dogmat o nieomylności papieża i zapędy władzy ze strony Watykanu, jednocześnie nazywając się starokatolikami, którzy chcą pozostać wierni swojej starej wierze. Konstytucja powyższa, w którą wpisano cel powołania parafii, prowadzenia nabożeństw oraz ordynacji duchownych, jest dokumentem inauguracyjnym parafii starokatolickiej w mieście. Kto podpisał niniejszy dokument, stawał się członkiem parafii starokatolickiej. Dokument został podpisany i podpieczętowany przez burmistrza miasta. Pośród pierwszych podpisujących znajduje się wiele nazwisk rodowitych mieszkańców Offenbach am Main.
W 1874 roku rząd Wielkiego Księstwa Hesji w Darmstadt udzielił pozwolenia na oficjalne utworzenie „parafii starokatolickiej w Offenbach am Main i Bieber z siedzibą w Offenbach am Main” (przy Otto-Steinwachs-Weg).
Najmłodszą parafią w mieście jest protestancka FeG Offenbach. Należy jako wolna parafia do Unii Wolnych Kościołów. Każdej pierwszej i trzeciej niedzieli miesiąca odprawiane są w offenbaskim CinemaxX-ie nabożeństwa.
Misja Miejska istnieje od prawie 100 lat. Oferta misji jest szeroka, od nabożeństw z opieką dzieci, po pomoc ludziom w każdym wieku. Misja jest wolną instytucją, należącą do krajowego kościoła.
W Offenbach am Main istnieje także siedem meczetów. Spowodowane to jest dużym odsetkiem obcokrajowców z krajów muzułmańskich. Pięć meczetów należy do wspólnoty Alewitów, a dwa do wspólnoty Ahmadiyya.
Do mniejszych wspólnot religijnych, wyznaniowych lub światopoglądowych działających oficjalnie na terenie miasta należą m.in.: Wspólnota Wolnomyślicieli, Wspólnota Zielonoświątkowa, Kościół Nowoapostolski, Kościół Jezusa Chrystusa Świętych w Dniach Ostatnich, Kościół Adwentystów Dnia Siódmego i Loża Masońska "Carl und Charlotte zur Treue".
Polityka i administracja.
Jako typowe robotnicze miasto, Offenbach am Main zawsze nazywany był „czerwoną fortecą”. Jedynie w latach 1977–1985 miastem rządziła koalicja z CDU i FDP (z Walterem Suermannem – CDU jako nadburmistrzem oraz Ferdinandem Waltherem – FDP jako decernentem ds. kultury). Po tym jak koalicja SPD, Zielonych i Wolnych Wyborców w 2006 straciła swoją większość, miastem rządzi teraz koalicja złożona z SPD, Zielonych i FDP. FDP życzyło sobie koalicji z CDU, lecz nie uzyskali większości głosów. Magistrat tworzy „rząd miasta”. Ten składa się z nadburmistrza, pierwszego radnego na stałej posadzie z określeniem urzędowym „burmistrz” i kolejnymi dwoma radnymi na stałych posadach z urzędowym określeniem „rajca miejski”. Do 1874 Offenbach am Main miał tylko jednego burmistrza na posadzie wolontariusza, a od 1887 roku głowa miasta otrzymała określenie nadburmistrza.
Wybory komunalne 2011.
Podczas wyborów komunalnych w 2011 roku doszło do następujących zmian w porównaniu do wyborów z 2006 roku:
CDU: 30,9%, SPD: 26,3%, Zieloni: 22,1%, Die Linke: 5,5%, FDP: 5,1%, Republikaner: 3,4%, Freie Wähler: 2,5%, Piratenpartei (PIRATEN): 2,3%, pozostałe partie i ugrupowania polityczne: 2,0%.
Herb.
Herbem miasta Offenbach am Main jest srebrny dąb z pięcioma srebrnymi żołędziami osadzony na niebieskim tle. Kolorami miasta są niebieski i biały. Dąb symbolizuje stare nadleśnictwo Dreieich ("Trzy Dęby"), do którego Offenbach am Main należał.
Współpraca.
Miejscowości partnerskie:
Miejscowości zaprzyjaźnione:
Gospodarka i infrastruktura.
Przedsiębiorstwa.
Wraz z przybyciem Hugenotów, nastąpił rozwój Offenbach am Main jako miasta przemysłowego. W późniejszym okresie miasto stało się centrum przemysłu drukarskiego i odlewniczego (czcionki). Swoje znaczenie miasto uzyskało przez przemysł skórzany, który jednak w późniejszym okresie praktycznie zanikł. Ważnymi zakładami przemysłowymi są przykładowo MAN Roland Druckmaschinen, jako drugi co do wielkości na świecie producent maszyn drukarskich, zakłady petrochemiczne Clariant lub Invista Resins and Fibers GmbH (obydwa należały do koncernu Hoechst AG), firma Rowenta, która po przeniesieniu produkcji za granicę, nadal ma tutaj swoją siedzibę, jak i zakłady produkujące farby i lakiery Schramm-Coatings, oraz Danfoss ew. Sauer-Danfoss.
Ze względu na strategiczne położenie miasta w Regionie Ren-Men, w mieście mają swoje siedziby liczne firmy zagraniczne. I tak na przykład znajduje się tutaj centrala północnoeuropejska, jak i dział rozwojowy producenta samochodów Honda, jak i centrala europejska, centrum projektowe i dział rozwojowy producenta samochodów Hyundai, jak i administracja koreańskiego producenta opon Kumho.
Za pomocą różnych projektów podejmowane są działania w celu odejścia od przemysłu typowo ciężkiego i rozwoju sektora usług i uczynienia miasta jeszcze większym konkurentem dla Frankfurtu nad Menem.
Urzędy.
W mieście znajdują się siedziby Deutscher Wetterdienst ("Niemiecka Służba Meteorologiczna"), jak i Federalnej Administracji ds. Monopolizacji Wyrobów Gorzelniczych ("Bundesmonopolverwaltung für Branntwein").
Służba zdrowia.
Offenbach am Main ma kilka szpitali, z których Klinika Offenbach ("Klinikum Offenbach") jako klinika uniwersytecka Uniwersytetu J.W. Goethego we Frankfurcie, ma duże znaczenie regionalne, zwłaszcza w zakresie leczenia oparzeń.
Transport.
Transport dalekobieżny.
Offenbach am Main leży w samym centrum regionu Ren-Men, a co za tym idzie, dokładnie w strefie przylotowej portu lotniczego we Frankfurcie, największego w Niemczech. Do lotniska można dotrzeć w bardzo krótkim czasie autostradą A 3. Mimo bardziej „przyjaznego” podziału przylotów samolotów, południowe dzielnice miasta dotknięte są hałasem spowodowanym przez nadlatujące w prawie trzydziestosekundowym takcie, samoloty.
Z dworca głównego odjechać można jedynie pociągami regionalnymi typu "Regional-Express" (RE); mimo wielkości miasta, brak jest połączeń IC lub ICE, przejeżdżających przez miasto bez zatrzymywania się. Spowodowane jest to bliskością dworca frankfurckiego i dobrym połączeniem obu miast za pomocą komunikacji lokalnej i regionalnej. Linia kolejowa prowadzona jest w prawie całym mieście na nasypie kolejowym, oddzielającym śródmieście od południowych dzielnic i prowadzi z Frankfurtu przez Hanau do Bebry.
Na południu miasta spotykają się na Offenbacher Kreuz autostrady A3 oraz A661. Oprócz tego przez miasto przebiegają drogi federalne B43, B46 oraz B448.
W transporcie śródlądowym, Offenbach am Main połączony jest przez Men i Ren z zagłębiem przemysłowym Nadrenii-Północnej Westfalii i Holandią, oraz przez kanał Men-Dunaj z południowo-wschodnią Europą. Port odgrywa jednak marginalne znaczenie. W chwili obecnej trwają prace budowlane nad utworzeniem nowej dzielnicy na terenie wyłączonego z użytku portu z nowoczesnymi mieszkaniami, miejscami pracy i rekreacji. W pobliżu Zamku Isenburskiego w centrum miasta znajduje się popularna przystań dla barek lub statków wycieczkowych.
Transport miejski.
Lokalny transport szynowy obsługują pociągi regionalne Deutsche Bahn, oraz VIAS GmbH, jak i linie S1, S2, S8 i S9 kolei S-Bahn Rhein-Main. W godzinach szczytu, pojedyncze pociągi linii S2 w kierunku Dietzenbach rozpoczynają lub kończą swój bieg na dworcu głównym. Sytuacja ta spowodowana jest przeciążeniem w offenbaskim tunelu średnicowym (City-Tunnel Offenbach). S-Bahn porusza się na trasie w specjalnie w tym celu wybudowanym tunelu średnicowym, który prowadzi przez całe miasto (zwłaszcza Śródmieście) na osi wschód-zachód. Na dworcu Ostbahnhof następuje rozgałęzienie tras w kierunku Hanau, Rödermark – Ober-Roden i Dietzenbach.
W Offenbach am Main istnieje lokalny przewoźnik OVB ("Offenbacher Verkehrsbetriebe"), który obsługuje 8 linii autobusowych. Posiada on autobusy marki MAN i Mercedes-Benz z silnikami Diesla oraz autobusy elektryczne marki Solaris. Oprócz tego przez miasto przebiegają regionalne linie autobusowe obsługiwane przez RKH ("Regionalverkehr Kurhessen"). Wszystkie linie autobusowe, S-Bahn, oraz linie regionalne pociągów Deutsche Bahn mają wspólne bilety i zrzeszone są w związku komunikacyjnym Rhein-Main-Verkehrsverbund (RMV).
W 1847 r. otwarta została lokalna linia kolejowa pod nazwą "Frankfurt-Offenbacher Lokalbahn", prowadząca z Offenbachu do Sachsenhausen we Frankfurcie. W 1955 roku została ona zlikwidowana. Offenbach am Main był jednym z pierwszych miast, które wprowadziło elektryczne tramwaje. W 1884 otwarto linię tramwajową przedsiębiorstwa Frankfurt-Offenbacher Trambahn-Gesellschaft. Prowadziła ona z Frankfurtu, z dzielnicy Sachsenhausen przez Oberrad, Frankfurter Straße do Marktplatz w mieście. Od 1906 Offenbach am Main miał trzy linie tramwajowe. Ostatnią z nich zlikwidowano w 1967, a w 1996 roku, po otwarciu S-Bahn Rhein-Main zlikwidowano też obsługiwaną przez miasto Frankfurt linię tramwajową 16. W centrum miasta przy Frankfurter Straße zdemontowano tory, a linia 16 zatrzymuje się na granicy miast, gdzie po stronie miasta istnieje możliwość przesiadki do autobusów linii 103, 120 oraz X97.
Między 1951 a 1972 rokiem w Offenbach am Main jeździły też trolejbusy.
Najważniejszymi miejskimi arteriami komunikacyjnymi są: Kaiserstraße, Frankfurter Straße, Berliner Straße, Waldstraße, Odenwaldring i Spessartring oraz Rhönstraße. Najważniejszymi ulicami wyprowadzającymi z miasta są: Sprendlinger Landstraße w kierunku południowo-zachodnim, Bieberer Straße, w kierunku południowo-wschodnim, oraz Mühlheimer Straße w kierunku północno-wschodnim.
Most Carl-Ulrich-Brücke ("most Carla Ulricha") łączy Kaiserstraße z frankfurcką dzielnicą Fechenheim, oraz prom w Offenbach-Rumpenheim (płn.-wsch.) łączący Offenbach z miastem Maintal-Bischofsheim.
Stacje kolejowe.
Offenbach am Main posiada siedem stacji i przystanków kolejowych, z czego jedna dla kolei regionalnych i S-Bahn, a sześć pozostałych tylko dla S-Bahn.
Stacje te leżą na trasie linii kolejowej Frankfurt – Bebra i Kinzigtalbahn oraz w tunelu średnicowym (City-Tunnel Offenbach), jak i na trasie kolei Rodgaubahn.
Planowane jest otwarcie kolejnej stacji dla S-Bahn w Waldheim.
Kultura i atrakcje turystyczne.
Bliskość Frankfurtu nad Menem odbija się także w ofercie kulturalnej Offenbach am Main. I tak na przykład wspólnie organizowana jest „Noc Muzeów”. Capitol (była synagoga), graniczące z nią hale targowe i hala miejska ("Stadthalle"), są najważniejszymi miejscami imprez kulturalnych. W pobliżu uczelni Hochschule für Gestaltung odbywa się wiele imprez, poczynając od małych wernisaży (acz choćby w „Fahrradhalle” lub w „Hafen 2“), po wielkie imprezy jak Cross Media Night i Festiwal Młodych Talentów.
Teatr.
W Offenbach am Main istnieje kilka małych scen dla małej sztuki i varieté, jak i hal imprezowych, w których odbywają się także spektakle teatralne. Tradycję w środowisku teatralnym miasta ma założony w 1911 roku „Theaterclub Elmar”.
Oświata.
W Offenbach am Main nie ma uniwersytetu, ale działa tu uczelnia artystyczna – Hochschule für Gestaltung Offenbach am Main ("Wyższa Szkoła Wzornictwa"). Założono ją w 1832 roku, a w 1970 uzyskała status szkoły wyższej. Istnieją dwa kierunki: komunikacja wizualna oraz projektowanie/design produktów.
W mieście znajduje się wiele szkół ponadpodstawowych jak: "Leibnizgymnasium", "Albert-Schweitzer-Gymnasium", "Rudolf-Koch-Schule" ("Szkoła Rudolfa Kocha"), "Marienschule" ("Szkoła im. Św. Marii") sióstr Urszulanek.
Media.
W Offenbach am Main ukazuje się dziennik Offenbach-Post. Istnieje też regionalny kanał telewizyjny tworzony przez mieszkańców pod nazwą „Offener Kanal Offenbach-Frankfurt” ("Otwarty Kanał Offenbach-Frankfurt"), który nadaje w sieci kablowej z Offenbach am Main. Jego siedziba mieści się przy Berliner Straße. Od 2010 roku w Offenbach przy Kaiserstraße znajduje się biuro regionalne gazety Frankfurter Rundschau. Dodatkowo ukazuje się lokalne czasopismo kulturalno-gospodarcze „respekt OF”, które można nabyć wyłącznie w księgarniach, a „OFrot” jest darmowym czasopismem informującym o wydarzeniach kulturalno-rozrywkowych w mieście.
Sport.
Największym klubem piłkarskim w Offenbach am Main są Kickers Offenbach (OFC). Klub znajdujący się w trzeciej lidze gra na stadionie na Bieberer Berg (ok. 24 900 miejsc).
Osobistości.
Osobistości związane z miastem.
Oprócz tego w Offenbach am Main żyli między innymi:
Mniej znaną postacią pochodzącą z miasta był urodzony tutaj ok. 1779 roku Izaak Juda Eberst, który zmienił później nazwisko na Offenbach, jego syn Jakob należy jednak do ścisłej elity (obok Straussa, Lehára i Kálmána) twórców operetki i jest to najważniejszy kompozytor operetki paryskiej, zaś nazwisko Jacques Offenbach nieodłącznie kojarzy się z miastem pochodzenia jego ojca.

</doc>
<doc id="335436" url="https://pl.wikipedia.org/wiki?curid=335436" title="Ecolo">
Ecolo

Ecolo (akronim od fr. "Écologistes Confédérés pour l'organisation de luttes originales") – belgijska francuskojęzyczna partia polityczna działająca w Walonii, w Brukseli i we wspólnocie niemieckojęzycznej.
Historia.
Od powstania ugrupowaniem kierują kolegialne co najmniej dwie osoby jako współprzewodniczący. W po stronie flamandzkiej jej odpowiednikiem jest formacja Groen. Ecolo należy do Europejskiej Partii Zielonych.
Partia została założona w marcu 1980. W wyborach w 1981 zdobyła dwa mandaty w Izbie Reprezentantów i trzy w Senacie. Najwyższe poparcie w wyborach krajowych uzyskała w 1999. Weszła wówczas w skład pierwszego rządu Guya Verhofstadta, jej liderka Isabelle Durant została wicepremierem oraz ministrem transportu. Ecolo opuściło rząd tuż przed wyborami w 2003, od tego czasu ponownie przez kilkanaście lat partia pozostawała w opozycji na szczeblu federalnym. W 2020 przystąpiła natomiast do wielopartyjnej koalicji, współtworząc belgijski rząd, na czele którego stanął Alexander De Croo.
Wyniki wyborcze.
Wybory do Izby Reprezentantów:

</doc>
<doc id="335437" url="https://pl.wikipedia.org/wiki?curid=335437" title="Marburg an der Lahn">
Marburg an der Lahn



</doc>
<doc id="335439" url="https://pl.wikipedia.org/wiki?curid=335439" title="Fulda">
Fulda

Fulda – miasto powiatowe w Niemczech, w kraju związkowym Hesja, w rejencji Kassel, siedziba powiatu Fulda, nad rzeką Fuldą.
Fulda to miasto o szczególnym statusie ("Sonderstatusstadt"), co oznacza, że przejęło niektóre zadania powiatu.
Najbliżej położone duże miasta to Frankfurt nad Menem (ok. 100 km na południowy zachód), Kassel (ok. 90 km na północ) i Lipsk (ok. 295 km na wschód). Fulda jest siedzibą biskupstwa. W VIII w. założył tu opactwo św. Bonifacy – patron Niemiec. Tam też do dnia dzisiejszego spoczywa jego ciało, a co roku przy jego grobie zbiera się na narady niemiecki episkopat Kościoła katolickiego.
W mieście znajduje się stacja kolejowa Fulda.
Historia.
W 744 r. w Fuldzie został założony przez św. Sturma, ucznia św. Bonifacego, klasztor benedyktyński. Służył on Bonifacemu jako baza dla działań zmierzających do reorganizacji Kościoła w północno-zachodniej części państwa Franków – Germanii. W opactwie tym działał Raban Maur (ok. 780−856), jeden z wybitniejszych uczonych czasów karolińskich, dzięki któremu Fulda stała się najsławniejszym ośrodkiem szkolnym cesarstwa frankońskiego. Około 915 do Fuldy natarł najazd Węgrów.
W nowożytności Fulda była stolicą księstwa zakonnego Fuldy, podniesionego w 1752 do rangi księstwa biskupiego. Po zniesieniu księstwa w 1803 zostało stolicą niewielkiego księstwa Nassau-Oranii-Fuldy pod panowaniem przyszłego króla holenderskiego Wilhelma I, a po likwidacji tegoż w 1806 przeszło pod władzę francuską do Wielkiego Księstwa Bergu, w 1810 do Wielkiego Księstwa Frankfurtu, w 1815 do Elektoratu Hesji i w 1866 do Królestwa Prus, z którymi w 1871 znalazło się w granicach Cesarstwa Niemieckiego.
Zabytki.
Współcześnie Fulda jest określana jako „miasto barokowe”. Większość zabytków pochodzi z XVIII wieku, ale ich początki sięgają wieku VIII, gdy do miasta przybył św. Bonifacy. Najbardziej znane zabytki to:
Gospodarka.
W mieście znajduje się fabryka opon do pojazdów mechanicznych Fulda Reifen. Ponadto w mieście rozwinął się przemysł włókienniczy, gumowy, chemiczny, metalowy, maszynowy oraz elektrotechniczny.
Współpraca.
Miejscowości partnerskie:

</doc>
<doc id="335441" url="https://pl.wikipedia.org/wiki?curid=335441" title="Bad Homburg vor der Höhe">
Bad Homburg vor der Höhe

Bad Homburg vor der Höhe, Bad Homburg v. d. Höhe – powiatowe miasto uzdrowiskowe w Niemczech, w kraju związkowym Hesji, w rejencji Darmstadt, siedziba powiatu Hochtaunus. Zamieszkuje je mieszkańców (30 września 2015). Najbliżej położone duże miasta: Frankfurt nad Menem (z którym graniczy), Kassel (ok. 150 km na północ) i Kolonia (ok. 150 km na północny zachód). Miasto dało nazwę kapeluszowi. Przez 235 lat było stolicą landgrafostwa i księstwa Hesja-Homburg.
Historia.
Kotlina, w której leży miasto była zasiedlona już w czasach rzymskich i przebiegała przez nią droga z warowni Saalburg do Nidy. Rzymianie korzystali ze źródeł mineralnych w mieście. W dokumentach Homburg był po raz pierwszy wzmiankowany jako Hohenberch ok. 1178. Już wtedy w miejscowości był zamek.
Stolica landgrafostwa i księstwa Hesja-Homburg w latach 1622–1866 (z wyjątkiem 1806-1815), jednego z krajów Związku Niemieckiego. W XIX wieku ponownie zaczęto wykorzystywać wody mineralne i miasto stało się modnym kurortem, do którego przyjeżdżały koronowane głowy. Współczesna nazwa obowiązuje od 1912.
W 1901 w granice miasta włączono Kirdorf (wówczas Kirtorf), a w 1937 Gonzenheim. 8 marca 1945, między 14:45 a 14:55 centrum miasta zostało omyłkowo zbombardowane (właściwym celem były zakłady przemysłowe w Heddernheim). Zginęły 34 osoby, a 188 mieszkań uległo zniszczeniu. Wojska amerykańskie (3 Armia) zajęły Bad Homburg (wraz z Oberursel, Usingen, Büdingen i Bad Hersfeld) 30 marca 1945.
31 grudnia 1971, w wyniku reformy administracyjnej powstała gmina miejska Bad Homburg vor der Höhe.
Polityka.
Bad Homburg vor der Höhe to miasto o szczególnym statusie ("Sonderstatusstadt"), oznacza to że przejęło niektóre zadania powiatu.
Współpraca międzynarodowa.
Miejscowości partnerskie:
Transport.
W mieście znajduje się stacja kolejowa Bad Homburg, obsługiwana przez pociągi regionalne oraz linii S5 S-Bahn Ren-Men. Pierwsze połączenie kolejowe miasto uzyskało 10 września 1860 z Frankfurtem. 15 października 1895 linię wydłużono na północny zachód (ostatecznie do Weilburga). W dzielnicy Gonzenheim znajduje się stacja końcowa linii U2 frankfurckiego metra. W referendum 28 października 2018 70,3% głosujących wyraziło poparcie dla przedłużenia metra do dworca kolejowego. Frekwencja wyniosła 63,8% uprawnionych.
Architektura.
Zabytki.
i inne
Kultura.
W mieście mieszkał m.in. poeta Friedrich Hölderlin, który na pocz. XIX wieku został zatrudniony u landgrafa Hesji-Homburg. Śladem legendarnych spacerów do jego kochanki, mieszkającej we Frankfurcie Suzette Gontard wytyczono szlak – "Hölderlinpfad".

</doc>
<doc id="335442" url="https://pl.wikipedia.org/wiki?curid=335442" title="Partia Zielonych (Bułgaria)">
Partia Zielonych (Bułgaria)

Partia Zielonych – bułgarska partia polityczna, należąca do Europejskiej Partii Zielonych, powołanej w lutym 2004 w Rzymie.
Bułgarska Partia Zielonych współpracuje z Grupą Zielonych – Wolnym Sojuszem Europejskim – czwartą co do wielkości grupą polityczną Parlamentu Europejskiego.
W wyborach w 2005 Partia Zielonych przyłączyła się do Koalicji dla Bułgarii, która wygrała wybory, zdobywając 82 miejsca w parlamencie. Partia Zielonych nie zdobyła mandatu.

</doc>
<doc id="335445" url="https://pl.wikipedia.org/wiki?curid=335445" title="Kinima Ikologon – Sinergasia Politon">
Kinima Ikologon – Sinergasia Politon

Kinima Ikologon – Sinergasia Politon (gr. Κίνημα Οικολόγων – Συνεργασία Πολιτών, KOSP) – cypryjska partia polityczna o profilu ekologicznym. Do 2017 funkcjonowała pod nazwą Ruch Ekologiczny i Środowiskowy (gr. "Κίνημα Οικολόγων Περιβαλλοντιστών", KOP).
Została założona w 1996. Ugrupowanie głosi program zrównoważonego rozwoju, opowiadaj się za rozwiązaniem problemu cypryjskiego poprzez zjednoczenie wyspy. Należy do Europejskiej Partii Zielonych. Jej liderem był m.in. Jorgos Perdikis, później zastąpił go Charalambos Teopembtu.
Od 2001 partia reprezentowana w Izbie Reprezentantów, w 2016 po raz pierwszy uzyskała dwa miejsca w cypryjskim parlamencie, a w 2021 zwiększyła swoją reprezentację do 3 osób (mimo niższego poparcia).

</doc>
<doc id="335446" url="https://pl.wikipedia.org/wiki?curid=335446" title="Curcuma longa">
Curcuma longa



</doc>
<doc id="335448" url="https://pl.wikipedia.org/wiki?curid=335448" title="Partia Zielonych (Czechy)">
Partia Zielonych (Czechy)

Partia Zielonych (cz. "Strana zelených", "SZ") – czeska partia polityczna należąca do Europejskiej Partii Zielonych, w latach 2006–2009 część centroprawicowej koalicji rządzącej krajem.
Historia.
Partia powstała w 1989, jednak działalność polityczną na szerszą skalę rozwinęła w 2002. W 2005 na czele ugrupowania stanął Martin Bursík. 
W wyborach parlamentarnych w czerwcu 2006 zdobyła 6,3% głosów. 26 czerwca 2006 podpisała umowę koalicyjną z ODS i Unią Chrześcijańskich Demokratów – Czechosłowacką Partią Ludową, wchodząc w skład drugiego rządu Mirka Topolánka. W latach 2009–2010 ugrupowanie popierało rząd Jana Fischera, delegując do niego ministra Michaela Kocába. W wyborach do Parlamentu Europejskiego na ugrupowanie padło 2,09% głosów. W wyborach 2010 partia nie przekroczyła 5%-owego progu uprawniającego do udziału w podziale mandatów w Izbie Poselskiej. 
Partia współpracuje z Grupą Zielonych – Wolnym Sojuszem Europejskim. W latach 2006–2010 dysponowała 6 mandatami w Izbie Poselskiej. Przewodniczącym ugrupowania od 2009 do 2014 pozostawał Ondřej Liška, następnie tę funkcję obejmowali: Jana Drápalová (2014–2015), Matěj Stropnický (2016–2017), Petr Štěpánek (2018–2020) oraz kolektywnie Michal Berg i Magdalena Davis (od 2020).

</doc>
<doc id="335449" url="https://pl.wikipedia.org/wiki?curid=335449" title="Interlaken">
Interlaken

Interlaken – gmina (niem. "Einwohnergemeinde") w Szwajcarii, w kantonie Berno, w regionie administracyjnym Oberland, siedziba okręgu Interlaken-Oberhasli. Zamieszkuje ją 5 719 mieszkańców (31 grudnia 2020). Najbliżej położone duże miasta: Zurych ok. 124 km na północny wschód, Berno – 51 km na północ i Genewa – ok. 215 km na zachód. Leży pomiędzy jeziorami Thunersee oraz Brienzersee.
Gmina o swobodnej, rozrzuconej zabudowie, rozciąga się na terenie płaskiej równiny aluwialnej Bödeli, ograniczonej dwoma zalesionymi grzbietami górskimi: Harder Kulm od północy i Rugen od południa. Równina ta powstała z osadów przyniesionych przez rzeki Lombach (z północy) i Lütschine (z południa). Po zakończeniu epoki lodowcowej obie rzeki wpadały do wielkiego jeziora (niem. "Wandelsee"), wypełniającego obniżenie u stóp Alp Berneńskich pomiędzy Meiringen na wschodzie a Thun na zachodzie, przez które płynęła rzeka Aare. Ilość nanosów rzecznych była tak duża, że z czasem rozdzieliły one pierwotne jezioro na dwa istniejące obecnie: Thunersee i Brienzersee. Rzeka Aare rozcinała jednak systematycznie tę narastającą masę osadów, tworząc dzisiejsze połączenie obu jezior.
Nazwa gminy oznacza miejsce położone między ("Inter") jeziorami ("laken"). Wywodząca się z języka łacińskiego nazwa wiąże się z początkami gminy. Pierwsza osada wyrosła tu w otoczeniu powstałego w XII w. klasztoru augustianów, którego fragmenty (kolumnada wirydarza) są do dziś rozpoznawalne w bloku budowli zamku i kościoła protestanckiego w dzielnicy Unterseen, na prawym brzegu rzeki Aare.
Interlaken jest gwarnym i ruchliwym ośrodkiem turystycznym. Stanowi punkt wypadowy wycieczek w Alpy Berneńskie, a zwłaszcza w masyw widocznej nad nim od południa „Wielkiej Trójki”: Eiger, Mönch i Jungfrau. Z przystani położonych nad brzegami jezior Thunersee i Brienzersee kursują statki wycieczkowe po obu jeziorach.
W gminie znajdują się stacje kolejowe Interlaken Ost i Interlaken West.
Współpraca.
Miejscowości partnerskie:

</doc>
<doc id="335451" url="https://pl.wikipedia.org/wiki?curid=335451" title="Zieloni (Dania)">
Zieloni (Dania)

Zieloni (duń. "De Grønne") – duńska partia polityczna należąca do Europejskiej Partii Zielonych powołanej w lutym 2004 w Rzymie.
W wyborach do Parlamentu Europejskiego w 2004 r. partia nie wprowadziła swoich przedstawicieli do Parlamentu Europejskiego. Zieloni współpracują z Grupą Zielonych – Wolnym Sojuszem Europejskim – czwartą co do wielkości grupą polityczną Parlamentu Europejskiego.
W 2004 r. deputowany duńskiej Socjalistycznej Partii Ludowej przeszedł do grupy parlamentarnej Zielonych w Parlamencie Europejskim z Sojuszu Nordyckiej Zielonej Lewicy. Obecnie Socjalistyczna Partia Ludowa (Dania) przygląda się działaniom Europejskiej Partii Zielonych i Zielonych Globalnych.

</doc>
<doc id="335453" url="https://pl.wikipedia.org/wiki?curid=335453" title="Bandżo">
Bandżo



</doc>
<doc id="335454" url="https://pl.wikipedia.org/wiki?curid=335454" title="Estońska Partia Zielonych">
Estońska Partia Zielonych

Estońska Partia Zielonych (est. "Erakond Eestimaa Rohelised", EER) – estońska partia polityczna utworzona w listopadzie 2006. W wyborach w 2007 zdobyła 7,1% głosów, co dało jej 6 miejsc w Riigikogu. W wyborach w 2011 nie przekroczyła progu uprawniającego do uzyskania mandatów. Należy do Europejskiej Partii Zielonych powołanej w lutym 2004 w Rzymie.

</doc>
<doc id="335456" url="https://pl.wikipedia.org/wiki?curid=335456" title="Cruachan">
Cruachan

Cruachan to zespół muzyczny z Irlandii grający folk metal, założony w 1992 przez Keitha Faya po odejściu z Minas Tirith, istniejącego od 1989.
Cruachan łączy celtycką muzykę, historię, mitologię z black metalem. Na ostatnich albumach jednak zespół od niego powoli odchodzi i większość fanów uznaje tylko pierwszy album "Tuath Na Gael" za prawdziwy black metal. Zespół gra teraz muzykę bardziej melodyjną i z czystszymi wokalami Karen Gilligan, która dołączyła do niego po wydaniu "Tuath Na Gael".

</doc>
<doc id="335457" url="https://pl.wikipedia.org/wiki?curid=335457" title="Limburg an der Lahn">
Limburg an der Lahn

Limburg an der Lahn, Limburg a.d. Lahn – miasto powiatowe w Niemczech, w kraju związkowym Hesja, w rejencji Gießen, siedziba powiatu Limburg-Weilburg. Zamieszkuje je osób (30 września 2015).
Najbliżej położone duże miasta: Frankfurt nad Menem (ok. 100 km na południowy wschód), Kolonia (100 km na północny zachód) i Kassel (ok. 200 km na wschód). Limburg leży w pobliżu autostrady A3 łączącej Kolonię z Frankfurtem. W mieście znajdują się stacje kolejowe Limburg Süd i Limburg (Lahn).
Przez miasto przepływa rzeka Lahn.

</doc>
<doc id="335458" url="https://pl.wikipedia.org/wiki?curid=335458" title="Kruger">
Kruger

Kruger, Krüger lub Krueger odnosi się do:

</doc>
<doc id="335459" url="https://pl.wikipedia.org/wiki?curid=335459" title="Federacja Młodych Zielonych Europejskich">
Federacja Młodych Zielonych Europejskich

Federacja Młodych Zielonych Europejskich (ang. "Federation of Young European Greens", FYEG) jest organizacją zrzeszającą młodzieżówki partii Zielonych w Europie, założoną w 1988.
FYEG jest młodzieżówką Europejskiej Partii Zielonych. Współpracuje z frakcją Zielonych – Wolny Sojusz Europejski, grupą polityczną Parlamentu Europejskiego. Od 2002 wydaje własny kwartalnik „Ecosprinter” (w języku angielskim).

</doc>
<doc id="335461" url="https://pl.wikipedia.org/wiki?curid=335461" title="Nikos Kazandzakis">
Nikos Kazandzakis

Nikos Kazandzakis (gr. Νίκος Καζαντζάκης) (ur. 18 lutego 1885 w Heraklionie na Krecie, zm. 26 października 1957 we Fryburgu Bryzgowijskim w Niemczech) – grecki powieściopisarz, poeta, dramaturg, tłumacz i myśliciel. Przez wielu uważany za najważniejszego greckiego pisarza i filozofa XX w. Najczęściej tłumaczony grecki autor w XX wieku.
Życiorys.
Urodzony na Krecie jako syn kupca i rolnika Michalisa Kazandzakisa, dzięki trosce rodziców i własnemu pragnieniu wiedzy wcześnie posiadł staranne wykształcenie. W latach 1902-1906 studiował prawo na uniwersytecie w Atenach, następnie (1907-09) filozofię w Paryżu, gdzie w Collège de France był uczniem Bergsona. Od 1914 datuje się jego przyjaźń z poetą Angelosem Sikelianosem, z którym wspólnie odbywał przez dwa lata liczne wędrówki w poszukiwaniu chwalebnych śladów kultury bizantyjskiej, a który wywarł na niego wpływ swym mesjanizmem i religijnością.
Uczestniczył jako ochotnik w wojnie bałkańskiej 1912-13 r. Wcześnie wciągnięty w nurt życia społecznego i politycznego kraju, w 1919 został ministrem opieki społecznej w rządzie E. Wenizelosa. W okresie międzywojennym już wiele podróżował: przebywał w Berlinie (1922-24), Włoszech, radzieckiej Rosji (trzykrotnie), Hiszpanii (1932), Anglii, a nawet w Japonii i Chinach. Wówczas też nastąpiła w nim „przemiana arystokratycznego nacjonalisty w socjalizującego demokratę pod wpływem rewolucjonistów niemieckich”. Początkowo entuzjasta Lenina, dość wcześnie rozczarował się radzieckim komunizmem pod wpływem drastycznych przejawów stalinizmu.
Tuż przed wybuchem wojny osiadł na Eginie (1937) i podczas okupacji poświęciwszy się całkowicie pracy twórczej, nie uczestniczył w ruchu oporu. Po wyzwoleniu – jako socjalistyczny polityk i przywódca niewielkiej partii lewicowej – na krótko wszedł (1945) w skład ówczesnego rządu obejmując stanowisko ministra kultury. Przejściowo przewodniczył Stowarzyszeniu Pisarzy Greckich. W latach 1947-48 pracował w Paryżu dla organizacji UNESCO. Jego oceniane jako „postępowe” przekonania spowodowały przyznanie mu nagrody leninowskiej w 1956, wraz z którą na stałe przylgnęło do niego piętno lewicowości i proradzieckich sympatii. Wraz z A. Sikelianosem był od 1946 greckim kandydatem do literackiej Nagrody Nobla, której jednak także w 1957 r. nie otrzymał (przy braku poparcia czynników rządowych).
Później, od 1948 r., kiedy na stałe zamieszkał we Francji (w Antibes na francuskiej Riwierze), do końca życia przebywał poza krajem. Zamiłowany podróżnik, odwiedził większość krajów środkowoeuropejskich (m.in. Czechosłowację), a także kraje Bliskiego (m.in. Cypr, Egipt, Jerozolimę, Synaj) oraz Dalekiego Wschodu. Cierpiąc już poważnie na białaczkę (stwierdzoną w 1953), odbył jeszcze ostatnią podróż do Chin i Japonii (1957). Zmarł we fryburskiej klinice uniwersyteckiej na zbyt późno leczoną grypę azjatycką. Pochowany na terenie bastionu fortecznego rodzinnego Heraklionu ze względu na sprzeciw kleru wobec pochówku na cmentarzu prawosławnym.
Był dwukrotnie żonaty: z Galatią Aleksiu (1911), z którą rozwiódł się w 1926, i z Eleni Samiu (1945), autorką jego biografii.
Twórczość.
Istotny wpływ na jego drogę twórczą wywarły wykłady H. Bergsona, a później zapoznanie się z filozofią F. Nietzschego; stąd w jego wczesnych poglądach przeważał bergsonowski witalizm i nietzscheański nihilizm. Debiutował opowiadaniem miłosnym "Wąż i Lilia" (1905) i niewielkim dramatem "Gdy świta" (1906). Początkowo używał pseudonimów: Karma Nirwami, a następnie Petros Psylorytis. Utworami tymi zyskał uznanie ateńskiego środowiska literackiego i możliwość publikowania w czasopismach.
Po I wojnie światowej zapoczątkował nowy etap działalności jako autor tragedii wierszem: "Odyseusz", "Nikifor Fokas", "Julian Apostata", "Capo d'Istria", trylogii "Prometeusz" i in. W okresie międzywojennym uprawiał niemal wszystkie rodzaje literackie (także liryki, reportaże, rozprawy filozoficzne, przekłady z języków obcych). Rozgłos, a nawet światową sławę przyniosło mu jednak powieściopisarstwo. Tematyka licznych jego powieści dotyczyła ojczystej Krety ("Wolność lub śmierć", "Kapetan Michał", "Chrystus ukrzyżowany...", "Grek Zorba"), a ich akcja rozgrywała się w bliskich mu miejscach. Nawiązując w ogóle w swych utworach do niepodległościowych tradycji Greków, szczególnie Kreteńczyków przedstawiał jako ludzi honoru, niepowstrzymanych i gwałtownych, wrogów wszelkiego ucisku i obcej tyranii, przepojonych bohaterstwem i miłością ojczyzny. Rozczarowanie komunizmem znalazło najgłębszy wyraz w jego ostatniej (i najmniej znanej) powieści "Bratobójcy". 
Powieści swe mniej cenił od twórczości poetyckiej i dramaturgicznej. Za swoje najważniejsze dzieło uważał epopeję "Odyseja: wersja współczesna". Pisał je od nowa siedmiokrotnie, nim zdecydował się na publikację w 1938 r. Wzorem Odysei Homera, jest podzielona na 24 pieśni i składa się dokładnie z 33 333 wersów. Oprócz niej pozostawił też poematy poświęcone swym „przywódcom duchowym”, do których zaliczał El Greco, Lenina, Nietzschego i św. Franciszka (poświęcił mu też powieść "Biedaczyna z Asyżu"). Natomiast za "Ostatnie kuszenie Chrystusa" pisarz został ekskomunikowany przez grecki Kościół prawosławny, który później zgłosił również protest wobec pokazów filmu M. Scorsese.
Przekładał też na nowogrecki dzieła filozoficzne i literackie: oba eposy Homera (z prof. Kakridisem), "Boską komedię" Dantego, "Fausta" Goethego, utwory Rabindranatha Tagore, Artura Rimbaud, a nawet Karola Darwina. Był prawdopodobnie najpłodnieszym spośród pisarzy greckich, pisząc bardzo szybko i pracując nierzadko ponad dwanaście godzin dziennie, co sprawiało, iż wielusetstronicowa powieść powstawała w ciągu miesiąca.
Jako twórcę cechowała go niezwykła umiejętność włączania w swój światopogląd nowych koncepcji moralno-filozoficznych, niekiedy całkiem sprzecznych. Przyjmując np. marksistowską dialektykę dziejów, odrzucił materializm zastępując go idealistyczną teorią doskonalenia człowieka poprzez wyzwalanie w nim Boga. Zachował przy tym kult dionizyjskiego sensualizmu i pełni życia, zderzając go następnie z buddyjską ascezą i radykalnym nihilizmem samotnika żyjącego poza społeczeństwem. „Jako artysta wiersza odznaczał się Kazantzakis niewyczerpanym darem tworzenia sugestywnych metafor, nadzwyczajnymi zdolnościami słowotwórczymi. Przyciszonych tonów lirycznych nie spotykamy u niego wcale; zagłusza je patos rzeczy ostatecznych”.
Utwory wybrane.
Przetłumaczone na język polski:
Niektóre utwory niewydane w Polsce:

</doc>
<doc id="335462" url="https://pl.wikipedia.org/wiki?curid=335462" title="Partia Zielonych Czechy">
Partia Zielonych Czechy



</doc>
<doc id="335464" url="https://pl.wikipedia.org/wiki?curid=335464" title="Candia">
Candia

Candia – miasto w Stanach Zjednoczonych, w stanie New Hampshire, w hrabstwie Rockingham.

</doc>
<doc id="335465" url="https://pl.wikipedia.org/wiki?curid=335465" title="Green Party of Aotearoa">
Green Party of Aotearoa



</doc>
<doc id="335466" url="https://pl.wikipedia.org/wiki?curid=335466" title="Liga Zielonych">
Liga Zielonych

Liga Zielonych (fin. "Vihreä Liitto", szw. "Gröna Förbundet") – fińska partia polityczna należąca do Europejskiej Partii Zielonych. Jej przewodniczącą jest Maria Ohisalo.
Partia została założona w roku 1987 przez grupę działaczy ekologicznych i feministek. W latach 1995–2002 uczestniczyła w koalicji rządowej z socjaldemokratami (Pekka Haavisto został ministrem środowiska i pomocy rozwojowej w rządzie Paavo Lipponena). Wystąpili z koalicji w proteście przeciwko planom budowy nowej elektrowni jądrowej. Od roku 2007 tworzą koalicję rządową z konserwatystami z Partii Centrum.
Fińscy zieloni byli obecni w Eduskuncie jeszcze przed formalnym utworzeniem partii – od roku 1983 brali udział w wyborach jako kandydaci niezależni.
W wyborach do Parlamentu Europejskiego w 2004 Liga Zielonych wprowadziła swoją przedstawicielkę do Parlamentu Europejskiego – Satu Hassi, która należy do Grupy Zielonych/WSE.
Liga Zielonych dwukrotnie wystawiała Heidi Hautala jako własną kandydatkę na prezydenta (w roku 2000 i 2006). Zdobywała ona ok. 3,5% głosów w pierwszej turze.

</doc>
<doc id="335468" url="https://pl.wikipedia.org/wiki?curid=335468" title="Warmen">
Warmen

Warmen to zespół muzyczny z Finlandii grający metal progresywny i neoklasyczny, założony w 2000 przez grającego na keyboardzie Janne Viljami Wirman. Utwory są głównie instrumentalne, jedynie na części z nich występują gościnnie wokaliści.

</doc>
<doc id="335474" url="https://pl.wikipedia.org/wiki?curid=335474" title="Inicjatywa dla Katalonii – Zieloni">
Inicjatywa dla Katalonii – Zieloni

Inicjatywa dla Katalonii – Zieloni ("Iniciativa per Catalunya Verds") – hiszpańska partia polityczna działająca na terenie Katalonii. Należy do Europejskiej Partii Zielonych powołanej w lutym 2004 w Rzymie. "Inicjatywa dla Katalonii" (IC) była częścią sojuszu przewodzonego przez "Partit Socialista Unificat de Catalunya" (PSUC) i była przedstawicielem "Izquierda Unida" (IU) w Katalonii. IC stała się później samodzielną partią, a PSUC została rozwiązana.
Młodzieżówka ICV to "Joves d'Esquerra Verda" (Zielona Lewicowa Młodzież). Nazywana też była "Jambl", czyli "Joves amb Iniciativa" (Młodzież Inicjatywy).
ICV jest częścią trójpartyjnej koalicji (razem z Katalońską Partią Socjalistyczną – PSC i Republikańskiej Lewicy Katalonii – ERC, lewicowej katalońskiej partii nacjonalistycznej). Koalicja ta rządziła Katalonią od wyborów w 2004 roku. ICV objęła ministerstwo środowiska. Jednak już wkrótce potem rozzłościła swoich wyborców, nie odwołując planów poprzedniej administracji, zakładających budowę tunelu przez tereny o bogatej florze i faunie. Innym skandalem była budowa fabryki w wiosce Sant Pedro de Torelló. Duża ilość toksycznych odpadów stanowi zagrożenie dla jej mieszkańców. Partia zawiodła także dużą część swoich wyborców, popierając przeprowadzenie trasy szybkobieżnego pociągu AVE przez XIX-wieczne centrum Barcelony, pomimo tego, iż trasa wzdłuż wybrzeża nie zniszczyłaby tak środowiska i miasta. Dodatkowym problemem okazało się wsparcie okazane przez ICV dla planu zapewnienia Katalonii energii, opierającego się na źródłach tradycyjnych. Pod znakiem zapytania stanęło więc dążenie partii do rozwijania sieci energetycznych wykorzystujących źródła ekologiczne i odnawialne.
W wyborach do Parlamentu Europejskiego w 2004 Inicjatywa wprowadziła swojego przedstawiciela (Raül Romeva) do Parlamentu Europejskiego, który należy do Grupy Zielonych – Wolny Sojusz Europejski – czwartej największej grupie politycznej PE.
Ideologia.
ICV określa siebie jako partię „ekosocjalistyczną”, a swoich członków jako „ekosocjalistów”. Ta ideologia przedstawiona została w książce będącej pracą zbiorową wielu lewicowych polityków ekologicznych, pt. „Manifest ekosocjalistczny”. Ekosocjaliści pragną odnowić oblicze lewicy, będąc przeciwko komunizmowi, takiemu jaki panował w ZSRR i przeciwko kapitalizmowi (propagowanemu przez Margaret Thatcher i Ronalda Reagana), jak również przeciwko socjaldemokracji. Jest ona ich zdaniem tylko „mniejszym złem”, nie odpowiadającym na wyzwania natury ekologicznej i socjalnej. Z ich punktu widzenie zarówno komunizm, jak i kapitalizm są dwiema twarzami tego samego produktywizmu, który powinien zostać zniszczony, jeżeli Ziemia ma przetrwać. Ideologia ekosocjalizmu jest także głęboko feministyczna oraz opowiada się za „wolnością wszystkich europejskich narodów”.

</doc>
<doc id="335476" url="https://pl.wikipedia.org/wiki?curid=335476" title="Zielona Lewica (Holandia)">
Zielona Lewica (Holandia)

Zielona Lewica (niderl. "GroenLinks", GL) – holenderska partia polityczna należąca do Europejskiej Partii Zielonych. Zajmuje pozycje centrolewicowe.
Partia powstała z połączenia kilku ugrupowań o charakterze chrześcijańskim i lewicowym: Komunistycznej Partii Holandii, Partii Radykałów, Pacyfistycznej Partii Socjalistycznej i Ewangelickiej Partii Ludowej.

</doc>
<doc id="335477" url="https://pl.wikipedia.org/wiki?curid=335477" title="Zielona Lewica">
Zielona Lewica



</doc>
<doc id="335480" url="https://pl.wikipedia.org/wiki?curid=335480" title="Zieloni (Luksemburg)">
Zieloni (Luksemburg)

Zieloni (luks. "déi gréng") – luksemburska partia polityczna należąca do Europejskiej Partii Zielonych powołanej w lutym 2004 w Rzymie.
Déi gréng w wyborach do Parlamentu Europejskiego w 2004 wprowadziła swojego przedstawiciela – Claude'a Turmesa – do Parlamentu Europejskiego, który należy do Grupy Zielonych – Wolny Sojusz Europejski – czwartej największej grupie politycznej PE.

</doc>
<doc id="335486" url="https://pl.wikipedia.org/wiki?curid=335486" title="Władysław Jędrzejewski (bokser)">
Władysław Jędrzejewski (bokser)

Władysław Jędrzejewski (ur. 23 kwietnia 1935 w Zawierciu, zm. 11 listopada 2012 w Krakowie) – polski bokser wagi ciężkiej, medalista Mistrzostw Europy, olimpijczyk.
Dwukrotnie startował w igrzyskach olimpijskich (w Rzymie 1960 i w Tokio 1964), za każdym razem odpadając po pierwszej walce (przegrywał z późniejszymi medalistami). Większe osiągnięcia miał podczas startów w Mistrzostwach Europy. W Lucernie 1959 zdobył brązowy medal. Cztery lata później w Moskwie 1963 w pierwszej walce trafił na późniejszego mistrza Josefa Němca (CSRS) i przegrał.
Był pięciokrotnym mistrzem Polski w 1957, 1960, 1961, 1962 i 1965 oraz wicemistrzem w 1958 i 2 razy brązowym medalistą w 1959 i 1964 roku. 22 razy wystąpił w reprezentacji Polski, odnosząc 16 zwycięstw i 6 porażek w latach (1957–1965). W karierze stoczył 230 walk, z czego 188 wygrał, 2 zremisował i 40 przegrał.
Mierzył 189 cm wzrostu i ważył 95 kg.
Był wychowankiem klubu Włókniarz Zawiercie, ale przez większą część kariery walczył w ŁTS Stal Łabędy i w Hutniku Nowa Huta, z którym to zdobył dwukrotnie drużynowe mistrzostwo Polski w 1964 i 1967 roku.

</doc>
<doc id="335487" url="https://pl.wikipedia.org/wiki?curid=335487" title="Władysław Jędrzejewski">
Władysław Jędrzejewski

Nazwisko to nosili:

</doc>
<doc id="335491" url="https://pl.wikipedia.org/wiki?curid=335491" title="Quirinus Quirrell">
Quirinus Quirrell



</doc>
<doc id="335497" url="https://pl.wikipedia.org/wiki?curid=335497" title="Fenerbahçe Stambuł">
Fenerbahçe Stambuł



</doc>
<doc id="335499" url="https://pl.wikipedia.org/wiki?curid=335499" title="Fenerbahce Stambuł">
Fenerbahce Stambuł



</doc>
<doc id="335500" url="https://pl.wikipedia.org/wiki?curid=335500" title="Zając bielak">
Zając bielak

Zając bielak ("Lepus timidus") – gatunek ssaka z rodziny zającowatych (Leporidae). Zamieszkuje on głównie północne rejony Europy i Azji. Okresowo zmienia ubarwienie.
Zasięg występowania.
Zając bielak zamieszkuje krainę palearktyczną od Skandynawii po Rosyjski Daleki Wschód, z wyjątkiem wschodniej części Półwyspu Czukockiego na południe do krajów bałtyckich, wschodniej Polski, północnej Ukrainy i na wschód do Tienszanu, Ałtaju, północnej Mongolii, północno-zachodniej i północnej Chińskiej Republiki Ludowej (północny Sinciang, północna Mongolia Wewnętrzna, Heilongjiang) i góry Sichote-Aliń. Izolowane populacje występują w Szkocji, Irlandii, Alpach, Sachalinie (Rosja), Hokkaido (Japonia) i na Wyspach Kurylskich. Podgatunek nominatywny został wprowadzony na Wyspy Owcze (Dania), wyspy Szkocji i w części Anglii. Populacje wprowadzone na Spitsbergen nie przetrwały.
Zasięg występowania w zależności od podgatunku:
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Lepus timidus". Holotyp pochodził z Europy. 
Sześć populacji "L. timidus" jest rozdzielonych geograficznie i na tyle odrębnych morfologicznie że można je traktować jako podgatunki ("abei", "ainu", "hibernicus", "orii", "scoticus" i "varronis"). Ponieważ podział na podgatunki opiera się głównie na cechach umaszczenia, należy go uznać za wstępny. Trzy badania analizujące geograficzne zróżnicowanie cech metrycznych czaszki "L. timidus" wykazały zróżnicowanie kliniczne, co podaje w wątpliwość celowość identyfikacji podgatunków "L. timidus". Za pochodzeniem podgatunków "L. timidus" w Europie z panmiksyjnej populacji w okresie zlodowacenia północnopolskiego przemawiają analizy genetyczne. Krzyżowanie się między "L. timidus" i "L. europaeus" oraz między "L. timidus" i "L. tolai" jest rejestrowane w obszarach kontaktu między nimi. Nie odnotowano krzyżowania się podgatunków "scoticus" i "hibernicus" na wyspie Mull, gdzie oba taksony zostały wprowadzone w latach sześćdziesiątych XX wieku. Autorzy "Illustrated Checklist of the Mammals of the World" rozpoznają szesnaście podgatunków.
Charakterystyka.
Wygląd.
W lecie futro tego zająca na grzbiecie pokrywają brązowoszare cętki. Futro na zadzie jest czerniawe, a na szyi brązowe. Końce uszu są czarne. Dolna połowa ogona jest biała, a górna brązowawa. Zimą jego sierść jest cała biała. Palce stóp są długie i gęsto owłosione, a dzięki możliwości szerokiego rozpościerania ich mogą pełnić rolę rakiet śnieżnych. Przystosowane są doskonale do biegania po miękkim śniegu.
Morfologia.
Długość ciała (bez ogona) 510–550 mm, długość ogona 59–65 mm, długość ucha 90–100 mm, długość tylnej stopy 159–165 mm; masa ciała 2,4–3,4 kg.
Ekologia.
Tryb życia.
Bielak, podobnie jak inne zające, ratuje się przed drapieżnikami ucieczką. Nie kopie nor w ziemi, jak czynią to jego krewniacy – króliki. Żeruje głównie nocą, dzień spędzając na czuwaniu, ukryty w zaroślach. Jego naturalnymi wrogami są m.in. ryś, piesiec i sowa śnieżna.
Siedlisko.
Spotkać go można głównie w lasach oraz w dolinach rzek, gdzie lubi przebywać w silnie zarośniętych krzewami i drzewami zaroślach, które zapewniają mu bezpieczne schronienie.
Pokarm.
Na żer wychodzi zwykle nocą. Pokarm bielaka w lecie stanowią soczysta roślinność zielna, jagody i grzyby. W zimie natomiast odżywia się korzeniami, korą drzew oraz innym pokarmem roślinnym dostępnym zimą.
Rozród i rozwój.
Okres rozrodu trwa od lutego-marca do września-października w zależności od stref klimatycznych. Ciąża trwa od 47 do 53 dni, średnio 50 dni. Przeciętna wielkość miotu u bielaka zawiera się w granicach 2-8, częściej 3-5. Młode rodzą się z otwartymi oczami, owłosione i od razu ruchliwe. Ssą matkę przez około 3 tygodnie. Po 10 dniach zaczynają żerować samodzielnie. Dojrzałość płciową osiągają w wieku 10-12 miesięcy. Fizjologiczna długość życia bielaka nie jest znana. Najstarszy zając znakowany w Szkocji miał 6 lat. Bielak wyprowadza w sezonie rozrodu od 1 do 3 miotów. Na terenach o łagodniejszym klimacie parkoty zaczynają się w lutym, a pierwszy miot przychodzi na świat w kwietniu. W wiosennym rozrodzie uczestniczą nie wszystkie samice. Drugi miot ma miejsce w czerwcu lub na początku lipca. W tym okresie ogół samic uczestniczy w rozrodzie. Jest to miot decydujący o wielkości przyrostu młodych w danym roku. W trzecim miocie uczestniczy niewielka liczba samic w populacji.
Ochrona.
W Polsce objęty ścisłą ochroną gatunkową. 

</doc>
<doc id="335501" url="https://pl.wikipedia.org/wiki?curid=335501" title="Kokorycz">
Kokorycz

Kokorycz ("Corydalis" DC.) – rodzaj roślin z rodziny makowatych i podrodziny dymnicowych, podnoszonej w niektórych ujęciach systematycznych do rangi odrębnej rodziny. Obejmuje ok. 530 gatunków. Rośliny te są szeroko rozprzestrzenione w strefie umiarkowanej półkuli północnej, z pojedynczymi gatunkami sięgającymi strefy okołobiegunowej i równikowej. W Polsce występuje 5 gatunków.
Rośliny zawierają alkaloidy, niektóre wykorzystywane są jako lecznicze ("C. yanhusuo" stosowany jest jako lek przeciwbólowy i w przebiegu choroby Parkinsona). Liczne gatunki uprawiane są jako ozdobne, zwłaszcza kokorycz pusta "C. cava" i kokorycz pełna "C. solida".
Rozmieszczenie geograficzne.
Rodzaj o zasięgu obejmującym wszystkie kontynenty półkuli północnej. Ogromna większość gatunków występuje w strefie klimatu umiarkowanego, z największym zróżnicowaniem w środkowej i wschodniej Azji (w samych Chinach stwierdzono 357 gatunków, w tym 262 endemitów). Jeden gatunek spotykany jest w strefie okołobiegunowej, jeden w górach wschodniej Afryki, trzy gatunki rosną też w subtropikach Półwyspu Indochińskiego. W Europie występuje 11 gatunków, z czego 5 rośnie w Polsce jako gatunki rodzime.
Jako gatunki uprawiane lub dziczejące z rodzaju kokorycz wymieniane były z terenu Polski taksony zaliczane współcześnie do odrębnych rodzajów. Dziczejąca i już zadomowiona kokorycz żółta "Corydalis lutea" klasyfikowana jest współcześnie jako "Pseudo-fumaria lutea". Podawana jako uprawna kokorycz zimozielona "Corydalis sempervirens" to obecnie "Capnoides sempervirens". Z kolei efemerofit podawany jako kokorycz maczużkowata "Corydalis claviculata" klasyfikowany jest jako "Ceratocapnos claviculata".
Systematyka.
Rodzaj z podplemienia "Corydalinae", plemienia "Fumarieae", podrodziny dymnicowych "Fumarioideae", rodziny makowatych "Papaveraceae" zaliczanej do rzędu jaskrowców ("Ranunculales") i wraz z nim do okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal, rząd makowce ("Papaverales" Dumort.), rodzina makowate ("Papaveraceae" Juss.), plemię "Corydaleae" Dumort., podplemię "Corydalinae" Endl., rodzaj kokorycz ("Corydalis" L.).
Ok. 465 gatunków grupowanych jest w trzech podrodzajach ("subgenera") i licznych sekcjach:

</doc>
<doc id="335502" url="https://pl.wikipedia.org/wiki?curid=335502" title="Minuta (geografia)">
Minuta (geografia)

Minuta geograficzna – jednostka do pomiaru kątów (minuta kątowa) pomiędzy równikiem a równoleżnikiem przechodzącym przez dany punkt na Ziemi (tylko szerokość geograficzna), lub południkiem zerowym a południkiem przechodzącym przez dany punkt na Ziemi (tylko długość geograficzna).
Na powierzchni Ziemi odcinek jednej minuty geograficznej równa się ok. 1,85 km wzdłuż każdego południka i tyle samo po obwodzie równika. Im dalej od równika na północ lub południe, tym odcinek minuty kątowej po obwodach kolejnych równoleżników jest mniejszy, a na samych biegunach geograficznych odcinek ten skraca się do zera. 
1 minuta = 60 sekund = 3600 tercji = 216000 kwart = 1/60 stopnia&lt;br&gt;czyli&lt;br&gt; 1′ = 60″ = 3600‴ = 216000⁗ = 1/60° 

</doc>
<doc id="335504" url="https://pl.wikipedia.org/wiki?curid=335504" title="Fenerbahçe SK (piłka nożna)">
Fenerbahçe SK (piłka nożna)

Fenerbahçe Spor Kulübü – turecki klub sportowy z siedzibą w Stambule, założony w 1907 roku.
Fenerbahçe dziewiętnaście razy zdobyło tytuł mistrza Turcji w piłce nożnej. Ponadto sześciokrotnie klub zwyciężał w rozgrywkach Pucharu Turcji oraz ośmiokrotnie w rozgrywkach superpucharu Turcji. Oprócz sekcji piłki nożnej posiada wiele innych, m.in. koszykówki oraz siatkówki.
Historia.
Klub został założony w 1907 roku.
Ziya Songülen, Bey Ayetullah i Necip Okaner założyli "Fenerbahçe Spor Külübü" w Stambule. Był to drugi turecki zespół piłkarski, po Galatasaray SK, który został założony w 1905 roku. Songülen został wybrany na pierwszego prezydenta klubu, Ayetullah Bey stał się pierwszym sekretarzem generalnym, a Necip Okaner pierwszym kapitanem drużyny.
Latarnia morska, umieszczona na przylądku Fenerbahçe, miała duży wpływ na projekt pierwszego emblematu klubu, gdyż wokół latarni rosły żółte i białe żonkile – takie właśnie barwy przyjął klub. Herb i barwy klubu zostały zmienione w 1910 roku kiedy Topuz Hikmet zmienił je na żółte i ciemnoniebieskie, które obowiązują do dnia dzisiejszego.
Fenerbahçe dołączył do Istanbul ligi w 1909 roku, kończąc rozgrywki na piątym miejscu w swoim pierwszym sezonie. Pierwszy skład w historii klubu Fenerbahce to – Ziya Songülen,Bey Ayetullah, Okaner Necip, Galip Kulaksizoglu, Hassan Sami Kocamemi, Asaf Bespinar, Enver Yetiker, Sevkati Hulusi Bey, Fuat Hüsnü Kayacan, Hamit Hüsnü Kayacan i Nasuhi Baydar. Klub nie osiągał jakiegoś wielkiego sukcesu do sezonu 1912 – 13, kiedy wtedy to wygrał ligę bez żadnej porażki.
W lipcu 1998 zespół prowadził Joachim Löw, który z powodu słabych wyników został zwolniony rok później.
4 lipca 2006 roku trenerem zespołu została legenda brazylijskiej piłki Zico, który zastąpił na stanowisku szkoleniowca tureckiej drużyny Christopha Dauma. W jego pierwszym sezonie ściągnął do klubu dwóch utalentowanych obrońców: Diego Lugano oraz Edu Dracene. Pod jego wodzą Fenerbaçe zdobyło mistrzostwo Turcji. W kolejnym sezonie do klubu przybył Roberto Carlos. Zespół z Brazylijczykiem dokonał historycznego osiągnięcia, ponieważ dotarł on do ćwierćfinałów Ligi Mistrzów.
11 stycznia 2007 roku klub ze stolicy Turcji został oficjalnie zaproszony do G-14 – organizacji zrzeszające najbogatsze europejskie kluby piłkarskie, w celu reprezentowania ich interesów w negocjacjach z UEFA oraz FIFA. Fenerbahçe dostąpiło tego zaszczytu jako jedyny turecki klub. W marcu 2008 roku Komisja Rekordów Guinnessa zaakceptowała aplikację klubu i w ten sposób klub ten stał się rekordzistą, jeżeli chodzi o liczbę medali i trofeów (zdobyte przez wszystkie 9 sekcji) – dokładniej 1134. W 2008 roku nowym trenerem klubu został znany z sukcesów Hiszpan Luis Aragonés. W letnim okienku transferowym sprowadził on swojego rodaka Daniela Güize. Pod wodzą Aragonésa zespół jednak nic nie osiągnął i trener ten szybko rozstał się z tureckim klubem. Na stanowisko trenera powrócił Christoph Daum, ale i jemu nie udało się poprowadzić drużyny do żadnego tytułu.
W miejsce Dauma zatrudniono jego asystenta Aykuta Kocamana. W swoim pierwszym sezonie zdobył on mistrzostwo Turcji. W letnim okienku transferowym poprzedzającym sezon 2011/2012 do klubu zostali sprowadzeni Moussa Sow oraz Emmanuel Emenike, który zaledwie niecały miesiąc później został sprzedany do Spartaku Moskwa. Powodem takiej decyzji było oskarżenie go o próby ustawiania meczów. Emenike przeszedł do historii jako pierwszy człowiek, który został sprzedany do innego klubu bez żadnego rozegranego meczu w barwach Fenerbahçe SK. Oprócz Nigeryjczyka z zespołem rozstali się Daniel Güiza, André Santos oraz Diego Lugano. Pod wodzą Kocamana zespół wywalczył Puchar Turcji oraz dotarł do ćwierćfinału Ligi Europejskiej. W sezonie 2012/13 zespół dokonał wielu ciekawych transferów. Do klubu przybyli: Pierre Webó, Emre Belözoğlu, Reto Ziegler, Raul Meireles, Dirk Kuijt, Mehmet Topal, Joseph Yobo oraz Miloš Krasić. Natomiast klub opuściła legenda drużyny Alex. Tak wzmocniony zespół wywalczył wicemistrzostwo Turcji, Puchar Turcji oraz dotarł do półfinału Ligi Europejskiej, gdzie uległ 2:3 Benfice Lizbona.
29 maja 2013 roku Aykut Kocaman zrezygnował z funkcji menadżera tureckiego klubu. Jak sam twierdził powodem jego odejścia było wyczerpanie. Tak więc sezon 2013/14 Fenerbahçe rozpoczęło z nowym szkoleniowcem - Ersunem Yanalem. Do klubu zostali sprowadzeni Bruno Alves, Samuel Holmén, Alper Potuk, Michal Kadlec oraz Emmanuel Emenike. Występy w Lidze Mistrzów drużyna zakończyła na rundzie play-off, ulegając 0:5 Arsenalowi. 25 czerwca 2013 roku Komitet dyscyplinarny Europejskiej Unii Piłkarskiej (UEFA) na dwa lata odsunął od wszystkich rozgrywek międzynarodowych turecki klub. Powodem podjęcia tak drastycznych decyzji był udowodniony udział klubu w ustawianiu wyników meczów Süper Lig w sezonie 2011. 16 maja 2014 roku klub wywalczył dziewiętnaste w historii mistrzostwo Turcji. Z powodu zakazu nie mógł wystąpić w rozgrywkach Champions League.
Latem 2014 roku klub dokonał jednego wzmocnienia. Do drużyny dołączył pozyskany już w czerwcu brazylijski pomocnik Diego, który przeniósł się nad Bosfor na zasadzie wolnego transferu. 25 sierpnia 2014 roku zespół ze Stambułu pokonał lokalnego rywala Galatasaray SK 3:2 w serii rzutów karnych, gdyż po dziewięćdziesięciu minutach utrzymywał się bezbramkowy remis. Tym samym klub zdobył dziewiąty w historii Superpuchar Turcji.
11 czerwca 2015 roku zarząd postanowił zatrudnić tym razem szkoleniowca spoza Turcji. Nowym trenerem „Kanarków” został Portugalczyk Vítor Pereira, a do klubu przyszli między innymi Simon Kjær, Robin van Persie czy Nani.
Zawodnicy.
Obecny skład.
"Stan na 24 marca 2021"
Zastrzeżone numery.
12 – Kibice
Herb i barwy.
Od czasu założenia stowarzyszenia, klub używa tego samego herbu, poddanemu jedynie kosmetycznym zmianom. Oryginalny znak został zaprojektowany przez Hikmeta Topuzera (pseudonim Topuz Hikmet), który jako zawodnik grał dla "Kanarków" jako lewy skrzydłowy. W 1910 została stworzona odznaka przez Tevfika Haccara Taşçı (później znany jako Tevfik Haccar) w Londynie na podstawie projektu Topuzera. Herb składa się z pięciu kolorów. Biały symbolizuje czystość i serdeczną otwartość, czerwony miłość i przywiązanie do klubu i flagi Turcji, żółty podziw i zazdrość, niebieski szlachetność. Zielony liść klonowy na żółtym i granatowym tle pokazuje siłę i moc, jaką daje bycie kibicem tego klubu.
Rywale.
Rywalizacja trzech klubów ze Stambułu: Beşiktaşu JK, Fenerbahçe i Galatasaray SK sięga początków XX wieku i jest określana mianem Kıtalar Arası Derbi, czyli Derby Interkontynentalne (gdyż toczone są pomiędzy klubami z części europejskiej i azjatyckiej miasta). Pozostałe derbowe spotkania na najwyższym szczeblu rozgrywkowym, to te z İstanbul BB i Kasımpaşą SK.
Kibice.
Istnieje wiele gazet, blogów, stron internetowych, forów dedykowanych klubowi i jego fanom. Fani tego klubu są znani ze świetnego kibicowania, ale również agresywnych zachowań. Od czasu przebudowy Stadionu Şükrü Saracoğlu, frekwencja Fenerbahçe należy do najwyższych w Turcji.
Do najważniejszych fanklubów należą Genç Fenerbahçeliler (GFB), Kill For You (KFY), UniFeb (Studencka grupa fanów Fenerbahçe), Grup CK (Cefakâr Kanaryalar), Vamos Bien, Antu/Fenerlist, EuroFeb, Boğaz Hooligans (Bosphorus Hooligans), Anglofeb/FENatics, and SUADFEB. Mottem kibiców jest Hep Destek Tam Destek (Na zawsze z Wami), w skrócie HDTD.
Przyśpiewki.
Oprócz tradycyjnych tureckich przyśpiewek kibicowskich, fani klubu najczęściej śpiewają oficjalny hymn klubu, śpiewany do melodii Eviva España.
Relacje z kibicami innych klubów.
W roku 2011 Genç Fenerbahçeliler (kibicowska grupa Fenerbahçe) zawiązała pakt przyjaźni z Torcidą Sandžak, grupą kibiców serbskiego FK Noviego Pazara. Podczas meczu Süper Ligi rozgrywanego przeciwko İstanbulowi BB, grupy Genç Fenerbahçeliler i 1907 Gençlik rozmieściły wielki baner z napisem „Kalbimiz Seninle Novi Pazar” (Novi Pazar, Wasze Serce jest z Wami). 2 marca 2012 roku Genç Fenerbahçeliler i 1907 Gençlik zostali zaproszeni przez Torcida Sandžak (grupa kibicowska klubu FK Novi Pazar) na mecz Serbskiej SuperLigi. Tysiące kibiców przywitało siedemnastu gości z Turcji.
Stadion.
Klub swoje mecze rozgrywa na stadionie Şükrü Saracoğlu. Nazwa pochodzi od nazwiska tureckiego polityka Şükrü Saracoğlu i dzielnicy Stambułu, w której położony jest stadion. Może pomieścić 50 509 widzów.
20 maja 2009 roku został tu rozegrany finał ostatniej w historii edycji Pucharu UEFA. Szachtar Donieck wygrał 2:1 (po dogrywce) z Werderem Brema.

</doc>
<doc id="335505" url="https://pl.wikipedia.org/wiki?curid=335505" title="Stuartowie">
Stuartowie

Stewart lub Stuart – dynastia władców Szkocji od 1371 r., potem także Anglii od 1603 r.
Dzieje.
Linia królewska.
Pierwszym królem Szkocji z tego rodu był Robert II, który zasiadł na tronie w 1371 r. Był synem Waltera, szóstego dziedzicznego Wielkiego Stewarda Szkocji i Marjorie, siostry króla Dawida II, ostatniego z dynastii Bruce. Od nazwy urzędu pełnionego przez jego przodków przyjęła się nazwa dynastii (w wersji angielskiej "Stuart"). Główna linia męska dynastii wygasła na Jakubie V w 1542 r. Dziedziczką tronu została jego córka Maria (zm. 1587 r.). Panowała do 1567 r. Została pozbawiona tronu na rzecz swego syna - Jakuba VI (zm. 1625 r.). Jego ojcem był Henryk Stuart, lord Darnley (zm. 1567 r.), książę Albany z młodszej linii dynastii Stuart.
Jakub VI w 1603 r. przejął po śmierci Elżbiety I tron Anglii jako Jakub I. W 1649 r. dynastia utraciła wskutek rewolucji tron Anglii, a króla Karola I ścięto. W 1651 Cromwell wygnał Stuartów także ze Szkocji. Karol II wrócił do Wielkiej Brytanii w 1660 r. W 1689 r. jego brat Jakub II (VII Szkocki) został zdetronizowany w wyniku tzw. „chwalebnej rewolucji”. Koronę przekazano linii żeńskiej (królowa Maria II). Ostatnią panującą władczynią z rodu Stuartów była do 1714 jej siostra Anna. Genealogia rodu Stuartów została szczegółowo przedstawiona w artykule: Drzewo genealogiczne Stuartów
Linia królewska Stuartów wygasła na Henryku Benedykcie, kardynale Yorku w 1807 r. Przez swą matkę, Marię Klementynę, był prawnukiem polskiego króla Jana III Sobieskiego. Linia naturalna pochodząca od Jakuba II wygasła po mieczu w r. 1953 ze śmiercią Jakuba Marii Karola Fitz-James Stuarta, księcia Alba, wnuka siostry cesarzowej francuskiej Eugenii.
Linie boczne.
Od naturalnego potomstwa króla Karola II wywodzą się liczne angielskie rody arystokratyczne: 
Od naturalnego syna króla Jakuba II i VII wywodzi się rodzina Fitzjames Stuart: 
Przedstawicielką tej rodziny jest m.in. Cayetana Fitz-James Stuart - zwana najbardziej utytułowaną kobietą świata.
Genealogia Stuartów.
Królowie Szkocji.
 Robert II Stewart (2 marca 1316 - 19 kwietnia 1390) król Szkocji
 x Elżbieta Mure
 ├─&gt;Robert III Stewart (zm. 1406) król Szkocji
 │ x Annabella Drummond
 │ ├─&gt;Dawid Stewart (ur. 1378, zm. 1402)
 │ │ x Marjorie Douglasa (zm. 1421)
 │ ├─&gt;Jakub I Stewart (10 grudnia 1394 - 21 lutego 1437) król Szkocji
 │ │ x Joanna Beaufort (ok. 1404 - 15 lipca 1445)
 │ │ ├─&gt;Małgorzata Stewart (ok. 25 grudnia 1424 - 16 sierpnia 1445)
 │ │ │ x Ludwik XI król Francji
 │ │ ├─&gt;Izabela Stewart (1425/1427 - 1494)
 │ │ │ x Franciszek I Bretoński książę Bretanii
 │ │ ├─&gt;Eleonora Stewart (26 października 1427 - 20 listopada 1480)
 │ │ │ x Zygmunt Habsburg
 │ │ ├─&gt;Maria Stewart (1428 - 20 marca 1465)
 │ │ │ x Wolfart van Borsselen, hrabia Grandpre
 │ │ ├─&gt;Joanna Stewart (ok. 1428 - po 16 października 1486)
 │ │ │ x James Douglas, 1. hrabia Morton
 │ │ ├─&gt;Aleksander Stewart (16 października 1430 - 1430), książę Rothesay
 │ │ ├─&gt;Jakub II Stewart (16 października 1430 - 3 sierpnia 1460), król Szkocji
 │ │ │ x Maria z Gueldres
 │ │ │ ├─&gt;syn (ur. i zm. 19 maja 1450)
 │ │ │ ├─&gt;Jakub III Stewart (1451/1452-1488), króla Szkocji
 │ │ │ │ x Małgorzata Duńska (23 czerwca 1456 - przed 14 lipca 1486)
 │ │ │ │ ├─&gt;Jakub IV Stewart (1473-1513), król Szkocji
 │ │ │ │ │ xMałgorzata Tudor (30 listopada 1489 - 15 października 1541 )
 │ │ │ │ │ ├─&gt;Jakub V Stewart (1512 - 14 grudnia 1542), król Szkocji
 │ │ │ │ │ │ x Maria de Guise (22 listopada 1515 – 11 czerwca 1560)
 │ │ │ │ │ │ ├─&gt;Jakub Stewart (1540–1541), książę Rothesay
 │ │ │ │ │ │ ├─&gt;Robert Stewart (ur. i zm. kwiecień 1541), książę Albany
 │ │ │ │ │ │ └─&gt;Maria I Stuart (1542-1587), królowa Szkotów
 │ │ │ │ │ │ x Franciszek II Walezjusz (19 stycznia 1544 - 5 grudnia 1560)
 │ │ │ │ │ │ x Henryk Stuart, lord Darnley (7 grudnia 1545 - 10 lutego 1567)
 │ │ │ │ │ │ └─&gt;Królowie Anglii z dynastii Stuartów
 │ │ │ │ │ │ x James Hepburn, 4. hrabia Bothwell
 │ │ │ │ │ └─&gt;Aleksander Stewart
 │ │ │ │ ├─&gt;Jakub Stewart, (1476-1504), książę Ross, arcybiskup Saint Andrews
 │ │ │ │ └─&gt;Jan Stewart (1479-1503). hrabia Mar
 │ │ │ ├─&gt;Aleksander Stewart, 1. książę Albany (ok. 1454-1485),
 │ │ │ ├─&gt;Dawid Stewart, hrabia Moray (ok. 1456-1457),
 │ │ │ ├─&gt;Jan Stewart, 1. hrabia Mar i Garioch (ok. 1459-1479),
 │ │ │ ├─&gt;Małgorzata Szkocka
 │ │ │ │ x William Crichton, 3 pan Crichton w Auchingoul
 │ │ │ └─&gt;Maria Szkocka (zm. 1488),
 │ │ │ x Tomasz Boyd, 1. hrabia Arran
 │ │ │ x Jakub Hamilton, 1. hrabia Hamilton
 │ │ └─&gt;Annabella Stewart (ok. 1433 - po 1471)
 │ │ x Ludwik Sabaudzki, hrabia Genewy
 │ │ x George Gordon, 2. hrabia Huntly
 │ ├─&gt;Robert Stewart (zm. młodo);
 │ ├─&gt;Małgorzata Stewart - zwana Lady of Galloway (zm. 1449/1456)
 │ │ x Archibald Douglasa, 4. hrabia Douglas (ur. 1370?, zm. 1424)
 │ ├─&gt;Maria Stewart (zm. ok. 1458)
 │ │ x Jerzy Douglas, 13. hrabia Angus (zm. 1402/1405)
 │ │ x Jakub Kennedy of Dunure (zm. 1408)
 │ │ x Wilhelm, 1. lorda Graham of Kincardine (zm. 1424)
 │ │ x Wilhelm Edmonstona of Duntreath
 │ ├─&gt;Egidia Stewart (zm. niezamężnie);
 │ └─&gt;Elżbieta Stewart (zm. przed 1411)
 │ x Jakuba Douglasa, 1. lord Dalkeith (zm. 1441)
 ├─&gt;Alexander of Buchan (1343–1394),
 ├─&gt;Margaret Stewart
 │ x Jan MacDonald, Lord Isles,
 ├─&gt;Walter Stewart (zm. 1362)
 │ x Isabel Macduff, 9. hrabina Fife,
 ├─&gt;Robert of Albany (1339–1420),
 ├─&gt;Marjory Stewart
 │ x Jan Dunbar, 5. hrabia Moray
 │ x Alexander Keith
 ├─&gt;Joanna Stewart
 │ x Sir Jan Keith
 │ x Sir Jana Lyon
 │ x Sir James Sandilands
 ├─&gt;Isabel Stewart
 │ x Jamesa Douglasa, 2. hrabia Douglas
 │ x Dawid Edmondstone
 ├─&gt;Katherine Stewart
 └─&gt;Elizabeth Stewart
 x Thomas Hay, Lord Wysoki Konetabl Szkocji
 x Eufemia de Ross
 │
 ├─&gt;Dawid Stewart 1 hrabia Caithness (zm. przed 1389),
 ├─&gt;Waltera Stewarta, 1 hrabia Atholl (zm. 1437),
 ├─&gt;Margaret Stewart
 ├─&gt;Elżbieta Stewart
 │ x Dawid Lindsay, 1 hrabia Crawford,
 └─&gt;Egidia Stewart
 x William Douglas z Nithsdale

</doc>
<doc id="335509" url="https://pl.wikipedia.org/wiki?curid=335509" title="Tebing Tinggi">
Tebing Tinggi

Tebing Tinggi – miasto w Indonezji na Sumatra w prowincji Sumatra Północna; powierzchnia 38.44 km²; 125 tys. mieszkańców (2005).
Miasto oddalone o 80 km na południowy wschód od stolicy prowincji, Medanu; ośrodek regionu rolniczego.

</doc>
<doc id="335511" url="https://pl.wikipedia.org/wiki?curid=335511" title="Sekunda (geografia)">
Sekunda (geografia)

Sekunda geograficzna – jednostka do pomiaru kątów pomiędzy równikiem a równoleżnikiem przechodzącym przez dany punkt na Ziemi (tylko szerokość geograficzna), lub południkiem zerowym a południkiem przechodzącym przez dany punkt na Ziemi (tylko długość geograficzna). 
Na powierzchni Ziemi odcinek jednej sekundy geograficznej równa się 30,87 m wzdłuż każdego południka i tyle samo po obwodzie równika. Im dalej od równika na północ lub południe, tym odcinek sekundy kątowej po obwodach kolejnych równoleżników jest mniejszy, a na samych biegunach geograficznych odcinek ten skraca się do zera.
1 sekunda = 3600 kwart = 60 tercji = 1/60 minuty = 1/3600 stopniaczyli 1″ = 3600⁗ = 60‴ = 1/60′ = 1/3600°

</doc>
<doc id="335514" url="https://pl.wikipedia.org/wiki?curid=335514" title="Adam Zieliński (prawnik)">
Adam Zieliński (prawnik)

Adam Stanisław Zieliński (ur. 28 czerwca 1931 w Pruszkowie, zm. 14 listopada 2022) – polski prawnik, profesor nauk prawnych, specjalista z zakresu prawa cywilnego, profesor zwyczajny na Uniwersytecie Warszawskim, w latach 1982–1992 prezes Naczelnego Sądu Administracyjnego, poseł na Sejm kontraktowy (X kadencji), w latach 1996–2000 rzecznik praw obywatelskich.
Życiorys.
Ukończył studia na Wydziale Prawa i Administracji Uniwersytetu Warszawskiego. W 1968 uzyskał stopień naukowy doktora nauk prawnych, w 1975 otrzymał stopień doktora habilitowanego. W 1989 uzyskał tytuł naukowy profesora nauk prawnych.
W latach 1955–1982 orzekał w sądzie powiatowym, a następnie w Sądzie Okręgowym dla m.st. Warszawy. Pracował także w Ministerstwie Sprawiedliwości jako dyrektor departamentu prawnego (od 1970). W latach 1982–1992 zajmował stanowiska sędziego i prezesa Naczelnego Sądu Administracyjnego (NSA). Zrezygnował ze stanowiska prezesa po tym, jak prezydent Lech Wałęsa wyraził oczekiwanie, jak NSA ma rozstrzygnąć jedną ze spraw. Zasiadał w Radzie Legislacyjnej przy prezesie Rady Ministrów (1976–1984 i 1986–1989), pełnił funkcję członka Rady Konsultacyjnej przy Przewodniczącym Rady Państwa (Wojciechu Jaruzelskim), a także był członkiem Rady Ochrony Pamięci Walk i Męczeństwa (1988–1990). W 1989 wszedł w skład działającej przy ROPWiM Komisji do spraw Upamiętnienia Ofiar Represji Okresu Stalinowskiego.
W wyborach w tym samym roku uzyskał mandat posła na Sejm kontraktowy z ramienia Polskiej Zjednoczonej Partii Robotniczej. Został wybrany w pierwszej turze głosowania jako jeden z dwóch (obok Mikołaja Kozakiewicza) kandydatów z 35-osobowej listy krajowej. Przewodniczył Komisji Odpowiedzialności Konstytucyjnej, ponadto zasiadał w Komisji Konstytucyjnej i Komisji Ustawodawczej oraz w trzech komisjach nadzwyczajnych. Na koniec kadencji pozostawał posłem niezrzeszonym.
W latach 1994–1995 pełnił funkcję sekretarza stanu w Ministerstwie Sprawiedliwości. W 1996 wybrano go na stanowisko rzecznika praw obywatelskich. W 2000 został zastąpiony przez profesora Andrzeja Zolla.
Był pracownikiem naukowym Instytutu Prawa Cywilnego Wydziału Prawa i Administracji Uniwersytetu Warszawskiego i członkiem Komitetu Nauk Prawnych PAN. Wchodził w skład Rady Naukowej Instytutu Wymiaru Sprawiedliwości.
Został pochowany na cmentarzu Powązkowskim w Warszawie.
Życie prywatne.
Był żonaty z Katarzyną Sójką-Zielińską (1931–2019), z którą miał syna Macieja Zielińskiego (1957–2016), doktora nauk prawnych i radcę prawnego.

</doc>
<doc id="335516" url="https://pl.wikipedia.org/wiki?curid=335516" title="Mononukleoza">
Mononukleoza



</doc>
<doc id="335786" url="https://pl.wikipedia.org/wiki?curid=335786" title="Żertwiennik">
Żertwiennik

Żertwiennik (gr. "proskomidion", "thysiasteron" od: "thysia" „ofiara”, „ofiarowanie”; cs. "proskomidnik", "żertwiennik" (od: "żertwa" „ofiara”)) – we wschodnich kościołach chrześcijańskich tradycji bizantyńskiej stół ofiarny w kształcie sześcianu, usytuowany w części ołtarzowej cerkwi, na lewo od "perestołu". Podczas "Proskomidii" (gr. "prothesis": przygotowanie się duchownych do celebracji i przygotowanie Boskiej Liturgii) służy do przygotowania darów ofiarnych: chleba i wina, oraz do składania na nim sprzętów liturgicznych ("potir", "diskos", "łżyca", "kopie", "welony"). W sensie symbolicznym "żertwiennik" wyobraża żłóbek betlejemski (cs. "jasli") i Golgotę.

</doc>
<doc id="335807" url="https://pl.wikipedia.org/wiki?curid=335807" title="Skarga Utraconych Ziem">
Skarga Utraconych Ziem

Skarga Utraconych Ziem (tytuł oryginału: "Complainte des Landes perdues") – belgijsko-francuska seria komiksowa z gatunku fantasy, której autorami są Jean Dufaux (scenariusz), Grzegorz Rosiński (rysunki do tomów pierwszego cyklu), Philippe Delaby (rysunki do tomów drugiego cyklu), Béatrice Tillier (rysunki do tomów trzeciego cyklu) i Paul Teng (rysunki do tomów czwartego cyklu). W oryginale "Skarga Utraconych Ziem" ukazuje się od 1993 nakładem francuskiego wydawnictwa Dargaud. Po polsku publikuje ją Egmont Polska.
Fabuła.
Seria składa się z czterech cyklów. Pierwszy opowiada o walce, jaką toczy księżniczka Sioban z władającym czarną magią Bedlamem i innymi wrogami, którzy opanowali jej królestwo. Akcja toczy się w świecie celtyckich legend i mitów i nawiązuje do przepowiedni, która mówi, że mroczny czas skończy się, gdy ponownie rozlegnie się tytułowa skarga Utraconych Ziem.
Drugi cykl opowiada o wydarzeniach sprzed narodzin Sioban, gdy na Utraconych Ziemiach żyli Rycerze Łaski, którzy usiłowali oczyścić wyspę z dawnych demonów, stworzonych przez pierwsze mieszkanki tych ziem, Czarownice. Morigany były najstraszliwszymi z Czarownic, gdyż nie utraciły nic z pierwotnej mocy swej rasy, Chiil, ulokowanej w lewym oku. Jednym z Rycerzy jest Seamus, przyszły mentor Sioban. To właśnie na jego losach skupia się ten cykl.
Trzeci cykl opowiada o walce między Czarownicami, z których część wchodzi w sojusz z królami, a część jest temu przeciwna.
Czwarty cykl poświęcony jest ponownie Sioban i opowiada o wydarzeniach rozgrywających się po pierwszej serii.

</doc>
<doc id="335824" url="https://pl.wikipedia.org/wiki?curid=335824" title="Ditmar">
Ditmar

Ditmar, Dietmar – imię męskie pochodzenia germańskiego. Wywodzi się od słów "diot" "lud" oraz "mari" "sławny", mogło oznaczać "człowieka cieszącego się sławą wśród ludu". Staropolskim wariantem jest forma Dziećmar.
Ditmar imieniny obchodzi: 2 stycznia, 5 marca, 18 maja i 28 września.
Znane osoby o tym imieniu:

</doc>
<doc id="335843" url="https://pl.wikipedia.org/wiki?curid=335843" title="Dietmar">
Dietmar



</doc>
<doc id="335866" url="https://pl.wikipedia.org/wiki?curid=335866" title="Kruk (województwo mazowieckie)">
Kruk (województwo mazowieckie)

Kruk – osada wsi Gorzewo w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="335902" url="https://pl.wikipedia.org/wiki?curid=335902" title="Stojcino">
Stojcino

Stojcino (kaszb. "Stojcëno") – wieś w Polsce, w województwie pomorskim, w powiecie słupskim, w gminie Smołdzino na Wybrzeżu Słowińskim.
W latach 1975–1998 miejscowość administracyjnie należała do województwa słupskiego.
W 2011 roku miejscowość liczyła 86 mieszkańców.
Historyczne warianty nazewnicze Stojcina.
Prefiks w nazwie wskazuje na pochodzenie od formy osobowej "Stojęta"

</doc>
<doc id="335903" url="https://pl.wikipedia.org/wiki?curid=335903" title="Opera">
Opera

Opera ( &lt; „dzieło”, „utwór”, „praca”, „wysiłek”) – sceniczne dzieło muzyczne wokalno-instrumentalne, w którym muzyka współdziała z akcją dramatyczną (libretto). Istotą tego gatunku muzycznego jest synteza sztuk, czyli połączenie słowa, muzyki, plastyki, ruchu, gestu oraz gry aktorskiej. Podobnie jak balet, wywodzi się z włoskich renesansowych maskarad karnawałowych, które przerodziły się w widowiska dramatyczne. Opera składa się z aktów, które podzielone są na sceny.
Opera złożona jest z:
Od XVII wieku mianem tym określa się dzieło sceniczno-muzyczne wykonywane z udziałem orkiestry. Istnieje kilka rodzajów opery:
Historia opery.
Opera w baroku.
Powstanie opery związane jest z działalnością grupy kompozytorów, filozofów, poetów i muzyków włoskich, zwanej Cameratą florencką. Postulowali oni skonstruowanie przedstawienia z udziałem muzyki, ale było to niemożliwe, dopóki w muzyce panowała polifonia. Wielogłosowość polifoniczna nie pozwalała na czytelne i wyraziste prezentowanie tekstu i poprowadzenie dramaturgii przedstawienia.
Marzenia i postulaty Cameraty florenckiej mogły zostać zrealizowane wówczas, kiedy pojawiła się nowa technika kompozytorska – seconda practica, a wraz z nią monodia akompaniowana.
Autorem pierwszej kompozycji, w której poezja dominuje nad muzyką, w której deklamacyjny śpiew wsparty jest harmonicznym akompaniamentem, był Vincenzo Galilei. Tym samym dał przykład, jak można zastosować tę technikę w teatrze.
W 1597 roku powstała pierwsza "dramma per musica" (tak nazywano pierwsze opery włoskie) Jacopo Periego do libretta Ottavio Rinucciniego, członków Cameraty florenckiej, pod tytułem "Dafne". Niestety, partytura tego dzieła zaginęła. W 1600 roku pojawiły się dwa kolejne dzieła, napisane także do libretta Ottavio Rinucciniego, pt. "Eurydyka", skomponowane przez dwóch kompozytorów florenckich: Jacopo Periego i Giulio Cacciniego (obie się zachowały). Dzieła te zostały napisane w stylu recytatywnym. Premiera "Eurydyki" była wielkim wydarzeniem artystycznym, które odbiło się silnym echem w ówczesnych Włoszech. Początki opery związane były z teatrem dworskim, dlatego kolejne premiery odbywały się na dworach książęcych. Ogromne koszty związane z wystawieniem "dramma per musica" decydowały o niewielkiej liczbie przedstawień, a miejsca wystawień wpływały na elitarny charakter opery na początku jej istnienia.
Kolejną ważną postacią była Francesca Caccini, córka Giulia Caccini, autorka "dramma per musica" pt. "Wyzwolenie Ruggiera z wyspy Alcyny".
Duży wpływ na dalszy rozwój opery miała twórczość Claudio Monteverdiego. Jego największe dzieło to opera "Orfeusz", wystawiona w 1607 roku w Mantui. W oparciu o wzory stworzone we Florencji skomponował dzieło wyjątkowe pod tak względem ukształtowania przedstawienia, jak i muzycznym, dlatego też uważamy go dziś za twórcę gatunku operowego.
Nowatorstwo "Orfeusza" Claudio Monteverdiego polegało na:
Najważniejsze ośrodki rozwoju opery.
Rzym.
Ośrodek ten rozwijał się dzięki działalności rodziny Barberinich. Specjalnością opery rzymskiej, która pod względem nawiązań muzycznych przejęła wzory florenckie, było nadanie przedstawieniom wspaniałej scenografii. W Rzymie narodziła się tradycja przepychu wystawy teatralnej, bogactwa kostiumów i dekoracji, pojawiła się maszyneria teatralna. Autorem tego barokowego stylu był Gian Lorenzo Bernini.
Głównym przedstawicielem dramatu rzymskiego był Stefano Landi, natomiast jego największym dziełem była opera "Śmierć Orfeusza" z 1619 roku.
Wenecja.
W Wenecji w 1637 powstał pierwszy publiczny teatr operowy – Teatro San Cassiano. Otwarcie teatru publicznego w istotny sposób wpłynęło na formę i znaczenie opery. Gusta publiczności, jej umiłowanie pięknego śpiewu zdecydowały, że rozwój opery nie podążał w kierunku pogłębienia dramaturgii przedstawienia, ale koncentrował się na prezentacji bardzo trudnych do wykonania arii i duetów. Publiczność przybywająca tłumnie do teatrów nie interesowała się wciąż powracającymi wątkami mitów, przychodziła słuchać śpiewu swoich idoli. Rozplanowanie przebiegu przedstawienia było podporządkowane partiom primadonn i kastratów. Gra aktorska zeszła na drugi plan. Ze względów ekonomicznych zaczęto usuwać partie chóralne z przedstawień, gdyż zmniejszało to koszty wystawienia opery.
Mimo tych negatywnych zmian, dokonały się jednak ważne reformy w języku muzyki operowej i należą do nich:
W Wenecji po raz pierwszy zostaje użyta nazwa „opera” przez Francesco Cavallego w operze "Wesele Tetydy i Peleasa" w 1639 roku.
Najważniejsi kompozytorzy weneccy tego czasu to:
Neapol.
Tradycje Neapolu w muzyce operowej sięgają XVII wieku. Największy wpływ na rozwój opery miała szkoła neapolitańska, składająca się z kilku pokoleń kompozytorów. Założycielem tej szkoły był Francesco Provenzale. W twórczości jej kompozytorów, w pierwszej połowie XVIII wieku dokonał się podział na operę buffa i operę seria.
W II połowie XVII wieku głównym przedstawicielem szkoły był kompozytor Alessandro Scarlatti. Stał się on twórcą nowego stylu operowego, który zreformował ten gatunek. Konsekwentnie przeciwstawił się wpływom szkoły weneckiej. Odwołał się do idei syntezy sztuk i swoją reformą podporządkował muzykę dramaturgii teatralnej.
Nowe rozwiązania muzyczne zastosowane przez Alessandro Scarlattiego to:
Francja.
Popularność opery weneckiej stała się inspiracją dla prób przeniesienia opery do innych krajów Europy. Do Paryża opera włoska dotarła u schyłku lat dwudziestych XVII wieku, ale nie podbiła lokalnej publiczności. Francuzi nie tylko mieli znakomity teatr dramatyczny, co nie pozwoliło im zaakceptować słabej pod względem dramatycznym opery włoskiej, ale także rozmiłowani byli w dworskim balecie – "ballet de cour", bardzo efektownym widowisku, które łączyło świetny taniec ze znakomitą choreografią, muzyką i śpiewem.
Największy wpływ na rozwój opery we Francji miał Jean-Baptiste Lully. Stworzył on narodową operę francuską, którą nazwał "tragédie lyrique". W swojej operze Jean-Baptiste Lully połączył elementy opery włoskiej z tradycjami francuskimi. Powstało wielkie, rozbudowane, 5-aktowe przedstawienie o monumentalnym charakterze. Rozpoczynała je uwertura, której forma nosi nazwę uwertury francuskiej. Opera francuska zbudowana była z partii śpiewanych, chóralnych, scen baletowych kończących każdy akt, fragmentów instrumentalnych oraz partii mówionych. Całość przedstawienia miała intensywny przebieg dramatyczny.
Tradycje Jean-Baptiste Lully’ego w dziedzinie tragedii lirycznej znalazły kontynuację w twórczości Jean-Philippe’a Rameau.
Hiszpania.
Opera włoska nie przyjęła się w tym kraju, choć na dworze królewskim sporadycznie była wystawiana. Powstała hiszpańska odmiana opery, zwana zarzuelą. Składała się z partii mówionych, śpiewanych, tańczonych i instrumentalnych. Do XVII wieku stanowiła popularną formę hiszpańskiego dworskiego teatru muzycznego. Przedstawiciele tego gatunku to m.in. Francisco Juan de Navas oraz José de Nebra.
Anglia.
W Anglii opera włoska nie znalazła również większego zainteresowania. Anglicy mieli świetny teatr dramatyczny, który reprezentował William Szekspir, stąd słaba pod względem dramaturgii opera włoska nie mogła liczyć na akceptację. W Anglii ogromną popularnością cieszyła się masque, forma teatru muzycznego będącego połączeniem pantomimy, tańca, śpiewu i dialogów mówionych.
Dopiero w II poł. XVII w. nastąpił rozkwit muzyki dramatycznej w Anglii za sprawą największego angielskiego kompozytora barokowego – Henry’ego Purcella. Stworzył on angielską operę narodową. Jego najważniejszym dziełem jest opera "Dydona i Eneasz". Pisząc to dzieło, Henry Purcell skorzystał z tradycji opery:
W wieku XVIII do Londynu przyjechał Georg Friedrich Händel, twórca między innymi wielu znakomitych oper, pisanych w stylu włoskim. Z rodzimych twórców operowych w XVIII wieku wyróżnił się Thomas Augustine Arne.
Opera w klasycyzmie.
Pierwsze próby zmian, zmierzające do reformy opery w klasycyzmie, podjęli nie kompozytorzy, ale libreciści – m.in. Apostolo Zeno i Pietro Metastasio. Rozbudowali oni akcję dramatyczną tak, aby miała pierwszy i drugi plan, zadbali także o jakość tekstów, które były podstawą opracowania muzycznego. Kompozytorzy otrzymali dobrze skonstruowane libretta, które dawały szansę powrotu do idei dramatu greckiego.
Zmiany muzyczne jako pierwsi wprowadzili kompozytorzy szkoły neapolitańskiej, działający w połowie XVIII w., tzn. Niccolò Jommelli i Tommaso Traetta.
Zmiany, które wprowadzili, to:
Reformy Glucka.
Te pierwsze próby reformy opery zastał Christoph Willibald Gluck, który przy współpracy z librecistą Ranierim de’ Calzabigim dokonał kolejnej reformy. Nawiązał on do tradycji francuskiej, rozwinął doświadczenia klasycyzujących kompozytorów włoskich i stworzył w zasadzie nową formę. Jego pierwszym nowym dziełem była opera "Orfeusz i Eurydyka", później "Ifigenia na Taurydzie".
Cechy reformy Glucka było wzmocnienie akcji dramatycznej poprzez:
Opera w twórczości Mozarta.
Wolfgang Amadeus Mozart w swojej twórczości rozwinął i wzbogacił język muzyczny zarówno w operze seria, jak i buffa.
Do najważniejszych jego oper seria należą: "Łaskawość Tytusa" i "Idomeneusz, król Krety". Te dwa dzieła, jak i inne opery seria utrzymane są jeszcze w konwencji opery barokowej, ale ukazują niezwykły zmysł teatralny, wyczucie dramaturgii, umiejętność charakterystyki postaci i sytuacji muzyką, a więc szczególne uzdolnienia Mozarta dla muzyki dramatycznej.
Natomiast największe znaczenie i największą wartość artystyczną mają opery Mozarta o treści komediowej, w której łamiąc konwencję barokową i wprowadzając wiele ważnych rozwiązań formalnych i muzycznych, stworzył wielkie dzieła sztuki. Najważniejsze opery komediowe W.A. Mozarta to "Wesele Figara", "Don Giovanni", "Così fan tutte", "Uprowadzenie z seraju" oraz "Czarodziejski flet".
Mistrzostwo W.A. Mozarta w gatunku operowym polegało na:
Natomiast jego szczęście polegało na współpracy z niezłymi librecistami, z których niewątpliwie największym był Lorenzo Da Ponte.
Opera w romantyzmie.
Opera w XIX wieku była gatunkiem popularnym i rozwijała się dynamicznie. Rozwój ten był intensywny, ponieważ opera realizowała postulaty romantyzmu. Z tego powodu zmieniła się treść oper – zaczęła być inspirowana przez tematykę romantyczną.
Tematy oper:
Forma operowa.
W epoce romantyzmu nastąpiło pogłębienie wyrazu formy operowej. Zmienił się układ i relacja jej podstawowych elementów. Znikają zamknięte numery (recytatywy i arie), wszystko zmierza do wielkiej formy. Harmonika pełni funkcję coraz ważniejszą i służy pogłębieniu elementów wyrazowych. Rośnie ilość chromatyzmów. Rola orkiestry jest coraz ważniejsza, staje się ona równoprawnym partnerem w stosunku do tego, co dzieje się na scenie. Pojawia się wielka orkiestra romantyczna.
Rozwój opery rozgrywał się we Francji, Włoszech, Niemczech i w innych szkołach narodowych.
Francja.
Powstaje tam grand opéra. Jej przedstawicielami byli: Giacomo Meyerbeer, Daniel Auber, Jacques Fromental Halévy. Pozostali twórcy oper: Jacques Offenbach, Charles Gounod, Gaspare Spontini, François-Adrien Boieldieu, Adolphe Charles Adam, Félicien David, Ambroise Thomas, Georges Bizet, Jules Massenet, Camille Saint-Saëns, Ernest Reyer.
Włochy.
Romantyczną operę włoską otwiera twórczość Gioacchino Rossiniego. Był jednym z największych mistrzów opery buffa. W swoich dziełach opiera się na tradycji mozartowskiej (proste motywy, wesoły, lekki charakter, wyrazisty rytm).
Cechy stylu G. Rossiniego:
Ważnym nurtem muzyki włoskiej XIX wieku było bel canto. Kompozytorzy tego nurtu łączyli elementy opery włoskiej i grand opéra. Ich opery charakteryzowały się rozbudowaną partią orkiestrową, wirtuozowskim śpiewem, świetną dramaturgią.
Najważniejsi kompozytorzy operowi nurtu bel canto to Gaetano Donizetti i Vincenzo Bellini.
Inni kompozytorzy: Giuseppe Verdi, Giacomo Puccini, Pietro Mascagni, Johann Simon Mayr, Ferdinando Paër, Saverio Mercadante, Giovanni Pacini, Arrigo Boito, Amilcare Ponchielli, Ruggero Leoncavallo.
Niemcy.
Przedstawiciele opery niemieckiej, to m.in. E.T.A. Hoffmann, Carl Maria von Weber, Heinrich Marschner, Albert Lortzing, Otto Nicolai, Franz Schubert, Louis Spohr, Robert Schumann, Peter Cornelius, Engelbert Humperdinck.
Dalsze losy opery.
Opera romantyczna ewoluowała do opery werystycznej, równolegle kompozytorzy pisali operetki. Następnie u schyłku XIX wieku powstał dramat muzyczny, którego przedstawicielami są np. Richard Wagner, Modest Musorgski czy Nikołaj Rimski-Korsakow.
Opera w Polsce.
Pierwszą znaną operą wystawioną w Polsce jest "Galatea". Muzykę napisał rzymianin z pochodzenia, Marco Scacchi, zaś utorem libretta był Gabriello Chiabrera. Została wystawiona w roku 1628 na prywatny koszt i z inicjatywy Władysława IV Wazy, w trzy lata po jego powrocie z podróży po Europie. Zainicjował on operę w Polsce tuż po jej narodzinach we Włoszech, zanim jeszcze poznała ją reszta Europy. Przekaz o niej pozostawił nuncjusz papieski Antonio Santacroce. Natomiast pierwszą znaną polską operą jest anonimowa jednoaktowa barokowa opera komiczna "Heca albo polowanie na zająca," datowana na przełom XVII/XVIII w. Najsławniejszą polską operą z muzyką Stanisława Moniuszki do libretta Włodzimierza Wolskiego jest "Halka".

</doc>
<doc id="336147" url="https://pl.wikipedia.org/wiki?curid=336147" title="Sumatra Zachodnia">
Sumatra Zachodnia

Sumatra Zachodnia () – prowincja w Indonezji w środkowej części Sumatry. Obejmuje również wyspy Mentawai leżące na Oceanie Indyjskim. Powierzchnia 49 778 km²; 4,4 mln mieszkańców (2005); stolica Padang.
Większą część powierzchni zajmują góry Barisan (Talakmau 2912 m n.p.m.); jedynie wzdłuż wybrzeża tereny nizinne; długość linii brzegowej 375 km; jeziora wulkaniczne (Maninjau, Singkarak).
Większość ludności stanowią Minangkabau; w prowincji dominuje islam (98%). Większe miasta: Padang, Payakumbuh, Bukittinggi.
Gospodarka: rolnictwo (ryż, tytoń, kawa, kauczuk, herbata); eksploatacja lasów; wydobycie węgla kamiennego i minerałów (wapień, marmur, krzemionka); rybołówstwo; przemysł gł. spożywczy, drzewny, cementowy.

</doc>
<doc id="336286" url="https://pl.wikipedia.org/wiki?curid=336286" title="Pięciobój antyczny">
Pięciobój antyczny

Pięciobój antyczny, pentatlon (gr. "πένταθλον", "pentathlon") – dyscyplina sportu w starożytnej Grecji, obejmująca: stadion, skok w dal, rzut dyskiem, rzut oszczepem oraz zapasy; dyscyplina olimpijska od 708 p.n.e.
Opis.
Uczestnicy musieli wykazać się sprawnością w pięciu dyscyplinach, którymi były: stadion, czyli bieg na dystansie jednego stadionu, skok w dal, rzut dyskiem, rzut oszczepem oraz zapasy. Skok w dal, rzut dyskiem i rzut oszczepem były zazwyczaj rozgrywane jako część pięcioboju, a nie jako indywidualne konkurencje.
Aby wygrać należało zwyciężyć w trzech dyscyplinach. 
Nie ma jednoznacznej opinii na temat kolejności rozgrywania poszczególnych konkurencji pięcioboju; wiadomo jedynie, że zapasy były rozgrywane na końcu. Jedno z założeń przyjmuje następującą kolejność: stadion, rzut dyskiem, skok w dal, rzut oszczepem i zapasy. Inne przyjmuje, że podczas igrzysk olimpijskich najpierw rozgrywano skok w dal oraz rzuty dyskiem i oszczepem – jeśli jeden z zawodników zwyciężył we wszystkich trzech konkurencjach zostawał zwycięzcą pięcioboju. Jeśli nie było zwycięzcy, rozgrywano bieg, a jeśli nadal nie było rozstrzygnięcia – zapasy.
Historia.
Według mitologii pięciobój ustanowił Jazon (na podstawie przekazu Flawiusza Filostraty). Wśród Argonautów najlepszym w rzucie dyskiem był Telamon, w rzucie oszczepem – Linkeus, w biegu i skoku w dal Boreadzi: Kalais i Zetes. Peleus, przyjaciel Jazona, był drugi w każdej z tych dyscyplin i najlepszy w zapasach. Jazon, który miał przyznać nagrody najlepszym, połączył wszystkie pięć dyscyplin w jedną tak, by uhonorować Peleusa. 
Po raz pierwszy pięciobój rozegrano na igrzyskach olimpijskich podczas XII olimpiady w 708 p.n.e.
Lista zwycięzców.
Poniższa lista została stworzona na podstawie informacji w banku danych igrzysk olimpijskich Fundacji Świata Helleńskiego (gr. Ίδρυµα Μείζονος Ελληνισµού, (ΙΜΕ), ang. "Foundation of the Hellenic World", (FHW)): 

</doc>
<doc id="336288" url="https://pl.wikipedia.org/wiki?curid=336288" title="Międzynarodowa Federacja Piłkarska">
Międzynarodowa Federacja Piłkarska



</doc>
<doc id="336293" url="https://pl.wikipedia.org/wiki?curid=336293" title="Amadeusz">
Amadeusz



</doc>
<doc id="336294" url="https://pl.wikipedia.org/wiki?curid=336294" title="Maninjau">
Maninjau

Maninjau () – jezioro kalderowe w Indonezji na Sumatrze w górach Barisan; leży na wysokości 471 m n.p.m. Powierzchnia 99,5 km², głębokość do 460 m, średnia temperatura wody 30°C. 
Okolice jeziora są znanym miejscem uprawiania paralotniarstwa.

</doc>
<doc id="336296" url="https://pl.wikipedia.org/wiki?curid=336296" title="Czytanie (liturgia)">
Czytanie (liturgia)

Czytanie – w chrześcijaństwie, akt publicznego czytania Pisma Świętego, stanowiący m.in. część liturgii oraz niektórych innych uroczystości religijnych. Czytania są stałym elementem katolickiej Mszy świętej, prawosławnej Boskiej liturgii oraz protestanckich nabożeństw. W zależności od wyznania występują następujące tradycje wyboru czytań:
Katolicyzm.
W czasie niedzielnej lub świątecznej Mszy występują w ramach liturgii słowa dwa czytania i Ewangelia: pierwsze pochodzi ze Starego Testamentu lub Dziejów Apostolskich, a treść w nim zawarta powinna mieć bezpośredni lub pośredni związek z Ewangelią w celu podkreślenia ciągłości Starego i Nowego Testamentu. Drugie czytanie nie ma tak silnego związku z Ewangelią i pochodzi z Nowego Testamentu – listów apostolskich lub Apokalipsy. Ewangelia, w zależności od roku odczytywana jest z poszczególnych ksiąg Ewangelii. W Wielką Sobotę odczytywane jest osiem czytań i Ewangelia. W dni powszednie czytane jest czytanie ze Starego Testamentu i Ewangelia. Czytania niedzielne powtarzają się w trzyletnim cyklu (A, B, C), natomiast czytania w dni powszednie według cyklu: rok nieparzysty – I, a rok parzysty – II.

</doc>
<doc id="336298" url="https://pl.wikipedia.org/wiki?curid=336298" title="Liturgia słowa">
Liturgia słowa

Liturgia słowa () – druga część mszy świętej, która następuje po obrzędach wstępnych, a przed liturgią eucharystyczną.
Historia.
Liturgia słowa pochodzi od starożytnej liturgii synagogalnej, podczas której Żydzi słuchali czytania z Prawa, następnie czytania Proroków, w których słuchali o Bożej obietnicy, że ześle Mesjasza, który uwolni ich z niewol i przywróci królestwo Izraela. Po tym przemawiający mógł wygłosić to, co w Kościele katolickim nazywa się homilią. Chrześcijanie zachowali tę dawną liturgie synagogalną z tą ważną różnicą, że głoszą iż Mesjasz już przyszedł. 
Tradycyjnie liturgia słowa zwana jest mszą katechumenów, jako że w starożytności w obrzędach chrześcijańskich aż do kazania mogli uczestniczyć wszyscy zainteresowani.
Części liturgii słowa.
Najważniejszymi elementami liturgii słowa są czytania Pisma świętego oraz Psalm responsoryjny
Czytania mogą być zakończone homilią lub kazaniem. Liturgię słowa kończy modlitwa powszechna (tzw. "oratio fidelium"). W dni powszednie lekcja jest czytana ze Starego lub Nowego Testamentu, śpiewany jest psalm responsoryjny oraz czytana Ewangelia. W niedziele jedno czytanie jest ze Starego, a drugie z Nowego Testamentu, również śpiewany jest psalm responsoryjny i czytana Ewangelia. W niedziele okresu wielkanocnego oba czytania są z Nowego Testamentu.
W czasie liturgii słowa może być sprawowany m.in. sakrament chrztu lub bierzmowania.

</doc>
<doc id="336299" url="https://pl.wikipedia.org/wiki?curid=336299" title="Piotr II (metropolita kijowski)">
Piotr II (metropolita kijowski)

Piotr (zm. 20/21 grudnia 1326 w Moskwie) – metropolia kijowski w latach 1305 lub 1308–1326. W 1325 metropolita Piotr przeniósł rezydencję metropolitów ruskich z Włodziemierza nad Klaźmą do Moskwy i nakazał swoim następcom rezydować w tym samym miejscu, przyczyniając się do wzrostu znaczenia Wielkiego Księstwa Moskiewskiego w XIV wieku. Uważa się go za pierwszego prawosławnego biskupa moskiewskiego, choć on sam posługiwał się tytułem "metropolity całej Rusi".
Życiorys.
Urodził się na Wołyniu w rodzinie Feodora i Marii (według innych źródeł – Jewpraksji). W wieku siedmiu lat został oddany do cerkiewnej szkoły w celu nauki czytania i pisania, zaś jako dwunastolatek złożył wieczyste śluby mnisze, po czym nauczył się ikonopisania. Następnie założył samodzielny monaster Przemienienia Pańskiego w Werchracie nad rzeką Ratą. W czasie swojej podróży do Konstantynopola klasztor ten odwiedził metropolita kijowski Maksym, któremu Piotr podarował napisaną własnoręcznie ikonę. Tradycja cerkiewna łączy również jego osobę z przypuszczalnym powstaniem monasteru Zaśnięcia Matki Bożej w Nowym Dworze i uznaje go za twórcę związanej z tą wspólnotą cudotwórczej ikony maryjnej.
Po śmierci Maksyma w 1305 patriarcha konstantynopolitański Atanazy, który w 1303 dokonał podziału metropolii kijowskiej na kijowską i halicką, zmienił swoją decyzję i wyświęcił Piotra, przedłożonego mu jako kandydat do chirotonii biskupiej przez księcia halicko-wołyńskiego Jerzego I, na metropolitę całej Rusi. Piotr, podobnie jak jego poprzednik, rezydował we Włodzimierzu nad Klaźmą, chociaż bezpośrednio po swoim przyjeździe do miasta został przyjęty negatywnie. Według Antoniego Mironowicza Piotr został początkowo wyświęcony jedynie na metropolitę halickiego, a hierarchą kijowskim i całej Rusi został dopiero w 1308.
W 1311 w Perejasławiu Zaleskim odbył się sobór duchowieństwa ruskiego, zwołany wskutek skarg przeciwko metropolicie wystosowanych przez biskupa twerskiego Andrzeja. Piotr zdołał oczyścić się ze stawianych mu zarzutów, prawdopodobnie przy wsparciu książąt moskiewskiego i rostowsko-suzdalskiego. Dwa lata później Piotr razem z księciem twerskim Michałem udał się do Złotej Ordy na uroczystość intronizacji chana Ozbega.
W r. 1316 lub 1317 patriarcha Konstantynopola erygował prawosławną metropolię litewską, wyodrębniając ją z metropolii kijowskiej (zdaniem Antoniego Mironowicza doszło do tego już wcześniej, w 1299 i wyznaczając na jej zwierzchnika Teofila, rezydującego w Nowogródku.
W 1325 metropolita Piotr przeniósł rezydencję metropolitów kijowskich do Moskwy i nakazał swoim następcom rezydować w tym samym miejscu. Być może jeszcze przed tą datą utworzył w Moskwie monaster Świętych Piotra i Pawła, nazwany po jego kanonizacji Wysoko-Pietrowskim. Na jego prośbę Iwan Kalita wzniósł w obrębie Kremla moskiewskiego sobór Zwiastowania, w którym Piotr został następnie pochowany.
Piotra uważa się za pierwszego prawosławnego biskupa moskiewskiego, choć on sam posługiwał się tytułem "metropolity całej Rusi".
Metropolici Piotrowi przypisuje się autorstwo sześciu listów do duchowieństwa ruskiego.
Kult.
W 1327 na soborze we Włodzimierzu Piotr został kanonizowany na podstawie spisanego przez biskupa rostowskiego Prochora wykazu cudów, jakie miały mieć miejsce po jego śmierci za jego pośrednictwem. W 1339 Piotra uznał za świętego także Patriarchat Konstantynopolitański. W okresie sprawowania urzędu metropolity kijowskiego przez Cypriana, Piotr był już uważany za patrona Moskwy.
Wspomnienie św. metropolity Piotra w Kościele prawosławnym przypada 24 sierpnia i 21 grudnia. Należy on również do Soboru Świętych Biskupów Moskiewskich (wspomnienie 5 października).

</doc>
<doc id="336303" url="https://pl.wikipedia.org/wiki?curid=336303" title="Maksym (metropolita kijowski)">
Maksym (metropolita kijowski)

Maksym (zm. 1305 we Włodzimierzu) – metropolita kijowski w latach 1283–1305.
Życiorys.
Był z pochodzenia Grekiem. Został metropolitą kijowskim w 1283. Do objęcia tego urzędu był typowany jeszcze za życia swojego poprzednika Cyryla. Sprawowanie obowiązków metropolity rozpoczął od wyjazdu do Złotej Ordy. Następnie zwołał w Kijowie sobór biskupów ruskich (treść jego obrad i decyzji jest nieznana). W 1285 udawał się z wizytami na Wołyń, do Nowogrodu, Halicza, Pskowa i Włodzimierza. Tam też w 1299 przeniósł na stałe siedzibę metropolitów kijowskich (we Włodzimierzu czasowo rezydował już Cyryl II). Przeniósł biskupa włodzimierskiego Szymona do eparchii rostowskiej i sam objął obowiązki hierarchy włodzimierskiego. W 1300 udał się do Nowogrodu Wielkiego, zaś w 1301 wyjeżdżał do Konstantynopola w celu udziału w soborze biskupów. Zdaniem D. Ostrowskiego Maksym opuścił Kijów, gdyż pragnął rezydować w tym samym mieście, co wielki książę, nominalny władca całej Rusi (tak, jak patriarcha Konstantynopola przebywał w miejscu zamieszkania cesarza). B. Gudziak podkreśla, że Włodzimierz nad Klaźmą był zagrożony najazdami tatarskimi w co najmniej tym samym stopniu, co Kijów.
W 1302 podlegająca mu metropolia kijowska została podzielona na metropolię kijowską i metropolię halicką (metropolię Małej Rusi), na mocy decyzji patriarchy konstantynopolitańskiego Atanazego. Sam Maksym używał tytułów „metropolity całej Rusi” lub „metropolity kijowskiego i włodzimierskiego”. 
Maksym zmarł we Włodzimierzu i został pochowany w tamtejszym soborze Zaśnięcia Matki Bożej, łamiąc tym samym zwyczaj chowania zmarłych metropolitów kijowskich w soborze Mądrości Bożej w Kijowie.
Autor tekstu poświęconego zasadom postu i zawierania małżeństw, znanego pod nazwą "Prawiło". Dzieło to napisane jest prostym językiem, bez cytatów z Biblii ani chwytów retorycznych.
Według polecenia Maksyma napisana została Maksymowska Ikona Matki Bożej. Przedstawia ona Matkę Bożą wręczającą hierarsze omoforion. Hagiografia prawosławna przypisuje Maksymowi widzenie maryjne, w czasie którego Matka Boska potwierdzić słuszność wyjazdu Maksyma z Kijowa do Włodzimierza i wręczyć mu omoforion.
Kanonizowany przez Cerkiew prawosławną. Według hagiografii w XIX wieku, w czasie remontu soboru we Włodzimierzu, odnaleziono jego nierozłożone ciało.

</doc>
<doc id="336305" url="https://pl.wikipedia.org/wiki?curid=336305" title="Singkarak">
Singkarak

Singkarak () – jezioro kalderowe w Indonezji na Sumatrze w górach Barisan; powierzchnia 129,69 km²; głębokość 160 m.
Posiada znaczenie jako źródło wody do irygacji i pitnej; rozwinięte rybołówstwo, turystyka.
Do jeziora wpadają małe rzeczki (na niektórych wybudowano małe hydroelektrownie), a wypływa z niego większa rzeka Omblin należąca do dorzecza Inderagiri.

</doc>
<doc id="336312" url="https://pl.wikipedia.org/wiki?curid=336312" title="Qateel shifai">
Qateel shifai



</doc>
<doc id="336313" url="https://pl.wikipedia.org/wiki?curid=336313" title="Beşiktaş JK (piłka nożna)">
Beşiktaş JK (piłka nożna)

Beşiktaş Jimnastik Kulübü (JK) (wym. []) – turecki klub piłkarski z siedzibą w Stambule.
Historia.
Beşiktaş JK został założony 3 marca 1903 roku. W 1958 po raz pierwszy wystąpił w rozgrywkach o Puchar Europy Mistrzów Krajowych, zaś w 1960 pierwszy raz wygrał Superligę, zdobywając mistrzostwo Turcji. Wraz z Fenerbahçe SK i Galatasaray SK tworzy tzw. "wielką trójkę".
Klub posiada także inne sekcje sportowe m.in. koszykówki, siatkówki i piłki ręcznej, a także sekcję e-sportową.
Obecny skład.
"Aktualny na 19 stycznia 2021"

</doc>
<doc id="336315" url="https://pl.wikipedia.org/wiki?curid=336315" title="Besiktas Stambuł">
Besiktas Stambuł



</doc>
<doc id="336318" url="https://pl.wikipedia.org/wiki?curid=336318" title="Kaniuki (województwo lubelskie)">
Kaniuki (województwo lubelskie)

Kaniuki – wieś w Polsce położona w województwie lubelskim, w powiecie parczewskim, w gminie Podedwórze.
W latach 1975–1998 miejscowość administracyjnie należała do województwa bialskopodlaskiego.
Wieś stanowi niewielkie sołectwo gminy Podedwórze.
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.
Historia.
Kaniuki (mylnie nazywane Kaninki) wieś w ówczesnym powiecie włodawskim, gminie Opole, parafii Hołowno. Według spisu z 1827 roku było tu 17 domów i 79 mieszkańców. Według noty słownika z roku 1882, „najnowszy spis miejscowości guberni siedleckiej – Pamiatnaja Kniga z 1878 roku nie zamieszcza tej wsi”.

</doc>
<doc id="336322" url="https://pl.wikipedia.org/wiki?curid=336322" title="Podedwórze">
Podedwórze

Podedwórze – wieś w Polsce położona w województwie lubelskim, w powiecie parczewskim, siedziba gminy Podedwórze.
W latach 1947–1954 miejscowość była siedzibą gminy Opole. W latach 1975–1998 miejscowość administracyjnie należała do województwa bialskopodlaskiego.
Podedwórze jest siedzibą rzymskokatolickiej parafii Podwyższenia Krzyża Świętego.
W miejscowości znajdują się dwa kościoły:
Ponadto w Podedwórzu znajdują się:
Urodził się tu Edward Duda (1922–1993) – działacz ludowy.

</doc>
<doc id="336324" url="https://pl.wikipedia.org/wiki?curid=336324" title="Talakmau">
Talakmau

Talakmau () – wygasły wulkan na wyspie Sumatra w Indonezji w górach Barisan; najwyższy szczyt prowincji Sumatra Zachodnia.
Wysokość 2919 m n.p.m. Na jego stokach ma źródła rzeka Rokan.
Nie odnotowano żadnych erupcji, wiadomo jednak, że miały miejsce w epoce holocenu.

</doc>
